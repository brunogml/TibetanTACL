rgya gar skad du/ sa man+ta gu Na sa li nI nA ma TI kA/ bod skad du/ yon tan ma lus pa'i gnas zhes bya ba'i 'grel pa// dpal bde mchog la phyag 'tshal lo// 'khor lo gsum sogs ldan pa yi// bde mchog mgon la rab btud nas// bla ma'i zhabs kyi bka' drin gyis// de yi rnam 'grel brjod par bya// shes pa'i nga rgyal dag kyang med// kha cig don du byas pa min// sna tshogs 'dod dang mthun pa ru// bdag nyid dran pa nyid phyir ro// mchog tu dga' ba skyed byed pa'i// dam pa'i rang bzhin gsang ba ni// mdor bsdus gdan las byung gyur pa// de 'dir the tshom med pa'o// de la dang po brjod bya dang rjod byed dang / dgos pa dang / dgos pa'i dgos pa rnams mthong na rtog pa dang ldan pa chos kyi rjes su 'brang ba yang 'jug par 'gyur ro// de'i phyir brjod bya dang rjod byed dang 'brel pa dang / dgos pa dang dgos pa'i dgos pa bstan pas dad pa'i rjes su 'brang ba dang / rtog pa dang ldan pa'i 'jug pa po'i gang zag 'jug pa'i yan lag tu de nyid 'dir brjod par bya ste/ de nas de phyir zhes pa nas bzung ste ci snyed dpal bde mchog 'khor lo'i rgyud le'u lnga bcu gcig pa'i bar gyi gzhung gi tshig ni rjod byed do// gang des brjod bya dpal he ru ka dang rdo rje phag mo la sogs pa ma lus pa'i ngo bo nyid ni brjod par bya ba'o// 'dis ni brjod bya dang rjod byed bsgrub bya dang sgrub byed dang / thabs dang thabs las byung ba dang tshig dang tshig ni don dang bskyed bya dang skyed byed dang rgyu dang 'bras bu la sogs pa'i ngo bo nyid kyi mtshan nyid ni 'brel pa'o// dpal he ru ka dang rdo rje phag mo la sogs pa lha sum cu rtsa bdun gyi bde ba chen po'i ye shes dngos su skyed par byed pa dang 'dod chags la sogs pa nyon mongs pa'i skyon 'joms par byed pa ni dgos pa'o// de yang 'dod chags la sogs pa nyon mongs pa'i skyon bde ba chen po'i ting nge 'dzin thob pas gsal te tshegs med par yang dag par rdzogs pa'i sangs rgyas kyi ye shes 'gro bas bskyed nas sems can gyi don byed pa ni dgos pa'i dgos pa'o// bcom ldan 'das kyi rgyud kyi tshogs skye 'gro gzhug par bya ba'i phyir dkyil 'khor du 'jug pa la sogs pas gsang ba'i dbang bskur ba'i bar ni dgos pa yin no zhes kha cig gi'o// phyis kyi dus su de'i 'bras bu thob pa ni dgos pa'i dgos pa'o// de yang nges par brjod pa ni bstan bcos kyi rjes su 'brang ba'i skyes bu la bstan na nye bar mkho ba nyid kyi phyir ro// 'dir ni sangs rgyas thams cad kyi mkha' 'gro dpa' bo dang dpa' mo'i 'khor gyis yongs su bskor nas ston pa po ni bcom ldan 'das bcom ldan 'das mas rtogs par bya ba ni kha cig zer ro// gnyis ka yang mgrin gcig gi gsung gis ston pa po bcom ldan 'das ston pa mo bcom ldan 'das mas sangs rgyas mkha' 'gro ma dpa' bo dang dpa' mos rtogs par bya ba ni kha cig gi'o// sangs rgyas mkha' 'gro ma dpa' bo dang dpa' mo'i 'khor gyis bskor nas ston pa po bcom ldan 'das ma bcom ldan 'das kyis rtogs par bya ba ni gzhan gyi'o// de nyid kyi phyir// mchod bzhi de bzhin rnal 'byor ma// zhes gsungs pa nyid kyi phyir ro// dpal he ru ka la sogs pa'i dpa' bo dang mkha' 'gro ma la sogs pa'i rnal 'byor ma rnams la de bzhin du bos pa'i phyir ro// de nas de phyir zhes bya ba la sogs pa la 'dir rgyud kyi dang po nyid du 'di skad bdag gis thos zhes bya ba la sogs pa sdud pa pos ci'i phyir bsam par ma byas zhes kha cig rtsod pa la// de yongs su spangs pa'i phyir brjod pa ni bcom ldan 'das mi gnas pa'i mya ngan las 'das pa rab tu bstan pa'i don du ste/ 'di nyid kyi phyir/ thams cad bdag nyid rtag tu bzhugs// zhes gsungs so// gzhan ni nam mkha' dang mnyam pa'i rgyud stong phrag brgya pa las btus pa nyid kyi phyir de la nam mkha' dang mnyam pa'i rgyud de nyid kyi dang por 'di skad bdag gis la sogs pa bstan pas rgyud phyi ma 'dir ma bstan pa yin no// de'i phyir rgyud gzhan du mi gsal don ston tshig ni phyi ma yin// zhes bya'o// gzhan ni chos kyi de kho na nyid bstan du med pas bstan bya dang ston pa po gcig nyid du bstan pa yin te/ sngags dang sku ni bcom ldan 'das// zhes gsungs pa'i phyir ro// de nas zhes bya ba la sogs pa'i tshig gi phrad kyi tshogs 'dis rgyud phyi ma nyid du nges pa yin no// de nas ni rjes thogs te nam mkha' dang mnyam pa'i rgyud de'i rjes thogs su 'og nas 'byung ba 'di'i don brjod pa ni de gsal por bshad par bya'o zhes sbyar ro// brjod bzhin pa'i de nas kyi sgra ni rim pa'am rgyu'i don to// yang na de nas kyi sgra'i tshig ni bkra shis pa'i don te/ bstan bcos dang por bkra shis brjod pa ni 'jug pa po rnams bgegs med pa'i don yin pa'am yang na dbang du bya ba'i don to// de nyid kyi phyir sngon du bstan pa'i rang bzhin la ltos nas bkra shis pa'i don nam dbang du bya ba'i don du de nas kyi sgra brjod pa'o// de phyir gyi sgra ni bstan bcos su rim pa'am rgyu mtshan gyi don gyi phyir ro// 'on kyang 'og nas byung ba'i tshig bzhis khyad par du byas pa'i he ru ka dpal yang dag sbyor zhes gsungs te/ dpal gyi sgra ni b+ha ga'i tshig gam mchod pa'i tshig gam bsod nams sam ye shes kyi tshig gam gsang ba gsum gyi tshig go// de nyid ye shes kyi phyag rgya rdo rje phag mo gtso bor gyur pa'i he ru ka ni he ru ka dpal lo// de'i yang dag sbyor ba ni de dang lhan cig tu ro gcig pa'i ngo bor 'khyud pa dang 'o byed pa'i sbyor ba zhes pa ni kun rdzob kyi phyogs so// gzhan yang he ru ka dpal yang dag sbyor ni/ gnyis med mtshan ma med pa dang // smon pa'i dngos po rnam par spangs// stong nyid mngon par 'du byed med// gnas med gnas pa med pa med// gnas med gnas pa med spangs rigs// 'di nyid rnal 'byor gyur pa ste// rnam bkod tshig la yang dag gnas// dpal ldan he ru ka brjod pas// brjod bya la ni the tshom med// phyag rgya chen po'i ngo bo nyid// rim pa ji bzhin de bzhin brjod// ces bya ba ni don dam pa'i phyogs so// de nyid kyi phyir/ gzhan gyi gdan ni shes rab ste// bdag gi gdan ni thabs bzhin no// 'di nyid dbyer med gyur pa ni// rnal 'byor gdan du rnam par gnas// de nyid gdan ni de las byung // gang zhig de rnams spangs gyur pa'i// lhan cig skyes zhes bya ba ste// ngag gi spyod yul las 'das pa'o// zhes gsungs so// khyad par ci zhes pa la gsang ba zhes gsungs te/ gsang ba ni rtsa bar bya ba ste/ 'di kun nyan thos la sogs pa la bstan par bya ba ma yin pa'i phyir ro// yang na ni shes rab dang thabs gnyis lhan cig tu gcig tu gyur pa las/ bsgrub par bya ba gang yin pa de ni gsang ba'o// yang na rdo rje dang pad+ma dang byang chub kyi sems gsum ni ra ha sh+ya'o// ra zhes bya ba rdo rjer brjod// ha zhes bya ba pad+ma ste/ de gnyis dag gi sa bon ni// sh+ya ru mngon par bstan pa'o// de la ra ni rdo rje rtse mo dang 'dra ba'i phyir ro// ha ni khwa gdong ma'i phyir dang / sa dang ya gnyis sbyar ba ni gnyis ka'i sa bon gyi ngo bo nyid kyi phyir ram// rten dang brten pa nyid gcig gi ngo bo'i phyir ro// gsang ba'i sgras ni rdo rje dang pad+ma dang byang chub kyi sems su bstan pa de nyid kyi phyir/ thugs kyi rdo rje'i phyi rol ni// dbang po don gyi rang bzhin no// gzugs la sogs par snang ba ni// sems nyid de ltar snang ba'o// zhes gsungs so// yang khyad par ci lta bu de zhes pa la// 'dod pa'i don kun sgrub byed pa// zhes gsungs te/ thams cad kyi 'dod pa ni mngon par 'dod pa ste/ de nyid ni don te dgos pa'o// de sgrub par byed pa po ni bcom ldan 'das so// yang na thams cad du 'dod pa ni khyad par gyi bsdu ba'o// yang ji lta bu zhes pa la/ phyi ma las kyang phyi ma ste// zhes gsungs te/ bstan bya dang ston pa po dbyer med pa la sogs pa ni/ gsang ba 'dus pa la sogs pa bla ma'i rgyud de rnams las kyang de bla mar gyur pa nyid du bstan pa yin no// yang ci lta bur gyur pa zhes pa la/ mkha' 'gro ma yi dra ba'i sdom// zhes gsungs te/ mkha' 'gro ma ni 'khor lo gsum la gnas pa la sogs pa thams cad do// dra ba ni de'i cho gas so// sdom pa ni de bsdams shing sbas so zhes bya ba'i don to// mkha' la 'gro ba ste/ Dai las nam mkha' la 'gro ba ste/ Dai ni ldan pa'i don te/ yang na mkha' 'gro rnams dang nye bar ldan pa'i tshul nyid kyi phyir phyi rol du 'gro ba 'gog par byed pa nyid kyis dra ba nyid sdom par byed pa nyid kyi phyir mkha' 'gro ma'i dra ba'i sdom pa'o// de nyid ji ltar brjod ces pa gsal bar bya ba'i phyir/ mdor bsdus pa ste zhes gsungs te/ mdor bsdus pa ni nam mkha' dang mnyam pa'i rgyud rgyas pa las yang dag par bsdus zhes bya ba'i don to// de nyid kyi don gsal bar bya ba'i phyir rgyas pa min zhes gsungs so// yang na mdor bsdus pa ma yin te ci'i phyir rgyas pa nyid yin pa'i phyir zhes sbyar ro// 'dir de'i bsam pa ni nam mkha' dang mnyam pa'i rgyud ni gzhung rgyas la 'dir don rgyas pa nyid de/ khams gsum gyi bdag nyid 'khor lo gsum bshad pa'i rang bzhin yin pa'i phyir ro// khams gsum gyi bdag nyid yin pas bcom ldan 'das he ru ka dpal yang dag par sbyor bas zhes bya ba ni/ khyad par du bya ba'i tshig go// gsang ba ni de khyad par du byed pa ste/ de nyid kyi phyir 'dod pa'i don kun sgrub byed pa// phyi ma las kyang phyi ma ste// mkha' 'gro ma yi dra ba'i sdom// zhes bcom ldan 'das kyis khyad par du byed pa'i tshig gsungs so// 'dis bcom ldan 'das dpal he ru ka gtso bo bdag nyid che ba bstan nas/ dang por gnas phun sum tshogs pa bstan par bya ba'i phyir/ gsang ba zhes gsungs te/ gsang ba'i sgras ni 'khor lo gsum po la sogs la gnas pa'i mkha' 'gro ma shes par bya ste/ de la gsang ba'i ngo bo nyid ni gsang ba ste/ ro gcig pa'i ngo bo nyid kyis nam mkha'i khams kun du song ba'i bcom ldan 'das dpal he ru ka rdo rje phag mo la sogs pa dang yang dag par ldan pa'i 'dir de'i gnas nyid do// mchog ni phul du byung ba ste/ gtso bo gong na med pa 'jig rten dang 'jig rten las 'das pa'i ye shes kyi gzhi nyid kyi phyir 'dir de'i don to// yang ji lta bu zhes pa la/ dgyes pa zhes gsungs te/ bla na med pa'i mchod pa'i rol pa'i thugs rjes dga' ba nyid kyi phyir dgyes pa'o// 'dir de ltar yang // lha yi sku yi rnal 'byor gyis// rang bzhin med pa'i don goms na// mnyam nyid mchod pa chen po ni// sangs rgyas thams cad rab sgrub pa'o// zhes gsungs so// de ltar 'dir phyi'i mchod pa zhes bya ba med pas de'i med pa nyid kyang mtshon pa ma yin no// yang ci lta bur gyur pa zhes pa la/ thams cad bdag nyid ces gsungs te/ 'dis ni 'khor phun sum tshogs pa gzhan med par gsungs so// thams cad bdag nyid ni khams gsum gyi bdag nyid 'khor lo la sogs pa la rnam par gnas pa'i bdag nyid ni phyi rol gyi bdag nyid dam nang gi bdag nyid du 'dir zhes bya ba'i don to// rtag tu gnas zhes pa ni rtag tu ni kha cig gam gang du yang rgyun chad pa med par bstan to// gnas zhes bya ba ni khams gsum rnam par gnon pa gcig tu nyams pa med pa'i rang bzhin du rtogs par bya'o// da ni brjod par bya ba phun sum tshogs pa ston te/ mkha' 'gro kun dngos zhes pa ni// mkha' 'gro'i sgras ni nye bar mtshon pa tsam ste/ mkha' 'gro ma thams cad kyi rang bzhin zhes rtogs par bya ste/ rang bzhin la ma ya ta'i rkyen byin pas ro gcig tu gyur pa zhes bya ba'i don to// sems dpa' ni/ sems can thams cad kyi don nus pa nyid kyi phyir ram brtson 'grus chen po phun sum tshogs pa nyid kyi phyir mchog tu bstan pa'i yon tan dang ldan pas sems dpa'o// rdo rje sems dpa' ni rdo rje ni dbyer med pa'i ye shes nyid kyi phyir ram sems can thams cad la gnas pa nyid kyi phyir ro// seng ge dang 'phrog byed dang dbyig gi snying po la sogs pa thams cad kyis mi bskyod pa nyid kyi sems dpa'i phyir rdo rje sems dpa'o// shes rab dang thabs kyi ngo bo nyid kyi phyir gzhan gyi don phun sum tshogs pa la nye bar mkho ba nyid kyis mchog tu phul du byung ba nyid du brjod do// bla na med pa'i mchod par 'os pas mchog gi bde ba dang yid bde ba'i rang bzhin nyid kyi phyir bde ba ni bcom ldan 'das nyid do// bde ba'i sgra sgrub pa ni ma ning gi rtags yin no// 'dis thams cad kyi bdag nyid kyi tshig la sogs pa rang gi don dang gzhan gyi don phun sum tshogs par brjod do// gsang ba mchog gi dgyes pa na thams cad kyi bdag nyid rdo rje sems dpa' bcom ldan 'das mkha' 'gro kun dngos sems dpa' bde ba mchog la rtag tu gnas so zhes sbyar ro// yang na khams dang phyag rgya dang 'bras bu bsdus pa'i yan lag rnam par thar pa dang dga' ba dang skad cig dbang la sogs pa ru rdo rje sems dpa' bcom ldan 'das mkha' 'gro kun dngos sems dpa' mchog tu bde bas rtag tu bzhugs so zhes sbyar ro// ci lha gzhan khyad par can byed pa yin nam zhes dogs pa spang bar bya ba'i don du 'di ni zhes bya ba la sogs pa gsungs te/ 'di ni nges par gzung ba'o// rang byung ni bcom ldan 'das rang nyid de gzhan las byung ba ma yin zhes bya ba'i don to// de ltar yang // sems can kun la gang gi sems// brtan pa'i phyir na sems par brjod// bsam gtan la ni yi dam gyis// brtan par gyur pas rdo rje'o// sems dpa'i byin rlabs sbyor ba yis// yang na rdo rje sems dpar 'gyur// de yang kha cig gang yang ma byas pas na rang byung du brjod do// bcom ldan 'das ni skal ba phun sum tshogs pa nyid kyi phyir ram/ bdud bzhi 'joms pa nyid kyi phyir ram/ ma lus pa'i nyon mongs pa 'joms pa nyid kyi phyir bcom ldan no// dbang phyug dang ni gzugs bzang dang // dpal dang grags dang ye shes dang // brtson 'grus drug po 'di dang yang dag par ldan pas bcom ldan du brjod de// 'di la de yod pas bcom ldan no// yang na ni/ b+ha yi rnam pa b+ha gar brjod// ga ni nam mkha'i yi ge ste/ gnyis po yang ni mnyam sbyor bas// shes rab thabs dag bcom ldan no// zhes bya ba'am/ de yod pas na bcom ldan no// yang na b+ha ga la gnas pa nyid kyi phyir bcom ldan no// 'di ni zhes bya ba la sogs pa la// 'di la dpa' bo nyid ni dpa' bo ste/ dpa' ba nyid dang ldan pas gzhan dang ldan pa rnam par bcad pa'i don to// gzhan dang ldan pa rnam par gcod pa ni srid sgrub kho na gzhu 'dzin pa lta bu'o// yang na dpa' bo nyi shu rtsa bzhi'i bdag nyid kyi phyir gzhan ma yin pa nyid du brjod do// de nyid kyi phyir mkha' 'gro ma'i dra ba'i sdom bcom ldan 'das zhes bya ba'o// yang na mkha' 'gro ma'i rgyud mtho bar gyur pa rtogs par dka' ba nyid kyi phyir ro// da ni bskyed pa'i rim pa la sogs pa sgrub pa la yang phyin ci log dgag pa'i don du 'khor lo gsum la sogs pa dang ldan pa'i bcom ldan 'das de'i bskyed pa'i rim pa la sogs pa'i go rims la sogs pa ston pa ni// srid pa sgra tshul las nges 'byung // zhes bya ba la sogs pa nas/ rgyud las gsungs pa mnyan par gyis// zhes bya ba'i bar gyis gsungs te/ de yang bla ma'i man ngag las kyis mdor bsdus te brjod par bya ste/ de la 'di'i rim pa ni dang po re zhig yid dang mthun pa'i gnas su bdud rtsi lnga'i ri lu khar bcug pa'i sngags pas phyogs bcu mngon du byas te/ shin tu 'jigs pa'i dur khrod brgyad du sprul te tshangs pa'i gnas bzhi bsgom par bya'o// oM suM b+ha ni suM b+ha hUM phaT/ oM gr-i h+Na gr-ih+Na hUM phaT/ oM gr-ih+NA pa ya gr-ih+NA pa ya hUM phaT/ oM A na ya ho/ b+ha ga bAM badzra hUM phaT/ ces bya ba la sogs pa shar la sogs pa'i phyogs su dgod par bya'o// hUM las rdo rje'i rang bzhin gyi sa gzhir byin gyis brlabs la/ de'i 'od kyi snang ba las rdo rje'i ra ba dang rdo rje'i gur dang / phur bu dang tho ba bsams la/ oM g+ha g+ha g+hA ta ya g+hA ta ya/ sarba duSh+TaM pha'+Ta/ kI la ya/ kI la ya/ sarba pA paM phaT/ hUM hUM hUM kI la ya badzra d+ha ra A dz+nyA pa ya ta sarba big+h+NAM kA ya wA k+tsit+ta badzra kI la ya hUM phaT/ oM badzra mung+ga ra badzra kI la ya A ko Ta ya hUM phaT/ ces bya ba las phur bus btab cing brdung ngo // de nas rang gi snying gar kaM yongs su gyur pa las pad+ma 'dab ma brgyad pa'o// de'i steng du a las zla ba'i dkyil 'khor ro// de las hUM sna tshogs pa'i 'od zer 'phro ba rnam par bsams te/ de nas mdun du bla ma dang sangs rgyas dang byang chub sems dpa' la sogs pa bltas la/ yang dag par mchod de phyag 'tshal nas de nas dkon mchog gsum la skyabs su 'gro bar bya'o// de'i rjes la sems can thams cad la phan pa dang bde ba'i rgyur dpal he ru ka yin no zhes lan gsum du brjod la/ he ru ka zhes bya ba'i yi ge gsum go rims bzhin du spyi bo dang mgrin pa dang snying gar bsams la// he ni chos thams cad rgyu dang bral ba'o// ru ni chos thams cad rnam par rtog pa dang bral ba'o// ka ni chos thams cad gang du yang mi gnas pa'o zhes rang gi bdag nyid dang de bzhin du phyi rol gyi brtan pa dang g.yo ba'i don kun nas snang ba med par byas la// sngon gyi smon lam gyi dbang las// oM AHhUM zhes bya ba'i yi ge gsum nam mkha'i phyogs su steng dang bar dang 'og tu go rims bzhin du nye bar dmigs la/ hUM yongs su gyur pa las rdo rje'i lte ba la hUM ngo // de las byung ba'i de'i rnam pa can gyi 'od zer gyis sems can ma lus pa'i don byed pa la gnas shing khams gsum khyab par byas te/ nam mkha' la sgra'i ngo bo nyid kyis chos ston cing 'dod pa dang gzugs dang gzugs med pa'i khams rnams gsal bar byas shing dag par byas nas rdul phra rab kyi ngo bo nyid blangs te/ mkha' spyod dang sa spyod dang sa 'og na gnas pa'i rang bzhin yi ge gsum du gzhag par bya'o// de nas oM AHla AHhUM la rim pa bzhin du gzhug par bya ste/ de nas de bzhin du 'od zer gyis rdo rje rtse gcig tu byas la yang gzhug par bya ste/ rdo rje'i rwa yang rdo rje'i rwa la'o// rdo rje'i lte ba la yang ste ba la'o// u yang ha la'o// ha yang mgo bo la'o// mgo bo yang zla phyed la'o// zla phyed kyang thig le la'o// thig le yang nA da tsam du gzhug par bya'o// nA da tsam yang mi dmigs par gzhag par bya'o// snod kyi 'jig rten rnam par dag par bya ba'i don du ya dang ra dang ba dang la las rlung dang me dang sa'i dkyil 'khor la sogs pa bskyed la/ de'i steng du kaM las pad+ma'i snod du rus sbal lam thod pa'o// de'i steng du suM las ri rab gru bzhi pa rin po che sna bzhi'i rang bzhin lcog brgyad kyis mdzes pa'o// de'i steng du a las sna tshogs kyi rdo rje'o// de'i steng du kha dog bzhi pa'i pad+ma 'dab ma brgyad pa'o// de'i lte ba la raM las nyi ma'i dkyil 'khor ro// de la bkod pa'i A li kA li yongs su gyur pa las dkar zhing dmar ba'i zla ba'i dkyil 'khor bsams la nam mkha'i phyogs nas go rims bzhin du nA da tsam las hUM du byas la/ gong du bstan pa'i zla ba'i dkyil 'khor gyi steng du bsgom par bya'o// de yongs su gyur pa las bcom ldan 'das phyag bcu gnyis pa/ phyag dang po gnyis kyis rdo rje dang dril bu bsnams pa nyid kyis lha mo dang mnyam par 'khyud pa'o// phyag gnyis pa gnyis kyis glang po che'i pags pa khrag 'dzag pa gyon zhing bsnams pa'o// g.yas phyogs kyi phyag bzhis rtse gsum dang be ta la dang dgra sta dang rde'u chung ngo // g.yon gyi phyag bzhis rdo rjes mtshan pa'i kha T+wAM ga dang thod pa dang zhags pa dang tshangs pa'i mgo bo bsnams pa'o// zhal bzhi zhal dang po dang lus thams cad ni sprin nag gi 'od lta bu'o// g.yon pa dang rgyab dang g.yas pa ni ljang gu dang dmar po dang ser po'o// dbyangs dang gsal byed thams cad ni mche ba bzhi dang tshems kyis bsgrigs pa dang khrag 'dzag pa dang kha chu 'dzag pa dang ldan pa'i 'jigs pa'i zhal lo// spyi bor nor bu dang rna cha dang mgul rgyan dang lag gdub dang mchod phyir thogs dang thal ba ste phyag rgya drug gis brgyan pa'o// ral pa'i cod pan gyis brgyan pa sna tshogs rdo rjes mtshan pa'i dbu rgyan can g.yon du zla phyed dbu la byas pa/ thod pa ni phreng ba rtse gsum dang dar dpyangs bcings pa rna ba'i dar dpyangs dang rdo rje'i phreng ba gnas ji lta bar brgyan pa/ spyan bcu gnyis dmar zhing g.yo ba// sna tshogs kyi dpung rgyan gyis brgyan cing // stag gi pags pa'i sham thabs can/ ba spu rgyas pa'i phreng bas bskor ba'i lus/ mgo bo'i phreng bas rked pa la brgyan cing ske rags g.yer ka'i sgra dang ldan pa/ zhabs g.yas brkyang bas 'byung bo'i bdag po dang dkar mo mnan pa/ nyi ma'i gdan dang nyi ma'i rgyab rten gyi rgyan gyis brgyan pa'i dkyil 'khor gyi 'khor lo dang bcas pa/ dur khrod kyi rgyan brgyad kyis brgyan pa'o// gzhan yang rdo rje phag mo phyag gnyis pa mgul nas 'khyud pa'i phyag mi'i khrag dang rgyu mas gang bas gnyis ka'i kha ru bab par byed pa ni g.yon pa'i phyag go// g.yas pas gdug pa can thams cad la phyogs su bsdigs pa'i sdigs mdzub dang rdo rje'o// zhal gcig pa mdog dmar ba thal ba dang bral ba'i phyag rgya lngas brgyan pa spyan gsum pa skra grol ba gcer bu dum bus brgyan pa'i ske rags can g.yas pa'i byin pas g.yon pa'i brla la mnyam par dkris pa/ bdag po dang bde ba chen po snying rje'i bdag nyid do// phag gi zhal bcom ldan 'das kyi mdog can nam/ yang na phag gi zhal mdog dmar ba'o// yang na ni mdog dkar ba yang bsam par bya ste/ de ltar yang ba lta zhing rdo rje phag mo ni/ de yi mdog dang mtshon cha 'chang // zhes gsungs so// gzhan thams cad ni dpal he ru ka bzhin no// de ltar bde mchog gi gzugs su bdag nyid bsgoms nas// de'i rjes su go cha gnyis kyis bgo bar bya ste/ oM ha rdo rje sems dpa' ni snying gar ro// na ma hi rnam par snang mdzad ni mgo la'o// swA hA hU pad+ma gar dbang ni spyi gtsug tu'o// bau Sha Ta he dpal he ru ka ni phrag pa gnyis la'o// hUM hUM hoHrdo rje nyi ma mig gnyis la'o// phaT haM rta mgrin ni yan lag thams cad kyi mtshon cha'o// oM baM rdo rje phag mo ni lte bar ro// haM yoM gshin rje mo ni snying gar ro// hriM moM rmongs byed ma ni kha la'o// hriM hrIM skyod byed ma ni mgo la'o// hUM hUM skrag byed ma ni spyi gtsug tu'o// phaT phaT rab tu gtum mo ni yan lag thams cad kyi mtshon cha'o// mkha' 'gro de bzhin lA ma dang // du ma skyes ma dang gzugs can ma// sngo dang ljang dang de bzhin dmar// dkar ba 'dab ma rnams su dgod// zhal gcig phyag ni bzhi pa ste// g.yon kun kha T+wAM ga thod pa// g.yas na rde'u chung ro langs so// g.yas brkyang ro yi steng na gnas// lhag ma rdo rje phag mo mtshungs// mtshams bzhi ru byang chub kyi sems kyis gang ba'i snod do// dang po thugs kyi 'khor lo rtsibs brgyad pa mdog sngon po rdo rje'i phreng bas brgyan pa ste/ de la shar gyi rtsibs pul+lIr ma la yar ni thod pa'i dum bu dang rab tu gtum mo'o// byang du dzA lan+d+ha rar keng rus chen po dang gtum pa'i mig can ma'o// nub phyogs su o Di ya nar keng rus dang 'od ldan ma'o// lho phyogs arbu dar mche ba rnam par gtsigs pa dang sna chen ma'o// me ru go dA ba ri lha'i dgra dang dpa' bo'i blo ma'o// bden bral du rA me shwa rir 'od dpag med dang mi'u thung ma'o// rlung du de bI ko Tir rdo rje'i 'od dang lang+ka'i dbang phyug ma'o// dbang ldan du mA la war rdo rje'i lus dang shing grib ma'o// gnyis pa gsung gi 'khor lo dmar po pad+ma'i phreng bas mnyam par bskor ba ste/ de'i shar gyi rtsibs la kA ma rU par myu gu can dang e rA ba tI'o// byang phyogs su o trer rdo rje ral pa can dang 'jigs byed chen mo'o// nub phyogs su tri sha ku ner dpa' bo chen po dang rlung gi shugs can ma'o// lho phyogs su ko sa lar rdo rje hUM mdzad dang chang 'thung ma'o// me ru ka ling+gar rab tu bzang po dang sngo bsangs ma'o// bden bral du lam+bA kar rdo rje bzang po dang shin tu bzang mo'o// rlung du kAny+tsir 'jigs byed chen po dang rta rna ma'o// dbang ldan du hi mA la yar mig mi bzang dang bya gdong ma'o// gsum pa sku'i 'khor lo dkar po 'khor lo'i phreng bas brgyan pa ste/ de'i shar gyi rtsibs la pre ta pu rir stobs po che dang 'khor lo'i shugs can ma'o// byang phyogs su gr-i ha de war rin chen rdo rje dang dum skyes ma'o// nub phyogs su sau rASh+Tar rta mgrin dang chang 'tshong ma'o// lho phyogs su gser gling du nam mkha'i snying po dang 'khor lo'i go cha ma'o// me ru na ga rar dpal he ru ka dang shin tu dpa' mo'o// bden bral du sin+d+hur pad+ma gar dbang dang stobs chen ma'o// rlung du ma rur rnam par snang mdzad dang 'khor los sgyur ma'o// dbang ldan du ku lu tAr rdo rje sems dpa' dang brtson 'grus chen mo'o// thod pa'i dum bu la sogs pa dpa' bo chen po rnams ni zhal gcig pa phyag bzhi pa ral pa'i dbu rgyan la dar dpyangs kyis mtshan pa/ 'khyud pa'i phyag gnyis la rdo rje dang dril bu'o// g.yon pa dang g.yas kyi rdo rjes mtshan pa'i kha T+wAM ga dang rde'u chung ngo // phyag rgya rnam pa lngas brgyan pa// g.yas brkyang pa'i zhabs kyis rol gnas pa/ lhag ma ni dpal he ru ka dang mtshungs so// de bzhin tu rab tu gtum mo la sogs pa'i lha mo rnams ni zhal gcig phyag bzhi pa g.yon pa dang g.yas na thod pa dang ro langs te/ lhag ma ni rdo rje phag mo dang mtshungs so// shar dang byang dang nub dang lho'i sgo rnams dang / mi dang bden bral dang rlung dang dbang ldan gyi mtshams rnams su// khwa gdong dang 'ug gdong dang phag gdong dang khyi gdong dang gshin rje brtan ma dang gshin rje pho nya ma dang gshin rje mche ba ma dang gshin rje 'joms ma ni/ phyag dang zhabs dang mdog dang mtshan ma dang phyag rgya dang gdan dang dbyibs la sogs pa ni mkha' 'gro ma la sogs pa dang mtshungs so// khwa gdong ma la sogs pa ni ji ltar brjod pa'i gdong du 'dug pa ni khyad par ro// gshin rje brtan ma la sogs pa rnams ni mdog gnyis gnyis su brtag par bya ba ni mchog go// yang na mkha' 'gro ma la sogs pa rnal 'byor ma bcu gnyis dang dpa' bo nyi shu rtsa bzhi ni phyag gnyis pa ste/ de la mkha' 'gro ma la sogs pa g.yon pa dang g.yas pa na kha T+wAM ga dang rde'u chung ngam/ thod pa dang ro langs so// dpa' bo'i g.yas dang cig shos na rdo rje dril bu'o// yang na kha T+wAM ga dang rde'u chung ngo // thugs kyi rdo rje'i mthu las byung ba'i phyir/ 'khor lo gsum ni mdog sngon por brtag par bya'o zhes kha cig zer ro// de nas byang chub kyi phyogs kyi chos sum cu rtsa bdun dang lha'i rnal 'byor du sbyar ba ni/ lus dran pa nye bar gzhag pa ni mkha' 'gro ma'o// tshor ba dran pa nye bar gzhag pa ni lA ma'o// tshos dran pa nye bar gzhag pa ni lA ma'o// chos dran pa nye bar gzhag pa ni du ma skyes ma'o// sems dran pa nye bar gzhag pa ni gzugs can ma'o// 'dun pa'i rdzu 'phrul gyi rkang pa ni rab tu gtum mo'o// brtson 'grus kyi rdzu 'phrul gyi rkang pa ni gtum pa'i mig can no// dpyod pa'i rdzu 'phrul gyi rkang pa ni 'od ldan ma'o/ sems kyi rdzu 'phrul gyi rkang pa ni sna chen ma'o// dad pa'i dbang po ni brtan pa'i blo can ma'o// brtson 'grus kyi dbang po ni mi'u thung ma'o// dran pa'i dbang po ni lang+ka'i dbang phyug ma'o// ting nge 'dzin gyi dbang po ni shing grib ma'o// shes rab kyi dbang po ni e rA wa tI'o// dad pa'i stobs ni 'jigs byed chen mo'o// brtson 'grus kyi stobs ni rlung gi shugs can ma'o// dran pa'i stobs ni chang 'thung ma'o// ting nge 'dzin gyi stobs ni sh+yA ma de bI'o// shes rab kyi stobs ni shin tu bzang mo'o// ting nge 'dzin yang dag byang chub kyi yan lag ni rta rna ma'o// brtson 'grus yang dag byang chub kyi yan lag ni kha ga na'o// dga' ba yang dag byang chub kyi yan lag ni 'khor lo'i shugs can ma'o// shin tu sbyangs pa yang dag byang chub kyi yan lag ni khaN+Da ro hi'o// chos rnam par 'byed pa yang dag byang chub kyi yan lag ni chang 'tshong ma'o// dran pa yang dag byang chub kyi yan lag ni 'khor lo'i go cha ma'o// btang snyoms yang dag byang chub kyi yan lag ni shin tu dpa' mo'o// yang dag pa'i lta ba ni stobs chen ma'o// yang dag pa'i rtog pa ni 'khor los sgyur ma'o// yang dag pa'i ngag ni brtson 'grus chen mo'o// yang dag pa'i las kyi mtha' ni bya rog gi gdong can ma'o// yang dag pa'i 'tsho ba ni 'ug pa'i gdong can ma'o// yang dag pa'i rtsol ba ni khyi'i gdong can ma'o// yang dag pa'i dran pa ni phag gi gdong can ma'o// yang dag pa'i ting nge 'dzin ni dpal he ru ka'o// dge ba'i chos ma skyes pa skyed par byed pa ni gshin rje brtan ma'o// dge ba'i chos skyes pa yang dag par bsrung ba ni gshin rje pho nya ma'o// sdig pa mi dge ba'i chos skyes pa 'joms pa ni gshin rje mche ba ma'o// sdig pa mi dge ba'i chos ma skyes pa mi skyed pa ni gshin rje 'joms ma zhes bya'o// sa bcu rnam par dag pa yi// gnas sogs rim pa'i rnal 'byor gyis// lus kyi dkyil 'khor mchog gyur par// de nas yang dag bshad par bya// pu dzA o a go rA de mA kA o tri ko ka la kA hi pre gr-i sau su na si ma ku/ pu ni pul+lI ra ma la ya ste mgo bor ni rab tu gtum mo'o// dzA ni dzA lan+d+ha ra ni spyi gtsug tu ste gtum pa'i mig can ma'o// o ni o Di ya na ste rna ba g.yas par ni 'od ldan ma'o// a ni arbu da ste mgo ru ni sna chen ma'o// bzhi po 'di ni gnas te sa dang po rab tu dga' ba'o// go ni go dA ba rI ste rna ba g.yon par ni dpa' bo'i blo ma'o// rA ni rA me shwa ra ste/ smin ma'i dbus su ni mi'u thung ma'o// de ni de bI ko Ti ste mig tu ni lang ka'i dbang phyug ma'o// mA ni mA la ba ste phrag pa gnyis la shing grib ma'o// bzhi po 'di ni nye ba'i gnas te dri ma med pa'o// de bzhin du thugs kyi 'khor lo ni mkha' la spyod pa'o// kA ni kA ma rU pa ste mchan khung gnyis su e rA ba tI'o// o ni o tre ste nu ma gnyis la 'jigs byed chen mo'o// zhing gnyis po 'di ni 'od byed mar shes par bya'o// tri ni tri sha ku ni ste lte bar ni rlung gi shugs can ma'o// ko ni ko sa la ste sna rtser ni chang 'thung ma'o// nye ba'i zhing gnyis po 'di ni 'od 'phro ba'o// ka ni ka ling+ga ste khar ni lha mo sngo bsangs ma'o// la ni lam+bA ka ste mgrin pa'i phyogs su ni shin tu bzang mo'o// 'dun sa gnyis po ni 'di ni sbyang dka' ba'o// kA ni kAny+tsi ste snying gar ni rta rna ma'o// hi ni hi mA la ya ste mdoms su ni khwa gdong ma'o// nye ba'i 'dun sa 'di gnyis ni mngon du byed pa ste/ gsung gi 'khor lo ni sa la spyod pa'o// pre ni pre ta pu ri ste mtshan ma la ni 'khor lo'i shugs can ma'o// gr-i ni gr-i ha de ba ste gsang bar du ma skyes ma'o// 'di gnyis ni ring du song ba'o// sau ni sau rASh+Ta ste brla gnyis la ni chang 'tshong ma'o// su ni su war+Na dwI pa ste byin pa gnyis la ni 'khor lo'i go cha ma'o// nye ba'i 'du ba gnyis po 'di ni mi g.yo ba'o// na ni na ga ra ste sor mo rnams la ni shin tu dpa' mo'o// si ni sin+d+hu ste rkang pa'i bol la ni stobs chen ma'o// dur khrod gnyis ni legs pa'i blo gros so// ma ni ma ru ste mtheb chen gnyis la ni 'khor los sgyur ma'o// ku ni ku lu tA ste pus mo gnyis la ni brtson 'grus chen mo'o// nye ba'i dur khrod 'di gnyis ni chos kyi sprin no// sku'i 'khor lo ni sa 'og na gnas pa'o// da ni dpa' bo'i yan lag rnam par dag pa la sogs pa brjod par bya ste/ so dang sen mo ni thod pa'i dum bu'o// skra dang spu ni keng rus chen po'o// pags pa dang dri ma ni keng rus so// sha ni mche ba rnam par gtsigs pa'o// chu rgyus ni dpa' bo lha dgra'o// rus pa ni 'od dpag med do// mchin pa ni rdo rje 'ong ngo // snying la rdo rje lus so// mchan khung gnyis la rdo rje myu gu'o// mkhris pa la ni rdo rje ral pa can no// glo ba la ni dpa' bo chen po'o// rgyu ma la ni rdo rje hUM mdzad dang / gnye ma la ni rab tu bzang po'o// bshang ba la ni 'jigs byed chen po'o// mtshams kyi mtha' la ni mig mi bzang ngo // lud pa la ni stobs po che'o// rnag la ni rin chen rdo rje'o// khrag la ni rta mgrin no// rdul la ni nam mkha'i snying po'o// rkang pa la ni dpal he ru ka rdo rje'o// mchi ma la ni pad+ma gar gyi dbang phyug go// mchil ma la ni rnam par snang mdzad do// snabs la ni rdo rje sems dpa'o// gzugs kyi phung po la ni rnam par snang mdzad do// tshor ba la ni rdo rje nyi ma'o// 'du shes la ni pad+ma gar gyi dbang phyug go// 'du byed la ni rdo rje rgyal po'o// rnam par shes pa la ni rdo rje sems dpa'o// de bzhin gshegs pa thams cad nyid ni dpal he ru ka'o// mig dag la gti mug rdo rje'o// rna ba dag la zhe sdang rdo rje'o// sna dag la phrag dog rdo rje'o// lce la 'dod chags rdo rje'o// lus la ser sna rdo rje'o// skye mched thams cad la dbang phyug rdo rje'o// sa'i khams la ni ltung bar byed pa'o// chu'i khams la ni gsod byed ma'o// me'i khams la ni 'gugs byed ma'o// rlung gi khams la ni pad+ma gar gyi dbang phyug go// nam mkha'i khams la ni pad+ma'i dra ba can no// rtsa ba'i sngags la sogs pa gang // tshangs pa'i skud pa sogs su brtag // dpa' bo nyi shu rtsa bzhi ni// lus kyi khams ni rnam par sprul// dpa' bo'i go cha drug gis ni// phyag rgyas lus la rnam par brgyan// rdo rje phag mo'i sngags kyis ni// mgul bar mgul do dag gis brgyan// lha yi snying po'i sngags kyis ni// brgya phyed phreng bas rnam par brgyan// yi ge bdun pa'i sngags kyis ni// rna ba dag la rna chas mdzes// sangs rgyas kun gyi mkha' 'gro mas// pags pa'i gos ni 'dzin pa'i mchog// rnal 'byor ma drug sngags kyis ni// ske rags byas pas rnam par brgyan// 'khor lo kun gyi rnal 'byor mas// sngags kyi btung ba'i thod pa'o// rnam par snang mdzad sngags gang yin// thod pa'i phreng bas dbu la byas// zhes bya'o// da ni sangs rgyas la sogs pa thams cad mdun du bsams la de la yang dag par mchod de dbang bskur ba'i don du gsol ba btab pa las yang rnal 'byor pas/ ji ltar bltams pa tsam gyis ni// de bzhin gshegs pa khrus gsol ltar// de bzhin gshegs pa khyed kyis bdag// lha yi chu yis dbang bskur mdzod// oM sarba ta thA ga ta a b+hi She ka ta sa ma ya shri ye hUM/ sku gsung thugs kyi bye brag gis// yi ge gsum gyi ngo bo nyid// sa 'og sa steng sa bla gsum// skad cig la ni sku gcig 'gyur// skad cig rnam par rnal 'byor bdag // skad cig rnam pas phyag rgya ldan// chos rnams kun ni skad cig gis// skad cig gis ni gsang sngags brjod// oM AHhUM/ oM sarba wI ra yo gi nI kA ya wAk+tsi t+ta swa b+hA ba At+ma kou0f85haM/ oM badzra shud+d+haHsarba d+harmA badzra shud+d+hou0f85haM/ skad cig gis smon pa'i sngags kyis skad cig gis bdag nyid byin gyis brlabs la/ go cha gnyis par shes byas la// ye shes 'khor lo rnam par bsgom// sngags dang phyag rgya'i sbyor ba yis// dam tshig 'khor lor rab gzhug bya// mdzub mo mdud byas gung mo nges par sbyar// mthe bo rdo rje brtan por rab sbyar la// de ni dpral ba'i dbus su rab gzhag la// rim dang rim las bzlog pas bskor bar bya// rkang pa mnan cing gyen du blta// gyen du phaiM gyi sgra sgrogs shing // phyogs bcu'i 'jig rten khams bzhugs pa'i// dpa' bo rnal 'byor ma dgug go// oM yo ga shud+d+haH sarba d+harmA yo ga shud+d+hou0f85haM/ zhes bya bas skad cig rnam par smon pa'i sngags brjod cing // sngags kun gyi snying gar phyag rgya sbyin pa ni/ g.yon pa dang g.yas pa'i lag pa gnyis bskor ba'i mkha' 'gro ma'i bde ba dam pa zhes bya'o// oM na mo b+ha ga wa te wI re shA ya/ ma hA kAlA ag+ni sats+ni b+hA ya/ dzaTA ma ku Tot+ka TA ya/ daMSh+T+rA ka rA lo gra b+hI Sha Na mu khA ya/ sa ha sra b+hu dzA b+hA su rA ya/ pa ra shu pA sho d+yA ta shU la kha T+wAM ga d+hA ri Ni/ byA g+h+rA dzi nAm+ba ra d+ha rA ya/ mahA d+hU m+b+rAn+d+ha ka ra wa pu ShA ya/ oM ka ra ka ra/ ku ru ku ru/ ban+d+ha ban+d+ha/ trA sa ya trA sa ya/ k+Sho b+ha ya k+Sho b+ha ya/ hrauM hrauM/ hraHhraH/ pheM pheM/ phaT phaT/ da ha da ha/ pa tsa pa tsa/ b+hak+Sha b+hak+Sha/ ba sa ru d+hi ra an+t+ra mA la a ba laM bi ni/ grih+na grih+na/ sap+ta pA tA la ga ta b+hu dzaM gAM sar+pa wA/ tardza ya tardza ya/ A kaD+D+h+ya A kaT+T+h+ya/ hriM hriM/ dz+nyauM dz+nyauM/ k+Sh+mAM k+Sh+mAM/ haM hAM/ hiM hIM/ hUM hUM/ ki li ki li/ si li si li/ hi li hi li/ d+hi li d+hi li/ huM hUM phaT/ bsdus nas dpal he ru ka'i rig pa'i rgyal po'i rtsa ba'i sngags so// oM na mo b+ha ga wa te wI re shA ya huM hUM phaT/ oM ma hA kAlpa ag+ni san+ni b+hA ya huM hUM phaT/ oM dza TA ma ku Tot+ka tA ya huM hUM phaT/ oM daM Sh+T+rAka rA lo gra b+hI Sha Na mu khA ya huM hUM phaT/ oM sa ha sra b+hu dzA b+hA su rA ya huM hUM phaT/ oM pa ra shu pA sho d+yAta shUl kha T+rAM ga d+hA ri Ni huM hUM phaT/ oM byA g+h+rA dzi nAm+ba ra d+ha rA ya huM hUM phaT/ oM ma hA d+hU m+b+rAn+d+ha kA ra wa puShA ya huM hUM phaT/ oM na mo b+hA ga wa te wI re shA ya/ ma hA kA w+pAg+ni san+ni b+hA ya/ dza TA mu ku Tot+ka TA ya/ daMSh+Ta ka rA lo gra b+hI Sha Na mu khA ya/ sa ha sra b+hu dzA b+hA su rA ya/ ba ra shu pA sho d+yA ta shU la kha T+wAM ga d+hA ri Ni/ byA g+h+rA dzi nAm+ba ra d+ha rA ya/ ma hA d+hU m+b+rAn+d+ha kA ra wa pu ShA ya huM hUM phaT/ tha dad dang bsdus pa'i dpal he ru ka'i mchod pa'i sngags// oM na mo b+ha ga wa te wI re shA ya huM hUM phaT/ oM khaN+Da ka pA li ni huM hUM phaT/ oM ma hA kalpAg+ni san+ni b+hA ya huM hUM phaT/ oM ma hA kaM ka la huM hUM phaT/ oM dza TA ma ku Tot+ka TA ya huM hUM phaT/ oM kaM ka la huM hUM phaT/ oM daMSh+TA ka rA lo gra b+hI Sha Na mu khA ya huM hUM phaT/ oM bi ka Ta daMSh+T+rAhuM hUM phaT/ oM sa ha sra b+hu dzA b+hA su rA ya huM hUM phaT/ oM su ra wai ri Na huM hUM phaT/ oM pa ra shu pA sho d+yAta shU la kha T+rAM ga d+hA ri Ni huM hUM phaT/ oM a mi tA b+hA hUM hUM phaT/ oM byA g+h+rA dzi nAm+ba ra d+ha rA ya huM hUM phaT/ oM badzra pra b+hA a huM hUM phaT/ oM ma hA d+hU m+b+rAn+d+ha kA ra wa puShA ya huM hUM phaT/ oM badzra de ha huM hUM phaT/ oM na mo b+ha ga wa te wI re shA ya huM hUM phaT/ oM aM ku ri ga huM hUM phaT/ oM mahA kA w+pAg+ni san+ni b+hA ya huM hUM phaT/ oM badzra dza Ti la huM hUM phaT/ oM dza TA mu ku Tot+ka TA ya huM hUM phaT/ oM ma hA bI ra huM hUM phaT/ oM daM Sh+TA ka rA lo gra b+hI Sha Na mu khA ya huM hUM phaT/ oM badzra hUM kA ra huM hUM phaT/ oM sa ha sra b+hu dzA b+hA su rA ya huM hUM phaT/ oM su b+ha dra huM hUM phaT/ oM pa ra shu pA sho d+yA ta shU la kha T+rAM ga d+hA ri Ni huM hUM phaT/ oM badzra b+ha dra huM hUM phaT/ oM byA g+h+rA dzi nAM pa ra d+ha rA ya huM hUM phaT/ oM ma hA b+hi ra bA ya huM hUM pha/ oM ma hA d+hUm+b+ra an+d+ha kA ra wa pu ShA ya huM hUM phaT/ oM bi ru pAk+Sha huM hUM phaT/ oM na mo b+ha ga wa te wI ra shA ya huM hUM phaT/ oM ma hA ba la huM hUM phaT/ oM ma ha kA wa ag+ni san+ni b+hA ya huM hUM phaT/ oM rat+na badzra huM hUM phaT/ oM dza TA mu ku Tot+ka TA ya huM hUM phaT/ oM ha ya gr-I wa huM hUM phaT/ oM daMSh+T+rA ka rA lo gra b+hI Sha Na mu khA ya huM hUM phaT/ oM A kA sha gar+b+ha huM hUM phaT/ oM sa ha sra b+hu dzA b+hA su rA ya huM hUM phaT/ oM shrI badzra he ru ka huM hUM phaT/ oM pa ra shu pA sho d+yA ta shU la kha T+rAM ga d+hA ri Ni huM hUM phaT/ oM pad+ma na rte shwa rA ya huM hUM phaT/ oM byA g+h+rA dzi nAM pa ra d+ha rA ya huM hUM phaT/ oM bai ro tsa na huM hUM phaT/ oM ma hA d+hUm+b+ra an+d+ha kA ra wa ShA ya huM hUM phaT/ oM badzra sa twa huM hUM phaT/ bye brag tu dpa' bo'i snying po dang nye ba'i snying po'o// oM na mo b+ha ga wa te wI re shA ya/ ma hA kA wa ag+ni san+ni b+hA ya/ dza TA mu ku Tot+ka TA ya/ daMSh+T+rA ka rA lo gra b+hI Sha Na mu khA ya/ sa ha sra b+hu dzA b+hA su rA ya/ pa ra shu pA sho d+yA ta shU la kha T+rAM ga d+hA ri Ni/ byA g+h+rA dzi na am+ba ra d+ha ra ya/ ma hA d+hUm+b+ra an+d+ha kA ra wa pu ShA ya huM hUM phaT/ oM khaN+Da ka pA li/ ma hA kaM ka la bi ka Ta daSh+T+rA Ta su rA bai ri Na a mi tA b+hA badzra pra b+ha badzra de ha aM ku ri ka badzra dza Ti ma hA bI ra badzra hUM kA ra su b+ha dra ma hA b+hai ra ba bi ru pA k+Sha ma hA pa la rat+na badzra ha ya gr-I wa A kA sha gar+b+ha shrI badzra he ru ka pad+ma na rte shwa ra bai ro tsa na badzra satwa huM hUM phaT/ dpa' bo'i snying po dang nye ba'i snying po bsdus pa'o// oM ka ra ka ra huM hUM phaT/ oM pra tsaN+De huM hUM phaT/ oM ku ru ku ru huM hUM phaT/ oM tsaN+Da ak+ShA ye huM hUM phaT/ oM ban+d+ha ban+d+ha huM hUM phaT/ oM pra b+hA ba tI ye huM hUM phaT/ oM trA sa ya trA sa ya huM hUM phaT/ oM ma hA nA se huM hUM phaT/ oM k+Sho b+ha ya k+Sho b+ha ya huM hUM phaT/ oM bI ra ma tI ye huM hUM phaT/ oM hrauM hrauM huM hUM phaT/ oM kharba rI ye huM hUM phaT/ oM hraHhraHhuM hUM phaT/ oM laM gi shwa rI ye huM hUM phaT/ oM pheM pheM huM hUM phaT/ oM rbu mats+tshA ye huM hUM phaT/ oM phaT phaT huM hUM phaT/ oM e rA ba tI ye huM hUM phaT/ oM da ha da ha huM hUM phaT/ oM ma hA b+hai ra bI ye huM hUM phaT/ oM pa tsa pa tsa huM hUM phaT/ oM bA yu be ge huM hUM phaT/ oM b+hak+Sha b+hak+Sha ba sa ru d+hi ra an+t+ra mA la a ba lam+bi ni huM hUM phaT/ oM su rA b+hak+Shi ye huM hUM phaT/ oM grih+na grih+na sap+ta pA tA la ga ta b+hu dzaM gaM sarbaM wA ta rdza ya ta rdza ya huM hUM phaT/ oM sh+yA ma de bI ye huM hUM phaT/ oM A kaT+T+h+ya A kaT+T+h+ya huM hUM phaT/ oM su b+ha dre huM hUM phaT/ oM hriM hriM huM hUM phaT/ oM ha ya kar+N+Ne huM hUM phaT/ oM dz+nyauM dz+nyauM huM hUM phaT/ oM kha gA na ne huM hUM phaT/ oM k+Sh+mAM k+Sh+mAM huM hUM phaT/ oM tsakra be ge huM hUM phaT/ oM hAM hAM huM hUM phaT/ oM khaN+Da ro hi huM hUM phaT/ oM hiM hiM huM hUM phaT/ oM shauN+Di nI ye huM hUM phaT/ oM hUM hUM huM hUM phaT/ oM tsakra war+m+mi NI ye huM hUM phaT/ oM ki li ki li huM hUM phaT/ oM su bI re huM hUM phaT/ oM si li si li huM hUM phaT/ oM ma hA ba le huM hUM phaT/ oM hi li hi li huM hUM phaT/ oM tsakra warti nI ye huM hUM phaT/ oM d+hi li d+hi li huM hUM phaT/ oM ma hA bI R+Ye huM hUM phaT/ dpa' bo dang dpa' mo'i snying po'o// nye ba'i snying po tha dad du byas pa'o// oM ka ra ka ra/ ku ru ku ru/ ban+d+ha ban+d+ha/ trA sa ya trA sa ya/ k+Sho b+ha ya k+Sho b+ha ya/ hrauM hrauM/ hraHhraH/ pheM pheM/ phaT phaT/ da ha da ha/ pa tsa pa tsa/ b+hak+Sha b+hak+Sha/ ba su ru d+hi ra an+t+ra ma la a bam+bi ni/ gri h+na gri h+na/ sap+ta pA tA la ga ta b+hu dzaM gaM sar+paM wA/ tardza ya tardza ya/ A kaT+T+h+ya A kaT+T+h+ya/ hriM hriM/ dz+nyauM dz+nyauM/ k+Sh+mAM k+Sh+mAM/ hAM hAM/ hIM hIM/ hUM hUM/ ki li ki li/ si li si li/ hi li hi li/ d+hi li d+hi li/ huM hUM phaT/ oM pra tsaN+De/ tsaN+Da ak+ShI/ pra b+hA wa ti/ ma hA nA se/ bI ra ma tI/ kharba rI/ laM ke shwa rI/ dru ma ts+tshA ye/ e rA ba tI/ ma hA b+he ra wI/ bA yu be ge / su ra b+ha k+ShI/ sh+yA ma de bI ye/ ha ya kar+N+Ne/ kha gA na ne/ tsakra be ge / khaN+Da ro hi/ shauN+Di Ni/ tsakra war+m+mi NI/ su bI ri/ ma hA ba le/ tsakra warti nI/ ma hA bIR+Ye huM hUM phaT/ dpa' mo'i snying po dang / nye ba'i snying po bsdus pa'o// oM sarba bud+d+ha DA ki nI ye badzra war+Na nI ye huM hUM phaT swA hA/ so so dang bsdus pa'i sangs rgyas mkha' 'gro ma'i snying po'o/ oM DA ki nI ye huM hUM phaT/ oM lA me huM hUM phaT/ oM khaN+Da ro hi huM hUM phaT/ oM rU pa NI ye huM hUM phaT/ oM kA kA s+ya huM hUM phaT/ oM u lU kA s+ya huM hUM thaT/ oM shwa nA s+ya huM hUM phaT/ oM sU kA ra s+ya huM hUM phaT/ oM ya ma dA d+hI ye huM hUM phaT/ oM ya ma dU tI ye huM hUM phaT/ oM ya ma daM Sh+T+rI NI ye huM hUM phaT/ oM ya ma ma thA nI ye huM hUM phaT/ oM DA ki nI/ lA me/ khaN+Da ro hi/ rU pi NI/ kA kA s+ya/ u lU kA s+ya/ shwa nA s+ya/ su kA ra s+ya/ ya ma dA d+hI/ ya ma dU ti/ ya ma daM Sh+TaNI ya ma ma thA ni huM hUM phaT/ sangs rgyas mkha' 'gro ma la sogs pa'i so so dang bsdus pa'i snying po'o// oM shrI badzra he he ru ru kaM huM hUM phaT/ DA ki nI dzA la sam+ba raM swA hA/ oM hrIHha hUM hUM phaT/ dpal he ru ka'i sa so'i dang bsdus pa'i snying po dang nye ba'i snying po'o// oM ha huM hUM phaT/ oM badzra sa twa huM hUM phaT/ oM na ma hi huM hUM phaT/ oM bai ro tsa ni huM hUM phaT/ oM swA hA huM hUM phaT/ oM pad+ma narte shwa ra huM hUM phaT/ oM bau ShaT he huM hUM phaT/ oM shrI badzra he ru ka huM hUM phaT/ oM huM hUM hoHhuM hUM phaT/ oM A kA sha gar+b+ha huM hUM phaT/ oM phaT haM huM hUM phaT/ oM ha ya gr-I wa huM hUM phaT/ dpa' bo drug gi go cha so sor byas pa'i snying po dang nye ba'i snying po'o// oM oM ha na ma hi swA hA hu bau ShaT he huM hUM hoHphaT haM huM hUM phaT/ oM badzra sa twa bai ro tsa na pad+ma narte shwa ra shrI badzra he ru ka A kA sha gar+b+ha ha ya gr-I wa huM hUM phaT/ go cha'i snying po dang / nye ba'i snying po bsdus pa'o// oM baM huM hUM phaT/ oM badzra bai ro tsa nI ye huM hUM phaT/ oM haM yoM huM hUM phaT/ oM ya mi nI ye huM hUM phaT/ oM hri moM huM hUM phaT/ oM mo ha nI ye huM hUM phaT/ oM hreM hrIM huM hUM phaT/ oM saM tsa la nI ye huM hUM phaT/ oM hUM hUM huM hUM phaT/ oM sa na trA sa nI ye huM hUM phaT/ oM phaT phaT huM hUM phaT/ oM tsaN+Di ke huM hUM phaT/ dpa' bo'i go cha drug gi so sor byas pa'i snying po dang nye ba'i snying pa'o// oM oM baM haM yoM hriM moM hreM hrIM huM hUM phaT phaT huM hUM phaT/ oM badzra bai ro tsa ni ya mi ni mo ha ni saM tsa la ni san trA sa ni tsaN+Da ki huM hUM phaT/ dpa' bo drug gi bsdus pa'i snying po dang / nye ba'i snying po'o// oM suM b+ha ni suM b+ha huM hUM phaT/ oM gr-ih+na gr-ih+na huM hUM phaT/ oM gr-ih+na pa ya grih+NA pa ya huM hUM phaT/ oM A na ya ho b+ha ga wAM badzra huM hUM phaT/ bsdus pa'i phyogs bcing ba dang rdza rnga'i phyogs bcings pa'i sngags so// oM ki li ki li/ si li si li/ tsi li tsi li/ d+hi li d+hi li/ hA hA he he ho ho hUM hUM huM hUM phaT/ dpal he ru ka dang rnal 'byor ma'i bzhad pa rnam pa brgyad kyi sngags so// oM ha hi ho ha huM hUM phaT/ rnam pa lnga'i sngags te dpal he ru ka'i snying po dang 'dra'o// de nas A li dang kA li'i phreng bas dkris pa'i gzhom du med pa lte bar zla ba'i dkyil 'khor la gnas la ye shes kyi 'khor lo gzhug par bya'o// de'i rjes su phyag rgya dang sngags kyi mchod pa byas la/ mtheb chen dang mdzub mo dang gung mo srin lag dang chung ngu dang sen mo dang lag pa'i mthil dang rgyab tu dpa' bo drug dang dpa' mo drug gi go cha dang dpal he ru ka'i dkyil 'khor bsgoms la/ de nas rdo rje sems dpa' dang dpal he ru ka gnyis kyi go chas mtshan nyid dang ldan pa'i phreng ba gzung la// go cha thams cad kyis byin gyis brlabs la// khro bo'i tshig gam rdo rje'i tshig gis ji ltar 'dod par sngags bzlas par bya'o// oM AHhUM muH zhes bya bas ye shes kyi dkyil 'khor gshegs su gsol// oM A ral+li hoHdzaHhUM baM hoHsa ma ya s+t+waM dri sh+ya hoH/ rdo rje'i thal mo kha gyen du phye ste mtshan phyed na gtor ma sbyin par bya ba ste/ oM kha kha khA hi khA hi/ sarba yak+Sha rAk+Sha sa/ b+hU ta pre ta pi shA tsa un+ma da a pa smA ra badzra DA ka DA ki n+ya da ya i maM ba liM/ gr-ih+na gr-ih+na sa ma ya/ rak+Shan+tu ma ma sarba sid+d+hi m+me pra ya ts+tshan+tu/ ya thai baM/ ya theSh+TaM/ b+huny+dza tha/ pi ba tha/ dzi g+h+ra tha/ mA ti kra ma tha/ ma ma sarba kArta ya sat+su khaM bi shud+d+ha ya sa ha yi kA b+ha wan+tu huM hUM phaT swA hA/ lus rtag par byed pa'i cho gas bdag nyid tshim par byas la/ dge ba'i rtsa ba bla na med pa'i byang chub tu bsngo bar bya'o// de ltar bdag nyid rnam bsams nas// tsham ngam sngags kyis bsrung bar bya// tshangs par spyod pa rtag gyur nas// rkang pa brgyad pa'i sngags kyis mchod// de ltar rnam bsams rnal 'byor bdag // 'jigs pa thams cad rnam spangs te// 'khor lo bde mchog bde ba'i mchog // blo ldan rnal 'byor chen pos spyod// rigs lnga la ni kun spyod pa// la lar smyon pa bzhin du spyod// rnam par mi rtog bdag nyid sems// 'dod pa'i yon tan lnga la spyod// ces bya ba 'di ni phyi dang nang du 'brel ba'i rim pa'o// rtog pa thams cad rnam par spangs// dpa' bo seng ge bzhin du spyod// A li kA li mdun bsams nas// rnal 'byor chen po ngal bso ba// zla ba'i dkyil 'khor rdzogs pa ni// lte ba'i rtsa bar rnam par bsgom// yi ge go 'phang mchog gyur pa// de yi dbus na bsam par bya// sku gsung thugs kyi rdo rje can// lha yi sku ni bsgom par bya// de yi lus las 'das pa ste/ sems can nyid kyang mi bsgom mo// bsam gyis mi khyab de sems pa'i// sems nyid kyang ni mi rtog go// de la sems shing bsam byas na// de rjes gzungs ni thob par 'gyur// kha T+wAM ga ni lha yi sku// shes rab Da ma ru yi sgra// nyin mo bcom ldan dpa' bo ste// mtshan mo shes rab ma ru brjod// sprul pa las byung dpa' bo ni// drug pa sems kyi sprul pa'o// dag pa'i chos kyi sprul pa ni// phag mo'i gzugs su bstan pa yin// shrI ni gnyis med ye shes te// he ni rgyu sogs stong pa'o// ru ni tshogs dang stong pa ste// ka ni gang du'ang mi gnas pa'o// zhes bya ba ni rdzogs pa'i rim pa'o// 'dir khyad par yod pa rnams ni ma bris te/ bla ma la mi ltos pa dang gdams ngag chen po bsrung ba'i phyir ro// de'i phyir rtog pa sngon du song bas bla ma mnyes par byas la// dpal he ru ka mngon par brjod pa'i rjes su 'brang bar rtogs par bya'o// las ye 'byung zhes bya ba dpal bde mchog 'khor lo'i rgyud 'dir ni de ji ltar gsungs pa/ sbyor nyid cho ga'i ye shes ji lta ba bzhin du ston te/ rnam shes kyi sbyor ba yang de bzhin du nyon cig ces sbyor ro// de la khyad par ji lta bu// zhes pa la/ srid pa sgra tshul las nges 'byung // zhes gsungs te/ nges par 'byung ba ni khyad par can gyi ngo bo nyid du byung ba ste/ gang las she na/ de'i gzugs las mar me 'bar ba lta bu'i byang chub kyi sems kyi rgyun gyi ngo bo nyid kyi phyir ro// yang ci lta bur gyur pa zhes pa la srid pa nas bya'o// gzhan yang khyad par ci lta bu// zhes pa la/ tsan+dan la sogs pa spyod pa'i spyod yul zhes bya'o// yang ci lta bur gyur pa zhes pa la/ thog ma dbus mthar yang dag gnas// zhes gsungs te/ thugs dang gsung dang sku'i 'khor lor yang dag par gnas pa zhes bya'o// yang ci ltar gyur pa zhes pa la/ 'jig rten gsum du rnyed dka' ba// zhes gsungs te/ lha dang mi dang klu rnams kyi sdug bsngal gyis thob par bya ba zhes pa'i don du/ gzhan yang ci lta bur gyur pa zhes pa la/ shes rab thabs kyi sbyor ci bzhin// de bzhin sngags bzlas bsam rdzogs ldan// zhes gsungs te rnal 'byor ma'i sbyor ba 'dus pa las sngags dang lha dang dkyil 'khor dang sbyin sreg la sogs pa goms par bya'o zhes sbyar ro// yang na srid pa zhes bya ba la sogs pa/ khyad par can gyi ngo bo nyid kyis byung ba ni/ mar me 'bar ba lta bu'i byang chub kyi sems kyi rgyun gyi rang bzhin las srid cing tsan+dan la sogs pa spyod pa'i spyod yul lha dang mi dang klu la sogs pas sdug bsngal gyis thob par bya ste/ thugs dang gsung dang sku'i 'khor lo yang dag par gnas pa'i rnal 'byor ma'i sbyor ba 'dus pa las sngags dang lha dang dkyil 'khor sbyin sreg la sogs pa goms pa dang 'brel ba dpal 'khor lo bde mchog 'dir ji lta ba bzhin du gnas pa'i yang dag pa'i byang chub kyi ye shes dang / rnam par shes pa'i sbyor ba nyid kyang de bzhin du nyon cig ces sbyar bar bya'o// yang na srid pa zhes bya ba la sogs pa la/ srid pa zhes pa ni nA da'i ngo bo nyid kyi sgras ni thun mong las lhag par byed pa ste lnga pa'i sgra ru ston te/ dbang po gnyis mnyam par sbyor ba las srid pa zhes bya ba'i don to// de'i phyir nam mkha'i phyogs na gnas pa las 'byung ngo zhes bya'o// gang gi phyir nges par 'byung zhes pa las// mang po'i tshig gis bdag nyid nA da las 'khor lo gsum la gnas pa'i dpa' bo dang rnal 'byor ma nges par 'byung zhes bya bar shes par bya ba'i don to// ci lta bur gyur pa ni dam tshig spyod pa'i spyod yul te/ dam tshig ni rnam pa gnyis te bsrung bar bya ba dang / bza' bar bya ba'o// de gnyis kyi spyod pa ni de la 'jug cing spyod ces bya ba'i don to// de gnyis spyod cing yul du byed pa gang yin pa de ni de bzhin du brjod do// yang na ni dam tshig ni lha mo rnams so// de'i spyod pa ni spyod yul te dpa' bo zhes bya'o// gang yin pa de ltar rgyud der gsungs pa'i cho ga'i ye shes nyon cig ces sbyar ro// thog ma dbus mthar yang dag gnas// zhes bya ba ni brjod pa'i don de nyid do// 'jig rten gsum du rnyed dka' ba// zhes pa ni sa 'og dang sa steng dang sa bla rnams gang yin pa'i 'jig rten du dpa' bo dang slob dpon la sogs pa rnams rnyed par dka' ba'o// yang ni 'jig rten gsum du 'khor lo gsum la gnas pa'i lha mo rnams rnyed par dka' ba'o// dpa' bo dang dpa' mo rnams dang cho ga'i ye shes kyang rnyed par dka'o zhes sbyar ro// de la 'di'i dgongs pa ni slob dpon dang rnal 'byor dang rnal 'byor ma 'khor lo gsum la gnas pa'i dpa' bo dpa' mo la sogs pa'i lha rnams 'jig rten gsum na gnas pa las gzhan du dpal bde mchog 'khor lo gtso bo sdug bsngal gyis rnyed pa'i cho ga'i ye shes 'di nyid dpal bde mchog 'khor lor de bzhin du nyon cig ces bya ba'i bar ro// shes rab thabs kyi sbyor ci bzhin// zhes pa ni thabs ni rdo rje'o// shes rab ni rdo rje phag mo la sogs pa mkha' 'gro ma kun no// sbyor ba ni bcom ldan 'das la sogs pa dpa' bo kun de rnams kyi yang dag par sbyor ba gang yin pa de ni cho ga'i ye shes ni de bzhin no// ci bzhin zhes pa ni ji lta ba bzhin du sngags kyi bzlas pa dang bsam gtan dang ldan pa de bzhin zhes bya ba'i don to// sbyor nyid ces pa ni gcig tu de ltar gyur pa ni ma yin te/ rnam par shes pa'i sbyor ba yang nam mkha' dang mnyam pa'i rgyud du ji ltar gsungs pa de thams cad 'dir yang nyon cig ces bya ba'i don to// de nyid kyi phyir rnyed par dka' ba zhes brjod do// sogs pa'i sgras ni dkyil 'khor dang sbyin sreg dang phyi rol gyi sman la sogs pa nye bar mkho ba la sogs pa bsdus pa'o// sbyor ba'i sgras ni dbang du bya ba la sogs pa lhag par byed pa'i so so'i sbyor ba yang bstan par bya ba yin no// da ni bsrub ba dang srub bar byed pa'i mthar 'bab pa'i gnas skabs su mchod pa'i cho ga ni dbugs 'byin par ma zhes bya ba la sogs pa gsungs te/ bar mar gyur pas na bar ma zhes bya ba ste bcom ldan 'das ma'i pad+ma zhes brjod do// de la mchog tu gyur pa'i dbugs 'byin pa ni ljags kyis bkug pa'o// des cir 'gyur zhe na/ dri'i chu dang bcas pas zhes gsungs te/ byang chub kyi sems dang bcas zhes bya ba'i don to// gzhan yang bar ma zhes bya ba la sogs pa la dbus su gyur pas na bar ma ste bcom ldan 'das ma'i pad+ma zhes brjod do// de nyid ni mchog ste de la dbugs zhes pa'i don to// yang na ni bar ma zhes bya ba'i don gzhan du ston te/ lhag ma ni bstan pa'i don nyid do// rnal 'byor dus ni khyad par du// zhes pa ni/ 'bab pa'i mtha'i dus so// khyad par du zhes pa ni/ rdo rje dang pad+ma bskyod pa'i khyad par de yis zhes pa'i bar ro// rigs ldan zhes pa ni rgyud kyi dam tshig brda ste/ ye shes kyi phyag rgya rdo rje phag mo'i ngo bo nyid kyi las kyi phyag rgya la mchod pa ni mchod par bya ste/ ji ltar sems dga' ba de ltar bya'o zhes bya ba'i don to// pho nya zhes pa ni ci srid ni gang gi phyir gyi don te/ gang gi phyir pho nya lhan cig skyes pa'i dngos grub mchog dang / 'bring dang tha ma de yid nang du chud pas 'dod pa'i don gyi dngos grub bsgom par bya'o// de la 'di'i don ni ye shes kyi phyag rgya rdo rje phag mo'i ngo bo nyid las kyi phyag rgya rnams 'khor lo gsum la gnas pa de kun yid nang du chud pa ni de kun thugs dgyes pa'i bsam pas dngos grub tu byed ces bya'o// rang rdzas thig les sangs rgyas dang // zhes bya ba la sogs pa la/ sngon du bstan pa'i las kyi phyag rgya la 'dod chags chen po'i thig les de 'ba' zhig ni ma yin te/ lha sum cu rtsa bdun rnams dang phung po lnga'i sangs rgyas kyi rang bzhin dang skye mched drug byang chub sems dpa'i rang bzhin bsgom par bya'o zhes bya ba'o// de la 'di'i dgongs pa ni bdag nyid dpal he ru kar byas nas las kyi phyag rgya rdo rje phag mo'i ngo bo nyid la bsgom par bya ba ni de'i sbyor ba la snyoms par zhugs nas/ de'i sa bon kun dang ba ban+du ka'i gzugs kyis gsang pa ste/ de ltar gsang ba'i dkyil 'khor sangs rgyas dang byang chub sems dpa' la sogs pa dang ldan par bsgom par bya'o zhes bya ba'o// mthong ba dang ni zhes pa ni ji snyed gzung ba'i khyad par gzhan ni bsnyen bkur gzhan mi dgos te mthong ba 'am reg pa'am thos pa 'am dran pas kyang ngo // de ltar khyad par can gyi rnal 'byor pas/ sdig pa kun las sems can grol// zhes bya'o// de ltar 'di la the tshom med ces pa ni// de nyid kyi phyir rnal 'byor nyid ces bya bar brjod do// yang na de lta bu khyad par can gyi las kyi phyag rgya ye shes phyag rgya'i ngo bo nyid rdo rje phag mo gzung ba'i bye brag yongs su spangs te/ mthong ba dang reg pa thos pa 'am dran pas kyang rnal 'byor ba 'am sems can gyi bye brag gzhan yang sdig pa thams cad las grol bar 'gyur ro// 'di ltar de la the tshom med// ces pa'i bar lhag ma ni song ba'i don nyid do// rnal 'byor ba nyid ces pa la sogs pa ni go sla'o// 'grub par 'gyur zhes bya ba la sogs pa la/ 'grub pa ni snying po dang nye ba'i snying po la sogs pa gsang ba'i sngags kyis bzlas pa dang / bsam gtan dang / phyi dang / gsang ba la sogs pa'i dkyil 'khor gyi lha la goms pas kun rdzob dang don dam pa'i rnal 'byor gnyis nas bya ba'i don to// yang na ni gzhung gzhan te dam tshig ces pa ni/ dam tshig ni las kyi phyag rgya la sogs pa'i khyad par can nam/ dam tshig lag gdub la sogs pa'i khyad par rtag tu bskyang ngo zhes bya ba'i don to// srung ba ni gdug pa can gyi sems can thams cad la tsan+dan la sogs pa'i tha snyad do// dam tshig sgra ni bsrung bar bya ba'i rigs te/ kha cig tu bzhad gad du gyur pa'i phyir ro// shin tu mnyam gzhag sgrub pa pos// zhes pa ni thams cad du sngags dang lha la goms pa'i yid kyis sgrub pa po rnal 'byor pas bsgom par bya'o zhes bya ba'i don to// dam tshig nyams pas dkyil 'khor dang / dbang bskur dngos grub thob mi 'gyur// zhes pa ni dam tshig las kyi phyag rgya la sogs pa ma lus pa'i yul la gang gi phyir de rnams rnal 'byor pa dang rnal 'byor mas sngags dang dkyil 'khor la sogs pa'i mtshan nyid kyi ngo bo nyid tsam yang gzhan la yang rig par mi bya'o zhes bya ba'o// yang na de dang 'brel ba'i dam tshig sgrub pa pos de yang rig par byas na dngos grub kun du mi 'gyur zhes bya ba'i don to// da ni bdud rtsi rnam pa lnga ston te/ sbrang rtsi zhes bya ba la sogs pa gsungs te/ sbrang rtsi ni ga pur/ dmar ni rang byung gi me tog go// ga pur dang bcas pa ni sA li dang bcas pa'o// yang khrag dang / gla rtsi dang / tsan+dan ni bzhi mnyam dang / dmar ni tsan+dan dang / tsan+dan dmar po dang yang sbyar ro zhes bya ba'i don to// tshogs kyi nang zhes pa ni 'khor lo gsum gyi dbus so// yang na ni rnal 'byor cig 'dzin pa'i dam tshig pa tshogs pa'i nang du rab tu gnas shing rjes su gnas zhes bya ba'i don to// ni'i sgra ni gzhan dang ldan pa rnam par gcod pa'o// thams cad rdo rje mtshan ma ni sangs rgyas bcom ldan 'das de'i rtags ni de'i mtshan ma ste/ yang dam tshig gi sgras pad+ma'i snod do// dung chen po ji srid du 'dzin pa zhes pa ni rdo rje kun mtshan mtshan ma 'dzin te// 'dis ni bdud rtsi lnga'i khyad par ro// rdo rje mthe bong srin lag sbyar// go cha la sogs pa bkod pas mi phyed pa'i g.yon pa'i lag pa'i mthe bong dang srin lag gnyis kyis bcang ba ni longs spyad par bya'o// yang na gzhung ni gzhan te/ rnal 'byor rig pas zhes pa ni rtag tu sngags dang lha'i rnal 'byor 'chang ba'i sgrub pa po zhes bya ba'i don to// zhi ba'i btung ba bzhin zhes bya ba'i don ni zhi ba'i btung ba ni chang gi btung ba bzhin du de nyid tshig tu brjod par rigs te/ 'on kyang bram ze rnams kyis mchod sbyin byed pa'i dus su shin tu dag byed du gyur ba'i btung ba'i khyad par can du bram ze rnams kyis 'dzin te de lta bu zhes bya ba'i don to// de la 'di'i dgongs pa ni grangs las 'das shing don mang ba nyid kyi phyir ro// zhi ba'i btung ba dang 'dra bar byas nas ji ltar nus par bdud rtsi rnam pa lnga dang dam tshig gi rdzas la sogs pa khyad par gzhan nga rgyal skyes pas smod pa la sogs pa yongs su spangs te/ bdud rtsi'i btung ba lta bur yongs su brtags na rtag pa'i dngos grub 'thob ste/ phyag rgya chen po'i dngos grub 'di yis kyang thob po// mchod bzhi zhes pa la/ mchod bzhi ni phyi dang gsang ba dang / yid kyi rang bzhin dang de kho na nyid kyi mchod pa'o// yang na phyag rgya chen po dang / dam tshig dang / chos dang / las kyi phyag rgya bzhi ni mchod pa bzhi'o// de bzhin rnal 'byor ma zhes pa dang / dbang nyid snyoms par 'jug pa'i zhes pa ni// dbang po gnyis kyi snyoms par 'jug pa las bya ba'i khyad par ram// dpa' bo zhes pa dpal he ru ka la sogs pa'i dpa' bo rnams dang mkha' 'gro ma la sogs pa'i rnal 'byor ma rnams de bzhin du bde ba'i tshig go// de nyid 'dzin ni thabs dang thabs las byung ba'i rnal 'byor 'chang ba'o// yang na ni de nyid ni gzhan ma yin pa nyid dam/ 'khor lo gsum la gnas pa dang lhan cig tu ro gcig pa 'chang ba'o// lha dang mi'i bde ba bsdus la gcig tu byas pas ni rdo rje ni bcom ldan 'das te/ de 'dzin pa ni rdo rje 'chang gi rnal 'byor ba'o// bcu drug char yang mi phod de// zhes pa ni/ de lta bur gyur pa'i rnal 'byor pa ni bcu drug gi cha'i gcig cha tsam yang rnal 'byor gzhan 'chang bas mi phod mi thob pa zhes bya ba'i don to// yang na ni rdo rje'i cha zhes bya ba'i gzhung gzhan yang yod de don de nyid do// lhag ma ni gsal bar byas pa'i phyir ro// ri sul tshang tshing phug rnams sam// zhes pa ni ri'i phug la sogs pa'i phyogs su'o// chu bo chen po'i ngogs dag tu// zhes pa ni rgya mtsho chen po'i 'gram la sogs pa'o// gdod nas grub pa'i dur khrod du// zhes pa ni// cig nas gcig tu mchog tu rab tu grags pa'i dur khrod du'o// der ni dkyil 'khor bri bar bya// zhes pa ni/ 'dir de lta bu la sogs pa'i gnas su 'og nas 'byung ba 'di nyid kyi dpal bde mchog 'khor lo bri bar bya'o zhes bya ba'i don to// dpal he ru ka'i mngon par brjod pa zhes bya ba la sogs pa ni rdzogs so zhes bya ba'i don te/ dpal he ru ka brjod par bya ba'i brjod par byed pa'i gzhung gi tshogs las dkyil 'khor la 'jug pa'i le'u'i 'grel pa ste dang po'o// // de la zhes bya ba la sogs pa la/ rgyud la zlos pa'i skyon med pa'i phyir dkyil 'khor gyi cho ga yang ston to// bar 'di na b+ha ba pa'i dkyil 'khor gyi cho ga yod de logs na yod do// yang na de la zhes bya ba la sogs pa la/ mdor bsdus na dkyil 'khor byed pa'i gnas nye bar dmigs pa nas bzung nas/ bla ma la mchod pa dang bsnyen bkur bya ba'i bar dkyil 'khor dang dbang bskur ba ni le'u'i don to zhes gsungs so// de la zhes pa ni ri sul dang tshang tshing la sogs pa'i gnas rnams su'o// chu dang lci ba zhes pa ni chu ru gtogs pa'i lci ba ni chu dang lci ba ste/ de yis dkyil 'khor gyis gzhi byug par bya'o zhes sbyar ro// dur khrod dang chu'i ngogs dang dgon pa dang ri sul dang rdzing bu'i ngogs dang gdung yod pa'i mchod rten dang shing gcig gi drung dang tshong dus dang grong khyer dang tshong dus kyi rnam pa'i khang pa dang gar dang glu rtag tu byed pa'i gnas dang yang na ni gnas dang nye ba'i gnas dang / zhing dang nye ba'i zhing dang / 'dun sa dang nye ba'i 'dun sa dang / 'du ba dang nye ba'i 'du ba dang / dur khrod dang nye ba'i dur khrod ni sa bcur gtogs so zhes bya ba'i don to// lhag ma ni go sla'o// dur khrod du ni kun spyod cing // zhes pa brtan pa'i ri sul dang tshang tshing la sogs pa rnams gang du dkyil 'khor bri ba der dur khrod chen po'i rnam par bsgom par bya'o zhes bya ba'i don to// ro bsregs sol ba zhes bya ba la sogs pa la/ rdul tshon 'du bya ba ston pa ste/ lhag ma ni go sla'o// slob dpon mtshan nyid thams cad ldan// zhes pa ni/ slob dpon mtshan nyid ma lus pa dang nye bar ldan pa zhes pa'i don to// yang dag shes shing zhes pa ni/ yang dag pa khyad par can gyi ye shes kyi blo gang yin pa de ni de bzhin te nus pa skyes pa zhes bya ba'i don to// rgyud ces pa zhes pa ni rgyud ma lus pa'i don rig pa'o// yang na ni bsdu bas tshig gi don gcig nyid de/ yang dag pa ma lus pa'i de nyid shes pa ste/ yang dag pa ni phyin ci ma log pa'i ma lus pa'i de nyid kyi don de yis shes pa la yang dag shes shing rgyud shes pa zhes bya ba'i don to// yang na ni rdo rje dang pad+ma dang bskyod pa dang yang dag par ldan pas gsang ba'i dbang ster bar nus pa zhes bya ba'i don to// dpal ldan khrag 'thung gsang sngags shes// zhes pa ni/ sngon du bsnyen pa mang du song ba'o// khro ba med pa zhes pa ni khro ba la sogs pa yang dag par spangs pa zhes bya ba'i don to// gtsang zhing zhes pa ni 'og nas 'byung ba'i gtsang sbra yongs su skyong ba po zhes pa'i don to// mkhas pa ni snyom las med pa'o// sbyor shes ye shes pha rol 'gro// zhes pa ni thabs dang shes rab la sogs pa yang dag pa'i dam pa'i chos kyi ngo bo nyid de nyid kyi ye shes te/ de'i ngo bo nyid kyi pha rol tu 'gro ba ni skad cig la mngon du byed ces pa'i don to// thod pa zhes bya ba la sogs pa la/ yan lag tu byas pa'i rtags bsdus pa gang yin pas khyad par du 'gyur ro zhes bya ba'i rig pas phyag rgya chen po ston te/ lhag ma ni go sla'o// dum gcig spyi bor brgyan pa dang // zhes pa ni/ 'dis ni dpral ba'i steng gi thod pa'i phreng ba btags pa'o// yang na ni dum bu mang po'i pad+ma'i snod kyang bstan no// rgyud thams cad kyi phyag rgya chen po'i mtshan nyid la sogs pa lugs las bzlog pa dang lugs su 'byung ba'i sbyor bas bstan pa bla ma'i man ngag gis go rims bzhin du blo dang ldan pas yongs su rdzogs par bshad par bya'o// rus pa'i phreng ba rnam par 'phyang // zhes bya ba 'dis ni rus pa'i phreng ba ni brgya phyed pa'i thod pa'i phreng bas yi ge lnga bcu'i ngo bo nyid 'phyang ba ste thod pa'i phreng ba zhes pa'i don to// kha T+wAM ga ni lag na gnas// zhes pa ni kha T+wAM ga lag na gnas pa gang yin pa de ni de bzhin te/ de nyid kyi phyir// bdag nyid he ru kar byas nas// zhes brjod do// dpal he ru ka dran par bya// zhes pa ni/ dkyil 'khor la bkod pa'i dpal he ru ka'i gzugs nyid la spyad par bya'o zhes pa'i don to// de nyid kyi phyir/ 'khor lo 'di yi snying gar dgod// ces gsungs so// 'khor lo zhes pa ni dam pa'i chos kyi don la sogs pa'i rjes su 'gro ba'i ngo bo nyid kyi phyir 'khor lo bri bar bya ba ste/ 'khor lo 'di yis bri bar bya ba'am 'khor lo 'di ni 'khor lo ste/ dpal he ru ka dang bcas pa'i 'og nas 'byung ba'i dkyil 'khor snying ga'i dbus su dgod par bya'o zhes pa'i don to// de ltar bdag nyid go bgos nas// ra ba rnams ni phyogs su dgod// ces pa la/ rang gi lus la go bgo bar bya ste/ A li dang kA li dam tshig brjod pa'i rjes su zhe sdang dang 'dod chags dang gti mug gi ra ba dgod par bya'o// gzhal yas khang la sogs pa yongs su rdzogs pa'i dus su rdo rje'i ra ba dang pad+ma'i ra ba dang / 'khor lo'i ra ba dgod par bya'o zhes dgongs so// de ltar bdag nyid go bgos nas// 'og tu mtshon cha dgod par bya// zhes pa ni 'og gi mthar thug par rdo rje'i sa gzhi brtag par bya'o zhes pa'i don to// 'khor lo bdag nyid mtshon cha rnams// steng du mda'i dra ba zhes pa ni/ mda'i dra ba ni rdo rje'i gur steng du dgod par bya'o zhes pa'i don to// yang bdag nyid ces pa ni/ ye shes sems dpa' 'jug pa'i dus su gzhal yas khang gi nang du byas nas ra ba la sogs pa nye bar brtag par bya'o zhes dgongs so// de ltar zhes bya ba la sogs pa la sngags pas dkyil 'khor 'dri ba la 'jigs pa med par bstan to// sngags dang phyag rgyas rnam brgyan nas// zhes pa la/ legs par bslabs pa'i phyi rol gyi phyag rgya dang bcas pa zhes pa'i don to// bri bar bya zhes bya ba la sogs pa ni go sla'o// de nas zhes bya ba la sogs pa ni dkyil 'khor gyi thig skud ston te/ lhag ma ni go sla'o// mdangs dang zhes bya ba la sogs pa ni phyag rgya chen po'i mtshan nyid rgyas par byed de/ mdangs dang gzi brjid de rab tu 'bar ba zhes pa'i don to// lhag ma ni ji lta ba'i don nyid do// smin ma bzang po rdo rje 'byes// zhes pa ni rdo rje lta bur yang dag bye ba'i thun mong du smin ma gang la yod pa de ni rdo rje lta bu'i smin ma 'byes zhes pa'i don to// yang na ni dpral ba'i steng du rdo rje'i phreng ba'i mthar smin ma yod pa zhes bya ba'i don to// lhag ma ni rtogs sla zhing gsungs pa'i don nyid kyi phyir ro// de la 'khyud pa zhes bya ba la sogs pas ni lha mo rdo rje phag mo shin tu mi bzad par gsal bar byed do// rab 'jigs 'jigs byed che la phyogs// zhes pa ni/ kha cig na re dbang phyug chen po la mngon par phyogs pa'o zer te de ni 'dir rjes su mthun pa ma yin te gnas skabs ma yin pa'i phyir ro// rdo rje phag mo'i phyag rgya chen po ston pa'i skabs yin pa'i phyir ro// de la 'di'i don ni 'jigs byed chen po ni bcom ldan 'das te/ de la mngon du phyogs pa ni sku dang gsung dang thugs kyis 'khyud pa'o// la'i sgras ni de nyid kyi don nges par gzung ba'o// lhag ma ni go sla'o// de la bum pa zhes bya ba la sogs pas/ bum pa'i mtshan nyid phyogs gcig nye bar mtshon pa tsam ston te/ nag po med pa dang lto ba che zhing 'phyang ba dang ske ring ba la sogs pa'i mtshan nyid dang ldan pa'o// mu tig ces bya ba la sogs pa ni rin po che sna lnga ston pa'o// zangs ma zhes pa ni bum pa la sogs pa'i khyad par ro// lhag ma ni go sla'o// ma rnyed na bum pa dgu'o// rnyed na bum pa nyi shu rtsa lnga dang khA ma la sogs pa'i bum pa bzhi dang khwa gdong ma la sogs pa'i bum pa brgyad dang las thams cad pa dang rnam par rgyal ba'i bum pa'o// yang na bsdus na ni bzhi bcu tham pa yin no// lhag ma ni gsal lo// brgyan par bya zhes bya ba la sogs pa la// ji ltar rnyed pa'i rin po ches dkyil 'khor la ji ltar mdzes par dgram par bya'o zhes 'di'i don to// grong mchog yid 'ong mchod gnas ni// 'grub pa nyid du the tshom med// ces pa ni go sla'o// bdag nyid kun nas sgo yis ni// dri yi chu yis legs par gdab// ces pa ni sngags kyis gtsang bar byas pa'i dri dang bcas pa gtor ba ste/ rdo rje'i chus yang dag par gtor ro zhes bya ba'i don to// bdag nyid kun nas sgo yis ni// zhes bya ba khyad par du byed de// dpal he ru ka'i bdag nyid gang yin pa'i bcom ldan 'das kyi zhal bzhi nyid yin pa'i phyir ro// mar me brgya ni dbul bar bya// zhes bya ba ni don ci lta ba de nyid do// yang na rnam pa sna tshogs pa'i bdag nyid kyi khyad par du brjod do// gzhan na sgron ma lnga gang yin pas rnga mo dang rta la sogs pa'i sha yang gzung ba nyid kyi phyir ro// nam mkha'i mkha' 'gro ma rnams ni// yid kyis thams cad steng du dgod// ces pa ni thugs kyi 'khor lo'i mkha' 'gro ma thams cad dgod par bya ba ste/ sems ni nam mkha' la 'gro ba'i ngo bo nyid kyi phyir ro// sa steng mkha' 'gro ma gang yin// dkyil 'khor kun du dgod par bya/ zhes pa ni thams cad du dkyil 'khor la thams cad kyis sam/ sa steng gi 'khor lo gang ba de la spyod pa yang dgod par bya ba ste/ gsung gi 'khor lo ni dbus su gnas pa nyid kyi phyir ro// gang yang sa 'og mkha' 'gro ma// de ni sa 'og rnams su dgod// ces pa ni sa 'og na gnas pa yang stobs kyis sku'i 'khor lo dgod par bya zhes rtogs par bya'o// ma mo thams cad phyogs dang ni// phyogs mtshams rnams su dgod par bya// zhes pa ni khwa gdong ma la sogs pa'i rnal 'byor ma brgyad dgod par bstan pa'o// dri dang zhes bya ba la sogs pa ni mchod pa rnam pa lnga'i cho ga ston to// mar me brgya yang dbul bya zhing // zhes pa ni sngon du bstan pa nyid kyi phyir ro// 'dir ni mchod pa rnam pa lnga'i kha bskang ba'i don du gsungs pa'o// mchod bya zhes bya ba la sogs pa ni don ji lta ba nyid kyi phyir ma bshad pa yin no// rab mnyam gzhag ces pa ni thams cad du mchod pa'i cho ga rnam par dag pa rdo rje yin no zhes pa'i don to// dpal he ru ka mngon par brjod pa'i 'khor lo mchod pa'i cho ga'i le'u gnyis pa'i 'grel pa'o// // de nas zhes pa ni mngon du bstan pa nyid kyi phyir go sla'o// dang por slob dpon zhes bya ba la sogs pas ni rigs gcig tu bstan pas dkyil 'khor dang nye ba'i slob dpon rnams zhes bya ba'i don to// lhag ma ni go sla'o// ci nus pas ni zhes bya ba la sogs pas ni bla ma'i mchod pa ston pa'o// dril dbyangs zhes bya bya ba la sogs pas ni slob dpon gtso bo'i bya ba brjod pa'o// rnga brdung zhes bya ba la sogs pas ni rde'u chung la sogs pa brdung ba'i cho ga bstan to// shin tu sgra snyan dril bu 'khrol// zhes bya ba la sogs pa nas bstan par bya zhes pa'i bar gyis de nas rgyud gzhan las rab tu grags pa'i cho gas dbang thams cad rdzogs par bya ste/ gsang ba'i dbang gi cho ga gtso bo nyid kyi phyir ro// de nas slob dpon legs par ni// zhes pa ni bdag nyid dpal he ru ka'i rnal 'byor brtan par byas la/ de yang rdo rje phag mo rnal 'byor du sprul te/ go cha chen po la sogs pas go bgos la slob ma rnams kyang de bzhin du bya'o// mnyam par gzhag ste phyag rgya mchod// ces bya ba la sogs pas ni dbang bskur ba ston to/ phyag rgya ni phyi rol gyi yan lag can te sngags dang phyag rgya legs par bslabs shing // bsrung bar bya ba dang bza' bar bya ba'i dam tshig gis dam tshig dang ldan pa zhes pa'i don to// de nas nyi ma gnyis pa la yang dkyil 'khor mchod cing byin gyis brlabs pa la sogs pa byas la dkyil 'khor dang nye ba'am// yol bas bar bcad par shing khri la sogs pa legs pa'i stan la rab tu bzhag ste/ gsang ba'i dbang brtsam par bya'o// mtshal chen lan gsum bzlas pa yis// de la thig le bya ba yin// zhes pa ni gang gi tshe sngon du bstan pa'i mtshan nyid dang ldan pa'i phyi rol gyi yan lag me tog dang ldan par gyur pa yin na/ de'i tshe de dang lhan cig tu rjes su chags pa'i rim pas ji ltar dga' bar 'gyur ba de ltar rdo rje dang pad+ma bskyod pa la sogs pa'i bya ba sbyor thabs kyi gnas skabs su slob ma'i gdong bcings la snying po dang nye ba'i snying po dang phreng ba'i sngags brjod cing // mgo bo dang dpral ba dang / mig gnyis dang / kha dang / mgrin pa dang / snying ga ste gnas bdun du rdo rje dang pad+ma las byung ba'i dbang bskur ba sbyin no// slob mas kyang kha ru byin pa de bdud rtsi bzhin du myang bar bya'o// de nas gdong phye dkyil 'khor bstan// gang gi lha yi gnas gang yin/ zhes pa ni gsang ba'i dbang gi gnas de dang de bstan par bya'o// dbang bskur ba'i dus su phyi rol gyi yan lag can bstan par bya ba ni don dam pa'i don to// yang dag ces pa ni rtog pa med pa'i sems so// de nas slob mas kyang yang de bzhin du brtsam par bya ba nyid kyi phyir ro// de nas slob dpon mnyam gzhag la// rab tu gdung ba byas nas ni// g.yon nas brtsams pa'i rim pa yis// de la bskor ba rab tu bya// dkyil 'khor dang ni bla ma la// ci bzhin cho gas phyag bya'o// zhes pa ni ji ltar bla mas slob ma la gsang ba'i dbang byin pa de lta bu'i cho gas brtsams te/ slob mas bla ma la phyag byas nas de nyid dang lhan cig tu zhes dgongs so// lhag ma ni go sla'o// rtses dang blta ba zhes bya bas ni gsang ba'i dbang bstan to// lag bcangs 'khyud dang zhes pas ni shes rab ye shes kyi dbang bstan to// gnyis gnyis sprod ces bya bas ni dbang bzhi pa la gsal bar byas pa'o// slob dpon gyi dbang ngam/ yang na ni bum pa'i dbang dang / dbang gzhan gyi khyad par yang bstan pa'o// 'di rnams kyi don bdag gis bshad pa ni bla ma'i man ngag dran par bya ba'i don du dbang bskur ba legs par rtogs par byas pa'o// bshad dang ma bshad gang ci'ang rung // de kun dpal ldan khrag 'thung gnas// zhes pa ni thabs gzhan gyis ma bshad cing ma bstan te/ mchog dang 'bring dang tha ma'i slob ma la sogs pa'i ngo bo nyid la bshad cing bstan pa gang cung zad yin pa de yang thams cad dpal he ru ka lhan cig skyes pa don dam pa'i sa bon gyi ngo bo nyid kyi phyir// dpal he ru ka la rnam par gnas zhes pa'i don to// de ltar yang // dngos po kun gyi sa bon de// dngos grub kun gyi mchog gi don// sangs rgyas kun gyi ched byed gnas// bde ba can du mngon par brjod// ces gsungs so// 'dis ni lhan cig skyes pa don dam pa'i sa bon gyi ngo bo nyid mchog dang 'bring dang tha ma'i dngos grub la sogs pa la rol ba'i ngo bo nyid kyi phyir gyi don to// yang na ni/ bshad dang ma bshad gang ci'ang rung // dpal he ru ka'i rnal 'byor gyi phyag rgya 'chang ba ni ye shes kyi phyag rgya rdo rje phag mo ru brjod de/ de'i lhan cig skyes pa don dam pa'i sa bon phyag rgya chen po'i ngo bo nyid dpal he ru ka yang rnam par gnas pa nyid kyi phyir ro// yang na lhan cig skyes pa don dam pa'i sa bon phyag rgya chen po'i ngo bo nyid dpal he ru ka la yang gnas pa nyid kyi phyir/ bshad pa dang ma bshad pa gang cung zad de thams cad dpal he ru ka la rnam par gnas so zhes pa'i don to// de ltar de'i ngo bo nyid 'chang ba'i rnal 'byor dang rnal 'byor ma blta bar bya zhes pa'i don to// dpal he ru ka mngon par brjod pa'i phan yon dbang bskur ba'i cho ga'i le'u gsum pa'i 'grel pa'o// // de nas zhes bya ba la sogs pa la// de nas zhes pa ni de'i phyir te rgyu'i don nam/ rjes thogs te mkha' 'gro ma sa la rnam par rol pa ste/ sa steng dang sa bla dang sa 'og gsum khyab pa ste 'khor lo gsum la gnas pa'i don to// mkha' 'gro ma la sogs pa so so'i ming ni brtson chen ma zhes bya ba la sogs pas ston cing gsal por byed pa'i don to// 'di nyid kyi phyir 'di dag sngon nyid nas grub pa'i mkha' 'gro ma nyi shu rtsa bzhi zhes brjod do// rang ming brjod pa'i sngags la ni// zhes bya ba la sogs pas ni/ mkha' 'gro ma nyi shu rtsa bzhi dang / dpa' bo rnams dang / mkha' 'gro ma la sogs pa bzhi dang / khwa gdong ma la sogs pa brgyad kyi rang gi ming brjod pa'i mgo bor oM dang mthar hUM hUM phaT sbyar bas sngags drug cur 'gyur ro// de ltar yang // oM ni thams cad gsal byed yin// zhes gsungs pa'i phyir ro// rnal 'byor mchog gtso 'di mthong na// gzhan dag snying po med rtswar mtshungs// zhes pa ni 'dir dpal he ru ka'i rnal 'byor mchog tu blta ste/ gzhan ni rtswa dang 'dra'o// rtswa dang 'dra ba ste/ snying po med ces bya ba'i don to// grub gsol zhes bya ba la sogs pa gcig tu nus pa yongs su rdzogs pa'i rnal 'byor pa'i mthu ston to// dam pa'i chos kyi don la sogs pa'i rjes su 'brang ba'i ngo bo nyid kyi phyir ro// grub pa gsol ba'i phyir 'dod pa thams cad byed pa ste/ mngon par 'dod pa'i don ster bar nus so zhes pa'i don to// dpa' bo nyid 'gyur zhes pa ni 'khor lo gsum la gnas pa'i dpa' bo dang 'dra bar gzhan gnon par 'gyur ro// khyim du dkyil 'khor mthong ba yin// zhes pa ni/ dkyil 'khor gyi khang par bris pa'i dkyil 'khor mthong nas dbang bskur ba'i cho ga yongs su rdzogs pa tsam gyis ji ltar gsungs pa 'di'i yon tan ni grub pa'i rnal 'byor par 'gyur ro// de shes rtag tu sgom pa ni/ zhes pa ni sgom pa dang bzlas pa dang ldan na smos kyang ci dgos zhes bya'o// de la che ba'i bdag nyid rab tu bstan pa'i phyir de shes shing rtag tu bsgoms pas dngos grub kyi 'bras bur ston pa ni/ dngos grub de bzhin gshegs pa gsungs// zhes pa la/ sangs rgyas bcom ldan 'das phyin ci ma log pa'i don ston pa'i phyir tshad ma'i skyes bu nyid du ston to// 'di nyid kyi phyir de zhes bya ba la sogs pas oM thams cad gsal bar byed pa 'di sngon nas nges par grub pa ste/ sngags dang lha nyid dbyer med pa'i rigs pas mkha' 'gro ma nyi shu rtsa bzhi'i rang gi ming brjod pa'i sngags oM dang po dang hUM dang phaT mthar sbyar ba ste sngags drug cu po 'dis 'dod pa thams cad 'grub pas grub gsol 'dod pa thams cad ster ba ste/ ji ltar mngon par 'dod pa'i mchog gang gi phyir ster ba nyid kyis rnal 'byor mchog tu shes par byas la 'di nyid du blta ba'o// de'i phyir gzhan snying po med pa'i rtswa dang mtshungs te gzhan du na rtswa dang mtshungs pa ste/ snying po med pas ro med ces bya ba'i don to// dpa' bo nyid gyur zhes bya ba la sogs pa 'dis ni dkyil 'khor khang par dkyil 'khor bris pa mthong zhing dbang sngon du song bas dkyil 'khor gyi khang par dkyil 'khor bri ba'i sngags pa mchog tu blta ba'am shes par bya ste/ 'khor lo gsum la gnas pa'i dpa' bo dang 'dra bar gzhan gnon pa'am/ 'dod pa'i don kun sbyin pa ste/ ji ltar mngon par 'dod pa'i don ster bar nus pa'o// grub pa ni dngos grub thob pa'i rnal 'byor par 'gyur ba'o// yang bzlas pa dang bsam gtan la sogs pa smos kyang ci dgos zhes pa'o// lhag ma ni brjod pa'i don nyid do// dpal he ru ka mngon par brjod pa'i dpa' bo dang rnal 'byor ma gnyis su med par dgod pa'i cho ga'i le'u bzhi pa'i 'grel pa'o// // de nas zhes bya ba la sogs pa la// de nas ni song ba'i don nyid do// mi rigs ni dpal he ru ka dang rdo rje phag mo'i nye ba'i snying po'i sngags te/ zhi ba ni dge ba'i don to// thams cad chos 'byung ni ma lus pa'i chos skyed par byed pa'o// sna tshogs ni 'gro ba'i ngo bo nyid do// sna tshogs pa'i rim pas lte ba la bri ba ni gser gyis bri ba'o// chos kun gcig tu bsdus pa ni rang gi rgyud du bsdus pa'i mkha' 'gro dang mkha' 'gro ma la sogs pa rnams kyi sngags ni sngags pa rnal 'byor pas phyis bri bar bya'o// 'di yang sngon gyi le'u'i don nyid do zhes pa'i don to// yang na mi shigs ni oM dang po hUM hUM phaT mthar sbyar ba'i A li dang kA li'i sngags ni dge ba'o// thams cad chos 'byung ni sna tshogs lte ba la cho gas sngags pas bri ba ste/ des chos kun gcig tu bsdus pa'o// de'i rjes su bcom ldan 'das dpal he ru ka'i rtsa ba'i sngags kyi yi ge'i tshig btu bar bya'o zhes pa'i don nam// yang na oM nyid kyis mi shigs pa la sogs pa khyad par du byed de/ thams cad kyi don ni de nyid do// 'dir sngags tshig ni 'di yin te zhes pa la sogs pa la/ de nas gzhan yang sngags kyi yi ge'i tshig yin pa 'dis bcom ldan 'das dpal he ru ka'i rtsa ba'i sngags btu ba'i cho ga ston te// A li kA li mnyam byas nas// zhes gsungs so// dbyangs dang gsal byed ngag mnyam pa ni 'dra ba'o// sde tshan la thim par bya ba ni sde der ril por byas pa'o// bzhi bzhi ru ni zhes bya ba la ni bzhi dang bzhi ru shes par bya ba'o// thub pa ni sde tshan bdun du gang gyur pa de ltar byas la go bzlog pa dang go rims kyis sngags kyi yi ge'i tshig brgyad yang rgyas par bya ba ni btu bar bya'o zhes pa'i don to// de nyid kyi phyir// de nas dpa' bo btu bar bya// 'dod don thams cad sgrub byed yin// zhes gsungs te/ 'dir 'di'i dgongs pa ni dang por sngags kyi tshig bzhi bzhir shes par byas la/ sde tshan bdun dang 'brel ba'i gsal byed kyi yi ge sde tshan bdun yongs su gyur pa las btus la phyis ni dbyangs kyi yi ge khyad par du de nyid du sbyar bar bya'o zhes pa'i don to// de nas dpa' bo btu bar bya// zhes bya ba la sogs pas ni bstan bya dang ston pa po dag sku gcig nyid kyi phyir ro// dpa' bo'i sgras ni sngags mngon par brjod de/ de nyid kyi sngags btu bar bya'o zhes pa'i don to// 'dod pa'i don kun sgrub byed pa// zhes pa ni sngags de nyid kyi mthu bstan pa'o// bzhi pa'i lnga pa gang yin dang // zhes pa ni na'o// lnga pa yi yang lnga pa ni ma'o// lnga pa yi ni bzhi pa dang ni b+ha'o// dang po'i gsum pa gang yin ni ga'o// de bzhin nyi shu rtsa dgu pa ni wa'o// bzhi pa'i dang po gang yin dang ni ta'o// mthar gnas pa yi bzhi pa dang ni wa'o// de nyid kyis ni gnas pa dang ni ra'o// sum cu pa ni yang dag blang ni sha'o// nyi shu rtsa drug pa nyid dang ni ya'o// de bzhin brgya yi phyed phyed dang ni ma'o// de nas sum cu rtsa gsum pa ni ha'o// dang po'i dang po nyid dag dang ni ka'o// mthar gnas pa yi gsum pa ni la'o// dang po yi ni gsum pa nyid ni ga'o// sum cu rtsa gnyis yang de bzhin ni sa'o// bzhi pa yi ni lnga pa ni na'o// lnga pa'i bzhi pa ni b+ha'o// mthar gnas rnams kyi dang po ni ya'o// gnyis pa'i gsum pa ni dza'o// gsum pa'i dang po gang yin dang ni Ta'o// lnga pa yi yang lnga pa dang ni ma'o// dang po'i dang po dang ni ka'o// de bzhin bcu gcig pa nyid dang ni Ta'o// de bzhin mkhas pas bcu drug pa ni ta'o// gsum pa'i dang po gang yin dang ni Ta'o// de bzhin nyi shu rtsa drug pa ni ya'o// bzhi pa'i gsum pa gang yin pa ni da'o// drod rnams kyi ni gnyis pa ni Sha'o// dang po'i dang po ni ka'o// de bzhin nyi shu rtsa bdun pa ni ra'o// nyi shu rtsa brgyad pa ni la'o// dang po'i gsum pa ni ga'o// lnga pa yi yang bzhi pa ni b+ha'o// de bzhin sum cu rtsa gcig pa ni Sha'o// lnga pa yi yang bzhi pa ni b+ha'o// de bzhin sum cu rtsa gcig pa ni Sha'o// lnga pa yi yang bzhi pa ni b+ha'o// gnyis pa yi yang gsum pa ni dza'o// lnga pa'i bzhi pa ni b+ha'o// drod rnams kyi ni gsum pa ni sa'o// de bzhin nyi shu rtsa bdun pa ni ra'o// mthar gnas kyi ni dang po nyid ni ya'o// yang ni nyi shu rtsa gcig ni pa'o// mthar gnas pa yi gnyis pa ni ra'o// yang ni sum cu pa de bzhin ni sha'o// lnga pa gang yin dang po zhes pa ni pa'o// uSh+ma rnams kyi dang po nyid ni sha'o// de bzhin yi ge d+ya nyid dang ni d+ya'o// bzhi pa'i dang po gang yin dang ni ta'o// drod rnams kyi ni dang po ni sha'o// de bzhin nyi shu rtsa brgyad pa ni la'o// dang po'i gnyis pa gang yin pa de ni kha'o// gsum pa'i dang po nyid dag ni Ta'o// dang po'i gsum pa gang yin dang ni ga'o// bzhi pa yi yang bzhi pa ni d+ha'o// mthar gnas rnams kyi gnyis pa ni ra'o// gsum pa yi yang lnga pa ni Na'o// yi ge byA ni dpa' bor brjod// ces pa ni rang gi gzugs brjod pa'o// dang po yi yang bzhi pa ni g+ha'o// de bzhin brgyad pa nyid dag ni dza'o// bzhi pa'i lnga pa gang yin ni na'o// lnga pa yi yang lnga pa ni ma'o// de bzhin nyi shu rtsa bdun pa ni ra'o// bzhi pa yi ni bzhi pa ni d+ha'o// de bzhin nyi shu rtsa bdun pa ni ra'o// de bzhin nyi shu rtsa drug pa ni ya'o// nyi shu rtsa lnga yang dag gang ni ma'o// sum cu rtsa gsum nyid dag dang ni ha'o// bzhi pa'i bzhi pa ni d+ha'o// lnga pa yi ni lnga pa ni ma'o// bzhi pa'i lnga pa ni na'o// dang po yi yang dang po'i ga'o// de bzhin nyi shu rtsa bdun pa ni ra'o// mthar gnas pa yi bzhi pa ni wa'o// de bzhin nyi shu rtsa gcig pa ni ba'o// drod rnams kyi ni gnyis pa ni Sha'o// de bzhin nyi shu drug pa ni ya'o// ka ra ka ra/ ku ru ku ru/ ban+d+ha ban+d+ha/ trA sa ya hrA sa ya/ k+Sho b+ha ya k+Sho b+ha ya/ hrauM hrauM/ hraHhraHpheM pheM/ phaT phaT/ da ha da ha/ pa tsa pa tsa/ b+ha k+Sha b+ha k+Sha/ ba sa ru d+hi ra an+t+ra mA la a ba lam+bi ni/ grih+na grih+na/ sap+ta pA tA la ga ta b+hu dzaM gaM sarbaM wA/ tardza ya tardza ya/ A kad+h+D+ya A kad+haya/ hriM hriM/ dz+nyauM dz+nyauM/ kaSh+mAM kaSh+mAM/ hAM hAM/ hIM hIM/ hUM hUM/ ki li ki li/ si li si li/ hi li hi li/ d+hi li d+hi li/ rig pa'i rgyal po zhes bya ba la sogs pa la/ rig pa ni sngags kyi yi ge rnams sam// yang na sngags dang lha'i gzugs dag gcig pa'i phyir// rig pa ni 'khor lo gsum la gnas pa'i mkha' 'gro ma rnams te/ de'i rgyal po ni rig pa'i rgyal po ste/ dpal he ru ka dpa' bo de'i sngags te/ snyan gsan nyid kyi don to// gal te 'on kyang rig pa ni rab tu gtum mo la sogs pa'i dpa' mo de rnams kyi rgyal po ni dpa' bo gang yin pa ste/ de rigs gcig pa nyid kyis rig pa'i rgyal po'i sngags ni 'di ste sbas nas 'dir gsungs pa'o// thams cad nyid du he ru ka ma yin zhing rdo rje phag mo la sogs pa mkha' 'gro ma bco brgyad 'ba' zhig gi ni ma yin no// gal te 'di rnams las gzhan du snying po dang nye ba'i snying po gsal bar byas pa yin no zhe na/ de ni rigs pa ma yin te/ mkha' 'gro ma'i dra ba'i sdom pa chen por mgo rtsom pa'i le'u nyid du bstan pa nyid kyi phyir ro// de nyid kyi le'ur shes par byas la/ dpal he ru ka'i sngags ni gzhan snying po med pa'i rtswa dang mtshungs pa las 'di ston pa nyid kyi phyir ro// yang na ni dpal he ru ka lha nyid rig pa'i rgyal po ste/ le'u bdun pa las gsungs pa shes par byas la/ dpal ldan khrag 'thung gsang sngags ni// mi shes zhes bya ba le'u dgu par gsal bar byas pa'i phyir ro// he ru ka yi sngags shes na// gsang sngags thams cad yongs dor ba'o// zhes le'u nyi shu rtsa drug pa las gsungs pa nyid kyi phyir dang / yang na ni/ de nas don kun 'dod pa yis// brgya rtsa brgyad po sbyar bya ste/ zhes le'u nyi shu rtsa lnga pa las gsungs pa'i phyir dang / yang na ni le'u lnga pa 'di nyid las/ na mo b+ha ga wa te wI re shA ya/ mahA kA wA g+ni san+ni b+hA ya/ dza TA ma ku Tot+ka TA ya/ daM Sh+tAka rA lo gra b+hI Sha Na mu khA ya/ sa ha sra b+hu dzA b+hA su rA ya/ pa ra shu pA sho d+yA ta shU la kha T+wAM ga d+hA ri Ne/ byA g+hA dzi g+hA dzi nA m+ba ra d+hA rA ya/ ma hA d+hu mabrAn+d+ha kA ra wa pu ShA ya/ zhes gsungs pa nyid kyi phyir yang dpal he ru ka bcom ldan 'das nyid kyi sngags kyi tshig ni 'di lta ste/ dpa' bo dang dpa' mo 'ba' zhig ni ma yin te/ gal te de lta na yang 'gal ba'i phyir ro// phan tshun sbyar ba'i gsang sngags ni// mkha' 'gro ma dang gcig tu sbyar// zhes le'u sum cu rtsa bdun pa las gsungs pa'i phyir ro// yang na 'dir sngags gcig gsal bar dpa' bo dang rnal 'byor ma rnams kyis le'u nyi shu rtsa lnga par gsungs pa ni 'di yin no zhe na/ 'dir de lan ni thug pa med pa'i rtsod par 'gyur ro// rdo rje phag mo la sogs pa rnal 'byor ma bco brgyad rnams kyi snying po dang nye ba'i snying por thal ba'i rtsod pa yang le'u brgyad pa las rdo rje phag mo'i snying po dang nye ba'i snying po dngos su ston pa'i phyir ro// gshin rje mo la sogs pa'i gzugs kyis mkha' 'gro ma la sogs pa'i snying po gang yin pa yang sngon du bstan pa'i le'u bzhi pa'i rjes su 'brangs te gsungs pa'am// yang na ni nye ba'i snying por gsungs so// yang na mkha' 'gro ma rnams kyi snying po'i las tshogs gang yin pa le'u bzhi bcu rtsa bdun pa las ston pa'i phyir ro// de ltar sngon gyi rjes su 'brangs te nye ba'i snying po gang yin par yang rab tu gnas so zhes bya ba ni bden pa'o// gal te de ltar dpal he ru ka mngon par brjod pa'i dpa' bo dang rnal 'byor ma gnyis su med par brjod pa'i dgod pa la sogs pa sngon gyi le'u rnal 'byor ma gtso bor byas pa'am// dpa' bo nyid du yang bstan pa'i phyir rgyud 'dir dpa' bo dang rnal 'byor ma rnams ldan pa nyid kyis/ gcig gi snying po dang nye ba'i snying po'i sngags su gnas pa des sngon bzhin du dpa' bo dang rnal 'byor ma rnams kyi nye ba'i snying po'i sngags rnams ni gcig nyid do// 'di ni dpa' bo rnams kyi snying po'i sngags kyang gcig nyid/ yang na dpa' bo rnams kyi snying po'i sngags kyang gcig nyid do zhes pa ni rigs pa ma yin no// na mo b+ha ga wa te wI re shA ya zhes bya ba la sogs pa nyid du gsungs pa'i phyir ro// de ni rigs pa ma yin te don gyi rjes su 'brang bar bya ba'i ngo bo nyid kyi rgyud ni sgra dang sgra ma yin pa las grol ba nyid kyi phyir ro zhe na/ bden te 'on kyang le'u brgyad pa dpal he ru ka rdo rje phag mor 'dus shing sbyor ba yang so so'i ngo bo nyid kyi snying po dang nye ba'i snying po'i sngags bstan pa'o// le'u sngon mar yang dpa' bo rnal 'byor ma rnams dang bde mchog gi rnal 'byor gyis kyang bde mchog ma yin pa'i ngo bo nyid kyis nye ba'i snying po gsungs pa'o// le'u 'dir ni dpa' bo dang rnal 'byor ma rnams kyang gnyis su med pa'i sbyor bas gnyis kyi ngo bo nyid kyi snying po'i sngags brjod pa'o// de ltar tha snyad du gtso bo'i rjes su 'brang ba'i rigs pas so// de la re zhig 'di thams cad dpa' bo dang dpa' mo rtsa bzhi'i snying po dang nye ba'i snying po'i sngags nyid du 'on kyang ji ltar ston no zhes rtsod na don phyogs snga ma'i rjes su sngon du bstan pa'i le'u bzhi par dpa' bo dang rnal 'byor ma rnams rigs gsal bar bya ba'i ngo bo nyid kyis lha rnams kyi ming gi mtshan ma dang bcas par snying po dang nye ba'i snying po'i sngags rnams gsal bar byas pa nyid kyi phyir ro// 'dir ni dpa' bo dang dpa' mo'i lha rnams ming gi brdar byas pa med pa'i snying po'i sngags rnams snying po nyid du gsal bar byas pa'i phyir ro// de nyid kyi phyir dzA lan+d+ha ra'i zhabs kyis kyang thams cad du sgrub pa la snying po'i sngags rnams kyang ngo // gzhan du ni 'dir lha rnams kyi snying po'i sngags ni 'di'o zhes nges par bya bar mi nus te/ snying po'i sngags kyis ming brdar byas pa med pa nyid kyi phyir ro// yang na snying po'i sngags la nye ba nyid kyi phyir nye ba'i snying po'i sngags su bsgrubs pas lan du smra ba la phul du phyung ba'i lan ston pa ni lha rnams brdar byas pa dang bral ba'i rigs gsal ba'i ngo bo nyid kyis lha rnams ming gi mtshan ma dang bcas pa'i snying po dang nye ba'i snying po'i sngags kyi tshig rigs pa nyid kyi phyir ro// de ltar phul du byung ba'i ngo bo nyid kyis de yongs su spong ba'i rtsod pa smra ba rnams ni rigs pa ma yin te/ le'u drug pa las gsal ba'i ngo bo nyid kyis dpa' bo drug mnyam par sbyor ba'i yi ge re rer yang dag par bstan pa'i phyir ro// gal te yang na dpal he ru ka mngon par brjod pa dpa' bo drug gi go cha la sogs pa gsungs pa nyid kyi phyir yang ngo // go cha'i sngags nye ba'i snying por thal bar 'gyur ba'i phyir dang / der thal bas snying po med par 'gyur ro// de la lan brjod pa med pa ni ma yin te/ 'on kyang 'dir de nyid le'u 'di nyid du// oM na ma swA hA bau ShaT// hUM hUM phaT dang yang dag ldan// sgrub pos snying por shes par bya// zhes dngos su snying po'i ngo bo nyid gang yin pa gsungs pa'i phyir ro// de'i phyir le'u brgyad pa nyid las go cha'i sngags kyi tshig ni nye ba'i snying po nyid do// baM dang yoM dang moM dang hrIM dang / hUM dang phaT mthar yang dag brjod// rnal 'byor ma drug rab tu grags// zhes bstan pa'i phyir ro// 'di yang go cha'i sngags kyi tshig ni snying po'i sngags nyid du grub bo// dpal he ru ka mngon par brjod pa las phyin ci log tu rnal 'byor ma drug gi snying po'i sngags btu ba la sogs pa snying po gang yin pa bstan pa nyid kyi phyir ro// de ltar yang rigs gcig pa nyid kyis le'u bzhi bcu rtsa brgyad pa las/ oM sarba bud+d+ha DA ki nI ye badzra war+Na nI ye zhes bya ba la sogs pa bstan pa nyid kyi phyir ro// gal te yang na/ sngags 'di bklags pas grub pa ste/ las rnams kun byed dge ba yin// mkha' 'gro rnal 'byor ma rnams dang // khaN+Da ro ha lA ma sogs// mkha' 'gro ma ni thams cad kyi// sngags ni 'di nyid yin par bshad// ces rigs gcig tu bshad pa'i ngo bo nyid kyis gsal bar bstan pa ma yin nam zhe na/ bden te 'on kyang le'u sum cu rtsa brgyad pa las/ de nas yang dag bshad bya ba// mkha' 'gro kun snying dge ba yi// snying po rnal 'byor ma kun gyi// zhes rab tu grub pa nyid kyi phyir mkha' 'gro ma thams cad kyi snying po'i sngags nyid du rab tu grub bo// de nyid kyi phyir le'u brgyad pa las/ gsal po'i ngo bo nyid du dpal he ru ka'i snying po'i sngags kyi tshig nges par nye ba'i snying po gang yin pa thob pa las rig pa'i rgyal po'i snying po yin pa dgag pa'i don du'o// gal te yang na nyung ba dang mang ba'i yi ge la snying po dang nye ba'i snying po'i sngags kyi tshig tu nges pas yi ge mang po'i don nyid kyis de snying po nyid du thams cad ma 'thob pa las nye ba'i snying po 'thob par 'gyur ba'am// rig pa'i rgyal po'i snying po zhes bya ba'i cho ga'i don du'o// yang na ni yi ge mang po'i sngags kyi tshig kyang snying por 'gyur bas/ rig pa'i rgyal po yang bsgrub par bya ba'i don du'o// e ma 'dir snying po'i sngags kyi khyad par gyi mthu bstan pa'i don du rig pa'i rgyal po'i snying po zhes bya'o// gang nye ba'i snying po dang snying po'i sngags dag ngo bo nyid du mtshungs par bsgrub par bya ba'i don du rig pa'i rgyal po'i snying po nyid du thams cad du bya'o// gal te re zhig 'di thams cad 'dir bsdus pas mchod pa dang bsnyen bkur sngon du song ba las he ru ka dpa' bo dang rnal 'byor ma'i snying po gsal bar bstan pa yin no zhe na/ dpal ldan khrag 'thung sngags shes na// zhes bya ba la sogs pa yang mi mthun pa dang 'di thams cad nyid mthun pa ma yin no// dpal he ru ka nye bar mtshon pa ste/ de re zhig zhog gis 'khor lo gsum la gnas pa'i dpa' bo dang dpa' mo bzhi bcu rtsa brgyad dang mkha' 'gro ma bco brgyad gang yang tha dad pa'i gzugs kyis 'dir snying po dang nye ba'i snying po'i sngags bstan pa'o// gal te de ltar yang mchod pa dang bsnyen bkur sngon du 'gro ba las rtsa ba'i sngags 'di bsdus pas/ de'i yang rtsa ba'i sngags nyid yan lag dang nying lag thams cad ci'i phyir yin zhe na/ mkha' 'gro kun dngos sems dpa' ni// zhes bcom ldan 'das la 'di nyid kyi phyir brjod pa'o// mkha' 'gro kun dngos sems dpa' ni de yang 'khor lo gsum la sogs pa la gnas pa'i phyir bcom ldan 'das las gzhan ma yin pa nyid du brjod do// de nyid kyi phyir mkha' 'gro ma'i dra ba'i sdom bcom ldan 'das so// 'di nyid kyi phyir rig pa'i rgyal po zhes bya ba la sogs pa bstan bya dang ston pa bo dag dbyer med pa'i phyir ro// de ma lus pas khyad par du byed do// des khyad par can gyi sngags su grub cing gnas so// gong du yang gsungs te/ mkha' 'gro kun dngos sems dpa' ni// zhes bya ba la sogs pa 'dis 'khor lo gsum la sogs pa la gnas pa nyid kyi phyir des ni khyad par can gyi rtsa ba'i sngags su rigs te/ 'dir yang // de nyid gsang sngags thams cad yongs bsgrub bya// zhes pa la sogs pa gsungs so// sngags kyang yin la thams cad kyang yin pas sngags thams cad do// de rnams kyi sgrub pa ni dgu'i ngo bo nyid kyi sgrub pa po zhes bya ba'i don to// yang na gzhung gzhan las/ sgrub pa thams cad spangs pa'o// zhes te/ brjod pa tsam gyis 'grub pa zhes pa'i don to// lhag ma ni go sla'o// dpal he ru ka mngon par brjod pa'i rtsa ba'i sngags kyi yi ge btu ba'i cho ga'i le'u lnga pa'i 'grel pa'o// // gzhan yang zhes bya ba la sogs pa la/ gzhan ni go sla'o// mchog ni phul du byung ba ste/ yi ge nyi shu rtsa gnyis gang yin pa de ni de bzhin te snying po gsang ba'o// yi ge bdun gang yin pa de ni de bzhin te snying po dang nye bas na nye ba'i snying po zhes bya ba'i don to// 'di'i dgongs pa ni tha dad du dpal he ru ka'i snying po dang nye ba'i snying po 'di yin no// yang na tha dad nyid kyis gang yang lha drug cu rtsa drug gi snying po dang nye ba'i snying po'i sngags bstan pa'o// de ltar yang bsdu na sngags dang lha rnams kyi khyad par du snying po dang nye ba'i snying po dag gtso bo nyid yin pa'i phyir na ma lus pa'i snying po dang nye ba'i snying po zhes bya ba'i don to// ya tshogs zhes bya ba la sogs pas go char gyur pa'i snying por brjod de/ ya tshogs brgyad pa'i sa bon ni ha'o// de bzhin gug skyed bcu gnyis zhes pa ni ma ning spang ba'i gug skyed bcu gnyis kyis mdzes par bya ba ste/ lha'i sa bon dgod par bya ba'i don to// de ltar yang ha hA hi hI hu hU he hai ho hau haM haH zhes bya'o// yi ge bar ma dor byas te// zhes pa ni gnyis pa dang bzhi pa dang drug pa dang brgyad pa dang bcu pa dang bcu gnyis pa dor ba'o// yan lag drug ni he ru ka// zhes pa ni dpa' bo dang rnal 'byor ma gzugs gcig gi phyir he ru ka'i yan lag drug ni snying ga la sogs pa'i zhes pa'i don to// 'di nyid kyi phyir/ de ltar rang gi bdag nyid ni/ dpa' bo kun dang mnyam sbyor ba'o// mkha' 'gro ma yi dra ba'i sdom// zhes gsungs so// dpa' bo drug dang mnyam sbyor ba// zhes pa ni rten dang brten pa dbyer med pas btags pa'am don dam par dpa' bo drug dang yang dag par sbyor ba nyid do// yang na/ dpa' bo drug dang yang dag sbyor// zhes pa'i gzhung gzhan ni/ dpa' bo drug rnams dang mnyam par sbyor ba ni 'du ba'i khyad par gang yin pa de ni dpa' bo drug dang mnyam par sbyor ba zhes bya'o// dpa' bo drug dang mnyam par sbyor ba 'di rnams ni dpa' bo drug dang mnyam par sbyor ba ste/ oM la sogs pa'i yi ge re re yang dag par gnas pa'o// dngos su ha hi hu he ho haM zhes pa dang sngon du dpa' bo drug ste/ oM dang na ma dang swA hA/ bau ShaT dang hUM hUM dang / phaT kyi sa bon dgod par bya// zhes pa'i don to// de ltar yang // oM na ma swA hA bau ShaT// hUM hUM phaT dang yang dag ldan// sgrub pos snying por shes par bya// zhes gsungs so// oM la sogs pa yang dag ldan pa'i snying po las gzhan du dpa' bo'i sgra ni mang po'i don nam sngon gyi rjes su 'jug pa'o// des ni so so dang bsdus pa'i dpa' bo drug gi go cha'i snying po dang nye ba'i snying po'i sngags kyi tshig sgrub pa pos shes par bya ba'i don to// lhag ma ni sgrub thabs kyi rim pas go bar bya'o// 'dir dgongs pa ni snying ga dang mgo dang spyi gtsug dang phrag pa gnyis dang mig gnyis dang yan lag kun la a yongs su gyur pa las zla ba'i dkyil 'khor rnams su sngags yongs su gyur pa las dpa' bo drug 'ba' zhig gam/ sngags bsgom par bya'o// 'dir khyad par ni 'di yod de// snying ga dang mgo bo dang spyi gtsug dang phrag pa gnyis dang mig gnyis dang lte ba dang kha yongs su spangs te/ rna ba g.yas pa dang rna ba g.yon pa dang / smin ma'i dbus dang / mchan khung gnyis dang / nu ma gnyis dang / sna rtse dang / mgrin pa dang / rdo rje gnas kyi steng dang mtshan ma dang / gsang ba dang / brla gnyis dang / byin pa gnyis dang / yan lag thams cad la bsrung ba'i gzugs kyi rta mgrin nam/ de'i sngags bsgom par bya'o zhes bya'o// de ma yin na ni gtum mo yan lag thams cad kyi mtshon cha nyid du bya'o// 'dir gdams ngag las dpral ba'i mthar thug pa ni yan lag thams cad la brjod do zhes pa'i don to// dpal he ru ka mngon par brjod pa las dpa' bo drug gi go cha'i sngags btu ba'i cho ga'i le'u drug pa'i 'grel pa'o// // de nas dbyangs yig bcu gsum pa// yi ge gnyis par yang dag sbyar// zhes pa ni sngon du btus pa'i rtsa ba'i sngags kyi tshig gi gsal byed kyi yi ge gnyis pa la/ de ltar dbyangs yig oM dang sbyar ro zhes pa'i don to// dbyangs yig bcu gcig yang dag ldan// yi ge drug pa brgyan par bya// zhes pa ni de ltar yi ge drug pa las es brgyan pa'o// dbyangs kyi bdun pa nyid kyang ni// yi ge bzhi par yang dag sbyar// zhes pa ni yi ge bdun pa la is brgyan pa'o// dbyangs yig bcu gcig pa nyid ni// mkhas pas yi ge brgyad pa sbyar// zhes pa ni yi ge brgyad pa la es brgyan pa'o// dbyangs yig gnyis pa dang ldan par// yi ge dgu pas brgyan par bya// zhes pa ni dgu pa la As brgyan pa'o// dbyangs kyi yi ge gnyis pa nyid// yi ge bcu gnyis pa dang sbyar// zhes pa ni/ bcu gnyis pa la As brgyan pa'o// yi ge nyi shu gcig pa gzung // mkhas pa yis ni bcu bzhi pa// yi ge gnyis par yang dag ldan// zhes pa ni bcu bzhi pa la As brgyan pa'o// yi ge nyi shu pa dang ldan// dbyangs kyi yi ge gsum pa nyid// de bzhin bco lnga pa dang sbyar// zhes pa ni bco lnga pa la is brgyan pa'o// dbyangs yig bco lngar yang dag ldan// yi ge bcu drug mdzes par bya// zhes pa ni bcu drug pa la aM gis brgyan pa'o// dbyangs yig gsum dang ldan pa yi// yi ge bcu bdun pa ru 'dod// ces pa ni/ bcu bdun pa la is brgyan pa'o// dbyangs kyi gnyis pa nyid dang ni// yi ge bco brgyad pa ru sbyar// zhes pa ni bco brgyad pa la As brgyan pa'o// dbyangs yig gi ni gnyis pa nyid// yi ge nyi shu gcig par sbyar// zhes pa ni nyi shu gcig pa la As brgyan pa'o// dbyangs yig gi ni lnga pa nyid// yi ge nyi shu gsum par sbyar// zhes pa ni nyi shu gsum pa la us brgyan pa'o// dbyangs yig bcu gsum pa nyid ni// yi ge nyi shu bzhi par sbyar// zhes pa ni nyi shu bzhi pa la os brgyan pa'o// sde tshan dang po blangs nas ni// yi ge nyi shu lnga par sbyar// zhes pa ni yi ge nyi shu lnga pa'i 'og gi cha la ka blangs te sbyar bar bya'o zhes pa'i don to// dbyangs yig gnyis pa dang ldan pa'i// yi ge nyi shu drug par sbyar// zhes pa ni nyi shu drug pa la As brgyan pa'o// nyi shu brgyad pa nyid dag ni// yi ge bco lnga par sbyar bya// zhes pa ni yi ge nyi shu rtsa brgyad pa la aM gis brgyan pa'o// gsum pa'i dang por yang dag ldan// 'og gi cha ni me dang bcas// de bzhin dbyangs yig gnyis par sbyar// yi ge nyi shu rtsa dgur 'gyur// zhes pa ni yi ge nyi shu rtsa dgu'i 'og gi cha la go rims bzhin du Ta las ra sbyar ba de la A gdags zhes pa'i don to// yi ge sum cu rtsa gcig la// dbyangs yig gnyis par yang dag sbyar// zhes pa ni sum cu rtsa gcig pa la As brgyan pa'o// yi ge sum cu rtsa gnyis pa// dbyangs yig bcu gsum pa dang sbyar// zhes pa ni/ sum cu gnyis pa os brgyan pa'o// yi ge sum cu rtsa gsum pa// nyi mar yang dag ldan par bya// zhes pa ni yi ge sum cu rtsa gsum pa la ras brgyan zhes pa'i don to// phyi mo bzhi pa nyid dang ni// yi ge sum cu bzhir ldan pa// 'dod pa'i don kun sgrub byed yin// zhes pa ni sum cu bzhi pa la Is brgyan pa'o// phyi mo lnga pa nyid dag ni// sum cu bdun par yang dag ldan// mkha' 'gro ma rnams sgrub byed yin// zhes pa ni sum cu bdun pa la us brgyan pa'o// sum cu brgyad pa nyid dag ni// dbyangs yig gnyis pa dang sbyar ba// lha rnams thams cad sgrub pa ni// 'di nyid yin par the tshom med// ces pa ni sum cu brgyad pa la As brgyan pa'o// bzhi bcu rtsa gnyis pa nyid ni// me dang 'og tu bsgrub par bya// zhes pa ni bzhi bcu rtsa gnyis pa la 'og gi char gdags pa'o// bzhi bcu gsum pa nyid dag ni// dbyangs yig lnga pa nyid dang sbyar// zhes pa ni bzhi bcu gsum pa la us brgyan pa'o// yi ge bzhi bcu lnga pa ni// dbyangs kyi yi ge gnyis par sbyar// zhes pa ni bzhi bcu lnga pa la As brgyan pa'o// dbyangs yig lnga pa nyid dag kyang // bzhi bcu drug par yang dag ldan// dpa' bo thams cad rab mchog yin// zhes pa ni bzhi bcu drug pa la us brgyan pa'o// bzhi bcu rtsa bdun pa nyid ni// dbyangs yig gnyis pa dang sbyar ba// rdo rje sems dpa' mchog tu 'dod// zhes pa ni bzhi bcu rtsa bdun pa la As brgyan pa'o// de bzhin lnga bcu rtsa gcig pa// dbyangs yig lnga pa nyid dag gis// mdzes pa mchog ni yin par 'dod// ces pa ni lnga bcu rtsa gcig pa la us brgyan pa'o// lnga bcu rtsa gnyis pa nyid ni// dbyangs yig gnyis pa dang sbyar ba// lha rnams thams cad sgrub byed pa// 'di nyid yin par the tshom med// ces pa ni lnga bcu rtsa gnyis pa la As brgyan pa'o// de bzhin lnga bcu rtsa gsum pa// dbyangs yig bcu gsum pa dang sbyar// zhes pa ni lnga bcu rtsa gsum pa la os brgyan pa'o// yi ge lnga bcu rtsa bzhi blang // lnga bcu rtsa drug yi ge la// dbyangs kyi yi ge drug pas brgyan// dgra rnams nges par gsod byed yin// zhes pa ni yi ge lnga bcu rtsa bzhi btus pa ni rgyud la zlos pa'i skyon med pa'i phyir ro// lnga bcu rtsa drug pa la us brgyan pa'o// an+ta s+thA yi bzhi pa dang // dbyangs yig gnyis par sbyar bar bya// zhes pa ni lnga bcu rtsa drug pa la As brgyan pa'o// de bzhin bco lnga pa dang sbyar// dngos grub thams cad sgrub byed yin// yi ge lnga bcu rtsa dgur 'gyur// zhes pa ni lnga bcu rtsa dgu pa la us brgyan pa'o// yi ge drug cu rtsa gcig ni// dbyangs yig gnyis pa dag kyang sbyar// 'di nyid mchog ni yin par bshad// ces pa ni/ drug cu rtsa gcig pa la As brgyan pa'o// de bzhin drug cu rtsa gnyis pa// dbyangs yig bzhi par sbyar ba ni// mkha' 'gro ma yi mchog tu 'dod// ces pa ni drug cu rtsa gnyis pa la Is brgyan pa'o// yi ge drug cu rtsa gsum pa// dbyangs yig bcu gcig dag dang ldan// mdzes pa yi ge kun mchog yin// zhes pa ni drug cu rtsa gsum pa la es brgyan pa'o// drug cu rtsa lnga pa nyid ni// rdo rje sems dpas phye ba dag// grub sbyin thar pa sbyin chen po// zhes pa ni drug cu rtsa lnga pa la ras brgyan pa'o// yi ge drug cu rtsa drug pa// dbyangs yig gsum pa dang sbyar ba// bya ba kun la grub bzhin par// de ltar de bzhin gshegs pas gsungs// zhes pa ni drug cu rtsa drug pa la Is brgyan pa'o// yi ge drug cu rtsa bdun pa// yi ge gnyis par yang dag ldan// rnal 'byor ma yi dgos pa kun// 'di nyid byed par the tshom med// ces pa ni drug cu rtsa bdun pa la as brgyan pa'o// drug cu brgyad pa nyid dag la// 'dir ni yi ge ba sbyar ba// 'og gi char ni brtag par bya// drug cu rtsa brgyad pa la ba sbyar ba'o// yi ge bdun cu rtsa gcig pa// yi ge gnyis par yang dag sbyar// yi ge kun la mdzes pa ni// 'di nyid yin par the tshom med// ces pa ni bdun cu rtsa gcig pa la As brgyan pa'o// bdun cu rtsa bzhi pa nyid ni// dbyangs yig gnyis par sbyar ba ni// gdod nas grub pa yin par ni// de bzhin gshegs pa'i zhal nas gsungs// zhes pa ni bdun cu rtsa bzhi pa la As brgyan pa'o// yi ge bdun cu rtsa lnga nyid// ma mo drug pa dang ldan pa// 'di ni rnal 'byor mchog yin te// dgos pa kun la dam pa yin// zhes pa ni bdun cu rtsa lnga pa la Us brgyan pa'o// bdun cu rtsa drug pa nyid ni// dbyangs yig gnyis pa dang ldan zhing // 'og tu me dang ldan pa las// de la yi ge ba sbyar ba// gzhan dag mdzes pa yod ma yin// zhes pa ni bdun cu rtsa drug pa la A dang ra dang bas brgyan pa'o// yi ge bdun cu rtsa bdun pa// de bzhin d+ha dang sbyar bar bya// mkha' 'gro ma yi mdzes par 'dod// ces pa ni// bdun cu rtsa bdun pa la d+ha sbyar ba'o// bdun cu rtsa brgyad pa nyid ni// dbyangs yig gnyis pa dag dang sbyar// rgyu yi mchog ni yin par 'dod// ces pa ni bdun cu rtsa brgyad pa la As brgyan pa'o// yi ge brgyad cu rtsa gcig pa// bzhi pa'i mtha' yis rnam par dbye// gdod nas grub pa 'di yin te// dngos grub kun la 'jug byed pa'o// zhes pa ni/ brgyad cu rtsa gcig pa la us brgyan pa'o// yi ge brgyad cu rtsa gnyis pa// de bzhin dbyangs yig gnyis par sbyar// zhes pa ni brgyad cu rtsa gnyis pa la A sbyar ba'o// 'di ni rtsa ba'i sngags su zhes bya ba la sogs pa la// rtsa ba ni gtso bo ste sbas pa'i sngags so// khyad par du rtsa ba'i sngags la gnas pas// bi du skad kyi dbyings las don mang ba'i phyir mchog tu byed pas na gtso bo ste dpal he ru ka la sogs pa'i dpa' bo rnams zhes pa'i don to// khyad par ci lta bu zhes pa la// gnas pa yin zhing dngos grub thams cad kyi gzhi ste dpal khrag 'thung la sogs dpa' bo zhes bya'o// yang ji lta bu'i dngos grub kyi khyad du gyur pa zhes pa la/ mkha' 'gro ma yi snying 'joms yin// zhes gsungs te/ 'di brjod pa tsam gyis mkha' 'gro ma kun 'jigs par byed cing de dang snyoms par 'jug pa'o// gang gi phyir mkha' 'gro ma'i snying 'joms pas dpal he ru ka lha nyid brjod pas grub pa ste dpal he ru ka rol pa la sogs pa'i gzugs rig pa'i rgyal po'i sngags brjod pas grub pa don yod pa bzlas pa tsam gyis dngos grub sbyin zhes pa'i don to// oM ni dang por sbyar bar bya// hUM hUM phaT ni mthar sbyar ba// zhes pa ni shin tu rdzogs pa'i 'bras bu ste/ oM dang po hUM hUM phaT mthar sbyar ba ni phreng ba'i sngags zhes pa'i don to// lhag ma ni go sla'o// dpal he ru ka mngon par brjod pa'i sngags btu ba'i le'u bdun pa'i 'grel pa'o// // de nas zhes pa ni go sla'o// rang gi bdag nyid kyi/ dpa' bo thams cad mnyam sbyor ba// mkha' 'gro ma yi dra ba'i sdom// zhes pa ni dpal he ru ka'i bdag nyid kyi yang snying dang nye ba'i snying po'i sngags 'khor lo gsum la sogs pa la rnam par gnas pa'i mkha' 'gro dang mkha' 'gro ma thams cad rang bzhin zhes pa'i don to// swA hA la sogs pas go rims bzlog nas bstan pa'i snying po sngags yi ge nyi shu rtsa gnyis pa 'di dang / go rims ni oM shrI badzra he he ru ru kaM huM hUM phaT/ DA ki nI dzA la sam+ba raM swA hA zhes bya'o// rig pa'i rgyal po'i snying po ni// ma byung 'byung bar mi 'gyur ro// zhes bya ba 'dis ni sngags kyi bdag nyid che bar bstan no zhes pa'i don to// phaT la sogs pa yang de bzhin du go rims bzlog pa ni/ oM hrAM hrAM phaT ces bya'o// yi ge paM dang yoM dang ni// yi ge moM dang hreM nyid dang // hUM dang phaT ces bshad pa ni// rnal 'byor ma ni drug tu grags// zhes pa ni/ rten dang brten pa'i ngo bo nyid dam don dam par ro// boM dang yoM dang moM dang hreM dang hUM dang phaT mtha' ste mtha' nyid du mnyam par brjod pa gang yin pa oM la sogs pa yi ge drug pa ste/ snying po'i sngags dang lha dag dbyer med pa la nye bar btags te/ rnal 'byor ma ni drug tu bstan// zhes pa'i don to// oM badzra bai ro tsa nI ye hu hUM phaT swA hA zhes bya ba ni 'dir nye ba'i snying po gang yin pa dngos su bstan pa'o// yang na sngon gyi rjes su 'brang bas rnal 'byor ma drug gi snying po dang nye ba'i snying po'i sngags kyi tshig tu gzung ba'o// yang gzugs dgod pa ni sgrub thabs las gsungs pa'i rim pa nyid ces bya ba'i don to// mkha' 'gro ma yi rig pa che// ma byung 'byung bar mi 'gyur ro// zhes pa 'dis ni sngags kyi che ba'i bdag nyid bstan pa'o// sa steng na ni rin chen bzhi// phreng ba'i sngags ni dam pa yin// mkha' 'gro ma yi rig pa che// rig pa'i rgyal po he ru ka / sa yi dkyil 'khor mchog tu brjod// ces pa ni sngags rgyud rnams nas rin po che bzhi ste/ sngags bzhi la rin po che bzhi zhes bya'o// sogs pas ni ci lta ba nyid kyi don du gzung ngo // de nas 'di'i don ni bcom ldan 'das dang bcom ldan 'das ma'i phreng ba'i sngags nyid dang snying po dang nye ba'i snying po'i rnams sam/ dpa' bo drug dang dpa' mo drug gi snying po dang nye ba'i snying po'i sngags so// sangs rgyas thams cad kyi mkha' 'gro ma'i sngags kyi tshig rkang bzhi yin pa'am/ phyogs bcing ba'i sngags kyi tshig rkang bzhi yin par bstan pa'o// sngags ni tshig rkang bzhi 'byor ba'i phyir ro// ha lnga yang dpal he ru ka'i snying po dang 'dra ba nyid kyi phyir ci lta ba'i sgra'i rkyen bstan pa las don dam gyi stobs kyis dpags la go bar bya'o zhes pa'i don to// khyad par rig pa'i rgyal po dang rtsa ba'i sngags ni bzhi bzhi'i tshig ni rin po cher gyur ba gang yin pa ni rnal 'byor pa'i gang 'dod pa de thams cad byed do// 'di nyid kyi phyir dga' ba skyed pas rin po che'i ngo bo nyid kyi sngags te/ yid bzhin nor bu rin po che'i phreng ba lta bu 'dis 'dod pa'i don sbyin par byed pa nyid kyi phyir ro// de nyid kyi phyir/ rig pa'i rgyal po'i las kyi mchog// ces bya ste/ de'i stobs kyis rig pa'i rgyal po zhes brjod do// phreng ba'i sngags su mngon par brjod pa la rtsa ba'i sngags so zhes pa'i don to// dpal he ru ka mngon par brjod pa las phyin ci log gi rnal 'byor ma drug gis bsdu ba'i cho ga'i le'u brgyad pa'i 'grel pa'o// // de nas zhes bya ba la sogs pa la de nas ni go sla'o// bshad bya ste zhes bya bar sbyar ro// de ci zhes pa la las kyi tshogs sna tshogs pa'i mthu la sogs pa dang / mchog tu gyur pa'i gtso bo'i rtsa ba'i sngags dang / rig pa'i rgyal po'i sngags ci lta ba bzhin du ci lta ba'i ngo bo nyid kyi sngon du 'gro bas rim pa bzhin du zhes pa'i don to// 'jig rten gsum zhes pa ni go sla'o// skye gnas thams cad ces pa ni/ yang dngos grub kyi tshig ni rgyud thams cad du zlos pa'i skyon med pa nyid kyi phyir ro// sprin rnams 'thor bar byed ces pa ni dang po ni don ji lta ba nyid du gzung ngo // de'i rjes su 'di'i don ni rdo rje pad+ma mnyam par sbyor ba'i gnas skabs su mkha' 'gro ma rnams dbang du byed pa'o// char 'bebs par byed pa ni byang chub kyi sems kyi chu'i rgyun 'bebs par byed pa'o// zlog par byed pa ni gnas par byed pa'o// rgya mtsho skems par byed pa ni phyag rgya dang lhan cig tu yan lag gis gnas pa ni de skems pa ste zhi ba'i gnas skabs su byed pa'o// chu bo rgyun phyogs las bzlog nas 'bab par ston pa ni byang chub kyi sems 'gog pa'o// dbang po zlog par byed pa ni khros pa brgyud pa'i dbang po 'ching bar byed pa'o// sa g.yo bar byed pa zhes pa ni/ sems can che ba las kyang che bar gyur pa skyod par byed pa'o// shing las 'dzegs te gang 'dod pa der 'gro bar byed do zhes pa ni rig pa ni sdong po ste de yod pas nam mkha' la 'gro bar 'gyur ro// sngags thams cad kyi nus pa 'phrog par byed pa ni 'jig rten gsum na gang cung zad gnas pa'i gsang bar brjod pa de thams cad 'khrul 'khor la zhon nas de ltar brjod pa'o// dngos grub thams cad 'phrog par byed do zhes pa ni rig pa 'dzin pa la sogs pa thams cad dang 'brel pa gang yin pa de thams cad 'phrog pa ste len pa'o// khrag 'dren par byed pa zhes pa ni bsrung ba mang po dang ldan pa'i rgyal po dang 'brel ba yin yang 'gugs pa'o// slar gtong bar byed pa ni rang gnas su 'jog pa'o// gzugs brgya stong du mar byed do zhes pa ni ma lus pa'i sems can gyi don bya ba'i phyir rang gi thabs dang shes rab dang ldan pa las de'i rnam pa can gyis ma lus pa'i nam mkha' khyab par sngags dang lha spro ba'o// 'dod na snang bar byed cing 'dod na mi snang bar byed do zhes pa ni/ lha mo rnams ji ltar 'dod pa zhes pa'i don to// khang bzangs dang shing gi rtse mo la sogs pa phye mar byed do zhes pa ni/ khang bzangs ni pad+ma ste sangs rgyas thams cad mnyam pa bstan pa'i phyir ro// sdong po ni rdo rje ste rdo rje ni skyes bu nyid kyi phyir ro// rtse mo ni lha mo rnams kyi pad+ma'i ze 'bru ste/ tha ma dang 'bring dang rab rnams la 'dod pas rdo rje pad+ma gnyis bskyod pas ltos pa med pas brdung zhes pa'i don to// dug bdud rtsir byed do zhes pa ni dug bdud rtsi dang 'dra bar bstan no zhes pa'i don to// bdud rtsi yang dug tu byed do zhes pa ni bdud rtsi dang 'dra ba'i yul yang dug bzhin du spyod pa'o// shin tu chags par mi byed ces pa'i don to// zla ba chur byed pa ni byang chub kyi sems 'o ma bzhin du 'thung bar byed do// chu zla bar byed do zhes pa ni chu zla ba dang 'dra bar slong ba ste/ de bzhin du zla ba'i btung ba bzhin du myong bar byed ces pa'i don to// dri thams cad 'phrog par byed do zhes pa ni// bdud rtsi rnam pa lnga'i dri 'phrog pa'o// gang du 'dod pa der 'pho bar byed do zhes pa ni de'i dri gzhan bram ze la sogs pa'i zas la 'pho bar byed do zhes pa'i don to// 'di nyid kyi phyir legs par bstan pa'i don gsal bar byed pa ni nam mkha' lding gi gdong zhes bya ba la sogs pa gsungs te/ nam mkha' lding gi rgyal po'i gdong bzhin du 'gro ba 'byin par byed ces pa ni/ nam mkha' la 'gro 'dod pa'i bya khyung ni gshog pa gnyis skyod par byed do// gang ji lta bu zhi ba'i 'dus pa la bud med rnams dang gang mnyam par sbyor ba ni khams byang chub kyi sems blangs te lha mo'i zhal du sbyin par byed do zhes pa'i don to// yang na gzhung gzhan te gdong gtso bor gyur pa ni bya khyung gi gdong ste bya rnams las bya khyung gi gdong gtso bor gyur pa'i phyir ro// des khyad par can gyi cho gas 'gro ba rtogs par gnas par byed pa ni gnas pa ste/ ji ltar 'gro 'dod pa'i bya khyung gshog pa gnyis skyod par byed do// de lta bur zhi ba'i 'dus pa lha mo rnams dang gang mnyam par spyod cing gdong gis sbrang rtsi blangs nas lha mo'i kha ru ster ro zhes pa'i don to// mi'i mchog ces pa ni mi gang de ltar spyod pa ni de 'jig rten gsum gyi gtso bo zhes pa'i don to// 'dis ni bya khyung gi gdong dang 'gro ba 'byin pas zhes pa'i gzhung gzhan ni go sla'o// de'i lag pa'i mthil na yod pa'i dpal gang gis kyang 'phrog par mi nus zhes pa ni/ de ltar gyur pa'i rnal 'byor pa 'dod cing sprul pa la rgyal ba thams cad kyis kyang dgag par mi nus zhes pa'i don to// de ltar zhes bya ba nas bzung ste don ji lta ba de ltar phul du byung ba nyid du nye bar gnas pa'i phyir ro// dur khrod kyi sol ba zhes pa'i don gyi gdams ngag brjod par bya ste/ ba ru ra'i sdong po'i lho phyogs kyi yal ga gtum mo'i sta re la sogs pas bcad nas nag po'i phyogs kyi tshes bcu bzhi'i nub mo dur khrod du bsregs la bong bu'i chus me bsad la// de'i sol ba dang thal bar byas la/ gang de ltar mchog tu khyad par can gyi sol bas phyis kyi dus su rgyud las gsungs pa'i cho ga byas na de'i 'bras bu bzlog par mi nus so// a ti mug ta'i lcug ma zhes bya ba la sogs pa la/ de la 'di'i man ngag gi sngags 'bum phrag gcig bzlas pa'i sngags pas zla ba gzas gzung ba'i dus su a ti mug ta'i rtsa bar khri bcas la de'i steng du bsdad la bsrung pa la sogs pa dmigs la gzhon nu mas bkal ba'i skud pa dmar po byas la/ nub phyogs kyi char son pa'i yal ga de la skud pas dkris te/ phyogs gcig tu skra grol ba'i sngags pas gzas bzung ba nas brtsams te btang gi bar du de'i yal ga lag pa g.yon pas bzung la rgyun chad med par bzlas par bya'o// phyis kyi dus su mtshon chas bcad la ji ltar gsungs pa'i cho ga bzhin bya ste/ rtse mo dang rtsa bas nye bar mtshon pa ste/ rtse mos ni 'ong ba'o// rtsa bas ni phyir 'gro ba'o// lhag mas ni song ba'i don nyid do// zas skom la sogs ro yis ni// zhes bya ba la sogs pas ni sgrub pa po rnyed par sla ba thams cad brjod pa'o// dpal he ru ka mngon par brjod pa'i rtsa ba'i sngags kyi las tshogs kyi cho ga'i le'u dgu pa'i 'grel pa'o// // de nas zhes bya ba la sogs pa ni go sla'o// chos zhes bya ba la sogs pas ni sgrub pa po'i sku gsum gyi rnam gzhag ston te/ de la 'di'i man ngag ni hUM gcig las rdzogs pa'i 'khor lo gsum la sogs par gnas pa'i gnas skabs ni sprul pa'i sku'o// mang po kun lus la gcig tu bsdus te go cha thams cad la sogs pas go bgos nas bzlas pa'i gnas skabs thams cad ni longs spyod rdzogs pa'i sku'o// de'i rjes su snying gar pad+ma dang zla ba la A li dang kA li spro ba dang bsdu ba la sogs pa'i gnas skabs ni chos kyi sku zhes bya'o// rim dang rim min ma yin pas// ye shes longs spyod rdzogs pa dang // sprul pa thob par gdon mi za// zhes bya ba 'dis ni lhag ma rnams go sla'o// gsang sngags 'di'i zhes bya ba la sogs pa la/ gsang sngags 'di ni rtsa ba'i nye ba'i snying po'i sngags so// snying po ni snying po'i gsang sngags te/ de yang snying po las kyang snying po'i las kyi cho ga zhes pa'i don to// snying po gsang ba'i sngags kyi sgrub pa po ni dpal he ru ka nyid sgrub pa po nyon cig bshad par bya ba ste/ nga rdo rje phag mos sam/ gsang ba'i sgrub pa po yang nga nyid yin gyi zhes sbyar ro// lhag ma ni ci lta ba'i don nyid do// dpal he ru ka mngon par brjod pa'i sku gsum dang grub pa'i snying po'i las kyi cho ga'i le'u bcu pa'i 'grel ba'o// // de nas gzhan yang rab bshad bya// zhes bya ba la sogs pa ni go sla'o// bden par smra ba dang yun ring por mig mi 'dzums pa zhes pa ni/ kha cig mig yun ring por gdangs pa la zer te/ gzhan ni myur du 'dzums pa la 'dod do// lhag ma ni go sla'o// dpal he ru ka mngon par brjod pa'i skye ba bdun pa'i mtshan nyid cho ga'i le'u bcu gcig pa'i 'grel pa'o// // de nas nye ba'i snying po zhes bya ba la sogs pa ni go sla'o// lcags gsum zhes pa ni gser dang dngul dang zangs ma'o// mi'i thod pa sha med par byas la zhes pa ni mi'i thod pa la sogs pa dri ma med pa blangs pa gang yin pa de ltar byas la sngon du bsnyen pa byas la sngags pas skad cig gis rdo rje drag po'i rnal 'byor dang ldan pas hUM brjod pa gnyis kyis rang sna bug g.yas pa'i nang nas dum skyes mtshon cha thogs pa phyung la gang gi ming byas pa'i gnas lnga ste/ bshang lam dang rdo rje dang snying ga dang mgrin pa dang dpral ba dang mgo bor phug nas khrag gi rgyun gyis thod pa yongs su gang bar bsgom zhing sdigs mdzub kyi rtse mos mnyes na khrag 'gugs pa'o// yang dgongs pa'i don du skye bo la g.yon pas dal bus zhi ba'i ngo bo nyid kyis mnyes shing bsgrub bya de nyid mnyes shing bsgrub bya de nyid kyi lus yongs su gang bar bsgoms na sos par 'gyur ro zhes pa ni gdams ngag go// mngon par bsngags la zhes pa ni gsal lo// 'o ma'am chang gis thod pa bkang bas zhi bar 'gyur ro// gi wang zhes bya ba la sogs pa las kyi tshogs kyi khyad par gsungs pa thams cad ni don ci lta ba nyid de/ rnal 'byor pa skyes pas so// gal te nus pa skyes pa ma yin na de'i tshe yi ge'i grangs kyi 'bum bzlas la thams cad kyi cho ga bya'o// dpal he ru ka mngon par brjod pa'i nye ba'i snying po'i las kyi cho ga'i le'u bcu gnyis pa'i 'grel pa'o// // de nas go cha'i las rnams ni// zhes bya ba la sogs pa la/ go cha rigs gcig tu bstan pas dpa' bo dang rnal 'byor ma kun zin yang mdor bsdus nas 'di ru de go cha'i sngags kyi tshig gi las kyi tshogs yin pa ni 'dir rigs pa'o// rnal 'byor ma drug gi las ni tshig sgrub pa dang dgug pa'i cho ga'i le'ur rnal 'byor drug gi go cha'i tshig gi las kyi tshogs 'og nas ston pa nyid kyi phyir ro// de'i phyir dpa' bo drug gi go cha'i snying po'i tshig gi las tshogs ni 'di yin no zhes pa'i don to// lhag ma ni gsal ba nyid do// skar ma rgyal gyi sbyor ba zhes pa ni// rgyal gsum gzung ngo zhes pa'i don to// gzhan ni go sla'o// dpal he ru ka mngon par brjod pa'i go cha'i sngags kyi sbyor ba'i cho ga le'u bcu gsum pa'i 'grel pa'o// // sgrub pa de ni bshad par bya// zhes bya ba la sogs pa ni go sla'o// rang gi khrag la lan gsum bzlas// de 'dir yang ni kha ru gzhug // ces bya'o// phyi rol ma lus pa'i rnal 'byor ma la sogs pa mngon par 'dod pa'i rnal 'byor dmigs nas phyugs la blta bar bya ste/ de ltar yang bong bu'i rnal 'byor lhag par dbang bar bstan te/ de la 'di'i gdams ngag gi rim pa ni ji ltar dbang gi don gyi dkyil 'khor bzhin du phyi rol khor yug chen po'i bar bri'o// de la pad+ma 'dab ma brgyad pa'i ge sar gyi dbus su A li kA lis bskor ba'i hUM ngo // phyogs bzhi'i 'dab ma la gnyis ka'i snying po dang nye ba'i snying po'o// mtshams bzhi'i 'dab ma la thod pa khrag gis gang ba bzhi'o// rtsibs nyi shu rtsa bzhi rnams su thod pa'i dum bu la sogs pa'i dpa' bo nyi shu rtsa bzhi'i sngags so// rtsa ba'i thig nang du khwa gdong ma la sogs pa brgyad kyi sngags so// rtsa ba'i thig gi steng gi sgo bzhi'i nang du gnod mdzes kyi sngags go rims ji lta ba bzhin du tshig bzhi'o// ra ba gnyis la ni rtsa ba'i sngags so// ra ba'i phyi rol dang sgo'i steng dang sgo khyung brgyad dang mtshams rnams su gnyis ka'i go cha'i sngags so// khor yug la ni bcom ldan 'das ma'i rtsa ba'i sngags so// de bzhin du dpa' bo 'od zer gyi rnam pas pul+lI ra ma la ya la sogs pa'i go cha chen po'i sa bon gyis bskor ba'o// 'khor lo de'i dbus su sA lu khur ba'i rang bzhin gyi bong bu'i gzugs byas la bzhag ste/ de yang rgya skyegs dang mar nag gis byugs la kha nas khrag 'dzag pa'i bong bu'i rnal 'byor du dmigs la grwa bzhir mar me sbar te mngon par 'dod pa'i sngags kyis 'dis sngon bzhin du byas la yi dam la dga' bas sngags bzlas na gang dang gang du yang gyur pa'i rang bzhin de dang de mthong ba ni gdams ngag go// de'i gtor ma zhes pa ni bza' zhes pa'i don to// lhag ma ni go sla'o// dpal he ru ka mngon par brjod pa'i bong bu'i rnal 'byor gyis dpal he ru kar byed pa'i cho ga'i le'u bcu bzhi pa'i 'grel pa'o// // de nas sdom pa thams cad la// zhes bya ba la sogs pa 'dis ni yi ge'i brda ston te/ de yang ji lta ba nyid de 'on kyang Di ta zhes bya ba la sogs pas mngon par brjod pa ni gnas skabs kyi tshig tu shes par bya'o// lA ma yang de bzhin zhes pa ni lA ma'i rigs su gyur pa ni nga yin no zhes dgongs so// de ltar gzhan la yang ngo // byin pa gnyis zhes pa ni khyed dang lhan cig tu sbyor bar 'dod pa'o// lhag ma ni go sla'o// dpal he ru ka mngon par brjod pa'i yi ge'i brda'i cho ga'i le'u bco lnga pa'i 'grel pa'o// // de nas zhes bya ba ni go sla'o// bza' dang bza' min zhes bya ba la sogs pa ni 'chad par 'gyur ba'i ngo bo nyid yin pas go sla'o// bza' dang bza' min rab sbyin bya// zhes pa ni/ rang gi dam tshig dang gzhan gyi dam tshig mi spyad par lha mo rnams kyi 'dod pa la 'jug par bya'o zhes dgongs so// de nyid kyi don yang gsal bar bya ba'i phyir gsungs te/ mchog gi phul du byung ba'i dam tshig ni mchog gis te mchog gi dam tshig 'di la gnas pa'o// mchog gi dam tshig la gnas pa 'di nyid kyi phyir yid shes par byed pa yid dang rjes su mthun pa la bza' bya dang bza' bya ma yin pa rab tu sbyin no zhes bya'o// de nyid kyis rjes su mthun par gsal bar byas pa'o// yang na gzhan gyi rjod byed de// de yi brjod bya ston pa'o// de nas bza' dang bza' min pa// mdor bsdus nas ni rab bshad bya// zhes bya ba la sogs pa'i mchog gi dam tshig ni rnal 'byor gyi rjes su mthun par gnas pa'o// bza' bya dang bza' bya ma yin pa'i rang gi dam tshig dang gzhan gyi dam tshig gi bza' ba bza' bas yid ches par byed cing yid dang rjes su mthun pa'i bza' bas snyan grags chen po bskyed pa'i phyir rab tu sbyin pa la 'jug par bya'o// de yis bsdus pa ste mdor bsdus pa phul du byung ba brjod par bya'o zhes sbyar ro// kha dog khyad par gsang ba gang // zhes bya ba la sogs pa gang rang dang gzhan gyi dam tshig la sogs pa mtshon cing ston te 'di thams cad ni go sla'o// de'i rigs las byung zhes pa ni/ bde bar gshegs pa'i bstan pa dang rab tu 'brel zhes pa'i don to// drag po rjes su 'gro zhes bya ba ni dpal he ru ka'i rigs las yang dag par byung zhes pa'i don to// dpa' mo'i blo ma ni dpa' bo lha dgra la 'khyud pa ste rdo rje'i rigs las byung zhes pa'i don to// de bzhin gshegs rigs rjes su 'gro// zhes pa ni rnam par snang mdzad kyi rigs las byung zhes pa'i don to// yang de bzhin du/ de ltar bdun po ngas bshad do// zhes bya ba la sogs pa de sgrub pa po'i rnal 'byor pas rigs chen po'i rig pa'i yi ge dang kha dog kyang drug yin no// rigs chen po sgrub pa po rig pa'i lha mo dang lhan cig tu gyur pa de ltar yi ge'i rgyud kyi ngo bo nyid kyis nyams pa med pa'i rang bzhin nyid kyi phyir ro// kha dog drug tu 'gyur zhes pa ni rnam pa drug yin zhes pa'i don to// yang na brjod par gyur pa gzhan yin na ni gsal ba'i don to// phyag rgya 'ching ba la sogs pas yongs su gsal ba nyid kyi don to// dpal he ru ka mngon par brjod pa'i rnal 'byor bdun gyi mtshan nyid brtag pa'i le'u bcu drug pa'i 'grel pa'o// // de nas rnyed dka' zhes bya ba la sogs pa la rnyed par dka' ba ni rnal 'byor ma ste/ 'khor lo gsum la gnas pa'i rnal 'byor dang de bzhin du de'i rigs las byung ba'i gzugs can ma yang bdud rtsi rnam pa lnga las byung ba'i phyir bdud rtsi lnga la goms na rnyed par sla'o zhes pa'i don to// de gang zhes pa la mkha' 'gro ma zhes gsungs te/ mkha' 'gro ma la sogs pa bdun dang gzugs can ma la sogs pa bdun rim dang rim ma yin pas ma lus pa'i ngo bo gcig gi ngo bo nyid gang yin pas mtshan ma bstan pa gang gis shes pa tsam gyis sgrub pa po 'grub par 'gyur ba'o// gang cung zad ma brjod pa de brjod par bya ste b+ha ling ke zhes pa ni b+ha ling ke byis pa dang bcas shing skra grol ba la sogs pa rang gi mtshan nyid gsal bar byed ces pa'i don to// e hi ka'i lha mo zhes pa ni 'di sngags kyi rnam pas sems shin tu rnam par g.yengs pa'i ngo bo nyid kyis rol zhes dgongs so// phyis ni khyad par gyi bsdu bas// gshin rje e hi ki lha mo// mkha' 'gro rmongs byed 'jigs byed ma// lA ma skrag byed yongs bsgyur ma// phyir mi ldog dang dum skyes ma// 'dod ma 'o byed b+ha ling bcas// phag mo kun spyod gzugs ma dang // gzugs can 'o byed gtum khyad par// dum skyes nyid dang tsaN+Di ka// mtshan nyid 'di dag gcig pa'i don// dpal he ru ka mngon par brjod pa'i mkha' 'gro ma rnams kyi gzugs yongs su brje ba dang mtshan ma'i go cha'i cho ga'i le'u bcu bdun pa'i 'grel pa'o// // de nas gzhan yang bshad bya ba la sogs pa 'dis 'dir mtshan nyid kyi khyad par ston te/ de lta bu'i mtshan nyid dang ldan pa'i rnal 'byor ma rnams ni sgrub pa po'i bsgrub bya yin no zhes pa'i don to// gzhan ni go sla'o// dpal he ru ka mngon par brjod pa'i mkha' 'gro rnams kyi mdog dang mtshan nyid dang rtags kyi cho ga'i le'u bco brgyad pa'i 'grel pa'o// // de yang gzhan yang zhes bya ba la sogs pa 'dis lA ma'i rigs las byung ba 'ba' zhig gi bud med rnams kyi mtshan nyid ston pa'o// gzhan ni go sla'o// ril ba spyi blugs dag la mchod// ces pa ni/ ril ba spyi blugs kyi rnam par lag pas bstan zhes pa'i don to// gzhan ni go sla'o// dpal he ru ka mngon par brjod pa'i mkha' 'gro rnams kyi phyag rgya dang phyag rgya'i lan bstan pa'i cho ga'i le'u bcu dgu pa'i 'grel pa'o// // de nas gzhan yang bshad bya ba la sogs pa ni go sla'o// gang gis spun dang sring mo ru// zhes pa ni rang gi dam tshig can dang rang gi dam tshig can ma'i rnam par shes pa'i don to// gsong por smra ba ni phyag 'tshal ba'o// gsong por smra ba'i lan ni lan du phyag 'tshal zhes pa'i don to// gang zhig mkha' lding ston pa ni// zhes pa ni 'khor lo'i rnam pas gshog pa gnyis dpung pa gnyis kyis so sor ston zhes pa'i don to// de la paT+Ti sa bstan bya// zhes pa ni gos 'ching ba'i tshul gyis dpral ba'i mtha' ru lag pa gnyis de la bstan no zhes dgongs pa'o// dkyil 'khor zhes pa ni dam tshig pa rnams 'du zhes pa'i don to// dpal he ru ka mngon par brjod pa'i rnal 'byor kun gyi lag pa'i phyag rgya brdar byas pa'i cho ga'i le'u nyi shu pa'i 'grel pa'o// // de nas yan lag phyag rgya'i zhes bya ba la sogs pa nas bstan par bya zhes bya ba'i bar ni go sla'o// dpal he ru ka mngon par brjod pa'i yan lag gi phyag rgya'i mtshan nyid bstan pa la sogs pa'i le'u nyi shu rtsa gcig pa'i 'grel pa'o// // de nas gzhan yang zhes bya ba la sogs pas ji lta ba'i don nyid do// legs par 'ongs zhes pa ni ston pa'o// legs 'ongs len ni lan du ston pa zhes pa'i don to// gsang ba pa zhes pa ni gsang ba'i rnal 'byor ma zhes dgongs so// bstan par bya ba ni sdigs mdzub tu mngon par brjod pas paT+Ti sa bstan par bya ste/ de bzhin du dpral ba'i rtsa bar gos 'ching ba lta bu'i lag pa gnyis ston pa'o// yang der rtse gsum rab tu ston pa zhes pa'i don to// mtshams kyi mtha' zhes pa ni mgo'i dbus su gtogs pa'o// dpal he ru ka mngon par brjod pa'i khyad par gyi mtshan nyid kyi phyag rgya'i le'u nyi shu rtsa gnyis pa'i 'grel pa'o// // da ni de nas zhes bya ba la sogs pas mkha' 'gro ma rnams kyi khyad par gyi brda ston to// de nas zhes bya ba la sogs pa ni go sla'o// rjes chags dpa' bo zhes bya ba la sogs pa la rjes su chags pa'i dam tshig can ma gang yin bsgrub pa po'i phyi rol gyi yan lag gi lha mo ni/ dngos po thams cad kyis brtse ba mchog gi dbang du gyur pa'i skyes bu chen po sna tshogs pa'i dpa' bo'i sems can rnal 'byor pa nyid kyi sa gzhi ste ma lus pa de'i longs spyod du 'gyur ba'o// rgyal po gzhan med par sa gzhi ni gzhir bya'o// rnal 'byor ma yi sdom pa mchod// ces pa ni rnal 'byor ma rang gis sngags thams cad legs par bslabs pa'i las kyi phyag rgya ste lha mo de gzhi nyid du byas la sdom pa ni phyag rgya chen po'i rnal 'byor ro// mchod ni mchod par bya zhes pa'i don to// go bzlog pa'i lta ba ni zhes pa ni go sla'o// rgyal mtshan mdung 'dra rtag tu 'byung // zhes pa ni rgyal mtshan ni rtags te de la rang gi nus pa dang ldan pa ni bsdu ba'o// kha sbyor me long yin zhes bya// zhes bya ba ni rgyun mi 'chad par me long la blta ba de yis rgyal mtshan gyi nus pa shes par bya ba nyid du rtogs par bya ba'i don to// lhag ma ni go sla'o// dpal he ru ka mngon par brjod pa'i mkha' 'gro ma'i mtshan ma dang phyag rgya'i mtshan nyid kyi le'u nyi shu rtsa gsum pa'i 'grel pa'o// // de nas gzhan yang bshad bya ba la sogs pa ni rtogs sla'o// dpal he ru ka mngon par brjod pa rnam pa bzhi'i mtshan nyid can gyi brda'i tshig gi brdar btags pa'i cho ga'i le'u nyi shu rtsa bzhi pa'i 'grel ba brjod pa'i don to// de nas zhes pa'i don brjod nas don kun 'dod pa'i zhes pa ni don yang yin la kun yang yin pas don kun te de la 'dod pa ni mngon par 'dod pa gang yin pa de ni de bzhin no zhes pa'i don to// 'dod pa'i don kun nyid la 'dod pa ni de la mngon par 'dod pa bskyed pa nyid kyi phyir 'dod pa'i don kun de nyid gang yin pa ni bcom ldan 'das te 'dod pa'i don kun no zhes pa'i don to// sba byin sba bar bya ba ste/ sngags bsdus pa'i sgo nas brgyad brgyad kyi tshig gi sngags dang sngags kyi tshig gi khyad par sbyar zhing byas pa'o// mos pa dman pa'i sems can ni dngos po kun la lhag par mos pa gang yin pa'i sems can de ni de bzhin te/ de la mu stegs ngan pa'i don gyi lam gyi khyad par gang yin pa de ni mu stegs ngan pa rnams kyis mi shes pas smod pa'i sems gang yin pa de ni de bzhin du brjod ces pa'i don to// gal te khyad par nyid kyis ji lta bu'i don du bstan te/ de'i phyir rtsa ba la smod pa bsrung ba'i don du 'bad par bya'o// de la sngags 'di rnams gsal por dpa' bo dang rnal 'byor ma rnams kyis bsgom par bya'o// sngon gyi phyed dang phyis kyi phyed kyang dpa' bo dang rnal 'byor mas bsgom mo zhes pa'i don to// dpa' bo yang yin la rnal 'byor ma yang yin pas dpa' bo dang rnal 'byor ma'i ngo bo nyid de/ dpa' bo dang rnal 'byor ma nyid des gsungs pa'i sngags 'di gsal por byas so zhes pa ni mi mthun pa ma yin zer te kha cig tu yang mthun pa nyid kyi don to// lhag ma ni go sla'o// dpal he ru ka mngon par brjod pa'i rtsa ba'i sngags ma lus pa sbas pa'i cho ga'i le'u nyi shu rtsa lnga pa'i 'grel pa'o// // de nas gzhan yang zhes bya ba la sogs pa ni go sla'o// rnal 'byor rim dang rim bzlog pa// zhes pa ni yi dam rim pa dang rim pa ma yin pas pho nya rnams yang dag par gnas pa sngon brtson chen ma la sogs pa rim pa ma yin par bstan pa de rim pa bzhin du dgod par bya'o zhes pa'i don to// 'di nyid kyi phyir/ 'og dang steng du rtag tu ster// zhes bya ste/ 'og tu rnam par gnas pa steng du bkod pa des bdag gi pho nya mo kun 'gro ste dngos grub sbyin par 'gyur ro zhes pa'i don to// pho nya mo de kun grub ster// zhes pa ni mthong ba dang reg pas pha nya mos dngos grub kun ster bar 'gyur ro// bsgrubs na lta smos kyang ci dgos zhes pa'i don to// tsum+ba na dang rtag par 'khyud// rnal 'byor gnas ni khyad par nyid// ji srid rnal 'byor tshogs rnams ni// thams cad dngos grub byed par bshad// ces pa ni 'di'i don ni zhing dang nye ba'i zhing la sogs pa rnal 'byor gyi gnas de la rnam par gnas pa'i pho nya ni dngos grub ster te/ tsum+ba na dang 'khyud pa gnyis po'i rnam pa'i khyad par 'dis zhes pa'i don to// kun la sbyin bya'i zhes pa ni dam tshig can ma mthong nas bza' ba dang ston mo dang tsA ru dang brda la sogs pa sbyin par bya'o zhes pa'i don to// ma dang zhes bya ba la sogs pa la rgyud dang sngags bslabs par gyur na de'i tshe sngags la sogs pa nye du yin par mi spyad cing sbyin par bya zhes pa'i don to// gang zhig ces bya ba la sogs pa la sngags byin pa de ni rung ba yin te gzhan du ma yin no zhes pa'i don to// dam tshig rtag tu zhes bya ba la sogs pas rnal 'byor pas gang gi tshe spyad par bya ba de ston pa'o// skyes pa zhes bya ba la sogs pa la skyes pa'am bud med rnal 'byor mas mthong na g.yon gyi cha ru byas nas 'gro ba'o// ring yang shes 'gyur te zhes bya ba la sogs pa la ring yang khyim mam zhing du g.yon pa'i spyod pas bya zhes pa'i don to// he ru ka las sbyar gzhan med// ces pa ni dpal he ru ka'i rnal 'byor las mchog tu gyur pa'i rnal 'byor gzhan med ces pa'i don to// 'di nyid kyi phyir/ slob dpon rnal 'byor ma nyid yin// zhes bya ste/ de'i rnal 'byor 'chang ba'i slob dpon ni rnal 'byor ma kun gyi ma'i gnas zhes bya ba'i don to// rgyud 'di ru ni sgrub pa po legs par gyur pa nyid yin no zhes pa ni go sla'o// khwa gdong la sogs 'di dag ni// mos dang dad pa 'phel byed pa// zhes pa ni dngos grub rnams kyi rgyun ni brgyad po 'di yin no zhes pa'i don to// dang po ni sngon du bstan pa'i g.yon pa la sogs pa'i dam tshig skyong ba'o// lha gzhan dag dang kun sbyor ba'i// 'dod la chags par gyur pa ni// zhes pa ni 'dod pa ni rnam par rtog pas 'dod cing yid la 'dod pa ste lha gzhan la yang dag par sbyor bar byed pa'o// chags pa ni chags zhes pa'i don to// 'di'i phyir gzhan gyi rnal 'byor spang bar bya ba ni gnyis pa'o// rmad du byung ba'i rang dang gzhan gyi cha spang ba ni gsum pa'o// thogs pa med pa zhes pa ni gang gis kyang gzhom du mi nus pa ste bzhi pa'o// dam tshig spyad pa spyod pa dang // zhes pa ni dam tshig ni lha mo ste de la spyod pa ni 'dod pa ste de la sems kyi bya bas gang dam tshig la spyod pa ni lnga pa'o// bud med dbang phyug shin tu sbyor// zhes pa ni rdo rje dang pad+ma bsrubs pa'i dus su dbang phyug dang bral ba nyid du mi bya'o// de ji lta bu snyam na dbang phyug nyid du bya'o zhes pa'i don to// 'di ni drug pa'o// tshangs par spyod pa de lta bu 'chang ba'i byang chub kyi sems len pa'i dus su tshangs pa nyid du spyad do zhes pa'i don to// 'di ni bdun pa'o// khro med rgyun gyis kun du spyod// ces pa ni byang chub kyi sems len pa'i dus su btsog pa'i 'du shes mi bya ba ste brgyad do// dam tshig gi spyod pa mchog phul du byung ba la gnas par bya ba ste/ sgrub pa ni zhes bya bar sbyar ro// gzhung gzhan la yang lhag ma'i blo don ni 'di nyid do// rgyud kun gyi ni thun mong ste// zhes pa ni gsang ba 'di ni rgyud thams cad kyi thun mong du mngon par 'brel pa ste yang dag pa'i sngags kyi don du rig par bya'o// de nyid kyi phyir/ rgyu med par ni smad mi bya// zhes gsungs te rgyu ni tshad ma ste des smad par mi bya zhes pa'i don to// yang ci bya zhes pa la/ dad pa nyid kyis blang bya yin// zhes gsungs te/ mig dang lag pas ma yin zhes pa 'di nyid kyi don ston to// blo ldan mthe'u chung bskyod par ni// zhes pa ni phyi rol gyi yan lag gi lha mo la mchod pa'i dus su lha'i rnal 'byor dang ldan pas bya zhes pa'i don to// yang na sngags dang rgyud legs par bslab pa gal te ma rnyed na gzhan yang lha'i rang bzhin du byas la mchod par bya'o// pho nya mo rnams yang dag gnas// zhes pa ni de ltar de'i dus su blo dang ldan pa'i rnal 'byor pa la pho nya thams cad rab tu dga' bar 'gyur ro zhes pa'i don to// lhag ma ni go sla'o// mnyes byed rnam par dag pa dang // gsal byed yon tan ldan pa'i mi// zhes pa ni yon tan dang ldan pa'i rnal 'byor pa'i mi ni rnam pa gsum du shes par bya ste/ mnyes byed ces pa ni nus pa ma skyes pa'o// rnam par dag pa ni nus pa skyes pa'o// gsal byed ces pa ni dbus mar gsal ba ste// nus pa cung zad skyes shing bstan bcos kyi don rig pa'o// yang na mnyes byed ces pa ni sngags dang rnal 'byor la goms shing lha mnyes par byed pa'o// yon tan dang ldan pa'i mi bstan bcos kyi don rig pa ni gsal byed de// sgron ma dang 'dra bas sems can gyi don gyi bya ba nus pa'o// dpal he ru ka mngon par brjod pa'i slob ma brtag pa'i sdom pa'i cho ga'i le'u nyi shu rtsa drug pa'i 'grel pa'o// // de nas zhes pa ni go sla'o// rnal 'byor brtul zhugs dpa' bo yi// rnal 'byor ma kun sgrub byed pa// mtshan nyid khyad par shes byas nas// myur du dngos grub rab 'jug byed// ces pa ni sgrub pa po spyod pa'i brtul zhugs kyi dpa' bos rnal 'byor ma rnams kyi mtshan nyid kyi khyad par shes par byas nas rnal 'byor ma rnams las myur du dngos grub 'thob po zhes pa'i don to// yul dang yul du de rab song // pho nya'i gzugs su mtshon pa yin// zhes pa ni de ltar rnal 'byor pa rnam pa gsum gyis gzugs dang mtshan nyid phun sum tshogs pa'i pho nya yul dang yul du rnam par mthong zhes pa'i don to// pho nya ral gri'i so 'dra zhing // zhes pa ni pho nya dang ral gri'i so gnyis mthun pas mnyes par dka' zhes pa'i don to// dag byed ces bya ba la sogs pa la dag par byed cing bsod nams 'phel nas sgrub pa pos dngos grub 'thob ste/ dbyer med pa thob nas mngon par 'dod pa'i dngos grub 'thob ces pa'i don to// 'di nyid kyi phyir yang dag pa ma yin pa la sogs par brjod pa las grol ba'o// sgrub pa gnyis zhes pa ni sgrub pa pos 'jig rten dang 'jig rten las 'das pa'i dngos grub grub ces pa'i don to// gnyis kyi cho ga la spyod pa// pho nya gcig pu kho na yin// zhes pa ni gcig pu nyid dpal he ru ka'i rnal 'byor lhag par ston pa'o// gzhung gzhan yang 'di'i don to// yang na kha cig dngos grub la spyod bzhin pas de gcig nyid kho na'i rnal 'byor mchog ste/ de'i pho nya'i rnal 'byor ma des rab tu bskul ba ste/ dngos grub sgrub par rtsom zhes sbyar ro// bla ma brgyud rim gyis thob pa'i// dbang bskur ba ni sngags legs ldan// pho nya rnams su yang dag bshad// ces pa ni bla ma brgyud pa'i rim pas srog gis dbang bskur zhing gang gi tshe legs par sbyar bar gyur pa yin pa de'i tshe rnal 'byor pa'i nges par pho nya yang dag brjod ces pa'i don to// phyag rgya legs sbyor ngang tshul dang // zhes pa ni phyi rol gyi yan lag dang yang dag par sbyor ba'i ngang tshul can zhes pa'i don to// yang dag rdzogs zhes pa ni gal te yongs su rdzogs par gyur pa'o// ye shes rgyu skyes zhes pa ni/ ye shes phul du byung ba'i bar gyi rgyu ni byed pa ste dpal rdo rje drag po de las skyes pa yin no zhes pa'i don to// nang par langs ni mtha' ru dam tshig las langs te/ sems kyi bdag nyid phyag rgya chen po'i rnal 'byor dang ldan pas gzugs kyi bya ba kun byas te lus po dpa' bo drug gi go chas go bgos la/ lus la shin tu mtshon cha ni// lus la gnas par kun gyis spyad// ces pa ni lus thams cad mtshon cha'i dra bas rab tu khyab par bya'o zhes pa'i don to// dag byed byas pa'i lus dang ni// rtag tu sngags ni brjod par bya// zhes pa ni rtag tu srung ba'i cho ga nyid sngags pa nyid kyis bya ste/ de nas sngags brjod par bya'o// rnal 'byor gnas rnams nges bstan cing // zhes pa ni rnal 'byor ting nge 'dzin gyi gnas kyi yan lag bstan pa de bzhin du go cha yang bya'o zhes pa'i don to// mtshon cha rnams ni bgom mi bya// zhes pa ni/ de ltar ji ltar brjod pa'i go cha la sogs pa las 'da' bar mi bya'o zhes pa'i don to// yang na mtshon ni gos dang 'dra ba'i pho nya la bgom par mi bya'o// yang na mtshon cha ni rang dang gzhan gyi mtshan ma la mi bgom pa'o// dam tshig dang ldan pa'i mi la dus thams cad du khro bar mi bya'o zhes bya ba'i don to// mngon par brtson las 'da' mi bya// zhes pa ni rgyud 'di la mngon par brtson pa las 'da' bar mi bya'o zhes pa'i don to// de dang lhan cig bde ba bya// zhes pa ni dam tshig dang ldan ma rnams dang ji ltar 'os par bya'o zhes pa'i don to// yang na bde ba'i thabs kyis phyag rgya chen po'am dngos kyi thabs su bya'o zhes pa'i don to// de'i don du zhi ba byas la mngon par rtogs pa'i rnal 'byor dang ldan pas yang nyin dang mtshan mo thun bzhi ru bya'o zhes dgongs so// dam tshig spyad pa zhes pa ni dam tshig ni lha mo ste de la spyod pa'o// yang na dam tshig gi spyod pa ni bsrung bar bya ba dang bza' bar bya ba'o// de nas 'khrul ba'i bya ba las grol te nges pa nyid du 'khrul ba las rnal 'byor pa'i bya ba las grol te ji ltar 'dod pa bzhin du thar par 'gyur ro zhes pa'i don to// mtshan ma rtag par nam mkha'i gos// zhes pa'i don ni 'di nyid de/ gnag dang dmar bar rtag gyur bya// zhes pa ste/ nub mor spyod bzhin pa yin no zhes dgongs so// srog chags yan lag las byung gyon// zhes pa ni pags pa'i gos bgos pa yin no zhes pa'i don to// bde ba ni g.yon mar brjod de dpa' bo'i gzhi'o// bde thob ni dga' ba'i bde ba bya'o zhes dgongs so// mchod phyir thogs ni yongs spangs gtsang // zhes pa ni mchod phyir thogs pa la sogs pa thos pa dang dran pas byas pa'i gtsang sbra ni yongs su spangs te/ dpal he ru ka'i byin gyi rlabs kyis 'jig rten dang 'jig rten las 'das pa'i gtsang sbra la spyad do zhes pa'i don to// phyag rgya lnga zhes pa ni mgul rgyan dang lag gdub dang spyi bo'i nor bu dang rna rgyan dang tshangs pa'i skud pas thams cad du brgyan pa yin no zhes pa'i don to// rigs dang rigs min ngor mi blta// spyi gtsug la sogs bcing ba spang // zhes pa ni/ rigs dang rigs ma yin pa dag gi sgo nas dpyad cing de la smod pa yongs su spang ngo zhes pa'i don to// ral pa bcings pa la sogs pa 'jig rten pa'i spyod pa spang bar bya'o zhes pa'i don to// pho nya zhes bya ba la sogs pa go sla'o// dpal he ru ka mngon par brjod pa'i spyod pa'i brtul zhugs dang mchod pa'i cho ga'i le'u nyi shu rtsa bdun pa'i 'grel pa'o// // mchod dang bcas nyid rnam dag yod// ces pa ni mngon par brjod pa'i mchod pa dang lhan cig tu gnas pa ni de la mchod pa ste/ bla na med pa mchog gi mchod pa byas pa'i don nyid kyi phyir rgyas par yod do// yang na de nas mchod pa rnam dag bdag ces pa gzhung gzhan gyi don te/ mya ngan 'das par nges 'gro nyid// ces pa ni mya ngan las 'das par nges par 'gro ba ni mchog gi bde ba'i gnas skabs kyi dga' ba zhes pa'i don to// dpa' bo bzang po yon tan yongs su rdzogs pa la mchod par bya'o// yang de nyid kyis bdag nyid sangs rgyas thams cad la sogs pa la mchod pa'i rnal 'byor pas zhes pa'i don to// 'dis ni mchod pa 'di yis bdag nyid la mchod pas rnal 'byor pa des phyi dang gsang ba dang de kho na nyid kyi mchod pas dpa' bo rnams dang rnal 'byor ma brtan pa la sogs pa g.yo ba dang don thams cad mchod par 'gyur ro zhes pa'i don to// spun dang sdug pa mchod pa dang // zhes pa ni dkyil 'khor gcig par rab tu zhugs pa gang yin pa thun mong gi rnal 'byor la spyod pa ste de nyid dang lhan cig tu zla ba'i 'dus pa la yang dag par gnas so// zla ba'i btung ba la sogs pa'i dam tshig mi spyad par bya'o zhes pa'i don to// spun dang bu dang lhan cig tu// bde dang sdug bsngal 'byung bya// sngags dang de bzhin phyag rgya dang // ye shes der ni bstan mi bya// zhes pa ni// gal te 'jig rten 'di'i spun dang bu la sogs pa nyid dang lhan cig tu phyag rgya chen po la sogs pa'i ye shes rgyud las gsungs pa nyid bstan par mi bya'o zhes pa'i don to// lhad 'jug cing thams cad la smod pa ma yin pa dang tsA ru'i bza' ba dang btung ba rnam pa sna tshogs pa dam tshig gi spyod pa rtag tu bya'o// gdug pa can thams cad mnan cing smad nas tsA ru'i bza' ba dang btung ba dag byed kyi dam tshig spyad par bya zhing rtag tu spyad ces pa'i don to// 'dis tsA ru'i bza' bas dam tshig gi spyod pa byas pa yin te des dag par byas pa'i rnal 'byor pa yin no zhes pa'i don to// yang na gzhung gzhan du gang yin pa'i don de nyid ces pa'i don to// gsang sngags su la'ang sbyin mi bya// zhes pa ni go sla'o// pho nya mo zhe na rtag thar pa// zhes pa ni// bde ba byed pa'i gnas skabs su phyi rol gyi yan lag la go cha kun la sogs pas go bgo bar bya'o zhes pa'i don to// 'da' ba yis kyang longs spyod bya// zhes pa ni gang yang shin tu legs par bslabs shing skal ba dang ldan pa'i bzang po'i yan lag la der 'dus byas la longs spyad par bya'o zhes pa'i don to// skye gnas dman la mi gnas la// bsnyen bskur nyid ni bya ba min// zhes pa la/ skye gnas dman pa ni bram ze la sogs pa'i rigs mi gzung ba'o// 'on kyang mchog gi rnal 'byor gyi snod ma yin pa nyid kyi phyir ro// de'i phyir de la gus par mi bya'o// yang na skye gnas dman pa ni bram ze la sogs pa'i rigs lnga las byung ba de bzhin gshegs pa'i brda'i tshig gi rnam par gnas pa'i phyi rol gyi yan lag skye gnas dman pa de la ma rig pas brtags pas che ba nyid kyi phyir de la gus par mi bya'o zhes pa'i don to// 'dis ni phyi rol gyi yan lag rigs dang ldan pa'am rigs ngan pa yang gal te pho nya'i mtshan nyid phun sum tshogs par ma gyur na de skye gnas dman pa zhes brjod de/ de la gus par mi bya'o zhes pa'i don to// lhag ma ni go sla'o// mchog dang tha ma lhan cig 'gugs// zhes pa ni zla ba 'gugs pa'i cho ga la rnam par rtog pa mi bya'o// de ltar rdzas ni nges pa yin// zhes pa ni don dam pa nyid du nges pa zhes pa'i don to// g.yon nas spyod ces bya ba la sogs pa ni ji lta ba'i don nyid do// sgrub pa po ni ched du byed// ces pa ni dam tshig gi spyod pas gcig tu tsA ru'i bza' ba la gcig tu byed pa'i sngags pa myur du dngos grub 'thob ces pa'i don to// lhag ma ni ji lta ba'i don nyid do// ba lang sha dang zhes bya ba la sogs pa gang zhig bsten pa la mang du gnod pa'i sems can de rnams nyams par bya ba'i don du nye bar bstan pa'o// de la 'di'i rim pa ni sbyin sreg tu byas pa'i cho gas thab khung gru gsum byas la mi bzad pa'i sbyin sreg la nye bar mkho ba'i rdzas de ru gsungs pa'i cho gas tsha ba'i mar la sogs pas me rab tu sbar la dum skyes ma g.yas pa'i sna bug nas rab tu bcug ste bshang ba'i lam nas phyir phyung bar bsams la/ de yis rdo rje lcags kyu dang gri gug gzung ste gcer bur gyur pa sems 'khrugs par gyur ba'i bsgrub bya bkug ste de nyid du dum bu dum bur byas par bsams la/ phyugs kyi sha la sogs pa ji ltar gsungs pa'i sha rnyed pa bsgrub bya'i sha'o zhes rnam par bsams la khro ba dang bcas pa'i nga rgyal gyis che ge mo sod cig ces rtsa ba'i sngags kyis sbyin sreg bya'o// sna tshogs zhes pas ni rma bya'am khyim bya gzung ba'o// de bzhin dpa' bo rnams kyi zas// sngags dang phyag rgyar yang dag ldan// zhes pa ni sngags dang phyag rgya'i rang bzhin sngags dang rgyud legs par bslabs pa'i phyi rol gyi yan lag dang ldan pa ni bcas pa gang yin pa ste de la ston mo byed pa'i dpa' bo ni rab tu bsngags pa yin no zhes dgongs so// mya ngan 'das zhes pa ni byang chub kyi sems zhes dgongs pa'o// lhag ma ni go sla'o// de la pho nya'i lha mo mchog tu phul du byung ba la brtson pa ni snyom las med pa dang lhan cig tu ldan pa ste 'dod chags dang bral ba'i yid de ltar gyur ba'i lha mo yin pa ni dngos grub rung ba nyid yin no zhes pa'i don to// ma chags dga' bas yang dag sbyor// zhes pa ni rang bzhin gyi gzugs kyis dga' ba'i sbyor ba dmigs par mi bya'o zhes pa'i don to// gzhung gzhan yang don gzhan ma yin no// rnal 'byor ting nge 'dzin gyi zas za bar bya ste de dag gi char 'byed pa ni snod ma yin pa'o// yang na ni rnal 'byor sdom pa'i rdzas dang yang dag par ldan pa dag la char mi bya'o zhes pa'o// // phyi rol khyad par la chags pa// zhes pa la rnal 'byor gyi don nyid pho nya'i don to// 'di'i phyir gsungs pa nor sbyin mtshungs zhes pa ni bla ma'i man ngag la dga' zhing zhes bya ste/ bla ma brgyud pa'i rim pa nyams par mi byed pa de'i don du nor sbyin dang mtshungs zhes bya'o// de ltar ji lta ba'i don la spyod na dpal he ru ka dang mtshungs pa yin no// dpal he ru ka mngon par brjod pa'i nang gi bdag nyid kyi sbyin sreg dang rigs gcig pa'i cho ga'i le'u nyi shu rtsa brgyad pa'i 'grel pa'o// // de nas gzhan yang zhes bya ba la sogs pa go sla'o// spun nam pha ni dpal he ru ka bdag po nyid du skad cig gis mthong ste/ bdag po nyid skad cig gis mthong ngo zhes pa'i don to// lce sbom pa la sogs pa'i mtshan nyid dang ldan pa ni dngos grub rnams kyi spyi'i thun mong gi rgyu yin no zhes pa'i don to// dran pa dang ni yang dag ldan// pho nya mo sogs go 'phang bcas// zhes pa ni rgyun mi 'chad par rnal 'byor la goms shing pho nya dang yang dag par ldan pa'o// sogs pa'i sgras ni bsrung bar bya ba dang bza' bar bya ba'i sdom pa la gnas pa'i sngags pa'o// de nas bstan pa gtsor byas pa'i mkha' 'gro ma nyi shu rtsa bzhi spyod dang grol ba'i 'bras bu ste ba'o// lhag ma ni go sla'o// shin tu sbyor bas rtogs par bya// zhes pa ni/ bsam gtan la nye bar dmigs pa'i rnal 'byor pa bdag nyid thams cad kyis drod kyi bya ba nye bar mtshon pa ste/ drod dang rtse mo dang bzod pa dang chos kyi mchog la don go bar bya'o// yang na drod kyi bya ba mngon par brtson pa ni mchog go// gang zhig sdang zhes bya ba la sogs pa go sla'o// dpal he ru ka mngon par brjod pa'i pho nya'i mtshan nyid dang nus pa'i gnas skabs cho ga'i le'u nyi shu rtsa dgu pa'i 'grel pa'o// // de nas zhes bya ba la sogs pa go sla bas gnod mdzes kyi sngags btu ba'o// de nas rdza rnga bcing byas te// zhes pa ni rdza rnga'i rnam pa re mig bzhi bcu rtsa dgu dang ldan pa bri bar bya'o zhes pa'i don to// lhag ma ni go sla'o// re mig las ni gsum pa blang // zhes pa ni lte ba'i re mig bzhi la ltos nas brjod pa ste// de yang drod rnams kyi gsum pas te 'di nyid kyi phyir/ rim bzhin 'byung dang rim min pas// dbyangs dang yi ge sgrub pa pos// zhes gsungs pa'i phyir ro// yang na ni/ re mig sum cu gnyis pa blang // lnga pa yis ni khyad par bya// zhes pa'i gzhung gzhan gyis kyang ka nas gzung ste sa nyid gzung ba'o// lnga pa yis ni zhes pa ni dang po'i dbyangs kyi re mig gi u zhes sbyar ro// brgya phyed phyed pa yang dag blang // zhes pa ni/ ka nas brtsams te ma gzung ba'o// nyi shu rtsa bzhi pa yis phya// zhes pa ni de nyid kyi a nas go rims ma yin par b+ha ste/ dbye ba ni 'og gi cha dang ldan par bya'o zhes pa'i don to// de bzhin du/ re'u mig sum cu drug pa blang // zhes pa ni a nas brtsams te na gzung ba'o// gsum pa yis ni zhes pa ni de bzhin du i'o// sum cu gnyis pa ni zhes pa ni sa'o// re mig lnga pa zhes pa ni u'o// nyi shu rtsa lnga pa zhes pa ni ma'o// nyi shu bzhi pa zhes pa ni b+ha'o// de bzhin sum cu gsum pa ni ha'o// re'u mig bco lnga pa yis mchod ni aM gis brgyan pa'o// lnga pa zhes pa ni u'o// re'u mig nyi shu rtsa gnyis pa// zhes pa ni pha'o// re mig nyi shu rtsa bdun pa// zhes pa ni Ta'o// sngags 'di ni dang po'i tshig rkang ngo // re mig bcu dgu ba zhes pa ni ga'o// me yi bu zhes pa ni ra'o// re mig gsum pa zhes pa ni i'o// ya tshan brgyad pa'i sa bon ni ha'o// yang na ni ya tshan zhes pa ha'i ming ngo // re mig sum cu rtsa drug ldan// zhes pa ni na'o// slar yang yi ge de dag nyid// ces pa ni go sla'o// re mig thams cad kyi bdag po nyid du gyur pa'i phyir rang 'byung zhes pa ni ha'o// re mig las ni lnga par sbyar// zhes pa ni u'o// spyi bor thig le yang dag brgyan// zhes pa ni aM ngo // don kun sgrub byed bya ba yi// tshig ni gnyis pa yin par bshad// re mig bcu dgu pa nyid la// zhes pa ni ga'o// nyi shu rtsa bdun pa yis dbye// zhes pa ni ra'o// gsum pa dag dang yang dag ldan// zhes pa ni i'o// sum cu gsum pa legs blangs te// zhes pa ni ha'o// re mig gi ni gnyis par sbyar// zhes pa ni A'o// nyi shu pa dang yang dag ldan// zhes pa ni na'o// de bzhin nyi shu gcig pa nyid// ces pa ni pa'o// de bzhin nyi shu drug dang ldan pa ni ya'o// lan gnyis bzlas pa'i tshig tu ni// zhes pa ni go sla'o// de nas go rims bzlog pas gzung // re mig las ni dang po nyid// ces pa ni ha'o// bzhi pa'i mtha' dang yang dag ldan// zhes pa ni u'o// de bzhin bco lnga pa dang yang dag ldan// zhes pa ni aM ngo // chos don 'dod dang thar pa yi// tshig ni gsum pa yin par bshad// re mig gnyis pa'i sa bon dang / zhes pa ni A'o// re mig sum cu drug pa nyid// ces pa ni Na'o// de bzhin nyi shu drug pa dang // zhes pa ni ya'o// sum cu gsum pa yang dag ldan// zhes pa ni ha'o// re mig bcu gsum pa yis ldan// zhes pa ni o'o// re mig las ni bcu pa nyid// go rims bzlog pas sgrub pos blang // zhes pa ni b+ha'o// re mig las ni bcu dgu pa// zhes pa ni ga'o// de bzhin du// re mig nyi shu gsum pa la// zhes pa ni ba'o// gnyis pa yis ni yang dag ldan// zhes pa ni a'o// steng du thig les brgyan par bya// zhes pa ni aM ngo // de nas chu yi sa bon gzung // zhes pa ni ba'o// brgyad pa yang ni de bzhin te// zhes pa ni dza'o// me yi bu yis khyad par dbye// zhes pa ni ra'o// yi ge hUM gis mtha' ru sbyar// zhes bya ba la sogs pa ni go sla'o// khro bo bzhi dang yang dag ldan// zhes pa ni sngags kyi tshig rkang pa bzhi brjod pas/ ma smos pa'i khro bo'i rgyal po bzhi yang gzung ba'o// sku brgyad dang ni bcas pa ru// zhes pa ni/ khro bo'i rgyal po brgyad dang yang dag par ldan pa'i sngags zhes pa'i don to// yang na rnam par snang mdzad la sogs pa dang / yang na brgyad kyi sgras khwa gdong la sogs pa gzung ba'o// 'di ni rnyed pa tsam gyis ni// brtag mi dgos par 'ching bar 'gyur// zhes pa ni// sngags 'dis skye gnas kyis yang dag par bsdus pa ste 'ching bar byed pa ste/ lhag ma ni go sla'o// dpal he ru ka mngon par brjod pa'i rdza rnga bcings pa'i sngags btu ba'i le'u sum cu pa'i 'grel pa'o// // de nas zhes pa ni go sla'o// sha chen zhes pa ni gzi brjid chen pos sngon bzhin du sbyin sreg byas na ji lta bar 'gyur ba'o// de lta bu ma yin pa khyi dang phag pa'i shas kyang sbyin sreg byas na 'jigs byed mi bzad par 'gyur ro zhes pa'i don to// zangs kyi gtsug phud can ni khyim bya'o// lhag ma ni go sla'o// dung dang zhes bya ba la sogs pa la/ dung dang nya phyis mu tig ste// gsum char rgyu las byung ba yin na// zhes pa ni gsum gyi rgyu yang sha yin par dbyer med pa'o// chos kyi ye shes lus can gyi// zhes pa ni dpal he ru ka dang dpa' bo dang dpa' mo rnams kyi thod pa bsngags par byed pa'o// thod pa'i snod sgrub par byed de// dung dang nya phyis dang mu tig rnam pa gsum po 'di rgyu las byung bar gyur pa rnams kyis chos kyi ye shes kyi lus thog ma dang bar dang tha ma dang bral ba'i dkyil 'khor gyi ngo bo nyid dpal he ru ka dang dpa' bo dang dpa' mo rnams kyi thod pa dang dung chen po la sogs pa'i mtshan mar gsal bar byed cing sgrub par byed ces pa'i don to// 'di nyid kyi phyir/ dpa' bo thod pa'i phreng ba 'chang // zla ba phyed pa'i rgyan du byas// zhes gsungs so// dpa' bo dpa' 'byung yin par bshad// ces pa ni dpa' bo thod pa'i dum bu nas rdo rje sems dpa'i bar gyi dpa' bo rnams thugs kyi rdo rje las byung bar bshad cing bstan zhes pa'i don to// brda ni lnga po bstan pa dag // ces pa ni 'dir brda'i sgras ni dbyer med pa la brtags pa ste// rdo rje phag mo la sogs pa lha mo bstan pa ste// ral pa'i dbu rgyan gyis brgyan pa la thod pa rnam pa lnga ru lha mo lnga blta zhing bsgom par bya'o zhes pa'i don to// sgrub pa po yis lag g.yon gyis// zhes pa ni gang cung zad dam tshig gi bza' ba dang ston mo sha la sogs pa yang rang gang gi dam tshig pas sbyin bzhin pa blang bar bya bas de'i phyir sgrub pa po lag pa g.yon pas bya zhes pa'i don to// lhag ma ni go sla'o// rdo rje sems dpa' mthe bor bzhugs// zhes bya ba la sogs pas lag pa'i mchod pa ston te/ mthe bo ste mtheb chen la rdo rje sems dpa' gnas pa'o zhes bya ba ni kun la sbyar ro// mdzub mo ni sdigs mdzub ste rnam par snang mdzad do// sbom po ni gung mo ste pad+ma gar gyi dbang phyug go// ming med ni srin lag ste dpa' bo ni he ru ka'o// tha ma ni mthe'u chung ste tha ma zhes pas de nyid khyad par du byed de de la nam mkha'i snying po ste rdo rje nyi ma'o// sen mo'i ngos la zhes pa ni sor mo thams cad kyi sen mo'i ngos la gnas pa ni rta mgrin no// 'di dag dpa' bo thams cad kyi// g.yon pa las byung rgyu yin no// zhes pa ni 'di rnams kyi rgyu dang rten ni lag pa g.yon pa'o// lag mthil du kha dog bzhi pa'i pad+ma 'dab ma lnga pa bsams te/ ze 'bru la dpal he ru ka rdo rje phag mo'o// mdun du gshin rje ma'o// byang du rmongs byed ma'o// g.yas su skrod byed ma'o// skrag byed ma dang gtum mo ni snyoms par 'jug par 'dod pa'o zhes pa'o// mtshungs par bdag nyid 'khor lo sdom pa mtshan ma dang mdog 'dra ba gnyis po nub dang dbang ldan gyi mtshams dag tu skrag byed ma dang gtum mo'o// 'dra bar bsgom zhes pa'i don to// rgyab tu nges par bya zhes pa ni gzhan na re lag mthil du sa bon sngags sam rdo rje phag mo de 'dis bstan nas de ltar yang lag pa'i phyi rol du/ me long gi nang du gzugs brnyan mthong ba'i gzugs bzhin du nges par bsgom par bya'o zhes pa'i don to// yang na/ rgyab tu mkha' 'gro ma kun ni// lag par bkod pa de nyid do// zhes pa ni gzhan gyis te/ 'di nyid kyi phyir/ mkhas pas rgyab tu gshegs su gsol// zhes gsungs so// de ltar cho ga'i bya ba 'dis mdza' ba thams cad 'dus pa na rnal 'byor pas sngags bzla zhing dpa' bo mchog gis brda rnam pa lnga bstan par bya'o// sgrub pa pos yang lnga gzung ba de ni lag pa'i mchod pa'i gnas skabs kyi brda rnam pa lnga ste/ dri chen dang ni dri chu la sogs pa lnga gzung ba'o// spyan ma la sogs pa gzung bas gzugs can ma la sogs pa bzhi gzung ba'o// tsum+bi ka ni rdo rje phag mo'o// de bzhin pha rol phyin pa nyid ni stong pa nyid nam mkha' rang bzhin zhes bya ste/ de yis khyad par du byed pa ni go sla'o// dpa' bos brda' dang brda' bya'o// zhes pa ni lag pa'i mchod pa ste/ pha rol tu phyin pa drug rnam par dag pa rnal 'byor ma drug gi rnam pas dgod par bya'o zhes pa'i don to// dung chen po dang legs pa'i rdzas la sogs pas dpa' bo dang dpal he ru ka la brda bya ba ste// mchod par bya zhes pa'i don to// de nas tsA ru spyad par bya// zhes pa ni mchog bza' bar bya ba'o// de ltar byas pas dpa' bo kun dang rnal 'byor ma kun yang dag par sbyor ba'i dra ba'i sdom par 'gyur zhes pa'i don nam/ de ltar gzhung gzhan yang ngo // dpal he ru ka mngon par brjod pa'i bza' ba dang sbyin sreg dang gtor ma'i bya ba la lag pa'i brda'i cho ga'i le'u sum cu rtsa gcig pa'i 'grel pa'o// // de nas gzhan yang zhes pa ni go sla'o// phyugs zhes bya ba la sogs pa la sgrub pa pos sngon du bstan pa'i cho gas phyugs dgug par bya'o zhes pa'i don to// phyugs gang zhes pa la/ sder mo ni byi la dang ri bong la sogs pa'o// lnga ni rus sbal dang rnga mo dang khyi dang ce spyang dang rta dang lnga ste/ de ltar phyugs sder mo can gyi rigs te/ mi la sogs pa ji bzhin no// 'dis ni phyugs 'di rnams dngos grub sgrub pa'i yan lag tu dngos grub bcu rnams kyi thun mong nyid dang gzhan gyi yang 'di dag stobs dang ldan zhes pa'i don to// rigs rnams la ni rigs can phyugs// zhes pa ni rigs rnams ni bram ze dang rgyal rigs dang rje'u rigs dang dmangs rigs rnams kyi nang nas bsngags pa'i phyugs zhes pa ni dpa' bo mang po las phul du byung ba'i dpa' bo de ni phyugs te he ru kar byed pas khyad par du bstan pa zhes pa'i don to// lhag ma ni go sla'o// byol song rnams las rus sbal rgyal// zhes pa ni byol song gi skye gnas las gyur pa'i rus sbal ni byol song gi phyugs zhes bya ste/ byol song gi phyugs ni nor bu yod pa'i sbrul gyi rang bzhin no// lha rnams kyi gdong 'gul ba ni sngags la sogs pa'i gtso bo rnams kyi tshangs pa dang khyab 'jug dang dbang phyug chen po rnams 'gul bar byed do zhes pa'i don to// yang na phyugs lnga po rnams kyi sgrol mas phyi dang nang gi sbyin sreg gis tshangs pa la sogs pa dbang phyug gi bar rnams gtso bor gyur pa dpal he ru ka bcom ldan 'das kyi rnal 'byor pas mdor bsdus nas nges par dbang du bya ba bsgrub par bya ba 'grub ces pa'i don to// lhag ma ni go sla'o// bya rog la sogs pa chu'i steng na 'gro ba'i bar gyi bya'i khyad par gyis bza' ba dang sbyin sreg dang gtor ma bya'o zhes sbyar ro// 'dis ni dngos grub tu 'gyur te 'dod pa'i gzugs 'dzin pa la the tshom med do zhes pa'i don to// da ni yi dags chen po sgrub pa'i thabs ston te/ nag po zhes bya ba la sogs pas dang po re zhig gnod mdzes kyi sngags sam rtsa ba'i sngags kyis bsnyen pa byas te mtshan ma rnyed pa'i sngags pas ma god cing ma nyams pa'i ro 'dus byas la dur khrod du khyer la nam phyed na khyi nag po'i 'o ma dang nag po dang rgya bo'i sha dang / nag po'i phyogs la stobs po ches 'bras nag po dang ldan pas sbyin sreg bya'o// 'dzem pa med par ro yi khar// zhes pa ni gang yang dngos su lha'i rnal 'byor byas pa'i sngags pas kyang // ra ba la sogs pa gsum dang gur dang go cha chen po la sogs pa srung ba'i cho ga byas shing bsrungs pas dogs par mi 'gyur ro// de lta na yang dbyer mi phyed pa dang tshar gcod pa'i phyir rdo rje'i ra ba la sogs pa bsrung ba'i 'khor lo byas te shin tu lus brtan par bya ba'i phyir ro zhes pa'i don to// yang na yi dwags chen po'i gdong 'gyur ba'i mche ba la sogs pas cher 'jigs par byed pa'i gzugs mthong yang 'jigs par mi byed do zhes pa'i don to// lhag ma ni go sla'o// 'og dang steng grub rtag tu ster// zhes pa ni 'og dang steng dang dbus su gnas pa la sogs pa'i 'khor lo la gnas pa'i pho nya grub pa'i rnal 'byor ma rnams gang gis mthong ba nyid kyis dngos grub kun du 'gyur ro// de rnams kyis rang gi gnas su khyer zhing 'gro ba 'am// thabs ston no zhes pa'i don to// lci ba'i thal bzhes pa ni thal ba'i khyad par ro// mog bo skam zhes pa ni dum bu med pa'i mi'i mgo skam po blangs nas bde ba chen po byed do// rus sbal ni thod pa'o// phyag bzhi pa dang zhes bya ba la sogs pa 'dis ni bcom ldan 'das dpal he ru ka'i phyag rgya chen po ston pa'o// 'di thams cad ni sgrub pa'i thabs su sngon du rgyas par byas pa'i don nyid do// rdo rje phag mo de yi ni/ sku mdog mtshon cha 'chang zhes pa ni de'i mdog gang yin pa de ni de'i mdog ste// de'i mdog dang mtshon cha 'chang bzhes bya'o// gang gi phyir khyad par gyi bsdu ba'o// phyag rgya yis ni lus la brgyan// zhes pa ni phyag rgya lnga la sogs pas sku la brgyan zhes pa'i don to// yi dags chen po gdan du byas// zhes pa ni 'byung po'i bdag po mnan pa'o// sngags kyi lha ni shes nas bsgom/ zhes pa ni rnal 'byor chen po dmigs pa dang ldan pa dang / phreng ba'i sngags ma gtogs par zhes pa'i don to// yang na gzhung gzhan te/ de thams cad go sla ba'i don to// lhag ma ni rtogs sla'o// dpal he ru ka mngon par brjod pa'i byol song phyugs dang ro longs sgrub pa dang bskyed pa'i rim pa'i cho ga'i le'u sum cu rtsa gnyis pa'i 'grel pa'o// // de nas gzhan yang zhes bya ba la sogs pa go sla'o// med par gyur kyang lnga po ni// bza' ba nyid du bya ba yin// zhes pa ni gal te bdud rtsi rnam pa lnga ma rnyed na gang cung zad bza' bde thams cad bdud rtsi lnga nyid du brtags la bza'o zhes dgongs so// nub mo zhes bya ba la sogs pa go sla'o// de nas pho nya rab sbyin zhing // rang gis 'khyud cing mgor byas la// dpa' bo gnyis med mchod par bya// zhes bya ba ni pho nya zhes bya zhi pho nya'i mtshan nyid phun sum tshogs pa la 'khyud par bya ste/ slob mas g.yon pa'i brla'i dbus su mgo bo byas la/ dpa' bo gnyis med mchod pa ste/ he ru ka gnyis med du mchod pa'o// de'i phyir yang sbyin par bya'o zhes sbyar ro// ma'am yang na sring mo'am// zhes bya ba la sogs pa go sla'o// de nas sngags ni 'grub 'gyur te// ji srid 'byung ba yod par du// zhes pa ni/ grangs med pa ste bskal pa dang ldan pa dang / bskal pa'i mthar ji snyed du zhes pa'i don to// lhag ma ni go sla'o// dpa' bo rnams kyi stan nyid dang // zhes pa ni phyag rgya'i lha mo'o// gzhung gzhan ni go sla'o// sgrub po shin tu mnyam bzhag pas// glu dang gar la sogs pa bya// zhes pa ni tha mal pa'i gzugs ma yin pas glu dang gar dang brdung ba la sogs pa sgrub pa pos rab tu sbyar bar shes par bya'o// de srid 'khor bzhes pa ni go sla'o// phyag rgya chen po dang por 'grub// skyes bu rnal 'byor rgyud rnams su// de bzhin rab tu 'bad pa yis// kun nas dang bar mchod par bya// zhes pa ni dang por grub pa ni dngos grub sgrub par rab tu grags pa rin po che'i rigs su gyur pa las byung ba'i phyag rgya ji ltar rnal 'byor gyi rgyud dpal gsang ba 'dus pa la sogs pa rnams su skyes bu rnal 'byor pas dben pa yid du 'ong ba'i sa'i phyogs su 'bad pas mchod par bya'o// de bzhin ni yang gi don to/ 'di nyid kyi don gsal bar bya ba'i phyir gsungs pa/ dang por grub pa ni phyag rgya chen po'i mtshan nyid phun sum tshogs pa'i ma 'am sring mo la sogs pa blangs la tshogs thams cad bsdus pa'i sa bcu la sogs pa dben zhing dga' bar dpal 'khor lo sdom pa 'di nyid kyi dkyil 'khor bris la rang gi rigs kyi lha'i gzugs su bdag nyid bsams la nyi ma nub pa'i dus nas bzung ste/ ma lus pa'i nub mo'i bar du rab tu 'bad pas de bzhin du mchod par bya zhes pa'i don to// thar 'dod brtan pa'i dpa' bos spyad// ces pa ni phyag rgya chen po'i gzugs kun du dang ba ban+du ka'i gzugs kyi khyad par gyi dam tshig spyad par bya zhes pa'i don to// gzhung gzhan yang 'di'i don to// lhag ma ni go sla'o// dpal he ru ka mngon par brjod pa'i gsang ba'i mchod pa dang bsnyen bkur gyi cho ga'i le'u sum cu rtsa gsum pa'i 'grel pa'o// // de nas zhes bya ba ni go sla'o// dpa' bo kun dang rnal 'byor ma// pad+ma'i lte bar mchog rab sbyar// zhes pa ni cha ni yan lag dang nying lag ste/ de yang thun mong ma yin pa zhes bya ste/ cha de la dpa' bo'i rigs la ltos nas gcig gi tshig tu bstan pa'o// mchog ni 'bad pas gsang ba'i gnas so// gzhung gzhan ni go sla'o// a wa d+hU tI gnas de bzhin// smin ma'i bar du nges par gzhag // ces pa ni dpral bar rdo rje phreng ba'i 'od las a wa d+hU tI las yongs su rdzogs pa'i gnas ni a wa d+hU tI zhes bya ba mi bzad pa'i spyan mig dbus te smin ma'i dbus dpral ba'i steng du blta bar bya'o zhes pa'i don to// dpa' bo 'chol ba zhes bya ba la sogs pas las thams cad pa'i sbyin sreg ston te/ dpa' bo dpal he ru ka 'chol bar byas te chags shing khro ba'i gnas skabs su gang cung zad dam tshig la sogs pa de thams cad sreg blugs byas la sbyin sreg bya zhes pa'i don to// gzhung gzhan ni go sla'o// yang na dang po re zhig khro ba'i nga rgyal dang bcas pa'i bdag nyid ji ltar rnyed pa'i shas tshim par byas la/ de nas gzhan gyi dam tshig gi zhes dgongs so// phyugs kyi sha dang khrag bcas pas// 'bad pas bsreg bya lnga dag bya// zhes pa ni phyugs kyi sha khrag la spags la myur du sbyin sreg lnga byas nas nges pa nyid du zhes pa'i don to// lhag ma ni go sla'o// de nas 'bar phreng rgya mtsho ni// zhes pa ni/ rab tu gyur pa'i me 'bar ba la bsreg bya'i shing la sogs pa go rims ji bzhin du las dang rjes su mthun pas me la dbul lo zhes pa'i don to// de ltar me lha'i zhal du sbyin sreg byas nas 'khor lo gsum dang ldan pa'i lha rnams la sbyin sreg bya ba'i cho ga ston pa ni/ de nas zhes bya ba la sogs pa la/ kun nas sgo yi 'khor lo blta// zhes pa ni thab khung gi nang du ji lta ba bzhin du 'khor lo gsum gyi gzhal yas khang pa dang ra ba la sogs pa dang bcas pa rang mdog phyag dang phyag rgya la sogs pa dang ldan pa bsam par bya ba ste/ de'i phyogs gcig ston par 'dod nas gsungs pa ni/ zhal bzhi pa zhes bya ba la sogs pa la/ dum skyes ma ni phyi rol sbyin// zhes pa ni rgyab kyi 'dab ma la gnas pa'i dum skyes ma de bzhin du bzhag la las dang rjes su mthun pa'i gzugs kyis rang gi lus las phyir phyung ste/ gzhan dum skyes ma phyi rol du sbyar ba ste/ las thams cad bsgrub par bya ba'i don gyi phyir ro zhes pa'i don to// 'di nyid kyi phyir/ rang gi lus las khyad par bstan/ 'khor lo dbus su blta bar bya// zhes gsungs so// 'dis ni/ 'khor lo rnam pa ji bzhin bya// zhes pa ni thab khung 'di ni 'khor lo gsum gyi rnam par bya'o// ji bzhin ni zhi ba la sogs pa'i cho ga'i go rims zhes bya'o// rig pa'i rgya mtsho zhes pa ni rig pa'i rgya mtsho'i rgyud chen por dpa' bos yongs su bsdus nas ji ltar bshad pa'o// nyan pa po gsal bar bya zhes pa'i don to// yang na ni rig pa'i rgya mtsho las gang yongs su bshad pa de 'dir mdor bsdus nas byas pa ste/ der ni rgyas pa zhes bya bar dgongs so// lhag ma ni go sla'o// dpal he ru ka mngon par brjod pa'i gnyis su med pa'i pho nya dang sbyin sreg dang dgug pa'i cho ga'i le'u sum cu rtsa bzhi pa'i 'grel pa'o// // da ni de nas zhes bya ba la sogs pa la/ ji lta ba'i go rims dang rjes su mthun pa'i sngags kyi bzlas pa dang bsam gtan gyi cho ga ston te/ gnyis med kyi sbyor ba nyid ni mchod pa ste/ mchod pa gnyis med kyi sbyor ba de'i bdag nyid kyi sems gang yin pa de ni de bzhin te/ des so so'i las sna tshogs pa'i las rnams la sbyar zhing nges par ldan zhing yod pa ni ji lta ba'i go rims mtshon cing las mchog gtso bor 'gyur ro zhes pa'i don to// gang yang zhes bya ba la sogs pa la/ phye ba ni las kyi mtha' gang yin par phyin dngos grub byed pa'i las su 'gyur ba'o// kha dog pho nya la sogs pa ni/ de rnams kyi kha dog de ni sngags so// mda'i shugs bzhin yongs su 'khor ba ni go rims bzhin du 'khor ba zhes bya ba'i don to// phan tshun sbyar ba'i sngags ni zhes pa ni gang gi tshe gdug pa'i cho ga yin pa de'i tshe legs par bsgril ba'i thag pa dang 'dra bar phan tshun longs su byas pa ni dus gcig tu gnyis ka'i zhal nas phyir byung zhing zo chun 'khor ba'i rnam par bsam par bya ste/ dpa' bos zhes bya'o// sngags kyi yi ge ni/ 'jug pa yis ni phye ba nyid// ces pa ni zhi ba'i cho ga la sngags kyi yi ge zhal gyi nang du zhugs te/ lcags sgrog gi phreng ba'i gzugs rdo rje'i lam nas phyir phyung ste/ yang pad+ma'i lam nas lha mo'i lto bar zhugs te/ de nas lha mo'i zhal nas rang gi zhal gyi rim pa zhes bya'o// gdug pa'i cho ga la ni rang gi zhal lha mo'i zhal gyi rim pas so zhes bya ba ni khyad par ro// zhi ba la ni lhod pa ste/ zhi ba la sa bon gyi phreng ba lhod cing drag cing rtsub pa ma yin pa'i yi ge'i phreng ba can phan tshun du dkris pa zhes pa'i don to// hUM ni mtha' ru gnas pa yin// zhes pa'i don ni dang po dang tha ma dang bar du hUM gis 'gog pa ni gdug pa'i sngags la 'di nyid brjod pas bsgrub bya 'gog par 'gyur ro// gom pa gcig kyang mi 'gro zhes pa'i gzhung gzhan yang 'di nyid kyi don to// kha sbyar sbyar bar gyur pa dang // zhes pa ni lung bstan pa la sogs pa'i sngags bstan pa'i rim pas oM dang po dang oM tha ma ni oM lha sbyin swA hA oM zhes pa'i don to// rdo rje lu gu rgyud bcings pas// rdo rje che ba nyid dang ni/ zhes pa ni kha sbyar ni las thams cad pa nyid kyi phyir ro// gang gi tshe gdug pa'i las dang ldan na de'i tshe rdo rje zhes pa ni hUM gis dbye bar bya'o// de bzhin sgro yi chun pos bskor// zhes pa ni de bzhin du bar chad med par bzla bar bya'o zhes pa'i don to// lcags kyu nyid kyis dgug pa dang // zhes pa ni gang gi tshe dgug par mngon par 'dod pa de'i tshe/ lo ma bkod pa lta bu sngags dang spel te lcags kyu gzung ba'i dum skyes mas dgug par bya'o zhes pa'i don to// gtun shing gis ni dkrug pa dang // zhes pa ni gang gi tshe dpung la sogs pa mngon par dkrug par 'dod pa de'i tshe dum skyes ma gtun shing lag par gzung bas dpung thams cad dkrug par bya'o// rdo rje kha yis bza' bar bshad// ces pa ni/ rdo rje gzung ba la che ge mo zo shig ces byas na gdug pa'i cho ga la ni za bar 'gyur ro// dbug cing 'dar la mdar sbyar bya// zhes pa'o// dum skyes ma mda' lag na thogs par dbug par bya zhing 'dar bar yang ngo // 'chi bdag bslu ba ni 'chi ba'i dus su dum skyes ma lag pa g.yon par kha T+wAM ga gzung bas 'chi ba las rgyal bar bya'o// mtshon cha'i khyad par 'di thams cad kyis dum skyes ma khyad par du byas pa'o// thod pa'i mchod yon snod du ni// thod par mchod yon sbyin pa'o// zhal du mtshon cha nges par sbyar// zhes pa ni sngags kyi yi ge'i phreng ba'i sngags bzhin du sbyar bar bya'o zhes pa'i don to// gzhung gzhan du yod pa ni don yang gzhan te go sla ba nyid do// dpal he ru ka mngon par brjod pa'i gnyis su med pa'i las dang dus ma yin par 'chi ba'i 'chi bdag bslu ba'i cho ga'i le'u sum cu rtsa lnga pa'i 'grel pa'o// // de nas zhes bya ba la sogs pa la/ phyag rgya zhes pa na las dang ye shes kyi phyag rgya dag ni mchod pa chen po ste/ sngags kyi mchod par grags shing bstan pa'o// 'dis ni myur du dngos grub kyi rgyu nyid do mchog ster ba'o// 'dis ni phyag rgya'i mchod pa la the tshom med cing som nyi mi bya'o zhes pa'i don to// 'di nyid kyi phyir rtogs sla bar brjod do// mtshan gnyis la ni sngags sbyar ba// mkha' 'gro dpa' bo gnyis med pa// blo ldan mkha' 'gro ma dang sbyor// zhes bya ba la sogs pa ni de la phyag rgya rengs par byed pa'i las so// gzhan gyi phyag rgya rengs pa dang kha na ma tho ba med pa'i zas las brtsam par bya ste/ sngags pas mkha' 'gro ma sbyor ba// snying po rnams kyis de bzhin bya// zhes pa ni mkha' 'gro ma rnams kyi snying po'i sngags kyis de bzhin du cho ga bya'o// dpa' bo mchod pa'i cho ga shes// las ni 'bad pa nyid kyis bya// zhes pa ni 'dir gsungs pa'i cho gas dpa' bo la mchod pa byas la phyis ni las yang dag par brtsam par bya'o// rnam dbye dang dga' sngags pa ni// phyin ci ma log nges par sbyar// zhes pa ni de la las dang rjes su mthun pas tha dad bar byas pa nyid kyi phyir ro// phyin ci log tu las dang sbyar bar bya'o zhes pa'i don to// de nyid kyi don bstan par bya ba'i phyir// tshar gcod pa dang zhes gsungs so// de nyid dbye bas phye nas ni// rtsa ba'i lam du sbyar bar bya// zhes pa ni de nyid las kyi tshogs rnams dbye bas phye ba ni tha dad du byas nas sngags rtsa ba'i lam ste/ rdo rje dang pad+ma'i lam du sbyar ba ni ldan par bstan no zhes sbyar ro// sbyor ba 'di yi don rnams la// 'di yis rab tu bsgrub bya ste// lha dang lha min rnams dang ni// mi dang bcas pa'ang myur du sgrub// ces pa ni rnal 'byor gyi don phyag rgya chen po sgrub pa'i don du gang rab tu sgrub pa phul du byung bar bstan pa'i sgrub thabs 'dis ni de la lha dang lha ma yin dang mi yang tshar gcad pa dang rjes su gzung ba'i ngo bo nyid kyis ni myur du bsgrub par bya'o zhes pa'i don to// gzhan la sogs pa smos kyang ci dgos zhes dgongs so// dpal he ru ka mngon par brjod pa'i de kho na nyid kyi mchod pa phul du byung ba'i chog ga'i le'u sum cu rtsa drug pa'i 'grel pa'o// // da ni de nas zhes bya ba la sogs pa'i sbyor ba ston te/ gzugs ni lus te de gnon par gnas pa gang yin pa'i 'khrul 'khor la sogs pas skye 'gro dbang du byed pa la sogs pa de bshad par bya'o zhes sbyar ro// gal te ji lta ba'i don ni 'di'i don no// phan tshun sbyar ba'i gsang sngags ni// zhes pa ni gnyis ka'i rtsa ba'i sngags gcig tu bya'o// mkha' 'gro ma dang gcig tu sbyar// zhes pa ni/ de nyid kyi don gsal bar byas pa'o// de la 'di'i rim pa ni gang zos nas bzlas pa'i mthar skyugs pa lan brgyar bkrus la yan lag brgyad kyi dri ma dang bcas pa 'am yang na yan lag lnga'i dri ma'o// sgo dgu las byung ba'i rdzas dang bsregs pa'i ga pur dang bsres la gnyis ka'i rtsa ba'i sngags kyis zhag bdun du thun mtshams bzhir brgya rtsa brgyad bzlas par bya'o// de nas phyis ni bza' ba dang btung ba la sbyar na ji skad gsungs pa bzhin du 'gyur te the tshom med do zhes pa'i don to// ser skya zhes bya ba la sogs pa la sngon bzhin du gal te las ni mi gtong na// zhes pa ni gal te 'di la sman yang mi gtong bar bya ste/ gang gi tshe bza' ba la sogs pa la yang zhes dgongs so// byug pa ni 'thungs nas su zhes bya ba la sogs pa la de ltar gsal por sngags kyis kyang de bzhin du byin gyis brlabs pa ni mchog tu lhag par shes par bya'o// ba glang sha bsreg sbyin sreg dang // zhes pa la ba lang gi sha de'i khrag gis bskus pa dbang du bya ba'i thab khung ngam las thams cad pa'i thab khung du gang gi ming nas smos te zhag bdun du thun mtshams bzhir sngon du gsungs pa bzhin du sbyin sreg brgya bya'o// de'i mdun du sha zhes bya ba la sogs pa ni 'dis thams cad dbang du 'gyur ro// lha yang dbang du 'gyur ba ste/ dpa' bo la sogs pa thams cad rengs par dbang du 'gyur ro zhes dgongs so// gal te ji ltar gsungs pa bzhin du mi 'gyur ram snyam na the tshom med ces bya'o// sha ni de yi mdun du ni// zhes bya ba la sngon du gsungs pa'i mdog dmar ba'i lha'i gzugs su bdag nyid bsams la// dgug pa'i thab khung dam las thams cad pa'i thab khung du// de'i mdun ni dpal he ru ka'i mdun nam de'i sgras bdag nyid kha ru phyugs kyi shas gang gi ming dang thun mtshams bzhi ru gsungs pa'i sbyin sreg brgya bya'o// mkhas pa zhes pa ni paN+Di ta zhes pa'i don to// sbyin sreg mthar zhes pa ni go sla'o// dpal he ru ka mngon par brjod pa'i nang gi bdag nyid kyi dbang du byas pa lhag par byed pa'i cho ga'i le'u sum cu rtsa bdun pa'i 'grel pa'o// // de nas zhes bya ba la sogs pa go sla'o// dpa' bo yan lag dbye ba ni// zhes pa ni dpa' bo rnams kyi yan lag gi dbye ba ni mdog dang zhal dang phyag rgya mtshon cha la sogs pa'o// dpa' bo dbang phyug mi dgongs shing // zhes pa ni dam tshig gi spyod pa las 'das pa la bcom ldan 'das kyis mi gzigs so zhes pa'i don to// mi gdon no zhes bya ba la sogs pa ni ji lta ba'i don nyid do// bram ze gsod pa zhes pa ni de de bzhin gshegs pa gsod pa po yin te/ yang de la the tshom mi bya'o// lhag ma ni go sla'o// yang dag rab sbyin nyid rig cing // zhes pa ni de nas khams gsum gyi bde ba gang yin pa de nyams su myong bar 'gyur ro zhes pa'i don to// rtag tu zhes bya ba la sogs pa la gang legs par skyes pa'i srog chags rnal 'byor pa bsod nams mthong ba de'i rgyus rtag par dpa' bo chen po nyid dpal he ru ka rgyal po rol pa dang ldan pa'o// de rnams kyi snying la gnas pa ni dpa' bo rnams dang rnal 'byor ma'i gnyis su med pa la gnas pa la the tshom med do zhes pa'i don to// dpal he ru ka mngon par brjod pa'i rnal 'byor ma'i gnas dang gsang ba'i dpa' bo'i gnyis su med pa la dmigs pa'i cho ga'i le'u sum cu rtsa brgyad pa'i 'grel pa'o// // de nas mda' yi rnal 'byor che// zhes pa ni mda' ni tshogs pa ste bzhad pa rnam pa bzhi dgod par bya'o// dpa' bo rtsa ba'i sngags kyi rnam pa bzhi ni ki li ki li// tsi li tsi li/ si li si li/ d+hi li d+hi li/ zhes pa dang mkha' 'gro ma'i rtsa ba'i sngags kyi ha hA/ he hai/ ho hau/ hu hU/ zhes pa'i tshig gzhan ni go sla'o// dpal he ru ka mngon par brjod pa'i ha hA zhes dgod pa ston pa'i sngags kyi cho ga'i le'u sum cu rtsa dgu pa'i 'grel pa'o// // de nas da ni zhes bya ba la sogs pa'i mthus rgyal po la sogs pa dbang du bya ba ston to sha la sogs nya dang sha la sogs pa ldan pa zhes pa ni sgron ma ni thun mong gi sha la sogs par blta zhes brjod pa'o// 'di ni sbyin sreg ste/ de la yang rnam pa gnyis te/ phyi rol gyi sbyin sreg dang lus kyi sbyin sreg go// 'di nyid kyi phyir/ sha dang nya dang ldan par ni// zhes gsungs so// gnas skabs thams cad du dga' zhing bde bar gnas pa'i dpa' bo'i gtso bo dpal he ru ka'i sgrub pa po la byin na/ rgya che bas sems dgyes shing dga' bas 'grub po zhes sbyar ro// mtshan mo sbyin sreg byed la gzhol// zhes pa ni mtshan mo nges par lus la sbyin sreg bya'o zhes pa'i don to// brgya zhes bya ba la sogs pa ni go sla'o// dpal he ru ka mngon par brjod pa'i rigs lnga dbang du bya ba dang phyag rgya chen po sgrub pa'i thabs kyi cho ga'i le'u bzhi bcu pa'i 'grel pa'o// // de nas zhes pa ni rjes thogs su las kyi mchog gtso bo sgrub pa po gang gis shes na mthu rdzogs par 'gyur ba de brjod do zhes sbyar ro// bcu gnyis ni dbang dang dgug pa gnyis gcig// gsad pa dang bskrad pa gnyis gcig tu byas pa la ltos nas brjod pa'o// shar dang byang gi gnas zhes pa ni gnas la sogs pa thams cad kyi gnas nam mkha' 'gro mas kyang thams cad khyab po zhes pa'i don to// 'dis ni mkha' 'gro ma nyi shu rtsa bzhi'i gnas gsal bar byas pas mkha' 'gro ma ye shes dang ldan pa'o// rang skye gnas// yul dang yul du mngon par skyes zhes pa ni bstan pa'i don to// rdo rje dkyil 'khor gtso mo ste// de ni mkha' 'gro ma ru bshad// ces pa ni/ rdo rje dkyil 'khor ni dpal he ru ka'i dkyil 'khor ro// de'i gtso bo ni bdag po zhes pa'i don to// ku lU tA dang dgon pa dang / zhes pa ni dgon pa ni mya ngan gyi sa gzhi'o// dgon pa dang rA me shwa ra dang pu l+lI ra ma la ya ni rang nges par gnas kun gyi gtso bo nyid kyi phyir ro// de ni gdams ngag gis go bar bya'o// pul+lI ra ma la ya nas brtsams te go rims bzlog pa sa yul thams cad gzung ngo // yul 'di dag ces bya ba la sogs pa ni go sla'o// rnal 'byor ma drug ni rdo rje phag mo la sogs pa'i gtum mo'i bar ma mo drug dang khwa gdong ma la sogs pa'o// lA ma ni lA ma'i rigs so// drag po'i rnal 'byor ma rigs kyi gtso mo'i mkha' 'gro ma la sogs pa rigs bzhi'i lha ste/ rab tu gtum mo la sogs pa 'khor lo gsum la gnas pa'o// nag po chen po ni 'jigs byed chen po'o// gzhung gzhan ni go sla'o// mkha' 'gro ma zhes pa ni lhan cig gi don gyis gsum pa'o// ji lta bur gyur pa ni bcas pa'i gzugs can ma ste gzugs can ma dang bcas zhes bya'o// gzugs can ma zhes pa ni gzugs can ma dang 'o byed ma dang sa ba li ka la sogs pa tha dad par gyur pa ni gzugs can ma dang bcas pa zhes pa blta bar bya'o// gzhan thams cad ni go sla'o// pany+tsa la zhes pa ni gnas dang nye ba'i gnas la sogs pa las gzhan nyid kyis grub pa'i gnas kyi yul lo// de ltar la sogs pa ni nye bar mtshon pa tsam ste yang brjod pa ni gser gling na stong phrag nyi shu rtsa gcig grub pa'i rnal 'byor ma go rims dang go rims ma yin pa'i gzugs kyis thams cad du 'khor ro// 'khor lo gsum pa gnas pa yang pul+lI ra ma la ya la sogs pa'i gnas su rab tu gtum mo la sogs pa ji ltar go rims ma yin par sbyar bar bya'o// gzhan yang lhag ma'i spyod pa ni/ he ru ka dang rnal 'byor ma/ bsrub pa chen por sbyor bar gnas// zhes pa ni dpal he ru ka dang bsrub pa chen por rung ba'o// de'i zhes pa ni dmigs kyis dgar ba'i drug pa'o// dkyil 'khor gtso mo zhes pa ni 'khor lo gsum pa la gnas pa'i mkha' 'gro ma nyi shu rtsa bzhi 'dis khyab pa ste/ bcom ldan 'das kyis thams cad la zhes sbyar ro// yang na rgyu dang mi rgyu 'gro// zhes pa ste/ rgyu ba dang mi rgyu ba'i sa'i dkyil 'khor gang ba 'am/ rang bzhin gyis gzugs bsrub pa dang bsrub par rung ba'i phyi rol gyi yan lag kyang ngo // 'on kyang gzhan gyis spyod na de yang gzhan gyi tshogs kyis mi rig pa'o// de ni mchog gi spyod pa'o// 'di ni dang po la gsum par blta bar bya'o// de dang lhan cig tu gcer bur rtag tu mtshan mo zhes sbyar ro// lhag ma ni brjod par bya ba'i don nyid do// dpal he ru ka mngon par brjod pa'i yi ge nyi shu rtsa bzhi'i sbas pa'i dkyil 'khor dgod pa'i cho ga'i le'u bzhi bcu rtsa gcig pa'i 'grel pa'o// // de nas dpa' po zhes pa ni go sla'o// me tog chu zhes pa ni me tog dang ldan pa 'phral du byung ba'i me tog gi bcud ces pa'i don to// sngags 'di zhes pa ni bzhad pa'i sngags so// gzhan ni rtsa ba'i sngags sam yi ge bdun pa'i sngags su ston to// lhag ma ni go sla'o// de bzhin sbyin zhes pa ni 'khor lo gsum la gnas pa'i sbyin pa'o// reg dang lhan cig nag mo che// zhes pa ni rdo rje phag mo'o// bden pas tshangs par spyod pa ni dbus las gzhan du dang po dang tha mar gsong por smra ba ste/ dang po dang bar ma dang tha mar rang gi bdag nyid la de yis de ltar phyag rgya'i rol pa gtso bos bzhad pas dgyes par byed do// de bzhin du phyag rgya rnams dbang du bya bar ston to// lta ba'i bsnyems pa zhes pa ni lha ba rtogs pa'i bsnyems pa'i bdag nyid gang yin pa de ni blta ba'i bsnyems pa ste/ de ltar khyad par can gyi phyi rol gyi yan lag dang snyan grags su 'gyur ba'o// gzhung gzhan ni go sla'o// bya zhes pa 'dis ni bzhad pa de nye bar mtshon pa ste/ kun du bde ba chen po'i bde bas nub mo dang nyin mo spyad par bya zhes bya bar sbyar ro// gzugs dang las kyi zhes bya ba la sogs pas sgrub pa po mthong na sgrub pa'i lha mo sngon ma byung ba'i gzugs kyi bya ba byed do// de'i las dang las kyi lan ston pa'o// lha mo'i bya ba ni/ rdo rje la ni bsgom mi byed// ces pa la sogs pa'o// sgrub pa po'i bya ba ni dbugs 'byin zhes pa la sogs pas byed pa'i don to// sdud pa dang zhes pa ni gar gyi khyad par ro// sna tshogs ni gang sna tshogs kyi dbang phyug yang zhes bya ba la sogs pa'o// gzhan gyi las ni 'di nyid kyi sngon du bstan pa'i rim pas so// gzhung gzhan ni go sla'o// phyag rgya sngags ni zhes bya ba la sogs pa ni de bzhin no// dpal he ru ka mngon par brjod pa'i dgod pa'i sngags rnal 'byor ma'i gzugs su sprul pa'i cho ga'i le'u bzhi bcu rtsa gnyis pa'i 'grel pa'o// // de nas lta ba bshad bya ste// zhes bya ba la sogs pa go sla'o// bzhi mdo zhes pa ni gnod mdzes kyi sngags so// gzhung gzhan gyi yang sngags ni 'di'o// gyis zhes bya ba la sogs pas 'di rnams kyi mchod pa ni shin tu sba bar bya ba nyid du ston pa'o// me tog ces bya ba la sogs pa ni sgrub pa po'i mthu thams cad kyi mtshan ma ston te/ gang gis sngags kyis mngon par bsngags pa'i me tog nam mkha' la gtor te/ de la me tog gcig tsam yang sa la mi ltung na de'i tshe de nyid byed pa'i nus pa rgyas pa'o// lha dang mi la sogs pas kyang mi rig go// gzhung gzhan yang 'di'i don no// shing zhes bya ba la sogs pas yi ge bdun pa'i sngags sngon du bsnyen pa rnam pa mang po'i cho gas bstan pa'o// rang gi lus la rnam bkod de// zhes pa ni spyi bo dang dpral ba dang mig gnyis dang kha dang phrag pa dang snying gar zla ba'i dkyil 'khor mdog dkar ba'i yi ge bdun gyi bdag nyid dgod par bya'o// lhag ma ni go sla'o// dus min 'chi dang bcom dang nyams// zhes pa ni tshe 'phel ba dang 'chi ba nyams pa ste/ sems can nyams shing 'chi ba yang zhes pa'i don to// ral gri zhes bya ba la sogs pas ni pra rtog pa'i chos ston to// nyi ma'i dbus su bsam zhes bya ba la sogs pas ni bsgrub bya'i nad nye bar zhi ba ston te/ yi ge bdun pa btus pa'am brgya bzlas pa'am dngos su bkod pa'o// de la nyi ma'i dbus su nad kyis bzung ba'i bsgrub bya yang dag par bzhag nas rnam pa stong du bzla zhing de'i lus dag pa shel lta bur dri ma med par bsams na ji skad gsungs pa bzhin du 'gyur ba la the tshom med de 'di ni gdams ngag go// yang dper gzung nam the bong gi phyed tsam gyi shel lta bu dri ma med pa 'od 'bar ba'i rnam par shes pa dmigs nas sos par 'gyur ro// zla ba'i dbus su zhes bya ba la sogs pa la/ gzugs lnga zhes pa ni zla ba'i dkyil 'khor la re mig lnga byed pas re mig dgur 'gyur ro// de la 'di'i dgod pa ni g.yon pa'i lag par zla ba dang 'khor lo la go rims ma yin pa dang go rims kyis re mig dgur dgod par bya'o// drug pa'i phaT ni mtshams kyi cha ru shes par bya'o// 'dis ni g.yo ba dang mi g.yo ba'i dug gis bzung ba de'i spyi bor bkod pa de nyid las bdud rtsi'i rgyun gyis lus thams cad khyab nas dug med par bsam par bya'o// des ni sos par 'gyur ro// de ltar rims la sogs pa yang sel lo// sngags pa rang nyid kyi bza' ba dang ston mo la sogs pa cho ga 'dis longs spyad par bya ba ni gdams ngag go// phyugs kyi sha dang mngar gsum btags// zhes bya ba ni go sla'o// lus kyi sbyor ba dang po ste/ zhes bya ba la sogs pa la rang snying ni bdud rtsis rgyas pa'i dkyil 'khor la sprul pa'i sku sngon du 'gro bas chos kyi sku'i ngo bo nyid sngags kyi yi ge bltas la der gtogs pa'i yid kyis sngon du bstan pa'i chu la sogs par bzlas pa bya'o// lus kyis sbyor ba dang po'o// nye ba'i snying po la sogs pa'i sngags 'bum la sogs pa bzlas pa'i rim pas yongs su brtag par bya ba ni gnyis pa'o// yid kyi nus pas de bzhin du phyin nas las kyi rjes su 'brang ste phyi rol du sbyar bar bya'o// gsum pa dag ni ngag nyid kyi// zhes bya'o// yang na gzhung gzhan la sogs pa ni yongs su rdzogs pa'i zla ba'i dkyil 'khor dang ldan pa'i dkyil 'khor gyis byin gyis brlabs pa'i lag pa g.yon par yang 'di nyid kyi dpa' bo'i sngags bsams la der gtogs pa'i yid kyis shing zhes bya ba la sogs pa'i tshig gis de la bzlas par bya'o zhes pa'i don to// lhag ma ni go sla'o// dpal he ru ka mngon par brjod pa'i snying po dang nye ba'i snying po'i las kyi cho ga'i le'u bzhi bcu rtsa gsum pa'i 'grel ba'o// // de nas pho nya zhes bya ba la sogs pa go sla'o// dur khrod kyi ras zhes bya ba ni dur khrod kyi ro'i gos so// ba'i 'o ma ni ba rang nyid kyi 'o ma'o// dpal he ru ka mngon par brjod pa'i yi ge bdun dang rnal 'byor ma drug gi las kyi cho ga'i le'u bzhi bcu rtsa bzhi pa'i 'grel pa'o// // de nas las kyi rab mchog ni// zhes bya ba la sogs pa la sna tshogs pa'i dngos grub ston te/ rta gsod me tog dag gis ni// zhes pa'i rta gsod ni ka ra bI ra'o// gzhan ni go sla'o// skye gnas rgya ni bcings nas su/ zhes pa ni phyi rol gyi yan lag can dang kha sbyor du bya'o// gzhung gzhan gyi tshig ni rtogs sla'o// lhag ma ni go sla'o// spra tshil gyis ni rab tu byugs// zhes pa ni spra tshil la gzugs brnyan byas la tsan+dan dmar po'i phye ma dang tsha ba gsum gyis byugs par bya zhes sbyar ro// dpal he ru ka mngon par brjod pa'i rnal 'byor ma drug gi tshig grub pa dang dgug pa'i cho ga'i le'u bzhi bcu rtsa lnga pa'i 'grel pa'o// // de nas zhes bya ba la sogs pa go sla'o// ha rnam pa lnga lag par mnye zhing bskul tshig dang bcas pa ni gdams ngag ste/ 'dir de'i yang gdams ngag ni rtag tu rnal 'byor ma'i dkyil 'khor gnyis bris pa'i sbyor bas ha rnam pa lnga lag pa'i dbus su dbang ldan nas go rims ma yin pas bri bar bya'o// gang gi rkang rjes kyi rdul dang dug dang khrag dang ske tshe lag pa gnyis kyi mthil du byug ste/ de'i steng du ldong ros dang thod le kor la sogs pa ka baM rta'i smyu gus ha rnam pa lnga bris la sbyin sreg bya/ de ltar bri bar rtogs pa'o// bya ba 'dir de bzhin du bltas la/ seng ldeng gi sol ba'am ro bsregs pa'i sol bas lag pa gnyis mnye zhing bskul tshig dang bcas pas sbyin sreg byas na kha nas khrag skyugs nas de ma thag tu dgra bo 'chi bar 'gyur ro zhes pa'i don to// rang gi khrag ni thod gnas pa// zhes pa ni/ de ltar the tshom med pa nyid do// byi la la sogs pa'i sha mkha' 'gro ma rnams la shin tu bsngags par ston te byil la sogs pas so// dpa' bo zhes pa ni yi ge bdun pa'i sngags so// yi ge re re zhes pa ni yi ge'i grangs kyis 'bum bzlas pa bya'o zhes pa'i don to// yang na ji lta ba'i don du byas pa ste/ de la yang 'bum phrag lnga zhes pa ni mngal 'pho ba ste/ ji srid du khu tshur ma bkrol gyi bar du'o// lhag ma ni brjod pa'i don nyid do// dpal he ru ka mngon par brjod pa'i ha lnga'i las kyi cho ga'i le'u bzhi bcu rtsa drug pa'i 'grel pa'o// // de nas zhes bya ba la sogs pa ni go sla'o// nyin zhag dang po la zhes pa ni dang po la stong phrag gsum sbyin sreg bya zhing phyis ni stong phrag brgyad bya'o zhes sbyar ro// lhag ma ni go sla'o// ka ka na da'i 'bras bu zhes pa ni gaN+Do li'i 'bras bu'o// khyir bya bar 'dod na ni zhes pa ni ro'i me tog dang so tog go// mgo bo zhes pa ni kha na ma thob med pa'i sre mo'i thod pa'i nang du gtogs par lcags kyi so tog gur gum dang lhan cig phye mar byas la ji ltar gsungs pa'i rjes su gnas pa ni gdams ngag go// bya chen po'i gnas zhes pa ni 'ug pa'i tshang ngo // ce spyang gi mgo 'am 'bras so ba 'am ku sha dang bri ha ti'o// dpal he ru ka mngon par brjod pa'i mkha' 'gro ma thams cad kyi sngags thams cad kyi cho ga'i le'u bzhi bcu rtsa bdun pa'i 'grel pa'o// // de nas zhes bya ba la sogs pa la mkha' 'gro ma thams cad kyi snying po'i sngags ston te/ bzang po bris nas mchod par bya// zhes pa ni rlung dang me dang chu dang sa dang rus sbal dang sna tshogs kyi rdo rje dang sna tshogs kyi pad+ma'i steng du ri bdun gyis yongs su bskor ba'i ri rab bsams la/ de'i steng du 'khor lo gsum la sogs pa'i rim pa nges par rdzogs pa bstan pa'o// dpa' bo rnams kyi dpa' nyid ni// zhes pa ni gnyis su med pa'i sbyor ba la snyoms par zhugs pa'o// dpal he ru ka rgyal po zhes pa'i don to// ha hA/ he hai zhes pa ni 'khor lo gsum gyi lha rnams kyi nga rgyal gyi sngags chen po ha hA'i bzhad pa bstan pa'o// dpa' bo nyi shu rtsa bzhi'o// mkha' 'gro ma yi dra ba sdom// zhes pa ni go rims ma yin pas bstan pa'i rdo rje sems dpa' dang rnam par snang mdzad la sogs pa dang mkha' 'gro ma rnams nam mkha' la 'gro ba dang mkha' 'gro ma rnams kyi phyogs bsgom pa zhes pa'i don to// dpa' bo nyi shu rtsa bzhi yis// 'gro ba 'di dag thams cad khyab// ces pa ni dpa' bo nyi shu rtsa bzhi zhes rtogs par bya'o// dpa' bo rnams dang mkha' 'gro nyid// ces bya ba la sogs pa ni go sla'o// bya ba kun la sgrub pa pos// zhes pa ni zhi ba dang rgyas pa la sogs pa'i las thams cad la 'khor lo gsum dang ldan pa'i sngags pas bsgom par bya'o zhes pa'i don to// 'di nyid kyi phyir/ 'khor lo bdag nyid rtag tu bsgom par bya// zhes gsungs so// gzhung gzhan yang 'di'i don to// lhag ma ni go sla'o// mkha' 'gro ma yi dra ba'i sdom pa zhes pa ni snying po'i sngags sam ji ltar 'dod pa'i sngags bzla'o zhes bya'o// 'khor lo chen po zhes pa ni 'khor lo chen po ni tshogs gang yin pa de la de skad ces bya'o// yang na 'khor lo gsum gang yin pa de ni de bzhin te yang na 'khor lo chen po zhes khyab par du byas pa'i bsdus pas 'khor lo gsum nyid gzung ba'o// yang nges par gzung bas sngon gyi tshig khyad par gyi bsdu ba'o// dpal he ru ka mngon par brjod pa'i mkha' 'gro ma thams cad kyi sngags thams cad kyi las kyi cho ga'i le'u bzhi bcu rtsa brgyad pa'i 'grel ba'o// // da ni de nas zhes bya ba la sogs pas sngon du bstan pa'i phyugs kyi sgrub pa'i cho ga kha ma skong ba bstan te/ dpal he ru kar bya ba gsal bar bya ba yan lag lnga ni thos pas mnam pa dang 'o dang 'khyud pa la sogs pa 'dis so// dpal he ru ka mngon par brjod pa'i bsgrub bya skye ba bdun pa'i gzugs yongs su brje ba'i cho ga'i le'u bzhi bcu rtsa dgu pa'i 'grel ba'o// // de thams cad nyid gzhan yang bstan to zhes pa'i don to// de nas zhes pa ni go sla'o// ba lang gi sha zhes bya ba la sogs pa dbang du bya ba'i cho ga sngon du bstan pa'i cho gas bya'o// kha chu zhes bya ba la sogs pa la kha chu ni mchil ma'o// zos na rlon pa'i zas ni zos na skyug pa'o// rang nyid mchog tu mchod ces pa ni thams cad nyid du gnyid sad pa dang gnas pa dang 'dug pa dang lhag ma dang bcas pa za ba dang bya ba byed pa dang 'khrig pa la sogs pa 'khor lo dang ldan pa'i sngags pas sngags bzlas par bya ba ste dus nges pa yod pa ma yin zhes pa'i don to// sreg blugs brgya zhes pa ni arka'i yam shing la sogs pa rgyas pa'i cho gas sreg blugs brgya ji snyed zla ba gcig tu sbyin sreg bya'o// de'i tshe dbul ba thams cad nyams par ston pa'o// sha chen dag gis zhes bya ba la sogs pa ni go sla'o// lha rnams kun las rgyal 'gyur te/ zhes pa ni gal te nus pa skyes pa'i sngags pas thun gnyis su mnyam par gzhag pa'i sngags pas sbyin sreg byas na de'i tshe lha thams cad dang mnyam par 'gyur ro// brtson 'grus chen po la sogs pa thams cad du gnyis kar yang sbyin sreg bya zhes pa'i don to// bi la ba zhes bya ba la sogs pas sngon bzhin du rgyas pa'i cho gar rtogs par bya'o// phyugs kyi sha zhes bya ba la sogs pa ni go sla'o// yang dang yang du go ma yu'i sbyin sreg bya ba ni sreg rdzas gzhan rnams kyi nang nas phul du byung bar bstan pa'o// brtul zhugs gtsang sbra med na yang // bstan pa'i dngos grub thob par 'gyur// zhes pa ni gang yang brtul zhugs kyang med phyi rol gyi gtsang sbra yang med kyang // de ltar na yang 'dis spyad bzhin pas rnal 'byor pas khyad par can gyi lha'i bkas dngos grub thob po zhes pa'i don to// 'dis ni dpal mchog gtso bo'i bdag nyid che bar bstan to// lhag pa'i tsher 'gyur zhes pa ni lhag pa'i tshe ni 'chi ba yang tshe dang ldan par 'gyur ba'o// kus man+ta zhes pa la sogs pa ni kus man+ta'i sa bon dang mud ga dang ma sha dang gtso mo'i sa bon dang sbrang rtsi'i tshigs ma ste sbra tshil dang ske tshe dang 'di thams cad mnyam por byas la gang gis ming nas bzung snying po'i sngags la sogs pa bskul tshig gis khyim gyi phyogs gcig tu byug par bya'o// ji ltar gsungs pa bzhin du 'gyur ro// gzhung gzhan las khyim gyi 'dab ma'i lo ma zhes pa ni khyim la 'chang ba'i dud pa'o// lhag ma ni go sla'o// dpal he ru ka mngon par brjod pa'i dbang dang gnas la sogs pa bstan pa'i cho ga'i le'u lnga bcu pa'i 'grel pa'o// // de nas zhes pa la sogs pa ni go sla'o// gos ni zhes pa ni gcer bu'i gzugs so// phyag rgya lnga sogs zhes pa ni mgo bo'i nor bu dang / rna cha dang / mgul rgyan dang / lag gdub dang / mchod phyir thogs pa dang thal ba'o// shes rab yan lag ces pa ni las kyi phyag rgya la sogs pa'i yan lag dang lus kyi brda rnams mkha' 'gro ma'i lus kyi mtshan nyid dang dpa' bo'i yan lag gi bye brag dang g.yon pa'i spyod pa dang gtsang sbra dang dam tshig gi spyod pa dang bzhad pa dang gar la sogs pa'i phyag rgya dang tshogs kyi rim pa zhes pa'i don to// gzhung gzhan ni shes rab yan lag rdo rje ni phur bu dang ra ba dang gur la sogs pa'o// shes rab kyi yan lag nyid dang dbyer mi phyed pa'i ngo bo nyid kyi phyir ro// phur bu zhes pa ni rdo rje phur bu dgu dang rdo rje brdung ba'i tho ba yang ngo // dra ba zhes pa ni rdo rje gur dang ra ba dang sa gzhi yang ngo // rim pa yin par go bar bya'o// A li kA li zhes pa ni A'i ni al sogs pa'o// kA li ni ka la sogs pa'o// rgyu sogs stong pa sngon 'gro ba// zhes pa ni stong pa nyid dang mtshan ma med pa dang smon pa med pa dang mngon par 'du byed pa med pa'o// stong pa nyid dang smon pa med pa ni ru ste de'i phyir brjod pa'i don nyid ni ru'o// ka ni gang du mi gnas pa'o// shrI ni gnyis su med pa'i don no// sngon du 'jug pa la nA da la sogs pa'i bar ro// ji srid bsdus pa'i sbyor ba zhes pa ni srid pa zhes pa nas bzung ste 'khor lo gsum gyi lha nye bar bsdu'o zhes pa'i bar ro// bdud rtsis tshim byed ces pa ni rgyas pa dang zhi ba'i cho gas sngon du gsungs pa'i bkod pa'i go cha la sogs pa lag pa g.yon pa spyi bor gzhag ste 'bar bar dmigs pa'o// ji ltar g.yon pa'i lag par bkod pa'i bdud rtsi dkyil 'khor dang ldan pa'i yi ge bdun pa zla ba'i dkyil 'khor dang bcas pa yi ge bdun pa rnal 'byor ma drug gi go cha dang rnal 'byor bdud rtsi'i dkyil 'khor la bkod pa'i ha lnga mgo bo dang dpral ba dang mig gnyis dang kha dang mgrin pa dang snying gar bdud rtsi'i dkyil 'khor la yi ge bdun pa de bzhin du bdud rtsis tshim zhing spyi bo nas 'bab par bya'o// de nas sbar ba dang spro ba'i sngags kyis yongs su rdzogs par byas pa gang yin pa'i bdud rtsi la sogs pa bza' ba bkod pa'o// go cha'i sngags la sogs pa lag pa g.yon par bkod de thams cad kyang bza' ba'o// g.yon pa'i bdud rtsis tshim pa'i bde ba'i khyad par ni gdams ngag gi don to// mya ngan 'das zhes pa ni mya ngan 'das ni phyag rgya chen po'i bde ba chen po'i rnam pa'i ngo bo nyid mya ngan las 'das pa thams cad du nyon mongs pa'i sdom par rtag tu gnas pa lhan cig skyes pa'i bde ba'i ngo bo nyid rtag pa dang chad pa dang dbu ma thams cad du 'gro ba thams cad kyi ngo bo nyid dngos po thams cad kyi rang bzhin nyid kha cig gis rnyed par dka' ba lha rdzas kyi rig pa mchog gi ngo bo nyid bla ma dam pa yongs su mnyes pa las shes par bya ba dpa' bo dang rnal 'byor ma rnams kyis so// lag pa'i mchod pa ni zhes pa ni de nyid lag pas dkyil 'khor 'khor lo'i rnam pa g.yon pa'i lag pa la gsang ba dang cig shos kyi mchod par bya'o// de ltar g.yon pa dang g.yas pa'i lag pa gnyis bskor bas mkha' 'gro ma'i bde ba dam pa'o// dbang bskur ba zhes pa ni phyir mi ldog pa dang / chu dang dbu rgyan dang / rdo rje dang / bdag po dang / ming dang / brtul zhugs dang / lung bstan pa dang / dbugs dbyung ba dang / chos bshad pa dang / gsang ba dang / shes rab ye shes dang / bzhi pa dang bcu bzhi'o// go cha chen po zhes pa ni/ pul+lI ra ma la ya la sogs pa'i sa chen po dang lha'i 'khor lo dang srung ba'i 'khor lo zhes pa'i don to// yang na pu la sogs pas sa chen por sngags kyi dkyil 'khor dag srung ba'i 'khor lo dang ste pul+lI ra ma la ya la sogs pa'i don to// sngags rnams zhes pa ni A li kA li la sogs pa'i don to zhes bya ba ste zhes bcu bzhi'o// lhag ma ni go sla'o// mtho ris longs spyod ces pa ni 'khor lo gsum la gnas pa'i longs spyod gang yin pa'o/ lhag ma ni go sla'o// dpal he ru ka mngon par brjod pa'i rnal 'byor ma'i rgyud kyi rgyal po le'u lnga bcu rtsa gcig pa'i 'grel ba'o// // dpal ldan bde mchog TI kA rjod byed rjes ma 'brangs// rnal 'byor bla med rgyud dang brjod bya'i rjes 'brang mchog// zab cing rgya che'i ngo bo dngos grub rang bzhin te// dpa' bo dpa' mo dbang phyug ma lus yon tan gnas// gcig tu thams cad bsdus pa mthun par 'dod pas bris// dpal ldan dpa' bo rdo rjes byas// spyod dang grol ba'i 'bras ster ba'i// mchog sbyin 'di ni bris pa las// bdag gis bsod nams gang bsags pa// de yis 'jig rten ma lus kun// myur du bde mchog thob par shog // ma lus pa'i yon tan thams cad kyi gnas zhes bya ba nga ba la bde mchog 'khor lo'i rnam 'grel slob dpon chen po dpa' bo rdo rjes mdzad pa rdzogs so// // khams pa ba ri lo tsA ba dge slong rin chen grags pa dang / paN+Di ta chos skyong gis bsgyur cing zhus so// 