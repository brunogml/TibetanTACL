rgya gar skad du/ tat+t+wa pra dI paM nA ma badzra pA Ni sarba pUr+NA laM kA ra/ bod skad du/ de kho na nyid sgron ma zhes bya ba// phyag na rdo rje'i sgrub thabs thams cad rdzogs pa'i rgyan/ dpal ldan gos sngon can la phyag 'tshal lo// sdug bsngal ma lus sel mdzad cing // 'dod pa thams cad 'grub mdzad pa'i// zla ba lta bu ra mthu mnga' ba// bde ba'i dngos po 'byung mdzad pa'i// yid bzhin nor bu mthu mnga' ba/ rdo rje chan la rab btud nge // sgrub pa'i lam mchog sgron ma 'di// gsang ba'i rgyud man dag rim pa'i don// rtsod ldan sdug bsngal zhi mdzad klu sgrub nyid kyis bshad// gang zhig gis ni legs pa'i gsungs tshig don skyon ldan// de byas lam ni tshig sgrogs lam gsal// des na gang zhig sdug bsngal spong 'dod de la thabs rnams med gyur pa// bde ba thob pa'i thabs ni de la 'dir ni gsal bar byas// 'di las byung ba gzhan na yong med de// gsang ba'i lam la dga' ba sgyes// des na gsang ba 'di bstan 'di la gus par gyis// dbang dang lta spyod dam tshig ldan/ snying rje che zhing rigs rnams bzang // dus su 'doms shing zhing yang dag // thos pa che zhing klong du gyur// sgang bu dma' zhing brtson 'grus ldan// 'di ni rdo rje 'chang du gsungs// snying rje che brtson sgang bu dma' dam tshig la gnas gsang la mos// yang dang yang du gol ba 'debs// dus ring 'khor byed byang chub sems// rnal 'byor snod can gang zhig gis// ri bo zlum mam chu bo'i 'gram// mngon sum grags pas ma smad cing // yid 'ong yon tan ldan gnas su// yo byang rjes rnams tshogs pa yis// sems bskyed par ni yang dag bya// dang por srung ba rab tu bya// stong pa nyid las ltar gsal te/ byin brlabs gdug pa can rnams la// gzhan du 'gro ba'i bka' yang bsgo// mi 'gro ba yi bgegs rnams la// rdo rje 'khor lo thogs kyis gsang // de rjes thugs ka'i 'od zer las// sna tshogs rdo rje khang pa dang // 'khor lo mtshon cha me la sogs// de bzhin khang pa me dang thog // tsha tsha 'khrug pa'i rnam par bsam// de bzhin khams gsum rgyal sogs// khro bo de spros 'byung po bkug// ral gris btub cing phur bus gdab// 'byung po btul nas khang pa bsgom// yang na rang gi gnas dag tu// bcing gtub byas nas bgegs rnams bzlog // de nas khro bo'i khang ba bsgom// 'di gsungs gang gis las rnams 'grub// phyi ni bgegs rnams gso bar bya// dang por mtshams kyi man ngag go// de nas tshogs rnams rdzogs bya'i phyir// nyi zla'i gtan bsam bla ma dgug // sems bskyed rdo rje 'chang chen sku// byin brlabs mchog tu bskyed pa la// phyag 'tshal ba dang mchod ba dang // rang la ngan brjod sdig pa bshags// sdom pa bzung dang lus kyang dbul// dge rtsa bsngo byas smon lam gdab/ phyis ni bde gshegs mchod par bya// hUM gi 'od las snang ba kun// srid pa ma lus lhar gsal te// 'od kyis dpal ldan ye shes tshogs// bsod nams 'dod phyir spyan drang bstim// gdan la bzhugs par gsol ba gdab// phyag 'tshal spos dang me tog dang / mar me dri chab la sogs pa// dngos dang yid kyis mchod rnams// ci nus par ni dbul bar bya// de 'og sdig pa bshags ba dang // sdom pa ma lus bzung ba yang // bla med dkon mchog gsum po dang // 'phags pa gos sngon byang chub sems// ma lus bdag la dgongs su gsol// ji ltar dus gsum mgon po yis// yang dag byang chub nges mdzad pa'i// rnam gsum tshul khrims bslab pa dang / dge ba'i chos ni sdud pa dang // sems can don byed tshul khrims gsum// de nga nas brtsams te gzung bar bgyi// sems bskyed skyabs 'gro ma lus kun// deng nas mnyams yongs su gzung // rdo rje rigs mchog chen po yi// rdo rje dril bu phyag rgya yang // yang dag nyid du gzung bar bgyi// slob dpon dag kyang gzung bar bgyi// rin chen rigs mchog chen po yi// dam tshig yid du 'ong ba la// nyin re bzhin du dus drug tu// sbyin pa rnam bzhin rtag tu sbyin// byang chub chen po las byung ba'i// pad+ma'i rigs mchog dag pa la// phyi nang gsan ba theg pa gsum// dam pa'i chos ni so sor gzung // las kyi rigs mchog thams cas la// sdom pa ma lus ldan pa ni// yang dag ma lus gzung bar bgyi// sems can sdug bsngal las sgrol bgyi// srid pa'i mtsho ru bying ba yis// ma brgal ba ni bdag gis bsgral// ma grol ba ni bdag gis dgrol// dbugs ma phyung ba dbugs dbyung bgyi// sems can mya ngan 'das la dgod// bdud rtsi rnam lnga gtor ma dang / dkyil 'khor me tog sngon por byas// nyin re bzhin du lan drug tu// gos sngon can la dbul bar bgyi// rang gi lhag pa'i lha rnams la/ skad cig tsam yang 'bral mi bya// chang gis srid pa bskyed pa bskyed pa'i rgyu// chang ni bdag gis spang bar bgyi// shes rab stong pa nyid la yang // rnam pa kun du smad mi bgyi// sems can bde ba'i yid mi dkrug // ces pa dngos sam yid kyi blangs// yi rang ba dang bskul ba dang // gsol gdab rang gi lus dbul zhing // bdag la sprul pa'i tshogs rnams kyis// sems can kun gyi don bya dang // phyi ma'i dus kyi smon lam gdab// dge byas byang chub bsngo ba dang / sems can don byas bsam pa bskyed// sems bskyed lam ni rab tu bsgom// chad med bzhi po yongs su bsgom// sems bskyed rab tu brtan bar 'gyur// ye shes chogs kyi man ngag kyang // dang por rang bzhin med pa la// gcig dang du mar ma grub pas/ de la mos par byed pa dang // hUM gi 'od kyis zhu 'gyur te// phye nang rang bzhin med ba ste// yul ni gang la 'ang mi bca' ste// rten yang gang la'ang gtang pa med// de yi dang la gnas pa las// mchog gi rgyu ru nges par gsungs/ de la gang gi byang chub sems// yaM raM baM laM las kyang kyang // suM dang b+hUM las byung ba yi// rlung me chu yi dkyil 'khor dang / sa gzhi ra'i ba steng dag tu// gzhal yas khang pa bskyed pa yang // grub zhi pa la sgo bzhi pa// 'og tu pad+ma bzhi yis brgyan// nang gi gru chad bar khyams dang // dra ba dra phyed pha gu dang // dril bu dar dpyangs la sogs dang // phyi dang nang gi rgyan mdzes shing // dur khrod brgyad dang yang dag ldan// dbus su seng ge pad+ma dang // nyi zla gdan la sogs pas brgyan// de las hUM byung rdo rje 'bar// de las dpal ldan gos sngon sku// zhal gcig phyag gnyis sku mdog mthing // sangs rgyas lnga yis dbu brgyan cing // dbu la sbrul dang rin chen mdzes// dbu skra kham na ga gyen du bskyod// gnas lnga sku lnga'i mtshan ma can// spyan gsum me yi mdog 'dra zhing // shangs dbugs 'thor byed rlung nag 'tshub// mche ba gtsigs shing brjid pa'i pa'i zhal// ljags ni glog bzhin myur 'dril ba// zhal nas sprul nag gsol ba'i tshul// sbrul nag ser la kha tu byas// sbrul bzhis rkang lag ska rags byas// gsus pa che zhing mkhrang bdag can// gyon brkyang g.yas bskum 'byung po 'dul// sku stod gos sngon na bza' gsol// sku [(]smang [,]smad [)]stag gi sham thabs can// rdo rje khros ma sku la 'khril// sku mdog ljang dmar chags pa sal// g.yon gyi gnyis med 'khril nas ni// phyogs bcu'i sangs rgyas spyan drangs te/ bgegs bskrad bstod mnyes byas nas ni// e ma dpal ldan gos sngon can// gsang 'dzin rigs kyi bdag po yis// thugs rje chen po'i rang bzhin gyis// bdag nyid bde gshegs skur byin brlabs// zhes bya gsol ba gdab bo// gnas gsum byin gyis brlabs ba yang // sku gsung thugs kyi yi ge yis// mi sdug 'od dang yi ge'i gzugs// lus dag yid kyi sgrib pa rnams// bsdus te bsregs shing sbyangs pa las// sku gsung thugs kyi lta tu gsal// sngon nas gnas pa'i sangs rgyas dang // phyogs bcu'i sangs rgyas bstim bas bya// bla ma dus gsum sangs rgyas la// bum pa la sogs dbang rnams blang // don dam bde ba chen po dang // grub pa phyogs bral tshul du gnas// de la phyogs bcu'i sangs rgyas kyis// a la la la la ho// a la la la shu kra su kha ho// bde ba chen po mchog ni nyams dga' na// bcom ldan gsang mchog thugs rje'i bdag nyid kyis// ma rig srid pa'i mtsho las brgal ba'i phyir// khro bo'i skur ston sprul sku dgod du gsol// zhes bskul lo// don dam bde ba'i sku bzhengs te// chags dang grol ba'i tshul du gnyis// chags pa'i sbyor ba'i tshul ston pa// rang gi hUM las phyed bad dang / zla ba nyi ma'i steng du 'phros// cho ga gsum las don byed grub// e waM byin brlabs bde ba yis// lha mos gsol 'debs cho ga yos// dga' zhing spyod pas b+ha ga ru// ye she thig le dkar dmar 'dres// spyod pa byas pas lta yi sku// sum cu'am ni nyi shu lnga// chags pa'i tshul du bskyed par bya// de la gtso bo'i sngags kyis gdon// oM badzra kro d+ha nI lA m+ba ra d+ha ra hUM/ oM sarba ta thA ga ta tsakra nI lAm+ba ra d+ha ra hUM/ oM rat+na kro d+ha nI lA m+ba ra d+ha ra hUM/ oM pad+ma kro d+ha nI lA m+ba ra d+ha ra hUM/ oM karma kro d+ha nI lA m+ba ra d+ha ra hUM/ oM sarba ta thA ga ta kro d+ha shwa ri nI lA m+ba ra d+ha hUM/ oM kro d+ha trai lo kya bi dza ya hUM/ oM ma hA kA lA san+ti hUM/ oM bi rU D+ha ka ye hUM/ oM bai rU pak+Sha ye hUM/ oM badzra lA s+ye hUM/ oM badzra mA le trAM/ oM badzra gI ti hrIH/ oM badzra nr-i t+ya aH/ oM badzra d+hU pe hUM/ oM badzra pu Sh+pe trAM/ oM badzra A lo ke hrIH/ oM badzra gan+d+he AH/ oM badzra aM ku sha dzaH/ oM badzra pA sha hUM/ oM badzra spo Ta baM/ oM badzra g+haN+Te hoHzhes pas lha rnams las la gzhag // so sor spro zhing gdug pa sel// gtso bo dbus kyi ngo bo la// gzhan rnams rang gi go ru gnas// shar du sangs rgyas gos sngon can// zhal dang sku mdog dkar bo la// phyag na 'khor lo dril bu bsnams// bde byed gsang ba yis ni 'khril// sbrul dkar pos ni rnam par brgyan// lho ru rin chen gos sngon can// zhal dang sku mdog ser la 'phro// zhib mo dang gnyis med 'khril// rin chen dril bu phyag na bsnams// sbrul la ser pos ni yongs su brgyan// nub tu gos sngon snang mtha' yas// zhal dang sku mdog dmar la 'khrug// chu skyes rtog bral 'khril ba las// pad+ma dril bu lag na bsnams// byang du las kyi gos sngon can/ zhal dang sku mdog ljang gu la// stong nyid rdo rje 'khril ba'i tshul// ral gri dang ni dril bu bsnams// dmangs rigs sbrul gyis rnam par brgyan// cha gnyis 'dzin tshul bde gshegs spyan// dbu la sangs rgyas bzhi yis brgyan// kun kyang gtso bo'i sham thabs la// dar dang rin chen chas kyis brgyan// nang gi grwa la bskyed pa ni// dkar mo sgeg dang rin chen ser// pi wang ma ni dmar mo ste/ nr-i t+ya ljang gu gar gyi tshul// me long la sogs phyag mtshan 'dzin// sngags kyi bdag po gzhan rnams kyang // so sor gnas su bskyed pas ni// khams gsum rgyal dang mgon po gnag // lus ngan po dang rnam thos sras// g.yas kyi phyag na bsnams pa ni// dbyug to dri dang rin chen dang // mchod rten nges par gzung ba la/ g.yon ni gtso rtags phyag rgya 'dzin// shar lho la sogs mtshams su yang // spos dang me tog mar me dri// dar gyi chas kyis yongs su gnas// spos dang sogs pa nges par gnas/ sgo bzhi sgo srung bzhi bo yang // rang gi rigs kyi tshul du 'dzin// de ru dkyil 'khor gsal gyur nas// 'od kyis phyogs bcu'i sangs rgyas rnams// spyan drangs bgegs bskrad mchog mnyes nas// gnas gsum byin gyis brlabs pa'am// yang na gsum 'dus sbyor ba'am// gong gis gsol ba btab ba yis// bstim zhing lta mos dbang bskur nas/ dbul btso bo rigs kyis brgyan// rags dang phra ba'i rnam pa yis// dmigs dang gsal bar gyur nas ni// dbang bskur rab gnas gtor ma sogs// rnal 'byor yongs su rnal 'byor gyis// bsgrub pa bya bar yongs su gsungs// zhes pa de ni rigs kyi bu'am rigs kyi bu mos sbyor ba rgyas pa bstan ba'i dam tshig chen po'o// rgyas la dang par ma gyur pa'i// sbyor ba bsdus par gsungs pa yang // sems sbyangs lus dag yid kyi las/ bgegs bsal bsrung ba'i khang pa dbub// nang du bla ba sangs rgyas la// phyag 'tshal mchod dang bshegs byas nas// yi rang bskul gsol dge rtsa bsngo// yang dag byang chub yid la bzhag // 'byung ba gzhal yas rim gyis bskyed// gang na gsum cho ga gsum las ni// gtso bo sku sogs 'khor bzhi yang // rang rang yum dang bcas pa bskyed// khro bo lha mo la sos kun// bzhin bzhir gtso bo la bskor ba// rang rang rigs kyi dngos grub ster// bcu las mang ba'i lha rnams kun// bsdus pa'i skabs su spang ba yin// ye shes 'khor lo spyan drangs nas/ mchod cing stim nas dbang bskur nas// dmigs dang bsal bar rab tu bya// de la de yi cho ga bya// zhes pa ni// sbyor ba bsdus ba'i man dang go// gzhan yang sbyor ba shin tu bsdus// man dag nyams myong bstan par bya// dang por gzhan gyi don bya dang / rang nyid bla med 'bras thob dang // 'khor 'dam 'don pa'i bsam pa bskyed// stong pa'i dang las cig cer gyis// bsrung dang gzhal yas gtso bor bcas// cig car bskyed de gsal ba dang // ye shes 'khor lo myur du gzhug // yang na srung ba la sogs pa// rim gyis skyes de ltar bskyed la// ye shes bstim dang dbang bsdus blang // gnyis med 'gyur nas sems gzung bya// de la sngags dang gtor ma dang // tshogs dang sA ts+tsha la sogs pa// des na de yi sbyor ba bya// sbyor ba rgyas bsdus gsum po 'di// gang ba ga dbang du rgyal bas gsungs// de la zhi gnas sems gzung ba// dang po bla ma mchod sogs bstan// de nas 'byung ba rim brtsegs dang // yig 'bru phyag mtshan sku sogs bstan// gtso bo gsol bar gyur nas ni// dbang po rab 'bring bye brag gis// dus gcig pa'am rim gyis bstan// bstim dang dbang bskur byin brlabs kyis// shin tu gsal bar bstan pa yin// yang na dus kyi bye brag gis// bla ma mchod pa la sogs la// rjes dran gsal dang skad cig mas// gsal dang skad cig bcu dang brgyas// stong dang thun phyed thun gcig pa// thun mtshams med par bsgom par bya// de la nan tan char bskyed pas// bying dang rgod par gyur pa na// rtog pa spang zhing nyon mongs dgra// rgyu 'bras bcas par rab spangs nas// dul nas sems gzung man dag kyang // dbang po gang dang gang gis rtsa// skye mched 'phros par gyur pa na// ba thag rang gi byang chub sems// thig le de la blo gtad pas// bdag rang bzhin stong ba nyid// snang ba ma lus rab zhi bas// de nas bying bar gyur pa na// gzugs khams gnas su spro ba dang // khams gsum ma lus gsal ba dang // sems ni phyi dang nang du gzhug // 'og tu bstim dang steng du spro// yang na shes pa glod la bsgom// yang na gtso bo 'khor rnams la// gang dang gang ni gsal 'gyur ba// de la dmigs la bsgom par bya// phyag mtshan gsal na phyag la dmigs// sku mdog phyag mtshan la sogs pa// ma gsal bar du bskyed la bsgom// gtso 'khor gzhal yas ma lus pa// thams cad dmigs shing gsal bar bsgom// thams cad gsal bar ma gyur na// sdig pa shin tu che ba yis// sdig pa zhi dang bsod nams spel// sbyin sreg tshogs dang gtor ma dang // sA ts+tsha maN+Dal sogs ba// sdig pa bshags shing bsgom par bya// res gsal res mi gsal byung na// bar du gcod pa'i gegs yin pas// lha la mchod cing gsol ba gdab// des kyang gsal bar 'gyur ba yin// des kyang gsal bar ma gyur na// drag po'i sbyin sreg tshogs 'khor dang // gtor mas bzlog cing drag sngags dang // mnan cing gzir ba'i las su gsungs// srung ba byas shing skyabs 'gro bya// phyag ni gsal na phyag la dmigs// phyag ni gsal bar ma gyur na// phyag mtshan 'od kyis gsal bar bya// spyan ni gsal na de bzhin no// spyan ni gsal bar ma gyur na// khrag gi zham bus spyan rnams gsal// bkrag dang ri mo ldan par gsal// zhal mdog gsal bar ma gyur na// stong gsum 'od kyis gang ba la// zhal la bsdus te bsgom par bya// de bzhin thams cad rags gsal na// phra mo mi gsal gyur kyang bla// gang du gang gis ma gsal na// zas dang sgom dang gnas dag la// 'du ba bcom pas gsal bar 'gyur// zhi gnas ting 'dzin gsal ba yis// mngon shes thun mong dngos grub kun// ma lus dag la 'byung bar 'gyur// de phyir ting 'dzin nus pa yang // byang chub thob par 'di yis byed// bla ma sangs rgyas gsungs pa yis// de ni sems gzung man ngag go// phyag rgya lha yi dkyil 'khor la// brten dang bogs dbyung rab tu gsungs// dkar po ser po ljang la sogs// re re gsum dang lnga 'dus pa// gsal zhing gsal bar gyur pa dang // de la ri rab til 'bru bar// dbyibs la bogs dbyung kha dog bzhin// stong gsum gang dang gcig tu 'dus// sku la bogs dbyung rab tu gsungs// de ltar sku la bogs phyin pas// gsung ldan thugs la bslab bya ste// kha dog dbyibs dang grangs de bzhin// de ltar sbyor ba bstan pa yang // gang zag rigs ni rnam gnyis te// mchog dang dman dang gang zag go// ji ltar rkyen dbang gyur pa la// kun brtags blos bdag rkyen byas pa// mi 'gyur rang bzhin 'gyur ba'o// zas dang skom la sogs pa las// ji ltar bsam gtan 'phel byed pa// 'di ni zas la sogs pa yis// 'du ba la brten bog sa dbyung 'gyur// de ltar bsgoms pa'i man dag gis// bsgom pa 'phel bar 'gyur ba yin// de ltar bsgom pa'i sku yis su// las rnams ma lus grub par byed// khams gsum ma lus shes pa dang // dal 'byor mi lus thob byed pa// lha yi sku las 'byung zhes gsungs// phyi nang dag par byed pa yi// lha bsgoms sems la khyad par yang // rin po che yi gang zag gis// dang po dbang rnams thob bya zhing // dam tshig ma nyams bshags la brtson// zhi gnas sems ba khyad par can// srid pa gsum gyi gnas skabs su// bag chags ngan pa 'jug mi 'gyur// phyi dang nang kun lha dang rten// khyad par can gyi bag chags kyis// kun 'byung rgyu yi bden pa spangs// de ma byung ba'i de yang med// des na zhi nas gces par gsungs// tshul khrims nyon mongs spong ba yang // spyad bya spong byed tshul du 'jug // rtogs pas rtog pa sel ba yang // thabs med pas su sel mi 'gyur// rtogs pa spang zhing rtog pa len// rtogs pas rtog pa gcig nyid pas// dal 'byor myur du thob pa dka'// gtan mi thob pa ma yin te// dal 'byor lam la 'jug par byed// nges na sngags mthu yon tan yang // gzhal yas khang dang lha du snang // mi dge sdug bsngal sa bon bral// de la sogs pa'i sa bon med// dal 'byor myur du 'byin pa yang // sems dpa' lha yi ngo bo yis// log pa'i rgyu bral 'bras bu myong // de nas ngan song 'gro mi 'gyur// de nas lha dang sngags rnams kyis/ kun 'byung rtsa nas spong bar byed// zhi gnas rnam par dag 'dod pas// rtsa ba'i sngags la rab brtson bya// lha dang zhi gnas 'brel ba yis// brtson 'grus go ni rnam par bog// brtson 'grus pha rol 'gro bar byed// dper na gru gzings bskyod pa yis// rgya mtsho'i pha rol 'gro bar byed// gru gzings skya ba bral ba yis// pha rol 'gro ba bskyod mi nus// de bzhin 'dir yang zhi gnas dang // skye ba brtson 'grus bral ba yis// srid pa'i mtsho las rgal mi nus// rnam rtog las skyes srid pa 'di// srid pa'i mtho mnga' rang bzhin te// zhi dang mtshon chas las byung ba'i// bar mchod par bde 'gro yis// 'bras bu myur du 'byin par byed// shes rab stobs ldan myur thob nas// stong nyid don la reg par byed// bsod nams las byung dge ba yang // dad ldan smon lam btab pa yis// smon lam btab pa yis// smon lam dge ba'i gzings thag gis// pha ma yul dang grogs dang rkyen// de ru myur du skye ba 'byung // de ru sdom gsum ldan gyur nas// shes rab gnyis las byung ba yis// bde ba mchog la reg par 'gyur// smon lam nus pa 'phel bar byed// smon lam ngan 'gro'i sdug bsngal 'dren// smon lam gyis byas dge ba yang // 'bras bu bzang po 'byin par byed// rang bzhin 'phags dang bla ma dang // shin tu bla ma dam pa yis// des bsngos gang 'dod 'bras bu 'byin// yang na de min yul dag tu// sdom gsum ldan pas 'bras bu 'byin// de yang rgyu rkyen las gnyis 'dzom// ma 'dzom pas ni 'byung mi 'gyur// rgyu rkyen nus pa 'dzom pa yis// gong gi 'bras bu 'bring sogs 'gyur// kun 'byung las bskyed rnam rtog gis// ngan song gnas su 'khrid par byed// de ltar nges par gsungs pa na// dge ba'i rtog pa shin tu gces// de med par ni de mi 'byung // des ni thams cad skyed par byed// des na 'khor ba sgrol ba yis// srid pa bde ba shin tu gces// de bzhin gsang sngags nus pa yis// 'khor lo bskor ba'i sbyor ba bzhin// 'bras bu mchog la myur du reg // theg pa 'og mar brten pa yis// bskal pa mang por sdod mi 'gyur// bskal pa skye ba gcig gis 'byin// 'di ni gsang sngags thabs kyi lam/ zhig nas lhag pa bsgom pa yang // tshogs dang gtor ma dge ba'i stobs// nus dang sbyar bas ci nus bya// dbang bskur man ngag myur bar spyad// de la sogs pa'i lam rnams kyis// 'bras bu myur du 'byin par 'gyur// zhi gnas lha yi skur bsgom pa'i// dam tshig chen po ston pa ste le'u dang po'o// // gang tshe sgom la mi gnas pa// las kyi tshogs kyi gtso bo bstan// de nas las tshogs gsang sngags bri// don dam brda dang dmigs dang brjod// 'dis su srid mtsho sems par byed// ces gsungs so// dmigs dang brjod pa dang por bstan// thun mong dang ni khyad par ro// gtso bo gzhal yas 'khor bcas dmigs// sems dpa' sum brtsegs la sogs pa'i// phra ba'i rtog pa gsal ba dang // yid kyang shin tu ma yengs par// skyen dang bul dang yan lag nyams// sgra che ba dang sgra chung ba// gsang sngags tshig la sgra zhugs dang // dmigs pa ma rdzogs 'joms pa dang // the tshom za zhing nyes pa byung // sgra rnams spangs la shin tu bzlas// shin tu mos shing brtson 'grus kyis// dang po mtshan ma thob bya'i phyir// thig le sngags dang 'od zer las// 'od zer dkar po bag chags dang // gdug rtsub ma lus zhi bar byed// snying nang brtson 'dra'i bzlas pa'o// 'od zer dkar dmar 'phro 'du yis// nye bsnyen man dag rab tu gsungs// gtso dang 'khor gyi bzlas pa yang // mes su bsreg cing rnam par sbyong // tshogs pa gtso 'khor bcas pa yang // me gnyis chags pas nyon mongs bsreg // rang nyid ye shes lus su snang // sgrub pa chen po'i tshul du blas// mgal me phreng bas kun la khyab// grangs ni rnal 'byor bye brag gis// sum 'bum drug dang bcu gnyis sogs// mtshan ma mthong ba myur du 'byung // des kyang ma grub pa rnams la// bsnyen sgrub man dag tshul du sogs// des ni mtshan ma mthong ba gsungs// rtags rnams byung bar ma gyur na// sdig sgrib shin tu che bas na// rgyud sbyong bzlas pa bar 'dir gsungs// lus ngag yid kyi rnam smin las// sdig 'gyur dbyung dang bsreg dang bkru// mi sdug yig 'bru 'od kyi gzugs// hUM dang raM dang haM rnams la// ming gi yi ge rab bskul te// mgal me phreng ba nyi ma yis// rgyud rnams yongs su sbyangs par gsungs// spogs te bsnyen sogs gong bzhin bskyal// des ni mtshan ma'i rtags phyin 'gyur// the tshom med pa shin tu gces// mtshan ma 'dod pa'i bzlas pa'o// khyad par bzlas pa'i man ngag yang // bar du gcod pa'i 'byung ba'o// bdag 'od dkyil 'khor lha la 'phros// 'gugs shing dbang du sdud par byed// de la khro bo mad spros te// ral gri mtshon dang thog 'bebs dang // gcad gtubs gzir ba'i sha khrag rnams// ma lus sha khrag mdun du bstabs// ha ha ru lu sgra sgrogs shing // pa stabs pa'i dus kyi bzlas pa'o// rang srung phyi la bzlog pa dang // khro tshogs 'khor lo thogs pa yis// snying dang klad pa 'khor lo bskor// bzlog pa dus kyi bzlas pa'o// rnga mo cang yi khro tshogs kyis// phyogs sub zung nas 'phen par byed// bskrad nas tshar gcod don du gsungs// 'od zer dkar po'i tshogs byung nas// lha la sogs pa'i sdig pa sbyong // tshur 'dus rang gi sdig pa sbyong // zhi ba'i man ngag rab tu gsungs// 'od 'phros gang zhig gang gi stobs// ma lus bsdus nas rang gi stobs// gzi brjid rang 'byung tshe yid gsos// bkrag dang gzim ma dngas rab tu rgyas// 'di ni rgyas ba'i man dag go// ming gi sngags bzlas ting nge 'dzin ldan// 'od zer kha dog rnam lnga 'phros// spos sogs lha mo rnams kyis gang // gang la phul na don grub pa// mchod par 'dod pa'i bzlas pa'o// rin chen tshogs bskang mchod pa yang // gong ma bzhin du rab tu gsungs// 'od zer dmar nag 'phros pa las// spyi bo gtsug gnas rnams su gzir// 'od zer gzhan gyis gsos 'debs pa// rengs par byed pa'i bzlas pa'o// dmigs pa don gyis bzlas pa yang // rtsa rlung bde ba byang chub sems// yid la brten pa'i man ngag gam// rang gi hUM las 'od byung nas// bdag zhu der 'dus pa thob pa// rdo rje tshig gi gsol 'debs shing // dmigs pa stong nyid gsal ba ste// gsang ba dus kyi bzlas pa'o// rnam dag don la rab dmigs shing // mi rtog snga phyi rgyu 'bras su// skyed par byed pa stong nyid gsal// rdo rje tshig dang rab ldan pa// 'di ni don dam bla med sngags// gsang sngags brjod pa ma lus pa// 'di ru cung zhig bstan par bya// oM na mo nI lA m+bar+ra d+ha rA ya/ badzra pA Ni hUM phaT/ oM na mo badzra pA Ni ma hA ya k+Sha se nA pa ta ye/ badzra kro d+ha nI lA m+bar+ra d+ha ra hUM hUM phaT/ oM na mo badzra kro d+he shwa ri mu hUM hUM phaT/ oM ra ti sha ya de ba tA dza mu khaM ku ru hUM phaT/ oM sarba de ba mA ra ya/ ts+tshi nad ts+tshi nad hUM phaT/ b+hi nad b+hi nad hUM phaT/ gr-i h+NA gr-i h+NA hUM phaT/ ha na ha na hUM phaT/ ta thA ya ta thA ya hUM phaT/ dz+wa la dz+wa la hUM phaT/ su ru su ru hUM phaT/ mu ru mu ru hUM phaT/ nA sha ya nA sha ya hUM phaT/ gr-ih+NA pa ya gr-ih+NA pa ya hUM phaT/ ha sa ya na ha sa ya na hUM phaT/ kI li kI li a mu ka mA ra ya hUM phaT/ de ba rA dza ba li ba li/ gr-ih+Na gr-ih+Na/ kha kha khA hi khA hi/ a kA ro mu khaM sarba d+harmA nAM Ad+ya nu t+pa n+na twA ta oM AHhUM phaT swA hA/ oM shA natiM ku ru swA hA/ bu ShaTiM ku ru swA hA/ ba shaM ku ru ma Ni d+hI hUM/ mA ra ya/ mA ra ya/ s+t+waMm+b+ha ya/ s+t+waMm+b+ha ya/ nA ga rA dza/ nA ga rA dza/ rak+Sha rak+Sha bi d+h+wAn+sa ya/ he b+ha ga bA na ku ru ku ru/ ba shaM ku ru hUM phaT/ oM a pa smra' ra bi nA sha ka rA ya hUM/ sarba bre ta bi nA sha ka rA ya hUM/ oM shud+d+he shu dad+he bi sho d+ha ni bi sho d+ha ni/ sarba pA paM bi sho d+ha ni hUM phaT/ oM dz+wa la dz+wa la sarba pa'i paM da ha ni dz+wa la hUM phaT/ ha pa oM sa khri/ oM gr-i h+NA gr-i h+NA sarba sha trUM mA ra ya mA ra yi/ nA sha ya nA sha ya hUM phaT/ nA ga bi tan nA ga ra k+Sha ra k+Sha ya k+Sha/ ka rma go ru pa ra bi tan/ zhes pa'i tshig gis// bsnyen pa la sbyor sha ma bu'i sngags// gcig tu byas la yongs su bzlas// rgyu dang 'bras bu yongs bskyed la// gsang sngags skyon rnams rab spangs nas// 'dis ni 'bras bu 'byin pa las// las rnams gzhan gyis thob pa min// zhes pa ni/ sngags kyi man ngag gi le'u gnyis pa'o// // tshogs rnams khyad par 'dod pa yis// tshogs pas bsags nges pa 'dir ru bstan// 'jig rten rdzas rnams ma lus pa'i// kun tshogs rang gis ma nyams bsham// rnal 'byor lha grangs bstun pa'am// yang na rnal 'bro mang yang rung // 'tshams pa dang ni mchod pa dang // de nyid med du mi rung ngo // rgyas pa'i tshogs 'khor dus su'o// sngon 'gros tshogs la sogs rdzogs// maN+Dal lnga'am bcu sogs la// me tog dang mchod pa dgram// gsang ba'i dkyil 'khor bri bAM// slob dpon rgyal pos sems dpa'i bskul// phyi rol rnal 'byor nang du bsdu// de tshe rgyal pos mtshams rnams bcad// dge slong nub la dge tshul byang // sngags ba lho la yon bdag dang // rdzas rnams shar du bsag bar bya// phyogs kyi dngos grub thob par gsungs// rang rang nang du maN+Dal bya// rgal pos mtshams byas tshogs rnams bsag// bskyed de med pa las byung ba'i// rgyal pos bzhin ni thob bya ste// bde ba la gnas nyid dag las// lha mo bzhis gsol skur ldang ste// dkyil 'khor rgyas nas rgyal po len// so sor gdan dang gsal ba las// bdag gis 'jug pa ji bzhin du// 'khor rnams dam pa don la 'jug // mchod pa sgom dang sngon du rdzogs// las dang bdag por 'brel pa yis// sgra dang ldan bas tshogs can dang // dam tshig ldan pas byin gyis brlab// las kyis bsang ba'i cho ga yang // yaM raM a las rlung me thod// nang du dam rdzas bcu ru dmigs// yi ge gsum gyis byin gyis brlabs// yang ni ye shes bdud rtsi phab// bla ma rang dang lha mchod la// cho ga yan lag rdzogs pa dang // lha ma gcig tu bsdu bya ste// kha chus bran la mkha' 'gro bskang // gsang ba'i don dang 'brel pa'i tshogs// tshes grangs bzang po shis pa la// nam phyed dus su bya bar gsungs// grogs kyi tshogs la nges pa med// zhi rgyas tshogs la sogs pa yang // sngags kyi man ngag bzhin du gsungs// 'di la rtag tu gnas pa yang // bar chad sel cing dngos grub myur// 'di yis 'byung gi gzhan gyis min// rgyal po la sogs pas tshogs bsag pa'i man ngag go// de ma nus pa'i rnal 'byor gyis// 'byor pa chung zhing bsam gtan ldan// tshogs kyi mchod pa bstan pa yang // rdzas ni lnga'am bcu yi bar// slob dpon gcig dang gnyis dang gsum// skyed de khyab byad bu mo yang // rim gyis 'di ru bya ba yin// drang dang byin gyis brlabs byas nas// dkyil 'khor gcig pa'i bar du mchod// bzhi pa'i bar yang gsungs pa yin// slob dpon nus pa bye brag gis// las ni gong dang 'og tu sbyar// mi rtsom 'di yis sdig pa sbyong // 'dis kyang las kun 'grub par gsungs// 'bras bu gang 'dod nges par 'byin// tshogs kyi man ngag bstan pa ste le'u gsum pa'o// // de nas rigs kyi bu'am bu mo// bsgrub pa'i 'bras bu myur du smin par 'dod// sbyin sreg las la brtson par bya'o// sa chog la sogs gzhan bzhin te// sa yi rigs bzhin thab khung bzhi// zlum po gru bzhi zla gam e// thag khung dbyibs kyi mtshan nyid do// dkar ser dmar dang nag po yang // thab kyi kha dog nyid du gsungs// bru dang bri ba gang yin pa// sor gsum bzhi gnyis gsum yang dor// 'khor lo rin chen pad+ma bri// thab la mtshan par rab tu bya// de yang rgyud las/ zhi la dkar po'i shing rnams te// rgyas la ser shing las rnams bya// dbang la seng ldeng shing bsregs te// drag po tsher ma nag po'i shing // gzhan ni tsan+dan shing gis bya// zhes gsungs pas/ rang rang gi thab tu dang rang gi thab tu rang dang bsdebs pa'i shing // zlum po la sogs pa bcer bar gsungs so// las mang pa'i thab ni rin po che 'bar ba'am// b+ha ga lta bu'i dbyibs la kha dog sna tshogs par bya bar gsungs so// shing yang de nyid do// gzar bu rdo rje bzhi yi dbyibs// rdo rje rin chen chu srin gyi// rin chen las byas gzar bu brgyan// byin brlabs so so dbyibs dang ldan// mchod rdzas g.yas la sreg rdzas g.yon// mi dmigs traM las rin chen snod// so so de nyid rgyas pa las// ha ho hrI yis bdud rtsi sbyang // sku gsung thugs kyis byin gyis brlabs// rang rdzogs rang gi sa bon las// 'od 'bros mi dmigs b+hUM du gyur// de las me yi khang pa ni// rang gi gsong ma'i dbyibs dang ldan// me lha bskyed pa'i rim pa yang // b+hUM las gru bzhi'i de nyid gsum// so so'i kha dog dbyibs dang ldan// de zhu raM las ye shes me// pad steng raM bcas yi ge bzhi// so so'i me lha kha dog bzhi// so so'i rigs kyis dbu brgyan byas// zhi ba'i me lha bab pa ka / sku mdog dkar po tshul gnas// khro d+ha me tra ma ye tra/ ma ta zhes pa la sogs pa// so so'i rigs kyi kha dog la// sna tshogs pa ru yang dag gnas// zhal gcig phyag ni bzhi pa la// g.yas kyi dang pos 'dzin pa ni// dbyug pa bgrang phreng ral gri dang // lcags kyu nges par bsnams pa'o// gzhan yang phyag mtshan so sor 'dzin// ye shes spyan drangs dbang bskur zhing // rgyan dang rgyas gdab 'thor 'thud rdzogs// snying gar phyogs skyong bcu po rdzogs// so so pU dza rgyas pa la// dang po mchod pas mchod bya ste// gtso bo dang po man ngag kyang // shing gi 'od ni skyed byed pa// mar gyis 'od 'phros kun la khyab// dkar gsum spyi yi sdig pa sel// bu ram lus la gnyis pa yis// 'og ma gnyis po so sor 'byin// 'bras dang 'bru yi chan dag gis// gong ma gnyis po so sor 'byin// nas thug 'o ma'i thugs pa yis// rnam smin re re gnas su bsreg // til gyis snying gi nad rnams 'byin// yang na til gyis sgo dgu 'byin// tha ma mar gyis bskur bar byed// rdzas de ser po byas pa la// dmar ser zhi yis kun la khyab// dkar gnyis kyis ni gzi byin bskyed// mngar gsum phul bas gsal bar snang // 'bru dang 'bras kyi sbyor ba yis// ye shes bcud rnams spyi bor sdud// nas dang 'o ma'i sbyor ba yis// 'jig rten bcud rnams kun du sdud// tha ma dUr ba'i bsang gtor gyis// tsA ru btso zhing dngos grub len// mar gyi dgang blugs gsum po yis// rgyas par byed pa man dag sogs// bdag gi spyir ba byed pa la// ba lang sha dang til la sogs// dmar po sbyor ba phul pa yis// steng gi 'khor lo rab tu 'phros// myur du 'gugs shing dbang du bsdus// gsad pa las gzhan tha ma yang // dang po khrag gis 'dod du 'phro// de bzhin sha yis khro bar byed// rus pas steng gi 'khor lo 'phro// bdud rtsi'i 'od 'phros sbrul ba 'gyed// 'bru nag sprul pas drag tu bsreg // dug rnams rdzas kyis 'gugs shing bsreg // yungs [(]kra [,]kar [)]phye ma gsum po yis// 'byung po ma lus thun gyis bsreg // tha ma mar nag srung zhing bsreg // me yi cho ga rdzogs pa dang // snying gar bkod pa lha rnams la// so so de nyid rgyas pa las// gong du mchod pa bdun 'gyur rdzogs// bsdu dang gshegs su gsol byas nas// bzod gsol me yi sbyor ba yang // gcig tu bsdus te dbul bar bya// bstod cing phrin las dngos grub blang // nyis skor sum skor la sogs pa// gang gi man ngag don dang ldan// tshe dang rigs sel rgyas pa'o// bsrung ba zhi ba cha la gdags// dgug pa dbang gi cha yin te// drag po las gzhan tha ma cha// dngos grub bzhi dang 'brel pa yi// 'di yis 'grub pa ma gtogs pa// gang zhig gzhan gyis 'grub ma yin// des na man ngag nan tan gces// sbyin sreg bstan pa'i le'u ste bzhi pa'o// // las rnams ma lus 'jug pa la// kun gyi kha skong gtor ma shis// gtor ma las rab kun gyi mchog // las kun la ni yongs su bsngags// zhes gsungs pas/ gtor ma yongs su bstan to// phyi nang rdzas rnams ma lus ldan// ma nyams rdzas kyis yongs su gang // lhag 'gyur 'od zer kun du 'phros// raM gyis bsregs te yaM gis bus// khaM gis bkrus te dag pa las// yaM raM rten dang nyi zla bcas// sku gsung thugs dang rdo rje bcas// yaM raM dbab pa'i sbyor ba yis// ye shes bdud rtsi gnyis med 'dres// de dang gsang sngags 'dis kyang dgug// oM a ral+li ho dzaHhUM baM hoH sa ma ya dr-i sh+ya hoH zhes gnyis med bsre/ yi ge gsum gyis byin gyis brlabs// gdan gsum dang ldan ye shes tshogs// gnyis dang bzhi yi bar du mchod// rang gi rtsa ba'i sngags la ni// kha kha khA hi khA his dbul// grangs ni nyi shu rtsa gcig gam// brgya'am stong gi sbyor bas 'grub// bshags shing bstod pa dngos grub blang // smon lam btab la gtor ma dgye// lan chags chu bo'i gzhung la'am// yang na ri rab rtse la bskyal// phrin las rnam bzhi'i gtor ma yang // rang rang cho ga byas pas 'grub// rdzas ma tshogs dang bsam gtan bral// sngon bya med cing go rims bral// 'di ni bar chad sbyor ba ste// mkhas pa rnams kyis spang bar bya// phyi yi gtor ma rgya chen yang // sha chang spangs pa rdzas rnams tshogs// byin gyis brlab cing spyan drangs la// so so rang gi khyad par yang // sngags dang tshigs bcad yongs su bsgrags// za ba rgyun gyi gtor ma yang // chags pa nyams pa tshig dang bral// mchod cing srid mtsho yongs bsgral ba// sems kyis yongs su zin pa dang // rang gsal snying ga'i lha rnams bkod// ye shes 'khor lo gnyis med bstim// zas ni sha lnga bdud rtsi lnga// yaM raM sbyor bas byin gyis brlab// yang na sku gsung thugs kyis so// byin gyis brlab la dbul bar bya// lce ni rdo rjer bsams la dbul// lag pa lha dang lha mo'am// gzar bu rdo rjer bsams la dbul// zos pas mnyes shing ldad pa bzhi// rgyas dang phrin las la sogs kun// gong du bstan pa bzhin du bya// btung ba la sogs gzhan pa yang // bdud rtsir byin brlabs gong bzhin mchod// chang sogs longs spyod byed pa yang // nad sel btung ba bye ba yin// ci ran sman gyi tshod tsam mo// bdud rtsir byin brlabs ma 'thungs nas// chags shing skom sogs 'thung byed pa// skye ba lnga brgyar smyon par skye// nad sel yongs su spang bar bya// dug lnga'i grogs su 'gro ba ni// 'thung zhing spyad par bya ba min// 'grol bas mchod pa'i dus su yang // sku gsung thugs kyi dngos grub brten// thigs gsum lce la bzhag pa yang // kA ya bAk+ka tsit+ta hUM zhes brjod la reg par bya'o// zas sogs bdud rtsi thams cad kyang // lag na rdo rjer dbul ba dang // yang na lha mos dbul ba'o// rdo rje lce 'thung las byed pa// nang gi gtor ma bstan pa yin// 'di ni rnal 'byor mchog yin no// sna tshogs stong pa ye shes dang // dran med mtha' spongs sa spros bral ba// bla med gtor ma zhes ni gsungs// gang zhig gtor ma'i sbyor ba la// mi brten dngos grub sbyar ba spangs// zhes gsungs so// gtor ma'i le'u ste lnga pa'o// // bsam gtan dag la ma mos shid// mchod pa dag la mos gyur par// de yi gang zag gzung bar bya// dngos sam yid kyi mchod pa las// dang po dngos po mchod pa bstan// spos dang me tog mar me dri// bshos gtsang la sogs sbyor ba yang // thams cad ma spyad snod du blugs/ las kyi chu yis sbyar byas nas// bsangs te skyon rnams bsal ba las// snod rnams traM las rin chen snod// yon chab zhu ste yi ge a// de las yon chab dpag med gyur// AH yis rtog sbyangs oM gyis 'bar// mchod pa gzhan yang de bzhin du// byin gyis brlab par bya ba yin// de ma nus pa'i gang zag gis// gsang sngags 'bru gsum byin gyis brlab// 'di ni spyi rgyud man ngag go// yang na rgyud 'di man ngag yang // yon chab la sogs man ngag yang // ha ho hrI yis sbyang byas te// yon chab zhu bas yi ge AH// de nas stong gsum yon chab bsdus// slar la lha mo me tog ma// de yi 'od las me tog tshogs// bsnyen pa'i skabs su kha dog lnga// ldan par byas te mchod pa'o// mchod pa gzhan yang de bzhin byas// yang na ming gi dang po la// hUM zhes pa yis byin gyis brlab// byin gyis brlabs la mchod pa yang // seng+ge glang po pad sogs la// phyogs bcu'i sangs rgyas spyan drangs te// mdun du gsal bar bsam byas la// rin chen me tog mdun du gtor// rin chen la sogs gdan gyi mchod pa'i rim pa'o// yon chab thogs pa lha mo'i tshogs// dpag tu med pa mdun du sprul// rdo rje glu dang ldan pa yis// dang po lha mo sbrul byas te// gnyis pa nam mkhar bzhugs pa gsal// gsum pa nam mkha'i rdo rje'i tshig // bzhi pa so so'i gnas su dbul// A ha ra yi sngags bzlas pas// yon chab kyis ni phyag zhabs bkru// spos me shangs la me tog dbu// de la sogs pa'i mchod pa rnams// ming dang rang gi sngags rjes la// so so'i gnas su dbul bar bya// zhes gsungs so// gzhan yang 'dod yon lha mo ni// sku gsungs thugs kyi sngags rjes la// ta sha ra ti sngags bzlas pas// dkar mo gzugs ni spyan la thim// pad+ma ra ti sngags las byung // dmar mo sgra ni snyan la thim// karma ra ti sngags las byung // ljang gu dri ni shangs la thim// rat+na ti sngags las byung // ser mo ro ni ljags la thim// badzra ra ti sngags las byung // mthing ga reg bya lus la thim// shin tu 'gying bcas kyis mchod do// badzra kro d+hI shwa re brjod// sngags las mthing ka byang chub sems/ bi shwa kro d+hI shwa ri yis// ljags las dkar mo dri chen no// rat+na kro d+hI sngags las ni// ser mo sha chen zhes su gsungs// pad+ma kro d+hI sngags las ni// dmar mo khrag gi thod pa ste// ka rma kro d+hI shwa ri'o// sngags las ljang gu dri chu'o// lha mo 'di dag thams cad kyang // thal ba'i mtshan mas lus byugs shing // dar dang zhing chen dril bu thogs// g.yas ba thod pa'i snod nang du// bdud rtsi so sor bkang nas su// rdo rje tshig gis ljags la dbul// gsang ba'i pU dza bstan pa yang // badzra kro d+hI gu h+ya yis// mthing ga byang sems yang gsal// dkar dmar ser dang ljang gu yis// gnas lnga phyi dang gnas lnga yi// nang du yang dag bstan pa yin// gnas gcig byang sems gsal zhing rgyas// 'di ni rang 'byung bcom ldan 'das// 'gro ba'i dpa' bo mnyes pa yin// sgeg dang khro bo la sogs pa// / rin chen sna bdun dag dang yang // mchod pa nyi shu dbul bar bya// bdag dang lha mo gang gis dbul// yi ge oM gyis mgo brgyan cing // rdo rje glu yis brten byas te// lha mo bskyed pas skyed par byed// rang gi gtso'am gang byed pa'i// ming gi sngags kyis mgo drangs te// rdo rje lha mo'i sngags rjes la// pU dza me g+has mu dra spa ra Na sa ma yi hUM// zhes pas dbul bar bya'o// yang na badzra oM gnyis la// pU dza yang ni gnyis dang ldan// so so'i ming gi ring po la// mjug tu hUM zhes bya ba yin// tshegs rnams bsags pa'i man ngag la// las kyi sems dang 'khor gyi sku// mchod pa'i lha dang yum gyis su// bdag nyid mnyes par byed pa yin// gtso bo gzhan mchod mnyes pa yang // dkyil 'khor gnyis dang gsum mnyes pa'o// rdzas dang bsam gtan phyag rgya sngags// rdo rje glu dang gnyis 'dus dang // gsum 'dus la sogs mchod pa bya// dngos dang yid ni re re'am// gnyis kas mchod par bya ba'o// srid pa'i mtsho las rgyal ba dang // thun mong dngos grub ma lus pa// mchod pa byas pas 'byung bar 'gyur// des na brtson 'grus bzang po yis// mchod pa rgyun du gsal ba gsungs// gzhan yang gsang sngags lam sgrub pa// rnal 'byor bla med sbyor ba yis// gsang sngags 'bras bu bsgrub par bya// bar chod bgegs sel dngos grub myur// rtsod ldan dbul phongs dus su ni// des na 'byung ba'i sku mthun bstan// don dang ldan pa'i rnal 'byor gyis// mdzes pa maN+Dal rin chen rgyan// de la bsgrub par 'dod pa yis// rin chen ldas mtshan sa brkos te// bdag las byung ba'i 'od zer gyis// sa skyon dag pa brko bar bya// rin chen sna lnga rang bzhin te// srog chags med pa sa dang chu// gnyis med bsres pa 'od du zhu// 'khor lo pad+ma nyi ma'i gdan// yi ge gsum las legs grub pa'i// sku gsum lha ru gsal ba la// ye shes spyan drangs mchod nas bstims// gnyis med 'gyur la mchod phul te// 'od dang sngags kyis bskul gyur te// 'od zhu byang chub thig le'am// yang na 'od kyi gong bur gyur// byang chub tshon gyi snum yang bsku// kong bu byin gyis brlab pa yang // 'od zhu me las nam mkha' ste// bcang ba kong bu phra mo nyid// rlung gis nam mkha' stong la thim// brdabs shing gnyis med sngags sgra sbyor// phyung bas bde gshegs ring bsrel ni// rin chen bzhi las legs phyung ba// bar rim bzhi gnyis zur bzhi pa// dbu gsum lnga dang dgu sogs te// 'od zer lnga dang ldan pa la// bzhag pas gdan steng don byed 'gyur// stong las sdong bu yum yin te// thig la lag pa yab tu gyur// rlung gi stobs kyis b+ha gar zhugs// gnyis med dpal ldan sku mchog yin// bzhugs pas gdan steng don byed 'gyur// yang na nam mkha' stong pa las// brdabs dang sngags sgras lha mo bskul// nam mkha'i dbyings nas sku byung bzhugs// de dag gi ni sngags gsungs pa// oM na ma s+t+rai ya d+ha'i sarba ta thA ga ta hr-i da ya/ gar+b+he dz+wa la hr-i da ya/ d+ha rma d+hA tu gar+b+he saM ha ra/ A yuHsaM sho d+ha ya/ uSh+Ni Sha bi ma le// bi shud+d+hi swA hA// lha yi sku ru sgrub pa la/ gsang sngags oM na mo nI lA m+ba ra zhes pa dang spel bar bya'o// rab tu gnas pa bsdus pa yang // ye shes spyan drangs mchod bstod nas// rang rang ngo bor gnas pa las// gnyis med bstims la dbang bskur la// mchod bstod ma lus rdzogs par bya// phyag 'tshal yid kyis mchod byas la// rkang pa brgyud mar long btags la// mgrin pa'i sil snyan bskul nas ni// 'od las rin chen pad+ma'i gdan// sdig sbyong don byas bsam pa bskyed// bskor ba bya zhing smon lam gdab// khyad par ting nge 'dzin spros 'dod na// sdig pa dbyung dang sreg pa yi// dz+wa la raM dang gri ha dza/ shud+d+hou0f85haM gi sham+bu'am// phrin las bzhi yi sngags dang 'od// rang rang rigs kyis yongs su bstan// 'byung ba mchod rten dag mi brten pa// dngos grub sbyor ba kun spangs sdug bsngal dag dang phrad// sngon gyi bram ze blo gros mchog // tshe 'di nad med dngos grub kun dang ldan// shi dus dpal 'byor lung bstan la// brten nas bla med thob kun gyis// lung bstan yin par bla ma gsungs// mchod rten phra rab rdul du ma brlags par// mi de ngan song gsum du nam yang 'gro ma yin// mtshams med lnga byas 'bum tsho gcig gis byang // gong ma'i yon tan de bzhin 'phel bar gsungs// bar mchod kun sel 'di la brtson par bya'o// mchod pa dang tshogs bsags pa'i le'u ste drug pa'o// // de ltar tshogs rnams sogs pa la// bdud 'byung man ngan bstan par bya'o// bdud ni rnam par gnyis yin te// las kyi bag chags smin pa dang // 'phral gyi bar du gcod pa'o// de la yang ni phyi dang nang // phyi ni dad ldan gang zag la// pha ma mkhan po gnyen bshes tshogs// zhi bas log pa'i lam la 'dzud// tshogs drug ro la chags 'gyur zhing // gzungs ni dkar dmar la sogs pa// gsal 'gyur mi gnas bdud kyi rtags// snyan dang mi snyan ting 'dzin nyams// bdud kyi rtag sa su bstan pa yin// ting nge 'dzin la bzhag pa'i tshe// rang bzhin med dris smad pa dang // mang ba'i rigs la nyung ba ston// che ba'i rigs la chung ba ston// de las bzlog par shes pa dang // dkar mo'i rigs la gzhan sogs ston// zab pa'i rigs la mi zab ston// mi zab pa la zab pa ston// grol ba'i rigs la chags lam dang // chags pa la yang bzlog pa ston// mtshan bcas la yang mtshan med rdzogs// dngos su sangs rgyas sprul pa rnams// gser dang g.yu yis spras pa la// zegs par lam rnams non no dang // bstan bcos mtha' dag brtson zer dang // sems can byang chub lam la yang // dgod cing ma lus don rnams kyis// de la sogs pa'i gdams dag ster// 'di ni phyi yi bdud du gsungs// nang gi bdud kyi sbyor ba yang // bsam gtan ting 'dzin dus la sogs// 'du ba bskyed dang bsam pa bsgyur// rlung mkhris bad kan 'dus pa rnams// med bzhin bskyed dang bsam log dang // dam pa dag la ma mos shing // rtag tu bsam la ma mos shing // tha ma la pa la chags pa dang // khro dang 'khon 'dzin 'chab pa dang // phrag dog ser sna la sogs pa// nyon mongs nye ba'i nyon mongs rnams// bsam gtan dang la skye 'gyur dang // log pa'i shes pa bsam dgu rgyu// shin tu gdug rtsub drag po skyed// sngon gyi 'bras bus rkyen bslang zhing // rtag tu mig rtsa rgod pa dang // de bzhin 'phyar dang g.yem pa dang // zhum pa dang ni g.yem pa dang // 'jig rten log chos bla ma spong // 'di yang bdud kyis bslus pa yin// bsam gtan 'phro la mi gsal zhing // nyams mi dga' zhing log la dad// zas dang skom la snga rol bas// chags par gyur pas de dag dang // kun rdzob spyod la dga' ba dang // phyag rgya rang gi rigs la brten// de las nyon mongs skye ba dang // chags shing nus pha phrogs pa dang // tshogs drug skye mched rnams su sbyar// log pa'i bla ma bsten pa dang // yang dag bla ma dor ba dang // sdig pa'i grogs po bsten pa dang // bsam gtan mi mos log chos mos// 'jig rten rdzas sogs chos rnams 'tshod// 'di yang bdud kyi rtags su gsungs// sngar gyi chos 'dor gzhan dag 'dod// thar pa bde 'dod tshul yang 'chos// kha smra dbugs rgod mig rtsa grung // thar pa yin zhes sna tshogs smra// 'di yang bdud kyi rtags su gsungs// bdud kyi brtag pa ma shes na// 'bras bu med de bdud kyis bslu// de la sogs pa'i sbyor ba rnams// bsam mi khyab ste gzhan las shes// 'di ru brtag pa mdo tsam byas// mkhas pa rnams kyis mngon du dpyod// ces gsungs so// bdud brtag pa'i le'u ste bdun pa'o// // yang dag rtags kyi man dag kyang // dngos dang nyams dang rmi lam gsum// sngags grub gdon thub nad thon rtags// gsum dang drug tu ston pa yin// yang dag don gyi bla ma la// sems bskyed dbang bskur yang yang brtsam// dam tshig mi brjed nan tan byed// rang rang rigs kyi chos rnams brten// khyad par sbyin pa tshogs sog cing // dge ba'i grogs rnams bsten par byed// srid pa'i mtsho las rgyal ba'i phyir// rgyu bcas dge la shin tu mos// gzhan la bskul zhing nyams sogs ldan// 'di yang dngos kyi rtags yin no// me tog sngon po 'thu ba dang // glegs bam dag la spyod pa dang // chos kyi bgro ba byed pa dang // gzhan gyis mchod dang gzhan la mchod// stong gsum thams cad mthong ba dang // nyi zla'i steng na 'dug pa dang // thod du bcings shing shar dang phrad// 'khor lo klad la bskor ba dang // mchod rten rtsi la 'dzeg pa dang // rags shing bkrag pa'i rgyan rnams thogs// gos sngon lus la gyon pa dang // gos sngon sku gzugs mthong ba dang // bde gshegs khad par phyin pa dang // yid bde ting nge 'dzin gsal ba dang // mi gtsang me yis bsreg pa dang // khrag sogs lus las 'thon pa dang // nang khrol ba ten cing chu gtsang shol// lus skrangs rang sogs mang po 'byung // ngan skyugs byung zhing bdud rtsi'i chu// 'o ma dang 'dres 'khrud pa dang // sha mdog sdo 'gyur bdud rtsi spyod// lus la mi gtsang gzugs byung na// me nang bsreg cing dri ma 'khru// rtag tu gcer bur 'dug pa dang // rang la mtshon brgyab bar la gris gtub// stong nyid stong pa mthong ba dang // bsams pas rmi lam ci yang med// mthong lam skyes shing lus dang bral// dngos kyi nyams la brten pa dang // dbang dang srung ba byed pa dang // sems can dman la tshang med 'byung // yang dag don la brod pa skyed// sems can bdag dang 'dra bar sems// 'khor bas skyo la rgyab kyis phyogs// sngon pas nga rgyal nyon mangs chung // zab pa'i don la chog mi shes// dngos po rdzas la chags pa med// mig yang yun ring mi 'dzums shing // 'jig rten gleng mo 'tshol bar smra// mngon shes phra mo ston nus shing // sems can sdug bsngal sel bar nus// gser sogs rin chen 'dong mi skyes// rkang lag bcad kyang yid mi 'khrug// rtag tu sbyin pa gtong bar byed// ldang ba yang zhing zo mdog bde// 'byung ba bzhi yi dgras mi tshugs// byang chub sems dpa' skye bdun no// gsang la dad cing yid tshe so// rang gi lhag pa'i bla ma la// ci yod rin chen tshogs bkad dbul// bla ma rigs dang mthun pa ni// mthong na dga' zhing man ngag la// the tshom med cing yid ches 'byung // de yang lam zin gang zag go// gzhan yang grub pa'i rtags bstan pa// dang po bde gshegs sku gzugs la// bde gshegs sku gzugs mthong ba dang // 'gul dang bzhad dang sgra 'byung dang // 'od dang du ba 'byung ba yang // 'di yang yang dag rtags rnams so// yon chab la sogs mchod pa la// rang gis byin brlabs 'bras bu 'byin// snang dang 'od dang sgra 'byung ba// 'di yang yang dag rtags rnams so// sbyin sreg dngos grub tshol ba na// me bus sangs rgyas rab yin te// de las sgra byung 'bring du bshad// ma ni bdag gi dbang 'gyur zhing // las dang mthun pa 'byung ba'o// gtor ma'i sbyor ba la brten pa// khol dang 'od sgra bskams pa dang // gang dmigs la byin de dbang 'gyur// rab 'brid tha ma go rims bzhin// dung dang dril bu la sogs pa// ma bsgrags sgra rnams 'byung ba dang // 'jug pa nang rtags ye shes kyi// thams cad shes shing smra ba dang // 'gul dang shes pa brtag pa dang // rab 'bring tha ma go rims bzhin// gzhan yang dkar dmar 'ong gyur pa// gsal ba sgyu mar bsgom pa dang // mi gsal gshegs pas gsal 'gyur ba// 'di yang rab kyi rtags su gsungs// sku gsung thugs kyi rtags rnams la// rab 'bring gong gi stobs su gsungs// mdzes pa lha mo bde ster dang // gang zhig nam mkha' stong las bsgral// / sdig spong dge la 'dzud pa dang // bstan pa dam pa ston 'gyur na// yang dag rtags su 'di yang gsungs// nam mkha' lha mos dbang bskur dang // byang chub sems kyi chu 'bab dang // mchod pa sna tshogs ster ba dang // gzhan yang rtags kyi sbyor ba ni// 'ja' tshon dang ni sbyin sngon dang // nyi zlas stong khams gang ba dang // de gseb nang na 'dug pa dang // sprul tshad rul zhing mtsho rnams bskams// tsan+dan tshal dang nor bu'i tshal// sman gyi sdong po gur kum spang ri dang // sngon gyi ljon shing sdug bsngal sel byed cing // 'dir rin rtag tu rang 'dug zhing khang chen po dang // mchod rten sku gzungs dag dang ni// bum pa sngon po rdo rje dang // rtag tu thod rlon nyams sogs mdun du 'byung // 'di yang dam pa'i rtags yin no// khrag dang mchi ma dngos su 'byung // yi dags dbang du sdud nus dang // yi dags zil gyis mnan pa'i tshe// mnan 'gyur skad ngan rtser sgra 'don// 'o dod khus 'debs byed pa rnams// 'di yang gsang sngags grub pa'i rtags// gzhan yang bsam gtan byed dus su// dam chos dngos su brdar ma gdags// phyis ni rjes su drin zhing shes// ma thos nges pa ston pa dang // sems can srid dman gang 'khyams pa// snying rjes zin cing don byed// tshul khrims ldan zhing gsang sngags mos// theg pa thun mong gcig tu shes// nang du mu stegs chos rnams la// ma gshe rang rgyud zhi zhing nges// sgyu ma rang bzhin med par shes// 'di yang yang dag dam pa'i rtags// de la sogs pa dpag tu med// 'byung bar 'gyur te gzhan las shes// de rnams gong du bstan pa'i skyed par byed// srid mtsho rgal byed srid pa'o// rtogs pas bskyed pa srid pa 'khor// zad par byed pa'i las rnams ni// mi rtag 'chi ba la sogs pa// srid pas 'jigs shing mi rtag pa// yud tsam las grub lo dang zla// rtag par sems pa byis sems yin// thang cig yud tsam mi sdod pas// gsang ba'i bde ba myur bar bya// dam tshig dam pas gzhi yis// nan tan bskyed la bsrung zhing btsa'// de 'du bde ba spyod pa yang // dal 'byor mi yis spyad pa ste// bsod rnams las byung mi lus 'di// sa dug rim pa gsum pa ru// chu tshigs 'byung bar shin tu dkon// dkon pa'i dus 'di thob pa la// mi rnams rgya mtsho'i gling du phyin// nor bu chen mi len pa// bya ba la sogs g.yengs pa ni// skyes bu glen pa bdud kyis bslus// mi lus thob dka' rin chen 'di// thob nas yal bar 'dor ba yang // skyes bu mi mkhas 'khor ba'i rgyu// des na brgal dka' 'khor ba'i rgyu// 'di 'dra'i sdug bsngal zad mi shes// snga phyi dus byung ba yis// rang nyes khrel zhing nyes pa brjod// tshe 'di'i bde ba thob dus su// thang cig yud tsam mi sdod par// srid mtsho 'khor ba'i nang du rgyug // mi sdod rgyug pa'i bar 'di ru// rang gsos drag pos don bskyed de// dbang po ma nyams lus 'di yis// bsam gtan sngags bzlas brtson pa dang // rang gzhan 'phags dang bla ma dang // shin tu bla ma dam pa rnams// mchog cing gsol 'debs pas dge ba la// tshul khrims dam tshig ma nyams par// bla ma dkon mchog mi mos spang // tshogs dang gtor ma ci nus bya// gal te dge 'dun 'dun pa dang // dbul ba'i sems can ma lus pa// mchod cing sbyin pa mang du dgye// phyi mar gyur pa'i smon lam yang // gtsang mar rgya cher gdab par gsungs// smon lam las byung dge ba yang // nam mkha' nam mkha' mtha' dang mtshungs// zad mi shes pa'i 'bras bu 'byung // yang na 'byung ba de yi las// shin tu bzhugs pas las rnams 'grub// kun rdzob la brten don dam dang // thabs lam brten shes rab dang // srid pa'i bde ba ma brten par// thar pa mya ngan 'das pa med// des na gsang sngags nus pa yis// mi bslu 'bras bu 'byung ba ru// nges par gtso ru gzung bar gsungs// yang dag rtags dang rgyu'i le'u ste brgyad pa'o// // bdud kyi rtags rnams bzlog pa dang // srid pa'i mtsho las rgal 'dod pas// dang po byang chub sems bskyed nas// dam tshig sdom pa gtsang ba yis// nyes pa med cing bar chod med// bdud rnams bzlog pa'i gtso ru gsungs// dang po gsang sngags sgor zhugs nas// lta ba spyod pa zung du 'brel// gsang sngags las kyi gtso ru gsungs// lta ba gtan la ma phebs pas// dngos grub 'byung bar mi 'gyur bas// bdud kyi bar chod pas la ba dang // dngos grub myur bar 'dod pa yis// lta ba nyams su lon par bya// lta ba gnyis med yang dag log // dngos po rnams dang mi mthun pa// bsam mi khyab ste gnyis su 'dus// rtag pa dang ni chad pa'o// yang dag pa yang gnyis su gsungs// shes rab snying rje che chung dang // chung ba 'di ru mi smra ste// shes rab che ba gnyis su gsungs// gsang sngags pha rol phyin pa'o// de don gtan la dbab pa ni// don dam pa dang kun rdzob bo// yang na bden gcig 'dod pa dang // khas len kun dang bral ba ni// rnam gcod med cing yongs gcod med// kun rdzob gnyis te dman dang mchog // dman pa gnyis te/ log pa dang ni yang dag go// log pa gnyis te smig rgyu dang // gong du gsungs pa'i grub mtha'o// shes rab ngan pa'i rtog pa'o// ma brtags gcig pu nyams dga' ba// skye dang 'jig pa'i chos tshul can// don byed nus pa snang ba la// de ni yang dag yin par gsungs// mchog ni dngos po 'di rnams kun// gzhal yas khang dang lha mo dang // sems kyi rang bzhin sgyu mas mtshon// sems kyi snang ba bag chags tshogs// srid pa bla mar shes par gsungs// bla ma la brten bag chags tshogs// dan song gsum las rgal bar gsungs// don dam pa yang rnam pa gnyis// phyogs snga 'dod pa rtog pa dang // rang gi rtog pa gnyis su gsungs// phyogs snga rtog pa ngan pa rnams// yang dag don la skye ba med// med pa grub par 'dod par snang // de tshe skye ba med grub na// med dang grub pa 'gal ba yis// phan tshun spangs pa mi gnas pas// me pa grub pa rigs ma yin// grub po zhe na rtogs par 'gyur// gal te skye med grub na ni// de ni chos tshul grub par 'dod// 'gal skyon gnas par 'gyur ma yin// chos tshul grub ba rtog yin phyir// bsgoms kyang mi rtog thob pa med// dper na me shi tsha ba 'bar ba bzhin// yang // stong pa don dam ma lus pa// chos nyid rang bzhin mtshan ma zhi// mi 'gyur phyir na rtag pa yin// de la/ rtag pa yod na mi rtag yang // chos tshul phye bas grub bas na// mi rtog ma yin rtogs par 'gyur// stong nyid mu stegs bdag yod du// rtag pa gcig par grub par 'gyur// kha cig rang bzhin med pa la// med las chos tshul rigs snang 'dod// de bzhin sems kyis sems brtags pas// med par gyur kyang snang zhe na// mi rigs rgya mtsho mi dpog bzhin// mi dmigs gyur yang snang zhe na// de ni yid rtog dpyod pa ste// lod bas zla ba'i gzugs dpog bzhin// kha cig dngos por 'dzin pa de// de ltar yod pa'i phyis med par// 'dzin to de yi gzhung lugs la// phyis ni rtog pas med par 'dzin// yod pas med pa grub 'gyur na// mi rigs thug pa med par 'gyur// mi rigs rgyu 'bras 'dus byas bzhin// la la don dam gnas tshul la// rang bzhin med pa'i shes pa la// de dngos rang bzhin med par 'dod// zla phyed dngos la yod par 'dod// dper na byas pa mi rtag pa// ma byas rtag par shes par 'gyur// de la sogs pa dpag tu med// rang gi 'dod pa'i ngo bo yang // lung dang rigs pas shes pa yi// rnam grangs don la yongs 'das pa'i// khas len bral bas yongs su 'dod// dmigs sogs sems dpa'i dkyil 'khor can// lha mo shes rab stong pa yis// srid dngos bla ma stong par grol// dngos por snang ba'i rnams kun// gcig dang du mar ma grub pas// shes rab kyis dpyad rang bzhin med// dngos po snang ba 'di rnams kun// smig rgyu chu zla bzhin du snang // rigs pas grub pa'i shes pa la// chos can snang bar ngas ma mthong // nges par brtags na rigs pa la// chos can chos tshul grub ma yin// gang yang ma grub gyur pa de// bla med don rnyed ces su gsungs// don de dngos po gnas tshul ni// ming med tshig med yi ge med// rtag med chad pa yod pa yod pa yin// de ltar yod par ma grub pas// med pa ma grub de yi phyir// de yi mtha' dang dbus ma grub// de ltar ma grub de shes na// phyag rgya chen por sbyor zhes bya// de bzhin lung rigs du ma yi// rdo rje gzegs ma rten 'brel sogs// nges par brtags na grub pa min// zhib pa 'di ru ma spros so// gsang sngags phyag rgya chen po yi// rang bzhin mi gnas spros bral yang // thabs dang shes rab snang stong dang // rigs dang bde la sogs pa yang // rigs pas ci yang grub pa min// don dam rang bzhin gnas tshul yang // rab tu mi gnas rang bzhin te// mi gnas pa yi ngo bor 'dod// bden gnyis gcig gi ngo bo yang // don dam spros bral stong nyid bsgom// kun rdzob sgyu mas bsod nams bsag // de ltar rtogs pa'i man ngag kyang // bla med bla med las byung gi// pha rol dbu ma pa la min// zhes gsungs so// de ltar rtogs pa'i gzang zag la// lam la bar chod bdud med de// gang byas 'bras bu rnyed par 'gyur// lta bas man ngag rtogs pa ste// rigs pa bar chos myur du zhi// bar chos rang gi sems las byung // des na shes rab mig tu gsungs// lta ba gtan la dbab pa'i le'u steng dgu pa'o// // bdud rtsi lnga la spyod pa dang // rig ma ye shes skye tshul gyis// gsang bas bzlog par bya ba ni// gsang ba'i spyod pas bzlog pa'o// cho ga bcu yis bshags pa dang // yi dam lha la lus dbul zhing // gsol ba 'debs shing skyabs su 'gro// cho gas dbang du sdud pa'o// bdag las byung ba'i khro tshogs dang // lus las mtshon cha'i char 'bebs dang // de dang drag po sbyor sngags dang // mi 'da' gsang ba'i sngags zlos pa// bdag 'od dbyibs las byung ba yi// thog 'bebs sbyor ba rtsom pa dang // me dang chu yi 'khor lo dang // man ngag stobs kyis bzlog pa'o// yungs kar dang ni yungs nag dang // skye tshe shang tshe gu gu la dang // dgu 'bras bra bcing rdzas kyis bsrung // rdzas kyis bzlog pa'i man ngag go// mdun gyi snying du sems dpa' bskyed// 'od 'phros ye shes me 'bar ba// 'di yang man ngag stobs kyis bzlog // gang yang dmigs pa'i mgrin pa ru// a bsams de dang spyi bo ru// rtsa las 'khor lo bskor ba yang // sngags dang ting 'dzin sbyor ba ste// 'di ni bsam gtan bzlog pa'o// rdo rje rtse gsum phyag rgya dang // dam tshig rdo rje sdigs mdzub kyis// rga gra ral gri la sogs pa// phyag rgya bzlog par gsungs pa yin// dngos dang nyams la sogs pa ru// bkra shis 'khor lo dga' zhing sogs// chags par gyur pa rul myags dang // dum bu lang ling rnam par bsam// shin tu khro bar 'gyur ba la// byams pa bsgom zhing dngos po btsal// snying rje la sogs skye bar 'gyur// gti mgu la sogs chos rnams dbye// de bzhin mi dge gnyen po ru// dge ba ma lus bsam pa yin// gzhan yang log pa'i don bstan na// bdag la chos dang chos can rnams// rang bzhin med dang sgyu ma dang // stong dang zhi ba sems kyi dang // tsho 'phrul yin par shes pa yis// brda dang phyag rgya la sogs pa// don dang sbyar la sbyin par bya// thabs kyis ston na shes rab la// shes rab thabs la sogs par sbyar// glen pa'i lan yang myur du sbyin// bdud rnams sbyor ba ma lus pa// ting 'dzin gsal zhing brtson 'grus drag // bdud rnams bzlog pa'i mchog tu gsungs// bar du gcod pa ma zlogs na// dngos grub med cing phyal bar gtong // des na bzlog pa shin tu gces// bdud bzlog pa'i le'u ste bcu pa'o// // mdangs dang srog la par chos byed// gdug pa ma lus sel ba'i phyir// sbyor ba'i 'di yi man ngag bstan// gnas ni yid 'ong la sogs su// bsnyen pa rnam gsum rdzogs pa dang // zhi ba la sogs so so yi// gang ltar 'dod pa'i sku bskyed pa// bsdu ba la sogs rdzogs pa yis// zhi ba dang ni rgyas la sogs// tshogs dang gtor ma sngo zhing bsdu// des kyang 'dul bar 'gyur bya ba ni// yang na de yi sbyor ba la// rkang pa g.yas pa ral gri la// g.yon pa lcags su kyu'i sbyor ba yis// khro bo mi g.yo bsgom bya ste// g.yon pas bkug cing g.yas pas gtub// ral gris gsang sngags bzlas pa dang // gdab pa yang ni de bzhin no// yang na gzir pa'i cho ga ni// nad pa'am ni gzugs dag la// dmigs pas legs par bkug byas nas// rkang pa g.yas pa ri rab la// rgya gram 'bar bas mtshan pa'o// rgyal chen phyogs skyong gong dang 'og // bad rim rnams la nges par bsam// bus mo chu srin rgyal mtshan te// mkha' lding rgyal po rab tu khros// gnas lnga las dang sbyor ba yis// g.yon pa lcags kyu'i sbyor ba yis// bkug pa la sogs pa sbyor ba yis// snying gar mnan gyur drag sngags dang // 'byung po khrag tu 'thon 'gyur te// ma mo mkha' 'gros 'thung bar byed// mi bzod smre sngags 'don pa dang // lus las bral zhing 'bros par 'gyur// yang na snying nang raM las me// 'bar zhing shin tu 'bar ba yis// gnon sems gtor zhing 'bros par 'gyur// phyogs skyong gang dang 'dul ba yi// gong ma'am ni khor bo bcus// gzir zhing ral la srung bar byed// lha chen po yang 'dra zhing 'bros// bar chad byed pa gzhan yang sel// 'bros par 'gyur ba smos ci dgos// mdangs la rgol ba'i gdug pa yang // khyad par klu yi sbyor ba ste// rigs bzhi la sogs klu rnams la// gzir ba mkha' ding lnga po ste// dgongs dang bka' brgyud gzhan rnams dang // 'dir yang 'os pa rab tu bsten// yang snying pad+ma 'bar ba tsam// dus grangs la sogs bskyar ba yang // ha pa la sogs ga ru tas// shin tu grub par 'gyur ba yin// lnga la lnga ni legs gnas te// lnga po yi ni sbyor bas 'dzin// bus mo dpung ba nu 'dzing drug// thogs med 'khor lo rab tu bsam// byin rlabs nus dang ldan pa yis// rdo rje brdeg cing lcags kyus 'dzin// sbyor ba 'di ni dam pa'o// gang yang rung bar 'dod pa yis// klu gnyen bde gshegs skur gnas te// g.yas pa rtse lnga thogs med lnga// rang gis bon 'og tu gnas// g.yon pa rtsa las byung ba ste// suM las rin chen rdo steng du// khro las byung ba sna lnga bsam// 'od zer gyis ni legs bkug ste// lus dang ba spu'i mtshams rnams su// nus dang ldan par byas pa la// bdag 'od bug dgu sogs zhugs// lte ba 'khor lo bskor byas te// g.yas kyi rdo rjes par byas te// g.yon pas lan par byed cing 'don// g.yon sbyor la sogs man ngag kyang // mdangs rgol nad la shin tu bsngags// yan na me gnyis steg par byed// yan na 'khor lo brgyad 'bar pas// gnas brgyad du ni bsam byas te// bsregs pa rlung gis gtor byas te// bkrus pa byang chub thig le las// dpal ldan skur gyur byin gyis brlab// dbang thob sku yi gsang sngags bzlas// yang na zangs sogs dmar pa'i snod// gzugs byas yongs su bskor ba las// bdud rtsi gso zhing mchod pa las// de nas rang gi gnas su bskyal// des kyang dul bar 'gyur ba yin// khyad par can gyis bdag dang gzhan// gdul thabs gnyis phyir bsal thabs gnyis// myur du gnod sel nus pa yin// de bas 'di ni thabs kyi mchog // sbyor ba gzhan la yod pa min// bar chod kyi bgegs bzlog pa'i le'u ste bcu gcig pa'o// // mi rgod la sogs ma rungs pas// gtses shing chos la gnod byed pa// gnad la bor ba'i dam tshig ni// dung khrod mkha' 'gro 'du gnas su// drag po gru gsum dug gis bri// rkang rjes gos sogs pag zan dang // bsreg te mi rgod gzugs byas la// de yi snying gar ming rus gzhug // tsha ba bskyed pa'i sbyor ba bya// de la tshon skud rnam lngas bcing // rabs chad thod par gzhug pa yin// rang bskyed rang gi chog rdzogs// bde gshegs mchod dang chos skyong sbyin// de yang rna las gzugs su gyur// bdag las sprul pa'i khro tshogs kyis// dpag tu med pas 'jig rten bkang // gzung nas khrid par byed pa la// rdo rje 'gugs pa'i gsang sngags bzlas// khro bo mang po sprul pa khros// gang gis dngos po gzung ba yis// gnyis med bstim la las kyis mnan// thogs lnga la sogs myos su gzhug // ye shes 'go ba'i lha rnams kyis// gshegs shing srog rtsa bram ze'i gzugs// gdug pa'i khro mo byar mas bdug // khros pa'i stabs kyis khrag 'byin cing // rang gis rol za bar byed// bdag dang ye shes khro bo yis// sprul pa thogs lngas 'byed par byed// phyi ma gsum gyis gsad pa dang // theg chen sbyor ba'i las bya yi// dkyil 'khor kun gyi gsang sngags kyis// gsad cing mnan pa'i las rnams bya// yang na gsang ba'i dam pa ni// lcags dang rigs mthun gyur pa la// khro bo de dang mthun byas la// dkyil 'khor gsum dang 'brel pa yi// phur bu kho nas gsad pa yi// ki li'i sngags brjod gdab par bya// ral gri thob gri rnams kyis// gtub cing gsad dang rdzas rnams ni// yungs kar yungs nag phye ma gsum// bdug pa'i 'grub rnams ma lus las// khro chung gdug pas khra ba nas 'brub// drag sngags bzlas shing thun rnams brdeg // bsnun cing gtub pa'i rdzas dang gzugs// mnan sreg gsad dang 'phang ba dang // yang dang yang du dgug pa dang // thugs rjes bag chags sbyang ba'o// gzugs can gdul ba'i las rnams bstan// mdze can rabs chad thod pa ru// 'khor lo gzhung dang mthun pa la// dug dang myos pa'i chu sbyar te// sbrul nag sbyor ba mdze can khrag gis byas// de la dgug pa sngon 'gro pas// lus nang nang nas lcags sbrang mang // lus nang sbrul nag sbyor nas ni// lcags sdig srin bu la sogs pas// ba spu'i bu gar sbyor bas na// de ni mdze yis 'chi ba yin// de bzhin 'khor lo nag po'i sten// gang yin sgos su gsal byas nas// bsam gyi mi khyab phung las bu// stong gsum sprul na dgug cing bstim// sgrub las lcags sprang gzi ma yis// ba spu'i bu gnas zhugs pas// me yis bsregs pa 'byung ba yi// 'di yang thabs kyi dam pa yin// byang du bltas pa'i chu mig tu// thod dum bu drug yod par// gang yin ming rus spags te gzhug// sbrul nags srin la sogs bstim// yang yang bkug la mnan pa yis// zhag bdun gyis ni 'chi bar 'gyur// 'di ni gsad pa'i dam pa'o// yang nam mo'i sbyor ba yang // bud med thod pa lcang lo nang // dri rgod snying la rab bsams te// bdud rtsi lnga byas ling+ga la// lnga pa las sogs phral byas na// snying nang ma mo'i sbyor ba yis// khar blugs gyur na myos nas 'chi// thod pa glang pa 'khor lo bskor// dug dang myos pa dug khrag dang // lug dang glang gi khrag dag gis// smyo byed sbyor bar byas shing // mkhar ba'i thun yang rab tu brdeg // ma ma ra k+Sha kha thun tra ma hi hriM hi ru lu ru lu b+h+yo/ zhes bod cing rbad par bya'o// dgug pa sngon du song ba la// mdun du ma mo khrag 'jib pas// phur bus spyi bor gdab byas nas// rkang pa khrag 'thung 'jib pa yis// de ltar byas pas skya sla ma 'gyur// yang na spyi tshags byug pa la// mdun du skyi tshags rdo rje brdeg // yang ni kha dog nag po la// mgo po me yi phreng ba bskul// sum skor 'od kyi phreng ba yis// rdo rje spyi bor zhugs gyur nas// 'od zer snying nar sreg par byed// thig le dag kyang 'dzoms la yin// yang na 'od zer nag po yang // lte bar 'khor lo bskul byas te// me 'bar stobs kyis sreg pa dang // spyi bor khu ba bkug nas ni// rkang pa me nang sreg par byed// yang na za byed la ru sreg // yang na rdo rje yi ge gsal// spyi nas gsang ba rdo rje rgyab// bshad pa'i yi ge bshig pa yin// yang na snying gar raM las me// se nang me yis sreg pa dang // dbang phyug la sogs bdud chen rnams// tshe mi tshad kyang 'jigs par 'gyur// sbyor ba 'di ni byas tsam gyis// gang ltar 'dod pa myur du grub// yang na dbang phyug mthu chen gyi// rig pa 'di yi sbyor ba yis// nag po tshes gcig zla ba la// dmigs pa chu yi 'od zer la// sbyor ba 'di ni byas tsam gyis// dgu dang mi yi sbyor ba yis// rtag tu 'chi bar 'gyur ba bzhin// gang yang myur du 'grub pa yin// sbyor ba 'di yi man ngag kyang // bla ma'i srog la gnod pa dang // dkon mchog bstan pa bsnub pa dang // rang srog gcod par byed pa la// sbyor ba 'di ni bya ba las// gzhan la byas na dam tshig nyams// bar chod bsal ba'i le'u ste bcu gnyis pa'o// // dngos grub khyad par 'dod pa yis// sku gsungs thugs kyi rtags rnams la// rab gnas byas pa thob par 'gyur// des na rab gnas cho ga la// yid dang mthun pa'i gnas dag tu// dang po bsnyen pa skyel ba yis// gtso bo 'bum la 'khor rnams khri// yo byad sogs la bskyal ba yin// lha dang bum la sogs pa// sta gon lhag par gnas par byas// sku gsungs thugs kyi rtag rnams la// dang la bgegs bsal byung phud la// phur bu sbyin sreg chang phud gtor// me la phul zhing bskor byas nas// thal ba'i sbyin sreg phyi ru bskyal// dbang stegs dag la khrul rnams byas// dang po dra chu dang sbyar ba'i// mngar gsum a ka ru la sogs// me long sbyin nam dUr bas bkru// lhag gnas slob ma cho ga rdzogs// dkyil 'khor bris la yongs su bsgrub// dang po dbang bskur rab gnas la// slob ma bcug ste dbang bskur bya// sku gsung thugs kyi rtag rnams la// rang rang sku gsum lhar bskyed de// byin gyis brlab cing dbang bskur ni// me long bzhin du chu dbang bskur// des na de la dbang rnams rdzogs// rang gi sngags sam gzhan rnams ni// badzra satwa zhes pa yis// gang gi stobs kyis gong du gnas// yang na [(]sbu [,]spu [)]rnams so so la// rang gi bdag po gtso 'am gang bskyed la// dbang bskur la sogs gong bzhin bya// lha khang sgom pa'i rten yin pas// ye shes byin brlab gong bzhin bya// rdo rje dril bu phreng ba rnams// ye shes rdo rje dri phreng rnams// A li kA li ye shes dang // byin gyis brlab pa tsam yang bya// de nas mchod bstod la sogs pa// rgyas par byas la dkyil 'khor bsdu// rdul tshon chu bo'i gzhung la dbo// de ltar slob dpon de la yang // ci 'byor ba yin yon rnams dbul// dga' ston bya zhing smon lam gdab// des ni bsod nams chen po thob// sku gsung thugs kyi rtags rnams la// rab tu gnas pa ma byas na// mu stegs lha rten dang 'dra bas// des na rab gnas bya ba gces// rab tu gnas pa'i le'u ste bcu gsum pa'o// // de la de yi sbyor ba yis// phyi dang nang gi khrus bstan pa// rdzas rnams tshogs pa'i bum pa la// lhag pas bum pa sbyang byas te// pad+ma bzhi ste gos sngon bskyed// bskyed de cho ga rdzogs gyur nas// dag par byed pa'i sngags rnams kyis// ye shes chu bor byin brlabs te// nam mkha'i lha mos snod thogs nas// lha mos rgyun phab chu bo yis// gang la bkrus pa tsam gyis na// 'thor bas dag par byed pa dang // dngos grub thams cad 'byung ba yin// rnal 'byor rnal 'byor rnams kyis ni// des na khrus la brtson par bya'o// rdo rje khrus kyi le'u ste bcu bzhi pa'o// // de las dngos grub mchog 'dod pa// rnam grangs don ni rab brten la// thabs kyi lam ni rab tu bstan// dang por mtshan bcas mtshan med la// nor bu 'phel par byed pa yin// rten gyi man ngag cung zhig yang // gang zhig spyi bo khang pa ru// bdun cu gnyis sam drug cu bzhi// sum cu gnyis dang brgyad dang bzhi// mkha' 'gro rtsa grangs bzhin du'o// kun brtags rtog pa'i mtshan nyid do// A li gnyis dang kA li gcig// brgya dang 'byung bzhi yang dag ldan// de ltas de las ye shes 'bar// steng dang 'og tu rgyu tshul ni// dbang po 'gag par byed pa yin// yang na tshangs nas smin mtshams bar// rtsa lnga kha phye spyod pa yis// skye mched yul rnams sbyong ba'o// snang ba mtha' yas gnas dag tu// bzhi bcu'am ni sum cu gnyis// bcu drug brgyad du snang ba la// 'byung bzhi A li bcu drug ni// g.yas dang g.yon du 'khor bar gnas// dbus kyi oM ni dpa' bo'i bdag// dbang gi dga' bzhi skyed pa dang // yang na bde chen kha 'byed cing // 'byung 'jug 'di la gnas pa yis// bde ba chen po 'grub par 'gyur// snying gar brgyad dang bcu drug bzhi// dbus su d+hU tI g.yas g.yon du// la la nA dang ras nA'o// A li kA li thabs shes rab// byang chub thig les nyon mongs shing // 'byung ba bzhi dang yi ge yi// dang po brgyad pos yongs bskor ba// thig le las byung 'byung ba bskul// thig le ye shes la brten nas// dbang gi dga' bzhi'i tshul du bskyed// 'byung ba dang na 'jug pa dang // gnas pa stong pa bdag nyid de// gang zhig 'di la rtog gnas na// rnal 'byor bde ba myong bar byed// yang na snying ga nas spro ba'i// rtsa lnga khrag dang chu dang yang // byang chub sems kyi thig le las// mdung dang ral gri nges pa la// mgrin nga pad+ma kha 'byed pas// phyogs su gzhol zhing slob pa yin// kha phye thig le 'gro 'ong dag// 'byung dang 'jug pa 'dir bslabs pas// rnal 'byor bde ba myong bar byed// re re'am ni lnga lnga bar// rnal 'byor slob ma bde ba'i lam// lte ba sprul pa dpa' bo bdag// brgyad dang nyi shu sbyor ba yis// kA li phyed bcas su bzhi brgyad// a nas dga' bo rlung stobs kyis// rtsa lnga snying gar slob pa dang // dpa' bo 'gegs par byed pa yin// kha cig slob pa'i dus dag tu// bzhi ni so sor slob pa ste// bzhi ni gcig tu slob pa'o// nyi ma rdo rje rlung gis gsor// la la yi ge thig ler 'dod// gcig ni sdud par bslabs pa yis// stong pa me las rnam rtog sred// dbang gi dag pa dam pa'o// bde pa chen bo thob par byed// gang yang sbyong pa 'di dag ni// nyi ma me ni lte bar 'bar// yi ge thig les yang dag gsos// dbang gi dga' bzhi dag pa yis// dbyings la thug nas mar la byung // 'og gi badzre 'khor lo la// dbab dang bzlog dang 'grub ba yang // 'khor lo bzhi yid dbang du gsungs// rigs gzhan chags pa'i gang zag gis// rigs gzhan pho nya'i sbyor ba bya// gang tsha rang gi rigs mthun nam// la las skyes pa'i bu mo dang // ye shes bu mo sgrub pa dang // g.yon gyi yum dang snying ga la// byin gyis brlabs dang gnyis med sbyor// rtag tu dam pa bde ba dang // 'di yi sbyor bar dga' pa rnams// rim gyis phyag rgya'i dngos grub 'grub// 'byung ba'i bu mos sbyor byas shing // dbab dang bzlog pa'i man ngag gis// rtse la phyin nas nub byang 'gyur// tha ma las kyis dus rnams su// rked pa tha kus bkyig pa dang // dbus dang lus kyi bzlog pa yin// thabs ni kun nas rdzogs pa ru// ri lu phreng bas mgul nas thogs// sprul gyi zhags pa'i sbyor ba yis// kun nas 'phros pas dngos grub 'byung // gang nas rnal 'byor ma rnams kyis// rtag tu bde ba ster bar byed// ye shes bogs dang dbang bskur gnyis// gzhan gyi las su ma gsungs te// de nas de spangs dngos grub 'byung // zhes pa'o// sna tshogs thabs kyi sgom pa yis// 'dod pa rdo rje bzhin du 'grub// zhing khams gang dang gang yang rung // sprul pa byin brlabs phyogs bcur 'gyed// 'di yi sbyor ba dag 'gyur na// zhing khams gtsang mar skye bar 'gyur// man ngag ngan song 'khor ba'i rgyu// mtshan ma dang bcas pa'i rdzogs rim gyi le'u bstan pa ste bco ldan pa'o// // yang na 'khor lo sbyor spangs pas// bcu drug brgyad dang bzhin yi dang // dbus su byang chub theg le bsgos// stong nyid yongs chod bral ba la// sgom med goms par bya ba'i yul// gnas dang mi g.yo bde ba dang // rtog bral rang bzhin stong pa nyid// tha snyad ma grub bde chen dang thig le nyams len shes pa yis// srid rtse sna gsum mthar phyin nas// mthong lam byang chub myur du 'byung // de las srid gsum bgrod pa yang // skya ba rmi'am bar do ru// thig le mi rtog stong nyid yang // thig le ye shes de dang las// rnal 'byor bde ba chen po yang // ma lus cig shos mtha' dang bral// srid gsum rang bzhin 'phro ba yang // 'bras bu stong nyid 'byin pa ste// 'di ni rnam shes 'pho 'jug go// zhes lung las gsungs so// mtshan med kyi man ngag bstan pa'i le'u ste bcu drug pa'o// // gang zhig 'di la rab bcom pas// zla ba drug gam bcu gnyis na// rnal 'byor pas ni rab tu thob// sangs rgyas byang chub sems dpa' yi// sprul pa'i byin rlabs sna tshogs pas// rnal 'byor pa dang rnal 'byor ma// pho nya tshogs 'khor thams cad kyis// rtag tu byin brlabs bde ba ster// bdud dang gnod sbyin lha klu'i tshogs// ma lus gnod pa bzhi bar 'gyur// sdug bsngal nad las sogs pa rnams// ma lus myur du thar bar 'gyur// thun mong dngos grub ma lus 'grub// gzhan don ma lus lhun gyi grub// ces gsungs so// gang yang gsang ba'i man ngag 'di// dam tshig sdom pa nyams pa dang // gsang sngags phrag khyer 'tshong ba dang // bla ma mi gus le lo can// dbyar gyi tsan+dan lta bu ste// mkhas pa brten pa mi brten par// glegs bam mthong bas khengs pa la// tsan+dan sbrul gyi shun pa 'dra// gsang ba'i don dang phyi lam bsre// la la log pa'i chos dang bsre// gang zhig ster bar 'gyur ba ste// tsha grang nga song sdug bsngal myong // mkha' 'gro byad ma srin po dang // ro langs sogs kun gyis gsod// gsad pa 'di yi don rnams dang // rang srog gces dang nor bu dang // dri ma chog ga phur bzhin du btsa'// gal te btsa' ba ma shes na// seng+ge'i 'o ma snod nang du// blugs pa ji bzhin 'bras bu med// gsang ba 'di yis brlab par 'gyur// gang gi don las log pa'i snod dang ldan ba la// gsang ba 'di yi man ngag yang // rang gi rang don len pa bzhin// de la ma lus sbyin par bya// nor la bltas te gsang don bcad// gsang ba srid pa'i rgyu la byin// ma mos btsongs pas dngos grub yul// seng+ge'i 'o mas snod 'jig bzhi na// srid tsho ngan song gsum du 'khor// 'bras bu tsha grang sdug bsngal myong // des na bu dang 'dra bar sbyin// des ni 'bras bu bde ba 'byung // gzhan gyi shugs 'byung ma lags 'di la dga' ba skyes// khams gsum sems can srid mtsho dag la las rgal phyir dang // rdo rje be con gsang ba'i don la sogs pa ma lus pa// rang nyid mos dang gsang thabs rnams// rdzogs par kun la bstan phyir bris// rnyed pa la sogs grags phyir min// man ngag bla ma dang 'dra lam 'di bstan// lag na rdo rje'i rgyud la sogs pa ma nyams bya ba'i phyir// gsang ba'i don rnams thabs kyi yan lag tu// man ngag rgyas par bstan pa'i tshogs rnams dang // las kyi bag chags ngan pas ma grol yod srid cing // tshig dang don la nyes pa yod srid pas// rigs lnga bde bar gshegs pa dang // bla ma// mkhas pa rnams la bzod par gsol// sems can lam gnyis ma lus bsgral ba dang // bdag dang sems can thams cad kun// rags dang phra ba'i rtog pa yongs zhi nas// sdom gsum lam gyis srid pa yongs rgal nas// tshul khrims gtsang mas gsang ba'i don rnams zhugs// phyag rgya chen po don nyid rab mthong zhing // de ma mthong ba'i ma lus sems can rnams// sdug bsngal skyed pa'i kun 'byung rtsad gcod cing // g.yon pa mdze 'bras nad rnams rab tu zhi ba dang // sdug bsngal rgya mtsho rab tu skams pa dang // gos sngon dngos grub myur thob cing // zhing mchog gtsang mar skye bar shog // de kho na nyid sgron na zhes bya ba'i rgyan// bla ma'i man rgyud ma chad pa// de kho na nyid nyi snang ba zhes bya ba'i sgrub thabs chen po dge slong klu sgrub kyis mdzad pa rdzogs so// // paN+Di ta gu ru pad+ma 'byung gnas dang / lo tsA ba glang dpal gyis seng+ges bsgyur ro// slad kyis kyang paN+Di tas rgya gar phyogs nas sgra rang 'gyur du bsgyur ro// bi la badzra las bla ma sman btsun khros pa la gnang // des dngos la gnang ba lags so// 