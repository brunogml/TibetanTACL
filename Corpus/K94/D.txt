rgya gar skad du/ Ar+ya b+ha dra kalpi ka nA ma ma hA yA na sU tra/ bod skad du/ 'phags pa bskal pa bzang po pa zhes bya ba theg pa chen po'i mdo/ bam po dang po/ sangs rgyas dang / byang chub sems dpa' thams cad la phyag 'tshal lo// 'di skad bdag gis thos pa dus gcig na/ bcom ldan 'das mnyan yod na bzhugs te/ dbyar gnas par bzhugs bzhugs nas/ dbyar zla gsum 'das pa dang / chos gos mdzad do// chos gos mdzad nas/ chos gos mnabs te/ lhung bzed thogs nas/ yangs pa can gyi grong khyer ga la ba der/ dge slong 'bum dang yang thabs cig // byang chub sems dpa' bye ba phrag brgyad cu snyed dang yang thabs cig tu gshegs te/ byon nas tshal chen por gshegs pa dang / nang du yang dag 'jog las bzhengs so// byang chub sems dpa' mchog tu dga' ba'i rgyal po de yang nang du yang dag 'jog la zhugs pa las/ nang du yang dag 'jog las langs te/ dge slong gi 'khor dang / dge slong ma'i 'khor dang / dge bsnyen gyi 'khor dang / dge bsnyen ma'i 'khor dang / lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po'i 'khor dag dang lhan cig tu stan bting ba la 'dug go// byang chub sems dpa' de dag kyang snang ba thob pa/ gzungs thob pa/ ting nge 'dzin thob pa/ mngon par shes pa lnga dang ldan pa/ tshig gzung bar 'os pa/ tshul 'chos pa med pa/ shes kyi khe dang / chags sems dang bral ba/ zang zing med par chos ston pa/ chos zab mo la bzod pa'i pha rol tu son pa/ mi 'jigs pa thob pa/ bdud kyi las las yang dag par 'das pa/ las kyi sgrib pa spangs pa/ chos kyi rang bzhin la the tshom med pa thob pa/ bskal pa grangs med par smon lam shin tu bsags pa/ bzhin 'dzum pa/ gsong por smra ba/ khro gnyer med pa/ tshigs su bcad pa'i dbyangs kyis smra ba/ sems zil gyis mi non pa/ spobs pa rgyun mi 'chad pa/ mnyam pa nyid la bzod pa thob pa/ 'khor mtha' yas pa zil gyis gnon cing mi 'jigs pa thob pa/ tshig gcig gis bskal pa bye ba char phyin pa ston pa la mkhas pa/ chos thams cad la sgyu ma dang / smig rgyu dang / chu zla dang / rmi lam dang / brag ca dang mtshungs par mos pa/ shes pa mi 'jigs pa tshad med pa/ sems can gyi sems kyi rgyu ba phra mo'i tshul dang / spyod pa sna tshogs shes pa la mos pa/ dge ba rgya che ba/ sems thogs pa med pa/ lhag pa'i nga rgyal med cing bzod pa dang ldan pa/ dge ba ji lta ba bzhin du rlabs che ba/ sangs rgyas kyi zhing gi bkod pa mtha' yas par smon lam rab tu bzung ba/ 'jig rten gyi khams grangs med pa'i sangs rgyas rjes su dran pa'i ting nge 'dzin rtag par rgyun du mngon du gyur pa/ sangs rgyas dpag tu med pa la gsol ba 'debs pa la mkhas pa/ lta ba tha dad pa dang / bag la nyal dang / kun nas dkris pa'i nyon mongs pa rab tu zhi bar byed pa la mkhas pa/ ting nge 'dzin gyis rnam par rol pa brgya stong bsgrub pa la mkhas pa sha stag la 'di lta ste/ byang chub sems dpa' byams pa la sogs pa dang / 'jam dpal gzhon nur gyur pa dang / spyan ras gzigs dbang phyug dang / 'brug sgra dang / dge ba brgya stong gi me tog kun tu rgyas pa'i blo dang / bsgrub pa mtha' yas pa'i blo can glog gis rab tu brgyan pa'i sgra dbyangs dang / chags pa med pa'i mtha' dang ldan pa'i blo can dang / rnam par bsgrags pa'i rgyal po dang / 'thun pa dang mi 'thun pa mthong bar gyur pa dang / gser stug po bsags pa'i 'od gzi brjid kyi rgyal po dang / dpag tshad brgyar rnam par lta zhing 'gro ba dang / spobs pa brtsegs pa dang / ye shes phung po dang / mthong ba don yod dang / bzang skyong la sogs pa dang / skyes bu dam pa brgyad po gang spos kyi glang po dang / rin chen mtha' yas mdzod dang / shes rab brtsegs pa dang / mchod pa bkod pa dang / seng ge rnam par sgrogs pa'i sgra dbyangs kyi rgyal po dang / blo'i bkod pas legs par brgyan pa la gnas pa dang / seng ge'i stabs kyis 'gro ba dang / spobs pa mtha' yas par bsgrub pa la 'jigs pa med pa dang / byang chub sems dpa' mchog tu dga' ba'i rgyal po la sogs pa dang / stong gsum gyi stong chen po'i 'jig rten gyi khams na gang dag rgyal po chen po bzhi po rnams dang / brgya byin dang / tshangs pa dang / dbang sgyur dang / tshangs pa chen po dang / klu'i bdag po dang / gnod sbyin gyi bdag po dang / lha ma yin gyi bdag po dang / nam mkha' lding gi bdag po dang / mi 'am ci'i bdag po dang / lto 'phye chen po'i bdag po dang / dri za'i bdag po dang / de dag thams cad bcom ldan 'das ga la ba der dong ste/ bcom ldan 'das la me tog sil mas gtor nas 'khod par gyur to// de nas byang chub sems dpa' mchog tu dga' ba'i rgyal pos nyin zhag bdun zas bcad de 'chag cing 'greng la 'dug bzhin du glos ma phab par rmugs pa dang / gnyid med par mngon par brtson par gyur to// de nas bcom ldan 'das la byang chub sems dpa' mchog tu dga' ba'i rgyal pos 'di skad ces gsol to// byang chub sems dpa' chos gang rdzogs par bgyis na sems can thams cad kyi bsam pa dang spyod pa 'tshal bar 'gyur ba dang / sangs rgyas rnams kyi dgongs pa'i bka' la 'jug par 'gyur ba dang / phyin ci log tu ston pa las mi ston par 'gyur ba dang / sgra ji lta ba bzhin du bden pa shes pa la rjes su 'jug par 'gyur ba dang / da ltar gyi sangs rgyas thams cad la sgrib pa med par 'gyur ba dang / 'di lta ste sangs rgyas dang 'grogs pa 'thob cing mthong ba dang / chos kyis nges pa 'thob par 'gyur ba dang / 'jig rten gyi chos la yang spyod la 'jig rten pas kyang mi gos par 'gyur ba dang / snyoms par 'jug pa la gnas kyang de der skye bar mi 'gyur ba dang / mya ngan las 'das pa'i chos la spyod kyang yongs su mya ngan las 'da' bar mi 'gyur ba dang / sangs rgyas kyi smon lam yongs su rdzogs par ma bgyis par nyan thos dang / rang sangs rgyas kyi chos la spyod kyang theg pa de dag gis nges par mi 'byung bar 'gyur ba dang / sangs rgyas rjes su dran pa la sems nag nog ma mchis par 'gyur ba dang / khams sna tshogs la yang 'jug la thams cad kyi rjes su yang 'jug par 'gyur ba dang / zhu ba dang / spobs pa'i bsam pa la zil gyis non par mi 'gyur ba dang / sangs rgyas kyi zhing gi bkod pa mtha' yas pa rab tu 'dzin cing shes rab ma lus par 'thob par 'gyur ba dang / sems can rnams yongs su smin par bgyid la sems can gyi 'du shes la yang mi gnas par 'gyur ba dang / chos kyang ston la/ dmigs pa la yang mi gnas pa dang / mya ngan las 'das pa yang smra la/ nye bar zhi ba gang yang mi dmigs par 'gyur ba dang / byang chub kyi phyir yang spyod la mi gnas par yang 'gyur ba dang / mchis pa dang / ma mchis pa yongs su spangs kyang rgya chen po la mos par 'gyur bar bgyid pa dag // bcom ldan 'das bdag ma 'tshal bzhin du ni mi zhu na/ 'on kyang bcom ldan 'das kyis bstan du gsol/ de nas byang chub sems dpa' mchog tu dga' ba'i rgyal pos de'i tshe tshigs su bcad pa 'di dag gsol to// lha mi gnod sbyin dri za 'khor mang po// mtha' yas ji ltar mos bzhin tshogs lags pas// byang chub sems dpa' rnams kyi spyod pa gang // 'jig rten dag gi mgon po 'od mdzad pa// smra ba'i zla ba la ni zhu lags na// bzhin du bdag la lung bstan gsol// byang chub spyod mchog yon tan thos nas ni// skye bo phal chen 'dun gyur byang chub brtson// byang chub yon tan mchog la dad bskyed nas// yon tan kun mthar phyin la zhu lags na// grags pa mtha' yas bdag gi sems mkhyen tam// rgyal ba ma gtogs dpang gzhan bdag la med// rgyal ba'i yon tan lha mi shin tu skom// stobs bcu'i spyod pa rnam par phye ste gsungs// yon tan mchog spyod byang chub yon tan byung // grags mdzes tshul chen khyod kyi mkhyen spyod gsungs// ji nas ye shes 'od zer 'phro bgyid cing // nag po'i rtsa lag dpung bcas 'joms bgyid la// ji nas stong gsum myur du g.yo bgyid pa// de 'dra'i byang chub spyod pa bde gshegs gsungs// ji nas mtshan gyi me tog rgyas 'gyur zhing // ji nas mtha' yas dbyangs ldan 'gyur ba dang // ji nas ri rab 'dra ba'i ting 'dzin 'gyur// de 'dra'i byang chub sems spyod bshad du gsol// mnyam med mtshungs med g.yo med tshul 'chos med// nga bral dgra bcom dri gsum dri bral ba// dge sbyong mchog ste mkhas pa'i tshogs kyis bstod// khyod la mi mchog dag gi spyod pa zhu// rtogs blo brtan po dran ldan me tog gsung // 'khrul med legs spyad spyod mnga' smra ba'i mchog // dri bsal skyes bzang khyu mchog phan mdzad pa// ci nas rgyal 'gyur de ltar bdag la gsungs// khyod las nyin mtshan dag tu 'di dag gis// mnyan nas byang chub spyod pa yang dag la// yid la byed pa gzhan med bde ba yis// spyod pa 'di la mchog tu spyod par 'gyur// ji nas ting 'dzin ldan zhing gzungs ldan dang // ji nas blo dang shes rab spobs ldan dang // phyogs mtha' yas par sangs rgyas mthong ba dang // tshul dang tshul min dri ba 'dri ba dang // ji ltar ye shes mtshungs med 'gyur ba dang // dge ba sgo brgya dag ni bsgrub pa dang // 'chad pa la ni 'khrul pa med 'gyur ba// stobs bcu'i spyod pa khyod la zhu lags so// srid pa'i bde la chags te'ang mi zhu'o// yul gyis bsgyur slad du yang mi zhu'o// rgyal ba'i bdud rtsi la ni bdag legs 'dun// stobs bcu'i spyod pa bdag la myur du gsungs// de skad ces gsol pa dang / bcom ldan 'das kyis byang chub sems dpa' mchog tu dga' ba'i rgyal po la 'di skad ces bka' stsal to// mchog tu dga' ba'i rgyal po legs so legs so// chos thams cad kyi tshul la nges par ston pa zhes bya ba'i ting nge 'dzin yod de/ byang chub sems dpa' ting nge 'dzin de dang ldan na yon tan de dag 'thob par 'gyur ro// gzhan yang pha rol tu phyin pa brgya nyi shu rtsa gcig yongs su rdzogs par byed do// ting nge 'dzin stong phrag brgyad cu rtsa bzhi 'thob par 'gyur ro// gzungs stong phrag brgyad cu rtsa bzhi 'thob par 'gyur ro// sems can thams cad kyi spyod pa la 'jug pa mkhas pa yang rtogs par 'gyur ro// myur du bla na med pa yang dag par rdzogs pa'i byang chub tu mngon par rdzogs par 'tshang rgya bar yang 'gyur ro// mchog tu dga' ba'i rgyal po chos thams cad kyi tshul la nges par ston pa zhes bya ba'i ting nge 'dzin de gang zhe na/ 'di lta ste ji skad smras pa de bzhin du byed pa nyid do// ji ltar byas pa de bzhin du smra ba nyid do// lus dag par byed do// ngag dag par byed do// sems dag par byed do// phan par 'dod pa nyid do// byams pa'i sems dang ldan pa nyid do// snying rje nyid mi spong ba'o// 'dod pa dag la don du mi gnyer ba nyid do// chos don du gnyer ba nyid do// dad pa chud za bar mi byed pa'o// rang gis dam bcas pa kun tu spyod pa nyid do// nges pa'i tshig la mkhas pa'o// sems can sgrol ba'o// cang shes kyi las can no// lus la mi brkam pa nyid do// sems rgyu ba med pa nyid do// sdug bsngal dang ldan pa rnams la tshim par byed pa nyid do// bde ba dang ldan pa rnams la gzengs stod pa'o// bag med pa rnams la 'doms pa'o// brtson pa rnams la 'chos pa'o// chos la 'gyod pa dag sel ba nyid do// sems can gyi 'du shes la mi gnas pa'o// dngos po'i 'du shes kyis rtog pa med pa'o// 'dzin pa yongs su gcod pa'o// mtshan ma rnam par 'jig pa nyid do// mnyam par gzhag pa la g.yo ba med pa'o// rtag tu ye shes 'tshol ba'o// 'jig rten pa'i gtam rnam par spong ba nyid do// 'jig rten las 'das pa'i gtam 'tshol ba nyid do// dran pa nyams pa med pa nyid do// chos rnams la brjod pa med pa nyid do// ji ltar bya ba bzhin du 'jug pa'o// spyod pa sgrub pa'o// 'jig rten shes pa nyid do// las la mngon par yid ches pa nyid do// ma dad pa yongs su spong ba nyid do// mos pa mang ba nyid do// sangs rgyas yid la byed pa'o// 'phel ba ston pa'o// bsod nams kyi rjes su yi rang ba nyid do// sangs rgyas la gsol ba 'debs pa nyid do// sbyin gnas la phyag 'tshal ba nyid do// bsngags pa brjod pa nyid do// nga rgyal med pa nyid do// dge ba'i rtsa bas ngoms pa med pa nyid do// sbyor bas rtag tu mngon par brtson pa'o// bsgrub pa mi spong zhing rdzogs par byed pa nyid do// rgyu rkyen gyi las bya ba la 'jig rten na rgya che ba'o// bcas pa mi 'dral ba'o// gzhi gcig tu mi 'jog pa nyid do// 'di kho na bden no zhes mngon par zhen pa med pa'o// 'dod pa'i khams la khyim mo zhes brjod pa mi 'jug pa'o// gzugs kyi khams la mngon par zhen pa med pa'o// gzugs med pa'i khams kyi rang bzhin ma yin pa'o// ji ltar mngon par 'du byed pa'i 'bras bu la mngon par yid ches pa nyid do// yo byad la bgo bsha' byed cing sems mnyam pa nyid do// sems can thams cad la g.yos mi ston pa nyid do// sangs rgyas rnams la mi slu ba nyid do// byang chub sems dpa' rnams la rnam par tho mi 'tshams pa'o// bstan pa la ngan du mi brjod pa nyid do// rigs pa dang ldan pa dang rigs pa dang ldan pa ma yin pa la zhe sdang med pa'o// pha rol gyi sde rnyed pa la mi gnas pa'o// bsam pa rdzogs par bya ba mi spong ba'o// nga rgyal spong ba'o// khong khro ba spong ba'o// gti mug yang dag par 'joms pa'o// rnyed pa la kun tu mi spyod pa'o// ngan ngon tsam gyis chog shes pa'o// shes kyi khe spong ba'o// ma rnyed pa la mi dga' ba med pa'o// rnyed pas khengs pa med pa'o// ci rnyed pa la bgo bsha'i ngang tshul can nyid do// par mi byed pa nyid do// mi snyan par zer ba dang du len pa nyid do// tshig bsrung ba'o// blo gsal bar byed pa'o// rigs pa dang ldan pa la skul ma 'debs pa'o// rigs pa dang ldan pa ma yin pa la mi rten pa'o// phyir zhing 'dri ba'o// nang du yang dag 'jog mi spong ba'o// dgon pa yongs su mi gtong ba'o// rtag tu sbyangs pa'i yon tan la gnas pa'o// stong pa nyid la mos pa'o// dngos pos yongs su tshim pa ma yin pa'o// phung po la mi gnas pa'o// khams rnams 'dul ba'o// skye mched la mi dmigs pa nyid do// yul la mi ston pa'o// phyin ci log spong ba'o// sems brtan por bsgrub pa'o// 'phags pa'i gnas pa'o// sems la brkam chags med pa nyid do// sbyin gnas kyi sa thob pa nyid do// mngon par 'du byed pa shin tu sbyangs pa'o// sbyin pas rnam par smin pa mi len pa'o// tshul khrims kyis mi snyems pa nyid do// bzod pas rtog pa med pa'o// brtson 'grus chud za ba med pa'o// bsam gtan gyis skye ba med pa'o// shes rab kyis chud za ba med pa'o// sa la 'jug pa'i pha rol tu phyin pa mnyam pa nyid do// rang gi yon tan gyis snyems pa med pa nyid do// gzhan gyi yon tan la sun mi 'byin pa'o// 'khor ba la mi gnas pa'o// mya ngan las 'das pa la mi dmigs pa nyid do// thar pa la dbang du gyur pa'o// mya ngan las 'das pa la ma chags pa'o// des pa la gnas pa'o// bzhin 'dzum pa'o// khro gnyer dang bral ba nyid do// gsong por smra ba nyid do// 'os pa'i shes rab dang ldan pas gsar bu dang / bar ma dang / rgan rabs la bkur sti byed pa'o// rnam par 'tshe ba med pa nyid do// rtsod pa zhi bar byed pa'o// zhi ba la bsngags pa rjod pa'o// tshogs pa la mngon par brtson pa'o// mdza' ba dang mi mdza' ba la sems mnyam pa nyid do// gzungs 'tshol ba'o// sems can rnams la ni ma la sri zhu che ba lta bu'o// mdzangs pa la ni pha la sri zhu che ba lta bu'o// bla ma rnams la ni mkhan po la sri zhu che ba lta bu'o// byang chub sems dpa' rnams la ni sangs rgyas la gus pa lta bu'o// bsgrub pa rdzogs par byed pa nyid do// de bzhin gshegs pa la bkur sti byed pa'o// dge ba la mos pa nyid do// dkon mchog gsum la zhum pa med pas bkur sti byed pa'o// tha snyad la mi gnas par dang du len pa nyid do// lus la mi lta ba nyid do// srog la lhag par chags pa med pa nyid do// 'tsho ba dag par byed pa'o// bsod snyoms la rgyu ba dag brtson pa mi spong ba'o// tshogs pa'i gnas yongs su spong ba'o// khyim pa rnams la mi bstod pa'o// rab tu byung ba rnams kyi nang na 'du 'dzi la mi gnas pa'o// tshul 'chos pa med pa nyid do// kha gsag med pa nyid do// snyan par smra ba nyid do// byang chub yang dag par len du 'jug pa nyid do// rang bzhin gyis zhum pa med pa nyid do// tshul bzhin la 'jug pa'o// phyir zhing sangs rgyas la bstod pa nyid do// chos la rtag tu sems pa nyid do// dge 'dun la rtag tu rje sa byed pa'o// shes pa dang ldan pa rnams la rtag tu mchod pa byed pa'o// mdzangs pa rnams la rtag tu bsten pa'o// bsam gtan pa rnams la rtag tu bsrung ba'o// rigs pa dang ldan pa rnams la rtag tu skul ma 'debs pa'o// sangs rgyas kyi chos rnams la rtag tu rton pa'o// chos rnams la rtag tu bsgom pa'o// bsod nams la rtag tu yid ches pa nyid do// sems can rnams la rtag tu yangs pa'o// dad pa dang ldan pa rnams la rtag tu byams pa'o// sdug bsngal dang ldan pa rnams sel ba'o// spyod lam dag par byed pa'o// ngo tsha shes pa dang khrel yod pa'o// ngo tsha ba dang 'jigs pa ston pa'i tshul can no// spyod pa ngan pa spong ba nyid do// cho ga la bsten pa'o// spong ba la mngon du phyogs pa'o// 'phags pa'i gnas pa tshol ba'o// dran pa nye bar gzhag pa bsgom pa'o// yang dag par spong ba bsten pa'o// dbang po rnams 'dzin pa'o// stobs rnams zil gyis mi non pa'o// byang chub kyi yan lag rnams lhag par mthong ba'o// lam la phyin ci ma log pa nyid do// zhi gnas rgya che ba'o// lhag mthong la skul ma 'debs pa'o// sems brjed ngas pa med pa nyid do// chos la mngon par dga' ba'o// dmigs pa las yang dag par 'das pa'o// mi gnas pa la mi skrag pa'o// dmigs pa med pa la bag med pa'i 'du shes dang bral ba'o// byang chub sems dpa'i spyod pa kun tu bsrung ba nyid do// sangs rgyas kyi spyod pa tshad med par byed pa'o// mi 'thun pa'i spyod pa la smod pa nyid do// sngon gyi mngon par 'du byed pa la yid byung ba'o// rang gi las yongs su sbyong zhing 'dul ba ma yin pa sbed pa'o// bstan pa sun mi 'byin pa'o// the tsom mi 'dzin pa'o// dus su spyod pa nyid do// dus ma yin pa rnam par spong ba nyid do// 'gro ba dang ldog pa la mkhas pa'o// tshod shes pa nyid do// yo byad kyis chog shes pa'o// mngon par shes pa rgya che ba'o// ting nge 'dzin khong du chud pa'o// spyod pa'i bye brag can no// snying stobs rgya che ba'o// de bzhin gshegs pa rnams kyi bstan pa'o// mi dmigs pas yongs su bzung ba'o// brtson pa dang ldan pa rnams tshim par byed pa'o// sangs rgyas kyi sras rnams kyis bsgom pa'o// byang chub sems dpa' rnams kyi nor yin no// sangs rgyas rnams kyi gnas pa'o// mkhas pa rnams kyi spyod pa'o// cang shes kyi 'gros kyi spyod yul ba'o// chos smra ba rnams kyi spyod yul lo// mos pa mang ba rnams la skul ma 'debs pa'o// 'jig rten gsum gyi mgon po mthong ba'i tshul can no// nor don du gnyer ba rnams kyi mdzod do// rnam par smin pa dang ldan pa rnams kyi zhing ngo // gdungs pa rnams kyi kun dga' ra ba'o// gzungs thob pa rnams kyi skyed mos tshal lo// ting nge 'dzin thob pa rnams kyi rdzing ngo // chos dkar po dang ldan pa rnams kyi ma'o// gtam la mos pa rnams kyi gnas so// mtshan rnams kyi rgyu'o// dpe byad rnams rnam par 'byed pa'o// sangs rgyas kyi zhing yang dag pa'i gnas so// gzungs rab tu thob pa'o// bsgrub pa khong du chud pa'o// shin tu rigs par smra ba nyid do// bdud kyi yul las 'das pa'o// dpa' bo rnams kyi yul lo// nyon mongs pa 'joms pa'o// mi dge ba 'jil ba'o// smon lam dang ldan pa rnams kyi rgyan no// bdud kyis mi phyed pa'o// bstan pa zad mi shes pa'o// mu stegs can rnams kyis shes par dka' ba'o// 'jig rten dang mi mtshungs pa'o// nyan thos kyi chos las 'das pa'o// rang byang chub kyis nges par ma byung ba'o// thams cad mkhyen pa nyid la yang dag par zhugs pa'o// sems can gyi 'gro ba la 'jug pa'o// yang dag pa ji lta ba bzhin du skul ma 'debs pa'o// bza' ba 'dod pa rnams dga' bar byed pa'o// btung ba 'dod pa rnams kyi ro bro ba'o// mya ngan las 'das par 'gro ba rnams kyi snying po'o// mya ngan las 'das par 'gro ba rnams kyi shing rta'o// pha rol tu 'gro ba rnams kyi gru'o// rgal 'dod pa rnams kyi gzings so// snying rje can rnams kyi mar me'o// chos ston pa rnams kyi skar mda'o// mi slu bar 'dod pa rnams kyi gnas so// sbyin par 'dod pa rnams kyi nor yin no// grol bar 'dod pa rnams kyi rig pa'o// rtsed mo don du gnyer ba rnams dang bar byed pa'o// nyan pa'i bsam pa can rnams kyi rgya mtsho'o// ting nge 'dzin thob pa rnams kyi ri rab bo// mig la dga' ba rnams kyi dbang po'o// blta 'dod pa rnams kyi bkod pa'o// sems dang ldan pa rnams dga' ba'o// phyir mi ldog pa rnams kyi gnas so// mi skye ba'i bzod pa thob pa rnams kyi bsam pa'o// las dang po pa rnams kyi bsgom pa'o// skyes bu shes pa dang ldan pa rnams kyi rgyal mtshan no// zhi gnas la bkur sti byed pa rnams kyi byang chub bo// bdag med par smra ba rnams kyi sred med kyi bu'o// thams cad mkhyen pa nyid kyi lam mo// ye shes dang rnam par grol ba rnams kyi skye ba mnyam pa nyid do// lha rnams kyis bsngags pa'o// klu rnams kyis brjed pa'o// mi rnams kyis mchod pa'o// slob pa rnams kyis ngo mtshar du byas pa'o// mi slob pa rnams kyis phyag byas pa'o// byang chub sems dpa' rnams kyis bstod pa'o// chos kyi rje rnams kyis bsgoms pa'o// dbang po sbas pa rnams kyi grong khyer ro// thabs mkhas pa rnams kyi tshul lo// brtson pa rnams kyi rnyed pa'o// the tsom rnams sel ba'o// yid gnyis gcod pa'o// nyon mongs pa rnams sel ba'o// byang chub sems dpa' rnams kyi gzungs so// nad pa rnams kyi sman pa'o// phyin ci log pa rnams gso ba'o// zug rngu rnams 'byin pa'o// brtson par 'dod pa rnams yid la byed pa'o// sgrogs par 'dod pa rnams kyi mi 'jigs pa'o// smra bar 'dod pa rnams kyi so so yang dag par rig pa rgya che ba'o// rnam par 'phrul par 'dod pa rnams kyi rdzu 'phrul lo// nyan 'dod pa rnams kyi 'gro ba'o// blta 'dod pa rnams kyi mig go// mya ngan las 'das pa'i lam mo// ngan song rnams spong ba'o// 'dod pa dang / gzugs dang / gzugs med pa dag las 'das pa'o// sangs rgyas kyi zhing dag rnam par bsgrub pa'o// rdo rje lta bu'i ting nge 'dzin len pa'o// srid pa tha ma pa dag seng ge'i gdan la 'dug pa'o// chud za ba med par don du gnyer ba rnams kyi dge ba'i rtsa ba thams cad do// skyo ba rnams dga' bar byed pa'o// lhung ba rnams 'deg pa'o// rtsom pa rnams brtan por byed pa'o// spyod pa'i khams rnam par bsgrub pa'o// snyom las byed pa dag yid la byed pa'o// theg pa gsum mnyam pa nyid kyi bka' yin no// 'dzin pa thams cad spangs pa'o// thams cad mkhyen pa nyid yongs su rdzogs pa'o// don dam pa smra ba rnams kyi sgo mtha' yas pa bsgrub pa rab tu thob pa'o// stong pa nyid smra ba rnams kyi chos chud mi za ba'o// smon lam gyi sgo'i shugs mthar phyin pa'o// mtshan ma med pa la mos pa rnams la brda sprod pa'o// mthong ba dang / btang snyoms la mos pa rnams kyi dus gsum mnyam pa nyid do// thams cad kyi rjes su song ba la thabs mkhas pa'o// byang chub yongs su ston pa'o// pha rol pos spa dgong du med pa'o// chos smra ba la ma 'khrul bar tshol ba nyid do// zang zing med par chos smra ba la yang dag par bsten pa'o// chos mnyan pa la g.yeng ba med pa'o// 'khor la brnyas pa med pa'o// chos kyi sbyin pa la bar chad med pa'o// nges pa rnams kyi dri ba la ngo mtshar du byed pa'o// 'gyod pa rnam par sel ba'o// sbyor ba la rgyun chad pa med pa'o// ye shes kyi tshogs yongs su mi gtong ba'o// 'dzin pa la gnas pa rnams kyi rnam par grol ba'o// ma rungs pa rnams dul bar byed pa'o// nyon mongs pa rnams 'dor ba'o// mi gnas pa la spyod pa'o// rjes su dran pa 'dod pa rnams kyi dran pa'o// byang chub sems dpa' rnams slong bar byed pa'o// 'khor bzhi la ston pa'o// ro bro ba rnams kyi nang na mngar ba'o// rnam par 'phrul par 'dod pa rnams kyi sgra sgrogs pa'o// srid pa las ldog par 'dod pa rnams kyi sgo 'byed pa'o// mya ngan las 'das par thar pa'o// lus bde ba'o// sems bde ba'o// mkhas pa rnams dga' ba'o// yi dam la brtan pa rnams mi gtong ba'o// de bzhin gshegs pa'i yon tan las mi ldog pa'o// dge ba'i rtsa ba rnams kyi gnas so// mi dge ba rnams nges par 'joms pa'o// 'chal pa'i shes rab can rnams kyi bslab pa'o// rigs pa la gnas pa rnams kyi gnas so// slu ba med par mtshon pa'o// sangs rgyas kyi snang ba sgrub pa'o// ye shes kyi phung po'i snang ba'o// sangs rgyas kyi zhing ston pa'o// dri ba bye ba snyed 'dri ba'o// chos dkar po dag la rtag pa'o// skyo ba'i blo can rnams kyi dmigs pa'o// shes rab chung ba rnams chud mi za ba'o// rig pa can rnams dga' bar 'gyur ba'o// smra 'dod pa rnams kyi spyod pa'i rgyu'o// chos ston pa rnams bsrung ba'o// rgyu thams cad yongs su shes pa'o// chos thams cad la thabs mkhas pa'o// rtog pa'i thabs grub pa'o// de kho na yang dag pa ji lta ba bzhin mthong ba'o// bdag la brda sprod pa'o// gzhan dag yang dag par tshim par byed pa'o// dra ba gcod pa'o// ma rig pa sel ba'o// phung po rnams yongs su shes pa'o// rnam par shes pa yongs su shes pa'o// ming dang gzugs sdud pa'o// skye mched drug mthong ba'o// reg pa yongs su shes pa'o// tshor ba shes pa'o// sred pa rab tu zhi bar byed pa'o// nye bar len pa bor ba'o// srid pa chad pa'o// skye ba choms pa'o// rga shi las 'das pa'o// sdug bsngal shin tu sbyangs pa'o// bde ba la kun tu rangs pa'o// sdug bsngal dang yid mi bde ba rnam par sel ba'o// grub pa rnams gnas par sbyor ba'o// dpyod pa rnams tshim par byed pa'o// snang ba skyon med pa'o// chos kyi rjes su bsgrags pa'o// skyes bu grags pa can rnams kyi mthu rtsal lo// 'byung po dri ma can rnams 'khru ba'o// 'jig tshogs la lta ba rnams nges par 'joms pa'o// thos pa kun tu 'dzin pa'o// chos rnams kun tu 'dzin pa'o// byang chub 'khrul pa med pa nyid do// dge ba thams cad la 'jug pa mi ldog pa'o// dge ba phal cher bsags pa'o// blo bsgrub pa'i gzhi'o// brtson pa dang ldan pa rnams kyi chos kyi tshul lo// 'phags pa'i dge 'dun 'phel bar byed pa'o// phas kyi rgol ba rnams tshar gcod pa'o// chos smra ba rnams la legs so zhes brjod pa'o// byang chub sems dpa' rnams kyi spyod pa'o// rtsed mo 'dod pa rnams kyi zla ba'o// las kyi mtha' don du gnyer ba rnams kyi nyi ma'o// slob par 'dod pa rnams kyi bstan bcos so// phu dud dang bcas pa rnams kyi rgyal po'o// mkhas pa rnams kyi 'dren pa'o// chos dkar po rnams kyi sa bon no// rnam par smin pa'i 'bras bu'i bdud rtsi'o// skye ba dran pa'i gzhi'o// skye ba rab tu thob pa'o// byis pa'i chos rnams la smod pa'o// de bzhin gshegs pa'i chos kyi yon tan yang dag pa'o// ston pa dang 'dzin pa rnam par smin pa mtha' yas pa'o// thams cad mkhyen pa nyid kyi gnas so// ston pa na bde 'gro thob par 'gyur ba'o// yi ger 'dri ba na 'jigs pa thams cad spong ba'o// rgal nas phyir ldog pa med pa'o// rtogs pa brjod pa'i gnas so// 'jig rten pa thams cad kyi bstan pa mnos pa'o// 'das pa'i sangs rgyas thams cad kyis gsungs pa'o// da ltar gyi sangs rgyas rnams kyi ye shes kyi gter ro// ma 'ongs pa'i sangs rgyas rnams kyi dgongs pa yongs su rdzogs par byed pa'o// yang dag pa'i ye shes 'khrugs pa med pa myur du 'thob par 'gyur ba'o// sangs rgyas kyi phyag las byung ba'i phyag rgya'o// sangs rgyas kyi yon tan yongs su dri bar 'dun pa la ngoms pa med pa'o// khong khro ba'i rnam par rig pa rab tu zhi ba'o// thabs mkhas pa rab tu thob pa'o// sa'i khams bsgom pa'o// chu'i khams la 'jug pa'o// me'i khams la snyoms par 'jug pa'o// rlung gi khams la gnas par byed pa'o// nam mkha'i khams rnam par thar pa bsgrub pa'o// shes pa'i khams ston par byed pa'o// 'dus byas la yid byung ba'o// bag la nyal zlog pa'o// khong khro ba sel ba'o// btang snyoms su 'dor ba'o// rang gi gnas pa la mkhas pa'o// gzhan gyi gnas pa la mkhas pa'o// brjod pa 'dod pa rnams kyi yi ge'o// bsgrub pa rnams la mngon par zhen pa med pa'o// ngar 'dzin pa spong ba'o// nga yir 'dzin pa 'dor ba'o// mos pa bzlog pa'i gnas so// sems 'jig pa dang bcas pa'o// sems khyi dang mtshungs pas bsten pa'o// rgya che ba la 'jug pa'o// phra ba rtogs par byed pa'o// ngal ba rnams kyi grib ma'o// chu bo las sgrol ba'o// phas kyi rgol ba rnams kyis mi phyed pa'o// des pa rnams kyi 'khar ba'o// dge ba'i bshes gnyen la bsnyen bkur byed pa'o// rmugs pa dang gnyid rnams spong ba'o// rgod pa las 'das pa'o// the tsom spong ba'o// 'dod pa la 'dun pa sel ba'o// le lo yongs su spong ba'o// bdag tu mi dmigs pa'o// sems can du mi ston pa'o// srog la mi gnas pa'o// chos la brjed ngas pa med pa'o// phyin ci log med pa'i gtam smra ba'o// rigs par smra ba'o// mngon par 'du byed pa la legs par bsams pa'o// cang shes kyi ngo bo'o// zhum pa med pa'i ngo bo'o// sbyin pa dang ye shes la mos pa nyid do// 'khor gyi nang du zhum pa med par 'gro ba nyid do// gzhan la mi smod pa nyid do// rang gi yon tan mi brjod pa'o// byang chub kyi phyir rtag tu gnas pa'o// sbyor bar brtsams pa'o// phyogs 'ga' la yun ring du mi gnas pa'o// yongs su 'dzin pa spong ba'o// bkra shis par yang dag par spyod pa'o// lus kyi ngo bo ma yin pa'o// sems zhum pa med pa nyid do// gnas pa la mkhas pa'o// rjes su dran pa bsgom pa'o// mi g.yo zhing nga rgyal med pa'o// rnam par grol ba tshol ba'o// the tsom nges par byed pa'o// tshangs pa'i gnas pa bskyed pa'o// byams pa'i sems mnyam pa nyid do// snying rjes rjes su 'dzin pa nyid do// dga' bas rang la dga' bar nyams su myong ba nyid do// btang snyoms pa na rjes su chags pa dang / khong khro ba sel ba'o// tshul khrims kyis gzhan rjes su 'dzin pa'o// ting nge 'dzin bsgrub pa la 'jug pa'o// chos thams cad la shes rab kyis rnam par grol bar 'jug pa'o// yi ge bsgrub pa khong du chud pa'o// nges pa'i tshig la mkhas pa'o// brjod pa rtogs pa'o// sgra la 'jug pa'o// mkhas pa'i ngo bo don du gnyer ba nyid do// 'dod pa med par chos kyi sbyin pa rab tu sgrogs pa nyid do// blo gcig tu nges pa la mngon par dga' ba med pa'o// tshul gcig pa la yongs su skyo ba med pa'o// byang chub la blang dor med pa'o// chos thams cad la chud za ba med pa'o// ji lta ba bzhin yongs su ston pa'o// sems can thams cad la slu ba med pa nyid do// smon lam brtan po yongs su rdzogs par byed pa'o// nyin mtshan du sbyor ba la rgyun chad pa med pa'o// byang chub sems dpa'i spyod pa'o// sems can gyi khams la 'jug pa'o// thams cad mkhyen pa nyid bsgrub pa ste/ mchog tu dga' ba'i rgyal po 'di ni chos thams cad kyi tshul la nges par ston pa zhes bya ba'i ting nge 'dzin to// de nas de'i tshe bcom ldan 'das kyis tshigs su bcad pa 'di dag bka' stsal to// spyod pa dag byed 'phags pa rnams kyi lam// rjes su 'thun pa'i tshul yin sems sbyangs pa// spobs pa'i snying po byang chub yan lag tshul// ting 'dzin 'di ni bde bar gshegs pa'i nor// bdud 'dul dri bral kho nas khro ba spangs// srid pa'i sred pa gcod byed shes rab dang // snyan dang grags pa'i yon tan legs 'byor cing // khams gsum dag las nges 'byung mthar yang phyin// ye shes sa yin dge ba'i lam yang yin// 'phags pa'i rigs yin bdud rnams phung byed pa// srid las thar byed bde bar gshegs pas bstod// ting 'dzin 'di ni bde bar gshegs pa'i nor// shin tu mnyam 'jug tshul ni bye ba'i sgo// rjes su rtogs byed tshim byed gcod byed cing // sdug bsngal bcom pa bde ba'i rjes 'jug pa// ting 'dzin 'di ni bde gshegs spyod pa yin// byang chub yan lag me tog dran rtogs byed// ngo tsha shes par legs gnas dge ba bsdus// byang chub yan lag phreng ba bde gshegs dgyes// ting 'dzin mchog de 'di ni gsungs pa yin// byang chub yan lag phreng ba rnam thar pa// rab tu skye byed zhing gi pha mthar phyin// zla ba'i 'od byed snang byed srid gsum 'das// chos mchog 'di kun zla bas bstod pa yin// sems g.yengs tshul 'chos shes khe rnyed pa dag // spangs nas dgon par bsten par 'gyur bya zhing // sbyor ba rnam gsum dag par 'gyur bya na// ting nge 'dzin 'di yang dag bsgrub par gyis// pha rol 'ching dang g.yo dang shes khe'i rgyu// spangs nas rang gi yon tan mi rjod par// chos gos gsum dang bsod snyoms spyod par shog // 'di la sbyor gyur 'jog byed ma gyur// 'phags pa bged pa'i ngang tshul ldan bya zhing // gal te ting 'dzin myur thob 'dod na ni// mkhas pas rtag tu dri ba brtsam par gyis// dris nas yang dag bsgrub la'ang gnas par gyis// tshogs las thag ring zhi gnas dgar 'gyur dang // 'gro kun la ni mdza' bas mnyen bya zhing // tshul 'chos gzhi yi grags pa gzhar btang na// ting 'dzin zhi ba 'di ni btsal bar gyis// ngo tsha shes gos dben pa'i ro yi zas// bsam gtan mal cha stan dang dben pa'i khyim// bdag med rtogs la rtag tu dga' byed na// mkhas pa gzhan gyi bde la 'dod mi 'gyur// gal te ting 'dzin 'di myur thob 'dod na// khros pas smras na gzhan la bzod pa dang // nga rgyal bskyed mi bya zhing nga bral bya// las kyi rnam par smin la'ang mngon dad gyis// ngan song lam dang dmigs la mi sten cing // 'phags pa'i 'gro ba stong la'ang mi sten par// nyin mtshan brtson 'grus stobs la brtsam bya na// tshul gzhan min pa'i ting 'dzin 'di thob bya// mtha' gnyis yid 'ong ma yin lam spangs pa// yang dag tshul 'di lam ni mnyam pa ste// ma byas skye med chos ni sus mthong ba// bsgrub pa 'di la sangs rgyas dgyes par 'gyur// mchog tu dga' ba'i rgyal po 'di ni chos thams cad kyi tshul la nges par ston pa zhes bya ba'i ting nge 'dzin ces bya ste/ de thob pa'i byang chub sems dpas ni chos thams cad phyin ci ma log pa nyid du rtogs so// chos thams cad mi gnas par rtogs so// chos thams cad skye ba med par rtogs so// sangs rgyas kyi chos thams cad byas pa med par rtogs so// chos thams cad gsog tu rtogs so// chos thams cad gsob tu rtogs so// chos thams cad snying po med par rtogs so// gzhan gyis zil gyis mi non to// 'gro ba lnga las rgal to// bdud rlag par byed do// sems can thams cad dga' bar 'gyur ro// mkhas pa rnams kyis mchod par bya ba yin no// chos nyid thams cad mthong ngo // zla ba ltar lhang nger snang ngo // sems can thams cad kyi sems kyi rgyu ba rab tu shes so// bsam pa dag pa rnams la skul ma 'debs pa yin no// stong gsum gyi stong chen po'i 'jig rten gyi khams thams cad shes pa yin no// spyod pa'i sa rjes su thob bo// bdag med pa nyid la 'jug go// nges par 'byung bar bya ba'i khams rab tu shes so// sems can thams cad kyi mngon pa'i nga rgyal med pa'i sa rjes su thob bo// sgrib pa las 'das so// ming dang gzugs kyi rang bzhin rab tu shes so// nges pa'i tshig gi sgo nas sangs rgyas rnams kyis bstan pa rjes su rtogs so// mtshan sum cu rtsa gnyis rab tu thob bo// rnyed pa dang ma rnyed pas gtugs pa las 'das so// 'jig rten na gos pa med pa nyid thob bo// sems can rnams kyi gnas yin no// mya ngan las 'das pa'i sgo 'byed do// sbyin pa po yin no// 'chi ba med par ston pa yin no// mya ngan las 'das pa khong du chud pa yin no// sems can rnams kyi gdung ba sel to// sems can rnams kyi the tsom gcod pa yin no// dbang po drug po dag gis mi gos pa yin no// yi ge'i sgo bcu drug la 'jug pa'i gzungs thob bo// yi ge bcu drug 'thob pa gang zhe na/ a zhes bya ba dang / ra zhes bya ba dang / pa zhes bya ba dang / tsa zhes bya ba dang / na zhes bya ba dang / da zhes bya ba dang / sa zhes bya ba dang / ka zhes bya ba dang / tha zhes bya ba dang / pa zhes bya ba dang / ba zhes bya ba dang / k+sha zhes bya ba dang / tsha zhes bya ba dang / pa zhes bya ba dang / Tha zhes bya ba dang / D+ha zhes bya ba ste/ 'di dag ni bcu drug go// rnam pa bcu drug la 'jug pa'i gzungs las ni mtha' yas pas bsgrub pa'i sa yang thob bo// chos thams cad ya ma brlar rab tu shes so// nges par byed do// sems can thams cad kyi bsam pa shes pa dag skyed par byed do// de la nyon mongs pa thams cad yod pa ma yin no// byis pa thams cad kyis gzung ba'i chos de kho na rab tu shes so// 'jug par byed do// sems can rnams tshim par byed do// legs par smras pas mchod sbyin byed do// 'chi ba med pa'i mchod sbyin nye bar 'jog go// sangs rgyas kyi mdzad pa thams cad mkhyen pa nyid du byed do// yongs su shes pa rjes su 'thob bo// bdag dang gzhan gyi som nyi gcod do// sems can rnams kyi 'gyod pa bsal bar yi dam blangs pa'o// bya ka la ping ka'i sgra dbyangs lta bu 'thob bo// mnyam pa nyid kyis rjes su 'thob bo// seng ge'i sgra sgrogs pa yin no// des pa yin no// bzod pa'i pha rol tu phyin pa la zhugs nas snying rje chen po yongs su rdzogs par byed do// bdud kyi yul las 'das so// dbyangs snyan pa nyid yongs su rdzogs par byed do// nga rgyal spang ba'i phyir bzod pa thob bo// bsam gtan zab mo'i bsam gtan pa yin no// 'gro ba las rgyal ba'i chos ston to// gting thob pa yin no// chos thams cad la stobs dang mthu che ba rjes su 'thob bo// chos thams cad kyi sgo nas shes pa'i phyir shes pa po yin no// sems can thams cad kyi spyod pa dran no// bskal pa grangs med pa nas chos rnams kyi chos de bzhin nyid mngon par rtogs so// rgol ba thams cad shes so// skyo ba'i bsam pa thams cad spong ba 'thob bo// byang chub myur du rtogs so// lha rnams kyis bstod do// shes pas chos thams cad kyi rjes su 'jug go// don thob par bya ba la mkhas pa yin no// de la chos thams cad yang dag par snang ngo // zas su bdud rtsi za'o// the tsom thams cad gcod do// bag chags kyi mtshams sbyor ba 'dor ro// snying rje chen pos 'gebs so// dgongs pa dran no// sngon gyi gnas rjes su dran pa bsgom mo// mya ngan las 'das pa'i yon tan spyod pa myur bar rtogs so// tshogs kyis mchod pa byas pa 'thob bo// nga rgyal thams cad gcog go// mthu'i sa nges par rjes su 'thob bo// sna tshogs pa nyid la 'jug go// bsgrub pa shes so// smin pa thams cad shes so// sangs rgyas kyi zhing rgyas par byed do// phung po'i bdud 'joms so// dgongs pa'i bka' myur du rtogs so// de las bdud myur du rlag par byed do// phas kyi rgol ba myur du 'dul lo// 'jig rten gyi khams dpag tu med pa dag na sangs rgyas mthong ngo // chos kyang nyan to// dam pa'i chos brjed pa med do// ji ltar bsam pa bzhin ting nge 'dzin gyi rnam par rol pa bsgrub pa yang rjes su 'thob ste/ ting nge 'dzin 'di thob pa'i byang chub sems dpa' ni bag yod pas thams cad mkhyen pa nyid du brjod par bya'o// de ci'i phyir zhe na/ 'di ltar gal te de 'dod na skye ba gcig kho nas sam/ 'dod na skye ba gnyis sam/ gsum 'am/ bzhi nas bskal pa'i bar gyis byang chub mngon par rdzogs par 'tshang rgya bar 'gyur ro// de ci'i phyir zhe na/ 'di ltar ting nge 'dzin 'di ni thams cad mkhyen pa nyid kyi phyir ro// de nas bcom ldan 'das kyis de'i tshe tshigs su bcad pa 'di dag bka' stsal to// stobs bcu'i spyod pa tshul 'di 'dzin pa ni// ma 'khrul ma 'khrugs 'dra ba yod min la// 'chi med bdud rtsi 'thob cing lha yul dang // mi yul dpal byed mtshungs med rtsom par 'gyur// stobs bcus bstod pa tshul 'di 'dzin pa ni// dga' byed nyon mongs rdul dang tha ba 'joms// gsal ba'i tshig gis lha mi dga' bar byed// rgyal ba'i yon tan 'os yin srid mun sel// stobs bcu thob bya phyir ni 'di spyod na// 'gro ngan 'joms shing 'gro ba ngan la mkhas// lha mi gzhan blo ngan sel dga' bar 'gyur// blo ldan lam mkhas gzhan spyod rnam par 'byed// tshul 'di spyod pa srid 'gro yangs pa spong // srid song log pa rnams la bskul 'debs shing // lha mi ji ltar 'dod bzhin spyod byed la// mthu ldan dri med zla 'dra'i mig tu 'gyur// bya ba 'di spyod mtshungs pa med pa yin// de la lha mi rtag tu dga' bar 'gyur// blo ldan srid 'gro mi dga' yul 'khrul med// 'khor la sgra sgrogs tshul brgya rnam par 'byed// rgyal ba yon tan grong rdal bdud rtsi'i tshul// 'di 'dzin rang gis len bcug rnam 'byed pa// sbyin bdag mtshan rab mdzes pa sum cu gnyis// thob pas lha dang mi rnams dga' bar byed// 'di la spyod pa mtha' 'khob tshogs sel cing // skye dgu mang 'dul yon tan phal chen 'byed// g.yon can yul dang 'gro mkhas myur bar ni// dge sbyong mchog 'gyur lha mis yon tan bstod// 'chi med nor mchog dag ni thob 'dod na// spyad pa 'di spyod myur du rgyal bar 'gyur// grags ldan yon tan mchog thob dri bsung gtong // lha mi 'jigs med grong khyer zhi bar sgrol// tshul 'di spyod pa 'chi ba med la dga'// gnas na gnas tshe phyogs bcu'i bde gshegs bstod// de ni gtam brjod lha mi rnams dga' la// phan 'dul mnyam gzhag snyan pa spyod mchog smra// lha dang lha min sa steng sdug bsngal las// 'da' bar byed cing bdud dpung rlag par byed// rgyal ba'i thad song mchod byed 'gro gnas mkhas// srid 'gro spong dran rtogs mkhas yon tan 'dzin// ting 'dzin zhi ba mchog 'di 'dzin pa ni// dbang po zhi zhing ye shes mchog 'dzin la// bse ru lta bu spyod cing ngar mi 'dzin// chos kyi skar mda' rtag tu 'bar ba 'ang yin// ye shes rgya mtsho 'di ni ston pa dag // dngos po'i tshul la skad cig par yang rtogs// srid gsum dag na 'di ni gdugs bzhin te// lha mang rgyal po de la stod par byed// zhi ba blta dka' 'di la 'bad pa dag // nyon mongs nyam thag dag ni sel byed cing // bde bar gshegs kyi 'gro bar 'gog pa brjod// nyon mongs rgyun chad srid gsum 'dul bar byed// ting 'dzin mchog rab 'di dag thob pa ni// gzhan gyi spyod pa dran las bdag gi'ang sten// gang gis bde gshegs mkhyen pa mang shes shing // tshul rnams thams cad la ni gnas pa yin// 'di bsgrub pa ni sangs rgyas rigs yin zhing // bsgrub pa bye ba mang po chub par byed// sdug bsngal can gyi reg pa rtag sel cing // mi de 'chi ba med pa ston pa yin// mthong dga' tshig snyan yon tan grags pas 'phags// yon tan dag gis kun tu mngon mdzes la// 'khor gyi nang du phyin na nam mkha' la// ston zla tha zla ba nya ba bzhin// ting nge 'dzin te 'di dag bsten pa ni// 'khor ba na yang 'khor dang longs spyod dang // rus rigs grags pa bde bar gshegs kyis mkhyen// de yi spobs pa rgya mtsho ji bzhin no// rmad du byung ba'i mdo 'di spyod pa ni// chos kyi ngo bo bdag med tshul dag la// ring por mi thogs rtogs shing ston par byed// stong gsum dag gi sman par myur du 'gyur// 'chi ba med par thob par sbyor ba na// stong gsum 'jig rten mi rnams ji snyed dang // gang gA'i klung gi bye snyed sems can khams// de las brgal te ye shes sgo yang 'thob// gang zhig lhag pa'i bsam pas 'di sbyor ba// dug dang mtshon dang mes kyang mi tshugs shing // rgyal pos bkrabs ltung khu sgo'i 'jigs pa'ang med// rgyal po srin po'i 'jigs pa'ang 'byung mi 'gyur// tshig bzhi po ni 'dzin par byed pa na// khyim nas 'chi med nor chud zos mi 'gyur// me dang skems dang gdon gyis mi tshugs shing // long dang zhar dang rmongs par mi 'gyur ro// ting 'dzin zhi ba 'di la sbyor byed pa// de la gang dag gzungs kyi gter yang stsol// gang zhig 'di sbyor de tshe bde bar gshegs// bye ba drug cu gnyis po'ang dgongs par 'gyur// gal te byang chub myur du reg 'dod cing // gal te yon tan zhing mchog 'dod byed pas// mdo mchog tshul 'di la ni sbyor ba na// thams cad mkhyen pa de yi lag tu 'thob// de bas mnyan te 'dir ni sems can gang // byang chub don du dge la dga' bya na// zhag bzhi'i bar du legs par brtson byas pas// stobs bcu dag gi nor ni 'thob par 'gyur// ting 'dzin mchog ma la ni 'jug byed pa// rkang gnyis mchog ma bye ba brgyad cu dang // gzhan yang rgyal ba khrag khrig drug cu rnams// gang dag de la rtag tu dgongs par 'gyur// gang gis mnyan pa rnyed pa legs rnyed la// 'di mnyan nas kyang 'di la mos byas pa// de dag yid gnyis spongs te byang chub la// de dag the tsom 'khor bar phyir mi mthong // de bas mnyan te yang dag spyod 'di la// brtson dang yon tan dag la dga' bya na// mdo 'di bris nas kyang ni 'chang byed pa// thams cad mkhyen nyid nges par lag tu 'thob// ngas mngon shes te bskal pa brgya 'das na// spobs pa'i tog ces bya ba'i rgyal ba byung // de ni ting 'dzin mchog 'di bstan pa dag // rgyal po'i bu ste zla ba dpal gyis mnyan// rgyal srid spangs nas myur bar rab byung ste// des ni nyin mtshan gcig tu mnyan nas kyang // de thun tha ma dag la dus las 'das// zhing gzhan dag tu de ni rdzus te skyes// ji ltar gang gA'i bye ma de bas kyang // mang ba'i zhag tu mtshungs pa med la mchod// byang chub rjes su de rtogs bya ba'i phyir// kun las ting nge 'dzin 'di bskal par mnyan// rgyal ba mar me mdzad lung ston pa gang // rin chen gtsug tor zhes bya'i rgyal de byung // de ltar 'di thos 'bras bu che bas na// de phyir thos nas le lor mi bya'o// lha mi rnams la snyan pa'i dbyangs dag gis// rab tu rtogs par bya zhing mchod bya la// ngas ni rin chen gter dag phye zin gyis// stobs bcu po yi nor 'di gzung bar gyis// mchog tu dga' ba'i rgyal po sngon byung ba 'das pa'i dus bskal pa grangs med pa'i yang ches grangs med pa byung ba de'i tshe de'i dus na/ de bzhin gshegs pa dgra bcom pa yang dag par rdzogs pa'i sangs rgyas spobs pa'i rgyan bkod pa'i dbyangs kyi nga ro snyan par 'brug sgra sgrogs pa zhes bya ba byung ste/ de'i gsung rab la chos smra ba spobs pa mtha' yas pa'i yon tan tog gi rgyal mtshan rnam par 'phrul pa zhes bya ba zhig byung nas de ting nge 'dzin 'di ston pa'i tshe/ rgyal po'i bu skye bo mang po la bsod nams kyi rnam par smin pa dag par sgra sgrogs pas 'bum ri ba'i gos gyon gyon pa bskon te/ 'di snyam du sems can thams cad kyis ting nge 'dzin 'di thob par gyur cig ces sems bskyed do// de dge ba'i rtsa ba des na gang gA'i klung brgyad cu'i bye ma dang mnyam pa'i de bzhin gshegs pa rnams dgyes par byas nas/ thams cad las ting nge 'dzin 'di mnyan te/ ma bstan pa'i chos thams cad kyang snang ngo // rtag tu rdzus te byung bar gyur pa'i skye ba'ang dran no// rgyal po'i bu skye bo mang po la bsod nams kyi rnam par smin pa dag par sgra sgrogs pa de/ sangs rgyas kyi zhing yon tan dpag tu med pa bkod par tshe dpag med ces bya bar byang chub mngon par rdzogs par sangs rgyas par gyur to// dge slong chos smra ba spobs pa mtha' yas pa'i yon tan tog gi rgyal mtshan rnam par 'phrul pa'i nga ro zhes bya ba de ni de bzhin gshegs pa spyan chen po zhes bya bar gyur to// rgyal po'i bu des ting nge 'dzin 'di thos nas bskal pa 'bum phrag bdun cur mngon par 'dus byas pa'i las kyi sgrib pa rnams spangs so// rnam par 'byed pa'i le'u dang / sgo mtha' yas pas bsgrubs pa'i gzungs dang yang skye ba thams cad du ma bral te/ chung ngu na se gol gtogs pa tsam yang ma bral bar gyur to// gzhan yang de bzhin gshegs pa zhal gsal zla ba dri ma med pa'i dpal gyi snying po gzi brjid ces bya ba byung ste/ des de la ting nge 'dzin 'di bstan cing bshad pa na/ tshong dpon gyi bu rgya cher mdzes shing bkod pa legs sems kyis de las mnyan nas khyim nas khyim med par rab tu byung ste/ chung ma bdun cu dang / dpag tshad gcig khor yug tsam gyi gter bzhi dang / skyed mos tshal brgya phrag brgyad dag spangs nas de gos bkram pa'i sa gzhi la rkang pa nam yang 'jog par ma gyur to// de rab tu byung nas lo khri'i bar du bshang gci dang gral ma gtogs par nam yang 'dug pa dang mchil lham bgos pa ma myong ste/ rmugs pa dang gnyid dang bral nas 'chag pa la mngon du brtson par gyur to// de lo khri po de dag 'das nas des sangs rgyas thams cad kyi bka' dang nges pa'i tshig dang dbyangs sdud pa zhes bya ba'i gzungs dang / sgra thams cad la 'jug par khong du chud pa zhes bya ba'i ting nge 'dzin thob ste/ de la lha drug 'bum snyed po de dag kyang bsnyen bkur byed pa la brtson par gyur to// lus dang sems mchog tu dge bar bsgrub pa'i tshe/ lho phyogs na 'jig rten gyi khams yon tan thams cad kyis rab tu brgyan par de bzhin gshegs pa yid 'thad ces bya bar da ltar byang chub mngon par rdzogs par sangs rgyas so// // 'phags pa bskal pa bzang po pa zhes bya ba theg pa chen po'i mdo/ bam po gnyis pa/ de nas bcom ldan 'das kyis de'i tshe tshigs su bcad pa 'di dag bka' stsal to// dper na gang gA'i bye ma snyed// bskal pa mtha' yas dran gyur te// gang tshe spobs pa'i dbyangs zhes bya// 'jig rten mgon po byung bar gyur// de yi gsung rab dag la ni// dge slong chos 'dzin mkhas pa byung // de yis ting 'dzin 'di bshad pa// rgyal po'i bu des mnyan nas ni// de yi gos kyang bskon byas te// yongs su bsngo ba byas nas kyang // mgon po sangs rgyas des mthong nas// tshe dpag med pa byang chub 'thob// sngon gang las rnams byas gyur pa'i// de yi rnam par smin pa dag // ye shes phung po 'di thos pas// ma lus par ni thams cad zad// gzhan yang sangs rgyas dri med zlas// ting nge 'dzin ni bshad pa na// tshong dpon bu yis mnyan nas ni// khyim dag spangs nas nges byung ste// gnyid dang 'dod pa med gyur cing // mchil lham bgos par ma gyur par// de yis lo ni stong phrag bcur// ting nge 'dzin ni bsgom pa byas// 'di thos tsam gyi mod la ni// byang chub mchog ni thob 'gyur te// phyir zhing khyim nor 'dod pa dang // longs spyod dag la dga' ma gyur// sangs rgyas mtha' yas des mthong nas// thams cad dag la yongs zhus te// de yis tshul kun 'dzug pa ni// myur bar rjes su rtogs par gyur// ting 'dzin 'di la sbyor byed des// yid du 'thad ces bya ba yin// bsam pa yongs su rdzogs mdzad pa// byang chub de ni myur du 'thob// phyi ma'i dus na 'byung ba ni// ye shes phyag rgya 'di mnyan kyang // longs spyod med cing bde ba med// rab tu byung bar 'dun pa'ang med// gcig la gcig ni spyo ba dang // gshe ba dang ni bsdigs pa dang // smod pa dag ni sgrogs byed kyang // sangs rgyas 'gyur bar bya zhes zer// khyim na sdug bsngal stong yod pa// bzod 'gyur 'dod pa'i rgyu dag las// ltos nas nyon mongs bran gyur kyang // sangs rgyas 'gyur bar bya zhes zer// de dag gi ni rmi lam du// sangs rgyas mthong nas dbugs 'byin cing // mngon pa'i nga rgyal 'byung gzhan yang // nga la byang chub the tsom med// don phyir ma yin de dag gis// mdo 'di sgra tsam mnyan nas kyang // dbugs dag 'byin byed bdag gis ni// ring por mi thogs byang chub 'thob// de yis yang dag tshul 'di ni// ji bzhin thos shing mnyan byas kyang // 'dzin med phyir zhing chags med pa// bar snang gi ni rlung bzhin no// 'di la mang po kha cig dag // byang chub don phyir rab byung yang // phan tshun shes khe'i gzhi dag las// nyes pa dag ni skyed par 'gyur// shin tu dbul zhing shes rab dman// thos pa tsam gyis nga rgyal can// gzhan la snyems par byed pa des// bdag gis byang chub mthar phyin snyam// sku gdung rnyed dang 'od mthong dang // rgyal ba mchod pas spu zing byed// byang chub thob par shes 'gyur bas// tsam gyis ngo mtshar byed// byang chub shin tu ring gyur pa'i// gang de'i g.yo 'di dag gis kyang // nyams par byas nas phyir zhing ni// de yi rgyal ba shin tu ring // mdo 'di dag ni mnyan nas kyang // byang chub thob par 'gyur shes shing // tshe dpag med gyur blta bya snyam// myur du sangs rgyas blta bya snyam// dmigs pa dag la gnas pa yi// byang chub shin tu ring ba ste// yang dag mtha' la gang mi brtson// de dag la ni lung mi bstan// tshong dpon gyi ni bu 'di yis// nor mdzod gang yin btang mthong nas// de dag rab tu byung nas phyis// slongs mo ster ba'i khyim la chags// 'di 'dra'i ting nge 'dzin ni gang // mar me mdzad las ngas sngon thos// yang dag pa ni mi shes pa// de ni gang yang 'byung mi 'gyur// rin chen rin thang med 'dod phyir// rgya mtshor sha na'i khur khyer ltar// blun po de dag rab byung nas// shes khe'i mchog la rag las so// 'di la thos dang tshul khrims dang // rab tu byung bas dag mi 'gyur// byang chub lam ni bsgrubs 'di la// bag yod par ni gnas par gyis// phyi ma'i dus na gang zhig gis// bshad pa'i tshe na mnyan nas kyang // de nyid la ni rnyed pa'i rgyus// phyir zhing mi snyan pa dag zer// mdun nas kyang ni phyag 'tshal la// legs so zhes ni sbyin byed cing // de la chos gos 'bul byed kyang // mi snyan pa dag zer bar 'gyur// mchi ma dag kyang blags byas shing // bdag nyid dbul ba byas nas kyang // dge 'dun nang du de la ni// sdig pa byed ces phyir zhing smra// slob dpon la ni mchod mi byed// bla ma dag la ri mo med// tsam gyis khro byed cing // khyim sun 'byin dang ldan pa yin// pha rol bsod nams ma dad cing // rang gi skyon la mi sems par// gzhan gyi mchod pa shes nas ni// phrag dog mi bzad skyed par byed// bdag gis gdugs dang rgyal mtshan dang // chos gos dang ni me tog gis// sku gdung dag ni mchod byas nas// byang chub thob par 'gyur zhes zer// mdo 'di dag ni mnyan nas kyang // bde ba thams cad spang byas te// bsgrub pa dag la gnas pa ni// nga yi yang dag mchod 'di yin// dper na rab 'byor mchod byed ltar// bdag gi phung po spangs nas kyang // chos nyid de la mchod byed kyi// sku gdung gzugs la ci zhig mchod// mdo 'di sgom par byed pa na// srog la dga' ba spang bya ste// dgon par rtag tu gnas bya zhing // 'tsho ba'i 'jig rten zad par bya// mchog dga' rgyal po nga las ni// bsgrub pa dag ni mnyan nas kyang // mi dang lhan cig rgyu ba na// nam yang yid brtan mi bya smra// 'di bden 'di ni mi bden zhes// bdag smra ba na de dag ni// dga' bas mi snyan rjod byed pa// de tshe bdag ni nyams par 'gyur// byang chub mchog la phyir zhing ni// shes khe'i spyod yul 'dun pa med// de dag byang chub bkur sti can// de dag rnam grol shin tu ring // sdom pas bsgrubs te ngas thob pa// nga yi bdag nyid chen po dang // rdzu 'phrul gang yang rung ba dag // 'di dag thams cad 'dir mthong ngam// shes kyi khe dang rnyed spangs nas// bzhin du dgon pa na// dben pa dag tu bsten gyis te// sa dang tshul khrims gzungs rnams spyod// bden min ngas ni ma smras pa// khyod la byin gyis brlab bya ste// phyi dus mi bzad pa yi tshe// mdo sde 'di yang khyod la ni// tshe dpag med dang 'jig rten mgon// mi 'khrugs de bzhin 'od zer gtong // de la bye ba drug cu po// sangs rgyas 'khor bcas kun mthong ngam// ston pa 'khor bcas de dag ni// phyi ma'i dus na chos kyang skyong // mdo 'di chos kyi phyag rgya ste// phyi ma'i tshe na bsgrub par 'gyur// yongs su gtad pa 'di mnyan tshe// stong gsum dag kyang g.yos gyur te// lha yis legs so zhes byin zhing // me tog mang po'i char pa bab// de nas byang chub sems dpa' mchog tu dga' ba'i rgyal po byang chub sems dpa' sum khri dang lhan cig tu lus 'dar la mchi ma zag cing skyi bung zhes byed la/ mchan khung nas rngul byung bzhin du stan las langs te/ bcom ldan 'das ga la ba de logs su thal mo sbyar ba btud nas/ bcom ldan 'das la tshig 'thun par 'di skad ces gsol to// bcom ldan 'das slad ma'i dus na brdeg 'tshog la nye bar gnas pa dang / chos smra ba la brnyas pa dang / thams cad mkhyen pa'i ye shes ma mchis pa dang / bstan pa 'jig pa dang ye shes mthong ba chung ba dang / chos dkar po rnam par gzhig pa dang / 'tsho ba'i mthar gyur pa de'i tshe na lus dang srog yongs su btang ste/ bde bar grags pa thams cad bdag gis ral gri lta bus gcad par bgyi zhing // de bzhin gshegs pa'i lam gter sna tshogs pa spobs pa phyin ci ma log pa phyag rgya dge ba'i rtsa ba legs par sdud pa'i rgya mtsho gzungs kyi rigs bdud zil gyis gnon pa thams cad mkhyen pa nyid du bsgrub pa la rjes su rtogs pa'i mdo sde 'di dang 'di lta bu dag bris nas 'chang ba dang ston par bgyid lags so// bcom ldan 'das bdag cag sems can dmyal ba na mchis su lags kyang // ting nge 'dzin rin po che 'di'i slad du ni spro bar bgyid lags so// de nas byang chub sems dpa' mchog tu dga' ba'i rgyal pos de'i tshe tshigs su bcad pa 'di dag gsol to// 'jig rten mgon po ma gtogs par// dpang gzhan su yang ma mchis na// ci nas byang chub bdag 'dun dang // bdag gi bsam pa mkhyen lags sam// rgyal ba slad dus 'jigs chen tshe// bdag gi lus dang srog dag ni// ma lus par ni spangs gyur kyang // ting nge 'dzin 'di gzung bar bgyi// gal te bskal pa tshad med par// sems dmyal gnas na mchis gyur kyang // ting nge 'dzin 'di 'chang ba na// rtag tu de la spro bar bgyi// sems can thams cad gnyer nas ni// zang zing ma mchis chos bstan bgyi// 'du byed thams cad spangs nas kyang // srog chags rnams kyi don dag bgyi// slad dus nye bar gnas pa na// bdag gi lus srog rus pa dang // sha dang chu rgyus zhig kyang rung // bdag gis le lo mi bgyi'o// bshes 'drin thams cad spangs nas ni// dgon gnas dag tu mchi bgyi zhing // byams pas sems can khyab bgyi ste// nad med 'gyur ba'i sman stsal bgyi// spyod yul log pa gang de dag // de dag gi ni mi bslab cing // ci nas mdo 'di spyad pa yang // yang dag ji bzhin spyad par bgyi// ji ltar sangs rgyas mkhyen pa ltar// rtag tu bag mchis par yang bgyi// 'di la thog mar mchi ba dag // sems can rnams la'ang spro bar bgyi// zhugs kyi phung por mchongs kyang rung // 'jigs chen sman chos 'tshal kyang rung // grags pa dang ni mchod slad du// byang chub mchog ma ston mi bgyid// chos kyi rnam grangs 'di bshad pa na/ gang gA'i klung bdun cu'i bye ma dang mnyam pa'i sems can gang dag 'jig rten gyi khams grangs med pa nas lhags te/ de dag gis 'di thos nas kyang bla na med pa yang dag par rdzogs pa'i byang chub las phyir mi ldog par gyur to// byang chub sems dpa' stong po de dag thams cad kyis kyang ting nge 'dzin 'di thob bo// phyi ma'i tshe na gang dag chos smra ba lha 'bum phrag bcu po de dag kyang spro bar mdzad nas byang chub las phyir mi ldog par gyur to// lha dung phyur phrag bdun po dag kyang gang dag chos rnams la chos kyi mig rnam par dag go// 'khor bzhi po mi'i skye dgu bye ba phrag brgyad po dag gis kyang gang dag chos rnams la chos kyi mig skyes so// ngan song gsum po thams cad kyang rab tu zhi bar gyur to// bcom ldan 'das kyi 'od kyis kyang phyogs bcu'i 'jig rten gyi khams gang gA'i klung gi bye ma dang mnyam pa dag tu snang bar gyur to// de'i mod la srid pa'i rtse mo nas mnar med pa'i bar gyi sems can thams cad bde bar gyur to// bcom ldan 'das kyi 'od de las rin po che bkod pa mtha' yas pa'i pad ma 'dab ma 'bum yod pa bye ba khrag khrig byung bar gyur nas/ pad ma thams cad la yang bcom ldan 'das shAkya thub pa ji lta ba bzhin du/ de bzhin gshegs pa rnams 'khor de lta bu dag dang bzhugs te/ mchog tu dga' ba'i rgyal po yang thams cad la gsol ba 'debs la/ sangs rgyas de dag thams cad kyis kyang ting nge 'dzin 'di bka' stsal nas/ sems can grangs med pa dag bla na med pa yang dag par rdzogs pa'i byang chub las phyir mi ldog par mdzad do// 'di ni byang chub sems dpa'i spyod pa la 'jug pa ston pa spyod pa yongs su dag par byed pa zhes bya ba'i le'u ste dang po'o// // de nas bcom ldan 'das kyis byang chub sems dpa' mchog tu dga' ba'i rgyal po la bka' stsal pa/ mchog tu dga' ba'i rgyal po de lta bas na sbyin pa lhur ma byed par/ chos la mchod pa bya ba'i phyir ni mchod pa gyis shig // mchog tu dga' ba'i rgyal po sngon byung ba 'das pa'i dus bskal pa grangs med pa mang po dag byung ba na de bzhin gshegs pa dgra bcom pa yang dag par rdzogs pa'i sangs rgyas gser sdug mdzes pa rnam par nges pa'i 'od kyi gzi brjid kyi rgyal po zhes bya ba zhig byung ste/ sku tshe'i tshad ni dpag tu med do// sangs rgyas kyi zhing gi bkod pa ni mtha' yas so// 'khor ni grangs med do// phyi ma'i dus lnga brgya pa tha ma'i tshe de'i chos smra ba rin po che'i lus mtha' yas par grags pa spyod pa'i mdzod ces bya ba zhig byung bar gyur te/ de ting nge 'dzin 'di ston pa na dge slong gzhan dag gis bstan pa thams cad las bsnyil bar gyur to// de nas chos smra ba de zhum pa med pa'i sems kyis lus dang srog la mi blta bar/ 'di ltar dur khrod du gnas bcas nas rtsa ba dang 'bras bu za zhing ting nge 'dzin 'di bstan pa'i tshe/ de las chos mnyan pa'i phyir rgyal chen bzhi'i ris kyi lha dag nas bzung ste/ 'og min gyi bar gyi lha rnams lhags so// de'i tshe 'khor los sgyur ba'i rgyal po skye bo mang po mngon par dga' zhing mya ngan med pa'i nga ro zhes bya ba zhig byung ste/ des chos smra ba de las ting nge 'dzin 'di mnyan to// mnyan nas kyang chos smra ba de la mi 'jigs pa byin te/ dge slong sangs rgyas kyis yang dag par bka' stsal pa'i ting nge 'dzin 'di ston cig // bdag ni khyod la bsrung zhing skyong ba lags so// des bu stong yang de'i bsrungs mar bkod la/ thogs pa med pa'i sems kyis srog chags sum khri zhig kyang bde ba'i yo byad thams cad sbyor du bcug go// chos smra ba bde bar gnas par byas pa des kyang bskal pa phyed kyi bar du ting nge 'dzin 'di bstan te/ dge ba'i rtsa ba de byas pas chos smra ba dang / rgyal po bu dang bcas shing skye bo'i 'khor dang bcas pa dang / tshogs pa thams cad kyis bskal pa brgyad cur sangs rgyas gtams pa bye ba sum khri mnyes par byas te/ thams cad las ting nge 'dzin 'di thob bo// bsam pa ji lta ba bzhin du sangs rgyas kyi zhing yang yongs su 'dzin par gyur to// mchog tu dga' ba'i rgyal po de'i tshe na chos smra ba de gal te khyod gzhan zhig yin pa snyam du sems na de de ltar mi blta ste/ de bzhin gshegs pa tshe dpag med ni chos smra bar der gyur to// de bzhin gshegs pa mi 'khrugs pa ni 'khor los sgyur ba'i rgyal por gyur to// bskal pa bzang po pa'i sangs rgyas stong ni rgyal po'i bu rnams su gyur to// mchog tu dga' ba'i rgyal po la sogs te byang chub sems dpa' sum khri po 'di dag ni 'di ltar chos smra ba de'i bsam pa ji lta ba bzhin bde bar sbyor ba dang / bsrung zhing skyong bar gyur to// mchog tu dga' ba'i rgyal po 'di ni byang chub sems dpa' rnams kyi ting nge 'dzin yin te/ de lta bas na yang dag par bsgrub par gnas pas byang chub sems dpa'i ting nge 'dzin 'di ni gus pa dang bcas par zung shig // lhogs shig // bri bar gyis shig // ston cig // de nas bcom ldan 'das kyis de'i tshe tshigs su bcad pa 'di dag bka' stsal to// gang gis bskal pa bye ba stong tshang bar// sems can kun la bde ba byin pa bas// la las byang chub mchog sems gcig bskyed pa// de yi bsod nams dper yang bzod mi 'gyur// phyogs bcu dag na sems can ji snyed pa// de dag thams cad rang rgyal gyur de la// bde ba kun gyis bskal par bkur byas kyang // 'di ltar byang chub mchog tsam bsod nams med// 'jig rten sems can kun sangs rgyas gyur te// de dag bsam pa ji bzhin bskal mchod pas// la las byang chub mchog sems gcig bskyed pa// de yi bsod nams dper yang bzod mi 'gyur// gang gis sangs rgyas chos rnams bsrung ba'i phyir// tshig bzhi'i tshigs bcad mi yis gus byed pas// la las byang chub yongs su bsrung ba'i phyir// byang chub sems kyi bsod nams de 'dra med// 'jig rten khams 'di'i sems can gang su dag // de dag thams cad byang chub bkod pa bas// la las phung po med pa'i tshig mnyan nas// skrag med de yi bsod nams khyad par 'phags// gang gA'i klung phrag bye ba bye snyed kyi// bskal par byang chub sems dpas rin po che'i// 'byor pa kun gyis zhing bkang sbyin byin pas// la las byang chub bsrungs 'di khyad par 'phags// rgyal bas gnang ba'i byang chub bsrung bya ba// bsam gyis mi khyab pa yi ting 'dzin 'di// gang zhig tshig bzhi'i tshigs bcad bsrung ba de'i// tshig kun gyis ni brjod par mi nus so// gang zhig ting 'dzin 'di bris 'chang byed pa// dus byed tshe na sangs rgyas phal chen mthong // de ni dran ldan gzhar yang rmongs pa med// gang du 'dod pa der ni skye ba len// ting 'dzin rgyal po la ni dga' byed pa// byang chub ma thob bar du lus bde zhing // de bzhin sems bde mtho ris su yang 'gro// 'phags dang phrad cing sdug bsngal gzhar mi myong // rgyal ba rnams kyi mdzod yin 'od mtha' yas// sgo mo stong phrag khri la 'jug pa dag // stobs mchog gnas te nga yis bstan par byas// ting 'dzin byang chub 'di la sbyor bar gyis// ngas ni tshig gis brjod nus de snyed do// khyod kyis bya ba dag ni 'di yin te// ji srid bar du der 'jug sbyor gyis dang // phyi ma'i dus na gdungs par mi 'gyur ro// ji ltar lag tu 'ongs bzhin ngas bshad de// lhag pa'i bsam pas spyod pa sbyor gyis shig // byams pas bya ba mang po ngas byas pas// pha yis bu la gdams pa bzhin du bya// de nas bcom ldan 'das kyis ting nge 'dzin 'di bstan nas ting nge 'dzin 'di la snyoms par zhugs so// byang chub sems dpa' mchog tu dga' ba'i rgyal po yang snyoms par zhugs te ting nge 'dzin 'di zhag bdun du chos rab tu rnam par 'byed pas rab tu rnam par 'byed do// de nas yangs pa can gyi nang rol na lits+tsha bI brgyad khri bzhi stong dang yangs pa can gyi phyi rol na lits+tsha bI brgyad khri bzhi stong 'khod pa dag 'di snyam du sems par gyur te/ skye bo mang po la phan pa'i phyir dang / skye bo mang po la bde ba'i phyir dang / 'jig rten la thugs brtse ba'i phyir dang / lha dang mi rnams la phan pa dang / bde ba'i don du de bzhin gshegs pa dgra bcom pa yang dag par rdzogs pa'i sangs rgyas 'jig rten du byung ste/ de bzhin gshegs pa dgra bcom pa yang dag par rdzogs pa'i sangs rgyas de nang du yang dag 'jog la zhugs pa de bzhin gshegs pa'i ting nge 'dzin las bzhengs par bdag cag gi nang nas sus gsol ba gdab snyam mo// de nas nang rol na 'khod pa'i lits+tsha bI rnams tshe dang ldan pa shA ri'i bu ga la ba der dong ste phyin nas/ tshe dang ldan pa shA ri'i bu la 'di skad ces smras so// btsun pa shA ri'i bu tshe thung ba'i dus na sangs rgyas 'byung ba yang dkon la/ dad pa yang dkon pas/ de bzhin gshegs pa dgra bcom pa yang dag par rdzogs pa'i sangs rgyas mnyam par bzhag pa de bdag cag la thugs brtse ba'i slad du de bzhin gshegs pa dgra bcom pa yang dag par rdzogs pa'i sangs rgyas de ting nge 'dzin de las legs par bzhengs su gsol cig // de nas tshe dang ldan pa shA ri'i bus lits+tsha bI de dag las tshig de thos nas bcom ldan 'das ga la ba der song ste/ bcom ldan 'das bsam gtan gyis bsam gtan du zhugs shing // ting nge 'dzin gyis ting nge 'dzin du zhugs pa dag btsal yongs su btsal kyang de bzhin gshegs pa'i gnas pa mngon par ma rtogs so// de nas tshe dang ldan pa shA ri'i bu gnas brtan maud gal gyi bu chen po ga la ba der song ste/ lits+tsha bI rnams kyi bsam pa dang rang bzhin de nyid smras so// de nas maud gal gyi bu chen po rdzu 'phrul gyi mthus stong gsum gyi stong chen po'i 'jig rten gyi khams rnams g.yos rab tu g.yos/ kun tu rab tu g.yos nas de bzhin gshegs pa ting nge 'dzin las bzhengs par gsol ba'i phyir tshangs pa'i 'jig rten man chad dbyangs kyis go bar byas kyang ma bzhengs so// de bzhin du tshe dang ldan pa shA ri'i bu dang / tshe dang ldan pa maud gal gyi bu chen po dang / kun shes kauN+Di n+ya dang / tshe dang ldan pa bzang po dang / lag dang / ming chen dang / ba lang bdag dang / sgra gcan 'dzin dang / gang po dang / rab 'byor dang / kA t+yA'i bu dang / 'od srung dang / kun dga' bo dang / gang po ngan dang / ka pi na chen po dang / nye bar 'khor dang / byang chub sems dpa' byams pa yang byang chub sems dpa' lnga stong dang lhan cig tu bcom ldan 'das ga la ba der lhags te/ bcom ldan 'das la 'khor bar bskor nas rang rang gi stan la 'khod do// rgyal po chen po bzhi rnams dang / lha'i dbang po brgya byin dang / shin tu 'thab bral dang / dga' ldan dang / 'phrul dga' dang / gzhan 'phrul dbang byed kyi lha'i bu rnams kyang 'dod pa na spyod pa'i lha'i bu dpag tu med pa dag dang lhan cig tu bcom ldan 'das ga la ba der song ste lhags nas/ bcom ldan 'das kyi zhabs la mgo bos phyag 'tshal te/ bcom ldan 'das nyid la 'dud cing phyogs gcig tu 'khod par gyur to// tshangs pa dang / 'od gsal dang / dge rgyas dang / 'bras bu che ba nas gnas gtsang ma'i ris kyi lha'i bar du de bzhin du sbyar te/ lha'i bu dpag tu med pa dag dang lhan cig tu bcom ldan 'das nyid la 'dud cing phyogs gcig tu 'khod par gyur to// de'i tshe byang chub sems dpa' mchog tu dga' ba'i rgyal po de zhag bdun du yid la gzhan mi byed par nang du yang dag 'jog la zhugs par gyur to// des zhag bdun 'das pa dang bsams dpyad de/ nang du yang dag 'jog las langs nas/ byang chub sems dpa' yon tan la dbang du gyur pa dag dang / 'khor gyi khyams ga la ba der dong ste lhags nas phyag btsal te/ bcom ldan 'das kyi spyan sngar thal mo sbyar nas stan la 'khod par gyur to// de nas bcom ldan 'das ting nge 'dzin de las mkhyen bzhin du bzhengs te thams cad dang ldan pa'i 'khor la glang po che'i lta stangs kyis gzigs nas cang mi gsung bar bzhugs par gyur to// de nas byang chub sems dpa' mchog tu dga' ba'i rgyal pos/ bcom ldan 'das la 'di skad ces gsol to// bcom ldan 'das kyis chos kyi bka' mchid 'bel ba bka' stsal ba'i dus la bab ste/ de lta lags pas/ gal te zhus nas zhu ba lung bstan pa'i slad du bcom ldan 'das kyis bdag la skabs phye na/ bcom ldan 'das la bdag phyogs 'ga' zhig zhu'o// de skad ces gsol pa dang / bcom ldan 'das kyis byang chub sems dpa' mchog tu dga' ba'i rgyal po la 'di skad ces bka' stsal to// rigs kyi bu khyod ci dang ci 'dod pa de bzhin gshegs pa la zhus shig dang ngas zhu ba zhus pa de dang de lung bstan pas khyod kyi sems rangs par bya'o// de skad ces bka' stsal pa dang / byang chub sems dpa' mchog tu dga' ba'i rgyal pos bcom ldan 'das la 'di skad ces gsol to// bcom ldan 'das 'di na bdag gcig pu dben par zhugs te/ nang du yang dag 'jog la zhugs pa na 'di snyam du gang dag byang chub sems dpa' 'di dag byang chub kyi don du yang dag par 'grub par 'gyur ba dang / de dag byang chub kyi don du pha rol tu phyin pa dag gis dge ba'i rtsa ba sogs par 'gyur ro snyam bgyid na/ bcom ldan 'das de la pha rol tu phyin pa sems can rnams la phan 'dogs pa zhig gam/ pha rol tu phyin pa byang chub la phan 'dogs pa zhig gam/ pha rol tu phyin pa zag pa dang bcas pa zhig gam/ pha rol tu phyin pa zag pa med pa zhig gam zhes de ltar brtags te ci nas kyang pha rol tu phyin pa gang la byang chub sems dpa' yang dag par 'phel ba dang / byang chub sems dpa' rnams kyi chos kyi tshul thog ma dang / bar ma dang / tha ma'i bar du legs par gzung ba bskyed pa dang / thabs la mkhas pa'i spyod pa de dag mchog tu dga' ba ches mang po rab tu thob par bgyi ba'i slad du/ bcom ldan 'das kyis rgya cher bka' stsal du gsol/ bcom ldan 'das kyis bka' stsal pa/ mchog tu dga' ba'i rgyal po legs so legs so// mchog tu dga' ba'i rgyal po khyod gang gi phyir de bzhin gshegs pa la don 'di nyid dri bar sems pa khyod legs so// de lta mod kyi khyod kyis 'das pa'i sangs rgyas bye ba phrag dgu bcu dag las kyang zhu ba 'di nyid zhus so// mchog tu dga' ba'i rgyal po de'i phyir shin tu legs par nyon la tshul bzhin du yid la zung shig dang ngas bshad do// bcom ldan 'das de ltar 'tshal lo// de nas bcom ldan 'das kyis byang chub sems dpa' mchog tu dga' ba'i rgyal po la 'di skad ces bka' stsal to// mchog tu dga' ba'i rgyal po yongs su sbyong bar byed pa'i pha rol tu phyin pa drug yod do// snang bar byed pa'i pha rol tu phyin pa drug yod do// 'jig rten gyi pha rol tu phyin pa drug yod do// sems can la dmigs pa'i pha rol tu phyin pa drug yod do// gnas pa'i pha rol tu phyin pa drug yod do// 'khor ba'i pha rol tu phyin pa drug yod do// kun nas nyon mongs pa'i pha rol tu phyin pa drug yod do// gzhan la phan 'dogs pa'i pha rol tu phyin pa drug yod do// gnas kyi pha rol tu phyin pa drug yod do// byang chub kyi pha rol tu phyin pa drug yod do// ye shes kyi pha rol tu phyin pa drug yod do// bdag la phan 'dogs pa'i pha rol tu phyin pa drug yod do// 'thob pa'i pha rol tu phyin pa drug yod do// re ba'i pha rol tu phyin pa drug yod do// rnam pa gsum lta ba'i pha rol tu phyin pa drug yod do// las byed pa'i pha rol tu phyin pa drug yod do// lam shin tu sbyangs pa'i pha rol tu phyin pa drug yod do// brtson pa mi 'dor ba'i pha rol tu phyin pa drug yod do// rigs pa'i pha rol tu phyin pa drug yod do// bya ba'i pha rol tu phyin pa drug yod do// bya ba ma yin pa'i pha rol tu phyin pa drug yod do// rlom pa'i pha rol tu phyin pa drug yod do// brtsams pa'i pha rol tu phyin pa drug yod do// dge ba'i pha rol tu phyin pa drug yod do// rno ba'i pha rol tu phyin pa drug yod do// zab pa'i pha rol tu phyin pa drug yod do// sna tshogs pa'i pha rol tu phyin pa drug yod do// bkod pa'i pha rol tu phyin pa drug yod do// thub pa med pa'i pha rol tu phyin pa drug yod do// sems can la dmigs pa'i pha rol tu phyin pa drug yod do// chos la dmigs pa'i pha rol tu phyin pa drug yod do// zhi gnas la dmigs pa'i pha rol tu phyin pa drug yod do// lhag mthong la dmigs pa'i pha rol tu phyin pa drug yod do// thams cad pa'i pha rol tu phyin pa drug yod do// phyogs gcig pa'i pha rol tu phyin pa drug yod do// nyams pa med pa'i pha rol tu phyin pa drug yod do// bcos ma ma yin pa'i pha rol tu phyin pa drug yod do// dbul po ma yin pa'i pha rol tu phyin pa drug yod do// phyir mi ldog pa'i pha rol tu phyin pa drug yod do// rnam par bsgrubs pa'i pha rol tu phyin pa drug yod do// dag pa'i pha rol tu phyin pa drug yod do// brtan pa'i pha rol tu phyin pa drug yod do// brtun pa'i pha rol tu phyin pa drug yod do// ngoms pa'i pha rol tu phyin pa drug yod do// 'jig rten pa'i pha rol tu phyin pa drug yod do// 'jig rten las 'das pa'i pha rol tu phyin pa drug yod do// bla na med pa'i pha rol tu phyin pa drug yod do// g.yeng ba med pa'i pha rol tu phyin pa drug yod do// mi 'khor ba'i pha rol tu phyin pa drug yod do// 'khor ba'i pha rol tu phyin pa drug yod do// thun mong ba'i pha rol tu phyin pa drug yod do// thun mong ma yin pa'i pha rol tu phyin pa drug yod do// rnam par 'ged pa'i pha rol tu phyin pa drug yod do// rnam par smin pa med pa'i pha rol tu phyin pa drug yod do// ngo bo nyid kyi pha rol tu phyin pa drug yod do// dngos po med pa'i pha rol tu phyin pa drug yod do// rgya che ba'i pha rol tu phyin pa drug yod do// rgyas pa'i pha rol tu phyin pa drug yod do// mtha' yas pa'i pha rol tu phyin pa drug yod do// 'tshol ba'i pha rol tu phyin pa drug yod do// rgal ba'i pha rol tu phyin pa drug yod do// mngon par dga' ba'i pha rol tu phyin pa drug yod do// mngon par dga' ba med pa'i pha rol tu phyin pa drug yod do// thos pa 'dzin pa'i pha rol tu phyin pa drug yod do// 'khor bar yun ring ba'i pha rol tu phyin pa drug yod do// rgyun chad pa med pa'i pha rol tu phyin pa drug yod do// 'dod pa'i yon tan yongs su smin par bsngos pa'i pha rol tu phyin pa drug yod do// bsam gtan yongs su bsngos pa'i pha rol tu phyin pa drug yod do// mngon par shes pa'i pha rol tu phyin pa drug yod do// 'jig rten pa'i bzo'i gnas kyi pha rol tu phyin pa drug yod do// byams pas yongs su bsngos pa'i pha rol tu phyin pa drug yod do// snying rjes yongs su bsngos pa'i pha rol tu phyin pa drug yod do// dga' bas yongs su bsngos pa'i pha rol tu phyin pa drug yod do// btang snyoms kyis yongs su bsngos pa'i pha rol tu phyin pa drug yod do// log par lta bas yongs su bsngos pa'i pha rol tu phyin pa drug yod do// yang dag par lta bas yongs su bsngos pa'i pha rol tu phyin pa drug yod do// gnas par lta bas yongs su bsngos pa'i pha rol tu phyin pa drug yod do// mi gnas par lta bas yongs su bsngos pa'i pha rol tu phyin pa drug yod do// gnas med pas yongs su bsngos pa'i pha rol tu phyin pa drug yod do// nga rgyal gyi pha rol tu phyin pa drug yod do// bzod pa'i pha rol tu phyin pa drug yod do// phan 'dogs pa'i pha rol tu phyin pa drug yod do// phan mi 'dogs pa'i pha rol tu phyin pa drug yod do// lhag ma dang bcas pa'i pha rol tu phyin pa drug yod do// lhag ma med pa'i pha rol tu phyin pa drug yod do// rigs pa'i pha rol tu phyin pa drug yod do// rigs pa'i khyad par la gnas pa'i pha rol tu phyin pa drug yod do// sangs rgyas 'byung ba phun sum tshogs par byed pa'i pha rol tu phyin pa drug yod do// dran pa nyams pa med par byed pa'i pha rol tu phyin pa drug yod do// sangs rgyas 'byung ba rab tu 'thob pa khyim gyi dngos po la gnas pa'i pha rol tu phyin pa drug yod do// nges par 'byung ba bsgrub pa'i pha rol tu phyin pa drug yod do// mang du thos pa bsgrub pa'i pha rol tu phyin pa drug yod do// rab tu byung ba'i ngang tshul rgyun mi chad pa'i pha rol tu phyin pa drug yod do// mngon par shes pa la gnas pa'i pha rol tu phyin pa drug yod do// mngon par shes pa rgyun chad pa med pa'i pha rol tu phyin pa drug yod do// lus 'dod pa'i pha rol tu phyin pa drug yod do// gnas pa'i pha rol tu phyin pa drug yod do// ldan pa'i pha rol tu phyin pa drug yod do// rnam par smin pa mang po'i pha rol tu phyin pa drug yod do// rnam par smin pa med pa'i pha rol tu phyin pa drug yod do// mngon par dga' ba med pa'i pha rol tu phyin pa drug yod do// dus su sbyin pa dang mtshungs par ldan pa'i pha rol tu phyin pa drug yod do// 'od kyi pha rol tu phyin pa drug yod do// 'od mtha' yas pa'i pha rol tu phyin pa drug yod do// rnam par smin pa bde ba'i pha rol tu phyin pa drug yod do// phyir mi ldog pa'i pha rol tu phyin pa drug yod do// dga' ba'i pha rol tu phyin pa drug yod do// rnam par dag pa'i pha rol tu phyin pa drug yod do// 'jig rten pa'i chos las 'das pa'i pha rol tu phyin pa drug yod do// skye ba bkod pa'i pha rol tu phyin pa drug yod do// rigs phun sum tshogs pa'i pha rol tu phyin pa drug yod do// 'khor phun sum tshogs pa sgrub par byed pa'i pha rol tu phyin pa drug yod do// 'khor mi phyed pa sgrub par byed pa'i pha rol tu phyin pa drug yod do// rnam par smin pa dag pa skyed par byed pa'i pha rol tu phyin pa drug yod do// phyogs rnam par lta ba'i pha rol tu phyin pa drug yod do// yongs su shes pa yongs su bsgrags pa'i pha rol tu phyin pa drug yod do// bag yod pa'i pha rol tu phyin pa drug yod do// brdzi ba med pa'i pha rol tu phyin pa drug yod do// mya ngan las 'das pa'i pha rol tu phyin pa drug yod do// dbang che bar grags pa'i pha rol tu phyin pa drug yod do// skul ba'i pha rol tu phyin pa drug yod do// brjed ngas pa med pa'i pha rol tu phyin pa drug yod do// mtshan sum cu rtsa gnyis dang dpe byad rnams phan tshun 'brel ba'i pha rol tu phyin pa drug yod do// mngon par 'byung ba'i pha rol tu phyin pa drug yod do// dus kyi pha rol tu phyin pa drug yod do// dus shes pa'i pha rol tu phyin pa drug yod do// rnam par dbye ba'i pha rol tu phyin pa drug yod do// 'jig rten dang 'thun par 'jug pa'i pha rol tu phyin pa drug yod do// rtogs pa'i pha rol tu phyin pa drug yod do// spong ba'i pha rol tu phyin pa drug yod do// rdo rje lta bu'i pha rol tu phyin pa drug yod do// mun pa med pa'i pha rol tu phyin pa drug yod do// zil gyis mi non pa'i pha rol tu phyin pa drug yod do// bdud kyi dpung 'joms pa'i pha rol tu phyin pa drug yod do// g.yo ba med pa'i pha rol tu phyin pa drug yod do// skad cig gcig dang ldan pa'i pha rol tu phyin pa drug yod do// mnyam par ma bzhag pa'i pha rol tu phyin pa drug yod do// mnyam par bzhag pa'i pha rol tu phyin pa drug yod do// yongs su smin par byed pa'i pha rol tu phyin pa drug yod do// sangs rgyas kyi pha rol tu phyin pa drug yod do// thams cad mkhyen pa nyid kyi pha rol tu phyin pa drug yod do// lhag ma med pa'i pha rol tu phyin pa drug yod do// lhag ma dang bcas pa'i pha rol tu phyin pa drug yod do// dang du len pa'i pha rol tu phyin pa drug yod do// rtogs par byed pa'i pha rol tu phyin pa drug yod do// rgya che ba'i pha rol tu phyin pa drug yod do// yid byung ba'i pha rol tu phyin pa drug yod do// gzhan la dge ba'i pha rol tu phyin pa drug yod do// gzhan gyi pha rol tu phyin pa drug yod do// de bzhin du sbyar te/ yang dag par spong ba re re'i pha rol tu phyin pa drug drug go// rdzu 'phrul gyi rkang pa bzhi po re re'i yang pha rol tu phyin pa drug drug go// bsam gtan bzhi po dag gi yang pha rol tu phyin pa drug drug go// dran pa nye bar gzhag pa bzhi po dag gi yang pha rol tu phyin pa drug drug go// bden pa bzhi po dag gi yang pha rol tu phyin pa drug drug go// dbang po lnga po re re'i yang pha rol tu phyin pa drug drug go// stobs lnga po dag gi yang pha rol tu phyin pa drug drug go// byang chub kyi yan lag bdun po dag gi yang pha rol tu phyin pa drug drug go// 'phags pa'i lam yan lag brgyad po dag gi yang pha rol tu phyin pa drug drug go// zhi gnas la dmigs pa'i pha rol tu phyin pa drug go// lhag mthong la dmigs pa'i pha rol tu phyin pa drug go// rig pa la dmigs pa'i pha rol tu phyin pa drug go// rnam par grol ba bsgrub pa'i pha rol tu phyin pa drug go// dge slong gis 'khor nye bar 'ong ba sgrub pa'i pha rol tu phyin pa drug go// so so yang dag par rig pa bzhi po dag gi yang pha rol tu phyin pa drug drug go// yongs su skyo ba med pa'i pha rol tu phyin pa drug go// sbyin pa las nges par byung ba'i pha rol tu phyin pa drug go// tshul khrims las nges par byung ba'i pha rol tu phyin pa drug go// bzod pa las nges par byung ba'i pha rol tu phyin pa drug go// brtson 'grus las nges par byung ba'i pha rol tu phyin pa drug go// bsam gtan las nges par byung ba'i pha rol tu phyin pa drug go// shes rab las nges par byung ba'i pha rol tu phyin pa drug go// mig dang / rna ba dang / sna dang / lce dang / lus dang / sems kyi pha rol tu phyin pa drug go// gzhan la phan par yongs su bsngos pa'i zang zing gi pha rol tu phyin pa drug go// bdag la phan par yongs su bsngos pa'i zang zing gi pha rol tu phyin pa drug go// chos kyi pha rol tu phyin pa drug go// don gyi pha rol tu phyin pa drug go// rtogs pa'i pha rol tu phyin pa drug go// spro ba'i pha rol tu phyin pa drug go// stong pa nyid kyi pha rol tu phyin pa drug go// mtshan ma med pa'i pha rol tu phyin pa drug go// smon pa med pa'i pha rol tu phyin pa drug go// gzhan gyi pha rol tu phyin pa drug go// rnam par smin pa gzhan gyi pha rol tu phyin pa drug go// sbyor ba'i pha rol tu phyin pa drug go// de bzhin gshegs pa'i stobs bcu po dag gi yang pha rol tu phyin pa drug drug go// mi 'jigs pa bzhi po dag gi yang pha rol tu phyin pa drug drug go// snying rje chen po'i pha rol tu phyin pa drug go// sha'i spyan gyi pha rol tu phyin pa drug go// lha'i spyan gyi pha rol tu phyin pa drug go// shes rab kyi spyan gyi pha rol tu phyin pa drug go// chos kyi spyan gyi pha rol tu phyin pa drug go// sangs rgyas kyi spyan gyi pha rol tu phyin pa drug go// rang byung gi pha rol tu phyin pa drug go// rnam par rol pa'i pha rol tu phyin pa drug go// gting dpag dka' ba'i pha rol tu phyin pa drug go// sangs rgyas kyi chos ma 'dres pa brgyad po re re'i 'ang pha rol tu phyin pa drug drug go// mkhas pa'i pha rol tu phyin pa drug go// ji lta ba bzhin gyi pha rol tu phyin pa drug go// rang bzhin mthong ba'i pha rol tu phyin pa drug go// 'dod pa na spyod pa'i las kyi pha rol tu phyin pa drug go// gzugs na spyod pa'i las kyi pha rol tu phyin pa drug go// gzugs med pa na spyod pa'i las kyi pha rol tu phyin pa drug go// dkar po rnam par mthong ba'i sa'i pha rol tu phyin pa drug go// rigs kyi sa'i chos kyi pha rol tu phyin pa drug go// brgyad pa'i chos kyi pha rol tu phyin pa drug go// rgyun du zhugs pa'i chos kyi pha rol tu phyin pa drug go// lan cig phyir 'ong ba'i chos kyi pha rol tu phyin pa drug go// phyir mi 'ong ba'i chos kyi pha rol tu phyin pa drug go// dgra bcom pa'i chos kyi pha rol tu phyin pa drug go// rang sangs rgyas kyi pha rol tu phyin pa drug go// byang chub sems dpa'i pha rol tu phyin pa drug go// zad pa shes pas rab tu phye ba'i pha rol tu phyin pa drug go// mi skye ba shes pas rab tu phye ba'i pha rol tu phyin pa drug go// byin gyi rlabs kyi pha rol tu phyin pa drug go// dam pa'i chos gnas pa'i pha rol tu phyin pa drug go// mngon par shes pa'i pha rol tu phyin pa drug go// spyod lam gyi pha rol tu phyin pa drug go// phan par 'dod pa'i pha rol tu phyin pa drug go// nyon mongs pa med pa'i pha rol tu phyin pa drug go// spangs pa'i pha rol tu phyin pa drug go// tshe'i 'du byed 'dor ba la dbang sgyur ba'i pha rol tu phyin pa drug go// mya ngan las 'das pa'i pha rol tu phyin pa drug go// cho 'phrul gyi pha rol tu phyin pa drug go// bstan pa rnam par dbye ba'i pha rol tu phyin pa drug go// ring bsrel rnam par dbye ba'i pha rol tu phyin pa drug go// mchog tu dga' ba'i rgyal po de lta bas na byang chub sems dpa' ni pha rol tu phyin pa brgya nyi shu rtsa gcig po'i bsam pas byang chub sems dpa' sems dpa' chen po rnams chos thams cad la khyad par can nyid 'thob par 'gyur ro// mtshungs pa med pa nyid 'thob par 'gyur ro// gzhan la rag ma las pa'i shes pa nyid thob par 'gyur ro// 'dus byas thams cad zil gyis kyang gnon la srid pa yang yang dag par 'grub par byed do// the tsom thams cad gcod pa yang dag par 'grub par 'gyur ro// thams cad mkhyen pa nyid 'thob pa yang dag par 'grub par 'gyur ro// des pha rol tu phyin pa 'di dag yongs su rdzogs par byas pas ting nge 'dzin brgyad khri bzhi stong dag 'thob par 'gyur ro// gzungs kyi sgo mo brgyad khri bzhi stong dag sgrub par 'gyur ro// sangs rgyas kyi rnam par rol pa lnga brgya dag sgrub par 'gyur ro// sems can thams cad kyi spyod pa'i yul la mkhas pa nyid du 'gyur ro// de skad ces bka' stsal pa dang / byang chub sems dpa' mchog tu dga' ba'i rgyal pos bcom ldan 'das la 'di skad ces gsol to// bcom ldan 'das kyis sangs rgyas kyi yul nges par ston pa zhes bgyi ba'i chos kyi rnam grangs 'di mdor bsdus te bka' stsal gyi don rgyas par phye ste ma gsungs pas bdag gis ma 'tshal to// de lta lags pas/ bcom ldan 'das kyis skye bo mang po la phan pa'i phyir dang / skye bo mang po la bde ba'i phyir dang / skye bo mang po la thugs brtse ba'i phyir dang / lha dang mi rnams kyi don dang / phan pa dang bde bar 'gyur ba de rgya cher legs par bshad du gsol/ de skad ces gsol pa dang / bcom ldan 'das kyis byang chub sems dpa' mchog tu dga' ba'i rgyal po la 'di skad ces bka' stsal to// mchog tu dga' ba'i rgyal po de'i phyir legs par rab tu nyon la yid la zung shig dang rgya cher bshad do// bcom ldan 'das de ltar 'tshal lo zhes nas byang chub sems dpa' mchog tu dga' ba'i rgyal po bcom ldan 'das kyi ltar nyan pa dang / bcom ldan 'das kyis 'di skad ces bka' stsal to// mchog tu dga' ba'i rgyal po de la yongs su sbyong bar byed pa'i pha rol tu phyin pa drug gang zhe na/ byang chub tu sems ma bskyed pa byang chub kyi phyir sbyin pa dang / tshul khrims dang / bzod pa dang / brtson 'grus dang / bsam gtan dang / shes rab la dga' ba'i ngo bo yin yang sngon yang dag par rdzogs pa'i sangs rgyas dang sems can gzhan su yang rung ba dag la byang chub ces rab tu rjod par mi byed cing smon pa'i sems yod pa gang yin pa de ni yongs su sbyong bar byed pa'i pha rol tu phyin pa drug ces bya'o// de la snang bar byed pa'i pha rol tu phyin pa drug gang zhe na/ pha rol tu phyin pa'i chos dang / byang chub tu sems bskyed pas byang chub tu sems skye ba sbyin pa sngon du 'gro ba'am/ tshul khrims sngon du 'gro ba'am/ bzod pa sngon du 'gro ba'am/ brtson 'grus sngon du 'gro ba'am/ bsam gtan sngon du 'gro ba'am/ shes rab sngon du 'gro ba zhig gam zhes bdag nyid dpyod par byed pa gang yin pa de ni snang bar byed pa'i pha rol tu phyin pa drug go// de la 'jig rten gyi pha rol tu phyin pa drug gang zhe na/ sems can la dmigs pa'i sbyin pa dang / tshul khrims dang / bzod pa dang / brtson 'grus dang / bsam gtan dang / shes rab gang yin pa 'di dag ni 'jig rten gyi pha rol tu phyin pa drug ces bya'o// de la sems can la dmigs pa'i pha rol tu phyin pa drug gang zhe na/ sems can rnams sbyin pas sdud par byed pa na/ byang chub kyi phyir gdams ngag mi ston par sems can 'di dag bde bar gyur cig pa de ni sems can la dmigs pa'i sbyin pa'i pha rol tu phyin pa'o// tshul khrims kyis sems can bde bar byed pa de ni sems can la dmigs pa'i tshul khrims so// stong pa nyid shes pa med par sems can thams cad la bzod par byed pa de ni sems can la dmigs pa'i bzod pa'o// sems can rnams rnam par grol bar bya ba'i phyir brtson 'grus rtsom pa de ni sems can la dmigs pa'i brtson 'grus so// sems la 'dzin pa med par bya ba'i phyir bdag tu dmigs pa'i bsam gtan sems la 'dzin pa med pa de ni sems can la dmigs pa'i bsam gtan no// dmigs pa'i 'du shes dang ldan pa'i shes rab kyis sems can rnams bskyab pa'i phyir/ byang chub tu yongs su sngo zhing byang chub mngon par rdzogs par sangs rgyas par bya ba gang yin pa de ni sems can la dmigs pa'i pha rol tu phyin pa drug go// de la gnas pa'i pha rol tu phyin pa drug gang zhe na/ yi dam la brtan pa lhag pa'i bsam pas byang chub kyi phyir yongs su bsngos pa gang yin pa de ni byang chub kyi phyir gnas pa'i sbyin pa'i pha rol tu phyin pa'o// rtog pa med pa'i tshul khrims byang chub kyi phyir yongs su sngo zhing bcabs pa med pa de ni byang chub kyi phyir gnas pa'i tshul khrims kyi pha rol tu phyin pa'o// nam byang chub kyi bar du sdug bsngal thams cad bzod pa brtan par smon pa de ni byang chub kyi phyir gnas pa'i bzod pa'i pha rol tu phyin pa'o// nam thams cad mkhyen pa nyid ma thob kyi bar du bskal pa grangs med pa'i bar du spyod pa rgyun ma bcad pa de ni byang chub kyi phyir gnas pa'i brtson 'grus kyi pha rol tu phyin pa'o// dmigs su med pas rab tu phye ba bsam gtan gyi pha rol tu phyin pa chos kyi 'du shes rab tu phye ba ma yin zhing byang chub khong du chud pa de ni byang chub kyi phyir gnas pa'i bsam gtan gyi pha rol tu phyin pa'o// nam byang chub kyi bar du chos thams cad la bsam gyis mi khyab pa dang / brtag tu med pas rab tu phye ba ji lta ba bzhin mngon par rtogs pa de ni byang chub kyi phyir gnas pa'i shes rab kyi pha rol tu phyin pa ste/ 'di dag ni gnas pa'i pha rol tu phyin pa drug ces bya'o// de la 'khor ba'i pha rol tu phyin pa drug gang zhe na/ nam byang chub kyi bar du 'khor ba na longs spyod chen po 'thob pa'i sbyin pa'i pha rol tu phyin pa zad par mi 'gyur ba gang yin pa de ni 'khor bar yongs su bsngos pa'i sbyin pa'i pha rol tu phyin pa'o// tshe'i tshad yongs su rdzogs pa'i bar du 'khor ba na gnas pa gang yin pa de ni 'khor bar yongs su bsngos pa'i tshul khrims kyi pha rol tu phyin pa'o// gnod sems med par pha rol la snying brtse ba'i spyod pas nye bar gnas pa gang yin pa de ni 'khor bar yongs su bsngos pa'i bzod pa'i pha rol tu phyin pa'o// bskal pa grangs med par skyo ba med pas dge ba'i chos rnams la sbyor ba gang yin pa de ni 'khor bar yongs su bsngos pa'i brtson 'grus kyi pha rol tu phyin pa'o// skye ba la dmigs pa'i bsam gtan gang yin pa de ni 'khor bar yongs su bsngos pa'i bsam gtan gyi pha rol tu phyin pa'o// pha rol tu phyin pa 'di dag lhag par mthong ba'i ched du byang chub tu yongs su bsngo ba dang / las kyi gnas dang / bzo'i gnas thams cad la ji lta ba bzhin shes pa gang yin pa de ni 'khor bar yongs su bsngos pa'i shes rab kyi pha rol tu phyin pa'o// de la kun nas nyon mongs pa'i pha rol tu phyin pa drug gang zhe na/ 'dod pa'i yon tan sngon du btang ste/ sems can rnams yongs su smin par byed pa ni dper na seng ge'i rgyal po'i bus chung ma stong phrag brgyad cu rtsa bzhi po rnams/ nam thams cad mkhyen pa nyid kyi byang chub la ma bkod kyi bar du skyabs gsum du 'gro zhing mi'i gnas na 'khod pa gang yin pa de ni kun nas nyon mongs pa la dmigs pa'i sbyin pa'i pha rol tu phyin pa'o// dper na rwa gcig pa'i rdzing bur sems can la dmigs pa'i tshul khrims 'di byams pas yongs su bsngos pa gang yin pa de ni kun nas nyon mongs pa la dmigs pa'i tshul khrims kyi pha rol tu phyin pa'o// pha rol dang 'thun par bya ba'i phyir 'dod pa'i yon tan la mi smod pa gang yin pa de ni kun nas nyon mongs pa la dmigs pa'i bzod pa'i pha rol tu phyin pa'o// brtson 'grus kyis pha rol skrag par byed de/ dper na ku sha'i rgyal po'i bu'i rtogs pa brjod pa las rgya cher shes par bya ba gang yin pa de ni kun nas nyon mongs pa la dmigs pa'i brtson 'grus kyi pha rol tu phyin pa'o// bdag tu lta ba las byung ba'i bsam gtan ngar 'dzin pa gang yin pa de ni kun nas nyon mongs pa la dmigs pa'i bsam gtan gyi pha rol tu phyin pa'o// shes rab kyis cho lo dang / rgyan po dang / bya long gi rtsed mo la mngon par dga' zhing ye shes kyi pha rol tu phyin pa dmigs pa dang bcas pas byang chub tu yongs su bsngo ba gang yin pa de ni kun nas nyon mongs pa la dmigs pa'i shes rab kyi pha rol tu phyin pa'o// de la gzhan la phan 'dogs pa'i pha rol tu phyin pa drug gang zhe na/ 'dod pa'i yon tan gyis sems can yongs su smin par byed pa gang yin pa de ni gzhan la phan 'dogs pa'i sbyin pa'i pha rol tu phyin pa'o// byams pas gzhan la gnod par mi gnas pa gang yin pa de ni gzhan la phan 'dogs pa'i tshul khrims kyi pha rol tu phyin pa'o// chos de la bzod cing mi smod pa gang yin pa de ni gzhan la phan 'dogs pa'i bzod pa'i pha rol tu phyin pa'o// lha dang mi'i ris kyi phun sum tshogs pa sgrub par 'gyur ba'i brtson 'grus ni/ dper na brgya byin gyis gsol ba btab pas/ bram ze chen po kin tu zhes bya bas sems can rnams mtho ris su bkye ba gang yin pa de ni phan 'dogs pas yongs su bsngos pa'i brtson 'grus kyi pha rol tu phyin pa'o// chos de la sems kyis sbyor ba gang yin pa de ni gzhan la phan 'dogs pa'i bsam gtan gyi pha rol tu phyin pa'o// byang chub kyi phyir yang dag par 'dzin du 'jug cing rkyen de dag gis sems can tshim par byed pa gang yin pa de ni gzhan la phan 'dogs pa'i shes rab kyi pha rol tu phyin pa'o// // 'phags pa bskal pa bzang po pa zhes bya ba theg pa chen po'i mdo// bam po gsum pa/ de la gnas kyi pha rol tu phyin pa drug gang zhe na/ dmigs par lhung ba'i sbyin pa rnam par bged pa la re bas phye ba gang yin pa de ni gnas kyi sbyin pa'i pha rol tu phyin pa'o// dngos po la gnas pa'i tshul khrims gang yin pa de ni gnas kyi tshul khrims kyi pha rol tu phyin pa'o// sems can la dmigs pa'i bzod pa gang yin pa de ni gnas kyi bzod pa'i pha rol tu phyin pa'o// rnam par rtog pa can gyi brtson 'grus gang yin pa de ni gnas kyi brtson 'grus kyi pha rol tu phyin pa'o// bdag tu zhugs pa'i bsam gtan gang yin pa de ni gnas kyi bsam gtan gyi pha rol tu phyin pa'o// zhi ba dang nye bar ma zhi ba'i chos rnams la rtogs pas rab tu phye zhing kun nas dkris par 'dug pa gang yin pa de ni gnas kyi shes rab kyi pha rol tu phyin pa ste/ 'di dag ni gnas kyi pha rol tu phyin pa drug go// de la byang chub kyi pha rol tu phyin pa drug gang zhe na/ byang chub kyi phyir mi skye ba'i chos la bzod pa dang rab tu ldan pa'i sbyin pa gang yin pa de ni sbyin pa'i pha rol tu phyin pa'o// lus dang sems la mi dmigs pa'i tshul khrims gang yin pa de ni tshul khrims kyi pha rol tu phyin pa'o// chos rnams la ji lta ba bzhin du bzod pa gang yin pa de ni bzod pa'i pha rol tu phyin pa'o// lus dang sems la mi dmigs par gnas pa'i brtson 'grus gang yin pa de ni brtson 'grus kyi pha rol tu phyin pa'o// chos la mnyam pa nyid dang ldan pa'i sems gang yin pa de ni bsam gtan gyi pha rol tu phyin pa'o// chos thams cad la ji lta ba bzhin du yongs su shes pa gang yin pa de ni shes rab kyi pha rol tu phyin pa ste/ 'di dag ni byang chub tu yongs su bsngos pa'i pha rol tu phyin pa drug go// de la ye shes kyi pha rol tu phyin pa drug gang zhe na/ rgyun mi 'chad par sems can yongs su smin par bya ba'i phyir thabs mkhas pas rab tu phye ba gang yin pa de ni ye shes kyi sbyin pa'i pha rol tu phyin pa'o// ji ltar tshigs su bcad pa lnga brgya bya ba dang / ya mtshan can dgu bcu rtsa drug po thams cad rnam par spong bas rab tu phye ba sdug bsngal spang ba dang / yang dag pa'i lta ba spang bar bya ba ma yin pas rab tu phye ba dang / bde 'gro sgrub par byed pa gang yin pa de ni ye shes kyi tshul khrims kyi pha rol tu phyin pa'o// ye shes kyi rnam pas sdug bsngal bzod cing gang dag 'dod chags mi smod par pha rol po yongs su smin par byed pas phye ba gang yin pa de ni ye shes kyi bzod pa'i pha rol tu phyin pa'o// ji ltar rta'i rgyal po rngog ldan bdag nyid sdug bsngal dang du len cing gang dag brtson 'grus kyis bdag dang gzhan la phan pa dang bde ba'i phyir gnas pa 'di ltar 'gron pa lnga brgya thar bar byas pa dang / 'di ltar kyi rgyal po seng ges 'gron pa rnams thar bar byas pa gang yin pa de ni ye shes kyi brtson 'grus kyi pha rol tu phyin pa'o// bsam gtan yang bskyed/ gzugs med pa yang bskyed/ nyan thos kyi chos kyang bskyed mod kyi/ gang dag de dag gis nges par mi 'byung ba gang yin pa de ni ye shes kyi bsam gtan gyi pha rol tu phyin pa'o// ye shes kyis chos ji lta ba'i phyir 'di ltar sman chen po dang / 'di ltar byang chub kun tu rgyu'i mi dge ba bcu rnam par spong ba sems can su la yang med pa gang yin pa de ni ye shes kyi shes rab kyi pha rol tu phyin pa'o// de la bdag la phan 'dogs pa'i pha rol tu phyin pa drug gang zhe na/ bdag longs spyod chen po 'grub par yongs su bsngos pa gang yin pa de ni bdag la phan 'dogs pa'i sbyin pa'i pha rol tu phyin pa'o// bde 'gro lha dang mir skye bar bsgrub pa'i tshul khrims gang yin pa de ni bdag la phan 'dogs pa'i tshul khrims kyi pha rol tu phyin pa'o// bzod pa thob pa'i rnam par smin pa'i mdzes shing kha dog mchog tu rgyas pa thob pa dang / dbang che bar grags par 'gyur ba gang yin pa de ni bdag la phan 'dogs pa'i bzod pa'i pha rol tu phyin pa'o// byang chub kyi phyir gzhan la rag ma las par spyod cing bdag nyid kyi brtson 'grus kyis dpyod par byed pa gang yin pa de ni bdag la phan 'dogs pa'i brtson 'grus kyi pha rol tu phyin pa'o// bsam gtan bskyed pas 'jig pa'i bskal pa dang / 'chags pa'i bskal pa bdun gyi bar du 'jig rten 'dir mi 'ong ba gang yin pa de ni bdag la phan 'dogs pa'i bsam gtan gyi pha rol tu phyin pa'o// pha rol gyi ngor mi lta zhing lus kyi las dang / ngag gi las dang / yid kyi las bden pa'i rjes su 'jug pa gang yin pa de ni bdag la phan 'dogs pa'i shes rab kyi pha rol tu phyin pa ste/ 'di dag ni bdag la phan 'dogs pa'i pha rol tu phyin pa drug go// de la 'thob pa'i pha rol tu phyin pa drug gang zhe na/ sbyin pa'i rnam par smin pa longs spyod chen po 'thob pa gang yin pa 'di dang / byang chub kyi phyir yongs su bsngo ba gang yin pa de ni 'thob pa'i sbyin pa'i pha rol tu phyin pa'o// rnyed pa chen po'i phyir sems la kun nas nyon mongs pa med pa gang yin pa dang / byang chub kyi phyir yongs su bsngo ba gang yin pa de ni 'thob pa'i tshul khrims kyi pha rol tu phyin pa'o// byang chub kyi phyir gzhan la gnod pa mi byed cing dam pa'i chos yongs su spong bar mi 'gyur ba gang yin pa de ni 'thob pa'i bzod pa'i pha rol tu phyin pa'o// brtun pa'i brtson 'grus tshad med pa gang yin pa de ni 'thob pa'i brtson 'grus kyi pha rol tu phyin pa'o// bya ba thams cad mngon par bsgrub pa'i ting nge 'dzin thob pa gang yin pa de ni 'thob pa'i bsam gtan gyi pha rol tu phyin pa'o// chos thams cad mnyam pa nyid du rtogs pa gang yin pa de ni 'thob pa'i shes rab kyi pha rol tu phyin pa ste/ 'di dag ni 'thob pa'i pha rol tu phyin pa drug go// de la re ba'i pha rol tu phyin pa drug gang zhe na/ dmigs pas bskyed pa'i sbyin pa byang chub kyi phyir yongs su bsngos pa gang yin pa de ni re ba'i sbyin pa'i pha rol tu phyin pa'o// lus dang ngag dmigs pa can gyi tshul khrims rnam par smin pa byang chub kyi phyir sbyor ba gang yin pa de ni re ba'i tshul khrims kyi pha rol tu phyin pa'o// ji lta ba bzhin mthong ba gang yin par chos rnams la so sor brtags pas dang du len pa gang yin pa de ni re ba'i bzod pa'i pha rol tu phyin pa'o// lung du ma bstan pa'i shes pas chos de dang de dag la brtson zhing pha rol gnon pa gang yin pa de ni re ba'i brtson 'grus kyi pha rol tu phyin pa'o// bsam gtan gyi pha rol tu phyin pa byang bar byas pas spong ba la mtshan mar mi 'dzin pa gang yin pa de ni re ba'i bsam pa bskyed pa'i bsam gtan gyi pha rol tu phyin pa'o// lung du ma bstan pa khong du chud par bya ba'i phyir/ shes rab kyi pha rol tu phyin pa'i spyi bor son par 'gyur ram/ mi 'gyur ram/ yun ji tsam gyis 'gyur/ su zhig gis 'gyur snyam pa gang yin pa de ni re ba'i shes rab kyi pha rol tu phyin pa ste/ 'di dag ni re ba'i pha rol tu phyin pa drug go / de la rnam pa gsum lta ba'i pha rol tu phyin pa drug gang zhe na/ 'dus byas kyi thabs kyang rgyun mi gcod la/ 'bras bu 'dus ma byas sbyin par byed pa gang yin pa de ni rnam pa gsum lta ba'i sbyin pa'i pha rol tu phyin pa'o// lam la zhugs pa'i tshul khrims gang yin pa de ni rnam pa gsum lta ba'i tshul khrims kyi pha rol tu phyin pa'o// phyi dang nang gi chos rnams la mi rtag pa dang / sdug bsngal ba dang / bdag med pas rab tu phye ba gang yin pa dang / chos 'di dag la bzod pa gang yin pa de ni rnam pa gsum lta ba'i bzod pa'i pha rol tu phyin pa'o// thogs pa med pa'i ye shes kyi dmigs pa dang ldan zhing lhag mthong sngon du 'gro ba'i sems kun nas nyon mongs pa med pa gang yin pa de ni rnam pa gsum lta ba'i brtson 'grus kyi pha rol tu phyin pa'o// bsam gtan dang / lhag mthong dang ma bral bas nyon mongs pa de dag rab tu zhi bar bya ba'i phyir/ gnas pa gang yin pa de ni rnam pa gsum lta ba'i bsam gtan gyi pha rol tu phyin pa'o// rten cing 'brel par 'byung ba dang mi 'gal bar thabs dang shes rab la mkhas pas yongs su zin pas nyon mongs pa spang ba'i phyir gnas pa ni ma yin gyi/ ji lta ba bzhin yongs su shes shing smon lam gyi dus su yongs su smin par byed pa dang ldan pa gang yin pa de ni rnam pa gsum lta ba'i shes rab kyi pha rol tu phyin pa ste/ 'di dag ni rnam pa gsum lta ba'i pha rol tu phyin pa drug go// de la las byas pa'i pha rol tu phyin pa drug gang zhe na/ bsdu ba'i dngos po dang ldan pas sems can rnams la sbyin pa gang yin pa de ni las byas pa'i sbyin pa'i pha rol tu phyin pa'o// tshul khrims kyis skye bo mang po smin par byed pa gang yin pa de ni las byed pa'i tshul khrims kyi pha rol tu phyin pa ste/ dper na sreg pa'i skyes pa'i rabs las me bsad pa dang / sems can thar bar byas pa lta bu ste/ de yang gang gi phyir blta zhe na/ bsdu ba'i dngos po'i phyir skye bo rnams la snyan par smra ba'o// bzod pa'i pha rol tu phyin pas skye bo mang po yongs su smin par bya ba'i phyir gnas pa gang yin pa de ni dper na ka ling ka'i rgyal pos lus dum bu brgyad du gtubs kyang bzod pa ma btang ba dang / ji ltar mgo bcad kyang sdug bsngal gyi tshor ba dang du len pa'i bar du sbyar te/ thams cad du dka' ba spyad pa de ni las byed pa'i bzod pa'i pha rol tu phyin pa ste/ de yang gang gi phyir blta zhe na/ bsdu ba'i dngos po'i phyir don spyod pa'o// snying rje chen po sngon du btang ste/ dus shes pa dang ldan pa'i brtson 'grus kyis skye bo mang po yongs su smin par bya ba dang / sems can rnams la skul bar byed pa gang yin pa de ni las byed pa'i brtson 'grus kyi pha rol tu phyin pa ste/ de yang gang gi phyir blta zhe na/ bsdu ba'i dngos po'i phyir don 'thun pa'o// bsam gtan yongs su sbyang bar ma byas shing shes rab kyi pha rol tu phyin pa dang ldan pas chos thams cad la thogs pa med pa gang yin pa de ni las byed pa'i bsam gtan gyi pha rol tu phyin pa ste/ de yang gang gi phyir blta zhe na/ rnam par thar pa stong pa nyid kyi sgo'i phyir ro// shes rab kyis dge ba'i chos thams cad la rmongs pa med par gnas shing // skye bo mang po byang chub kyi phyir yang dag par 'dzin du 'jug pa dang / dngos po ji lta ba bzhin yongs su shes la chung ngu na rnam par thar pa smon pa med pa'i sgo yongs su bzung ba gang yin pa de ni las byed pa'i shes rab kyi pha rol tu phyin pa ste/ 'di dag ni las byed pa'i pha rol tu phyin pa drug go// de la lam shin tu sbyangs pa'i pha rol tu phyin pa drug gang zhe na/ yang dag pa'i lta ba la zhugs shing ltas dang dge mtshan spangs pa'i sbyin pa dang ldan pa ma yin par yongs su bsngos pa gang yin pa de ni lam shin tu sbyangs pa'i sbyin pa'i pha rol tu phyin pa'o// yang dag pa'i ngag dang / yang dag pa'i 'tsho ba dang / yang dag pa'i las kyi mtha' dang ldan pa'i tshul khrims gang yin pa de ni lam shin tu sbyangs pa'i tshul khrims kyi pha rol tu phyin pa'o// mi skye ba'i chos la bzod pa ma btang ba gang yin pa de ni lam shin tu sbyangs pa'i bzod pa'i pha rol tu phyin pa'o// lus dang sems la mi dmigs pa gang yin pa de ni lam shin tu sbyangs pa'i brtson 'grus kyi pha rol tu phyin pa'o// dmigs pa med pa'i ting nge 'dzin la mi g.yeng ba gang yin pa de ni lam shin tu sbyangs pa'i bsam gtan gyi pha rol tu phyin pa'o// mtshan mar 'dzin pa med pas shes rab yang dag pa'i lta ba dang ldan la yang dag pa'i dran pa bskyed pas byang chub phyogs gcig pa mthar phyin par bya ba dang / phyir mi ldog par bya ba'i phyir gnas pa gang yin pa de ni lam shin tu sbyangs pa'i shes rab kyi pha rol tu phyin pa ste/ 'di dag ni lam shin tu sbyangs pa'i pha rol tu phyin pa drug go// de la brtson pa mi 'dor ba'i pha rol tu phyin pa drug gang zhe na/ dngos po thams cad yongs su gtong ba byang chub kyi phyir thabs mkhas pas yongs su bsngos pa gang yin pa de ni brtson pa mi 'dor ba'i sbyin pa'i pha rol tu phyin pa'o// sems can rnams bde 'gro thob par bya ba'i phyir mi dmigs pa sngon du btang ba nyams pa med pa'i tshul khrims la gnas pa gang yin pa de ni dper na dga' ldan nas byang chub sems dpa' 'chi 'pho ba na stong gsum g.yo ba dang gnas par bya ba'i phyir sangs rgyas kyi zhing yongs su dag pa phun sum tshogs pa 'dzin pa de ni brtson pa mi 'dor ba'i tshul khrims kyi pha rol tu phyin pa'o// bzod pas pha rol gyi dge ba'i rtsa ba bsgrub pa'i phyir nye bar gnas shing 'jig rten gyi chos brgyad kyis mi gos pa gang yin pa de ni brtson pa mi 'dor ba'i bzod pa'i pha rol tu phyin pa'o// brtson 'grus kyis thams cad mkhyen pa'i ye shes yang dag par 'dzin pa dang / sems can rnams la byams pas yongs su bsngos pa gang yin pa de ni brtson pa mi 'dor ba'i brtson 'grus kyi pha rol tu phyin pa'o// snyoms par 'jug pa'i rnam pa thams cad bsgrub pa'i bsam gtan tshad med pa yongs su 'dzin pa gang yin pa de ni brtson pa mi 'dor ba'i bsam gtan gyi pha rol tu phyin pa'o// chos thams cad la mkhas par bya ba'i phyir dang / gang mngon par shes pas nges par 'byung ba'i phyir smon lam yongs su bsngos pa'i shes rab la gnas pa gang yin pa de ni brtson pa mi 'dor ba'i shes rab kyi pha rol tu phyin pa ste/ 'di dag ni brtson pa mi 'dor ba'i pha rol tu phyin pa drug go// de la rigs pa'i pha rol tu phyin pa drug gang zhe na/ mya ngan las 'das pa dang ldan pa'i sbyin pa gang yin pa de ni rigs pa'i sbyin pa'i pha rol tu phyin pa'o// 'dod chags dang bral bar yongs su bsngos pa'i tshul khrims gang yin pa de ni rigs pa'i tshul khrims kyi pha rol tu phyin pa'o// 'gog par yongs su bsngos pa'i bzod pa gang yin pa de ni rigs pa'i bzod pa'i pha rol tu phyin pa'o// nye bar zhi ba rtsom pa'i brtson 'grus gang yin pa de ni rigs pa'i brtson 'grus kyi pha rol tu phyin pa'o// lta bar gyur pa rab tu zhi bar byed pa dang / nyon mongs pa 'joms par byed pa'i bsam gtan gang yin pa de ni rigs pa'i bsam gtan gyi pha rol tu phyin pa'o// sngags dang / sman dang / gtsug lag dang / sa g.yo ba shes pa dang / dus tshigs dang / lo shes pa dang / yi ge shes pa dang / mngon par shes pa dang / snying rje chen po dang / bde 'gro dang / ngan 'gro'i las rjes su shes par gnas shing thams cad mkhyen pa nyid kyi phyir mngon par zhen pa med pa'i shes rab kyi pha rol tu phyin pa gang yin pa de ni rigs pa'i shes rab kyi pha rol tu phyin pa ste/ 'di dag ni rigs pa'i pha rol tu phyin pa drug ste/ de dag ni mi 'jigs pa bzhi las blta bar bya'o// de la bya ba'i pha rol tu phyin pa drug gang zhe na/ sems can la phan pa'i phyir yongs su bsngo zhing bdag nyid kyang sbyin pa byed la gzhan dag kyang yang dag par 'dzin du 'jug pa gang yin pa de ni bya bar gtogs pa'i sbyin pa'i pha rol tu phyin pa'o// sems can la dmigs pa'i byams pa bsgrub pa gang yin pa de ni bya bar gtogs pa'i tshul khrims kyi pha rol tu phyin pa'o// las kyi rnam par smin pa la rton pa'i bzod pa gang yin pa de ni bya bar gtogs pa'i bzod pa'i pha rol tu phyin pa'o// dge ba bcu dang ldan pa'i brtson 'grus gang yin pa de ni bya bar gtogs pa'i brtson 'grus kyi pha rol tu phyin pa'o// mi rtag pa dang / sdug bsngal ba dang / bdag med pa la dmigs pa'i bsam gtan gang yin pa de ni bya bar gtogs pa'i bsam gtan gyi pha rol tu phyin pa'o/ dge ba'i chos rnams chud mi za bar bya ba dang / mi dge ba'i chos rnams spang bar bya ba'i phyir thabs mkhas pas skye bo mang po la phan 'dogs pa'i shes rab gang yin pa de ni bya bar gtogs pa'i shes rab kyi pha rol tu phyin pa ste/ 'di dag ni bya ba'i pha rol tu phyin pa drug go// de la bya ba ma yin pa'i pha rol tu phyin pa drug gang zhe na/ 'dod pa'i yon tan gyis sems can rnams yongs su smin par byed pa gang yin pa de ni bya bar gtogs pa ma yin pa'i sbyin pa'i pha rol tu phyin pa'o// bya ba ma yin pa'i 'byung ba'i tshul khrims gang yin pa de ni bya ba ma yin par gtogs pa'i tshul khrims kyi pha rol tu phyin pa'o// sred pas yongs su bsngos shing sems can yongs su smin par byed pa'i yul la bzod pa gang yin pa de ni bya ba ma yin par gtogs pa'i bzod pa'i pha rol tu phyin pa'o// 'jig rten pa'i gad mo dang / dga' ba dang / rtsed mo dang / sngags dang / smra ba dang / brjod pa dang / cho lo dang / rgyan po dang / yo byad rnams kyis sems can yongs su smin par byed pa gang yin pa de ni bya ba ma yin par gtogs pa'i brtson 'grus kyi pha rol tu phyin pa'o// btang snyoms dang byang chub kyi yan lag gis phye ba'i bsam gtan gang yin pa de ni bya ba ma yin par gtogs pa'i bsam gtan gyi pha rol tu phyin pa'o// shin tu sbyangs pa dang ldan pa'i shes rab gang yin pa de ni bya ba ma yin par gtogs pa'i shes rab kyi pha rol tu phyin pa ste/ dper na rgyal po'i bu blun po lkugs pa lta bu ste/ 'di dag ni bya ba ma yin par gtogs pa'i pha rol tu phyin pa drug go// de la rlom pa'i pha rol tu phyin pa drug gang zhe na/ yongs su bsngo ba dang bral ba'i sbyin pa gang yin pa de ni rlom pa'i sbyin pa'i pha rol tu phyin pa'o// bdag tshul khrims dang ldan pa byang chub tu yongs su bsngo ba gang yin pa de ni rlom pa'i tshul khrims kyi pha rol tu phyin pa'o// nga rgyal dang ldan pa'i bzod pa gang yin pa de ni rlom pa'i bzod pa'i pha rol tu phyin pa'o// rtsom pa rgyas par byed pa gang yin pa de ni rlom pa'i brtson 'grus kyi pha rol tu phyin pa'o// sgom zhing gtong ba gang yin pa de ni rlom pa'i bsam gtan gyi pha rol tu phyin pa'o// thos pa'i bdag nyid byang chub tu yongs su bsngos pa gang yin pa de ni rlom pa'i shes rab kyi pha rol tu phyin pa ste/ 'di dag ni rlom pa'i pha rol tu phyin pa drug ste/ de ga las blta zhe na/ chos mnyan pa dag las so// de la brtsams pa'i pha rol tu phyin pa drug gang zhe na/ dngos po thams cad la mi blta bar yongs su gtong ba gang yin pa de ni dper na sems can rnams kyi don gyi phyir rgya mtsho chen por lus yongs su gtong ba lta bu ste/ de ni brtsams pa'i sbyin pa'i pha rol tu phyin pa'o// tshul khrims kyi rang bzhin lta ba dang rgod pa spangs pa gang yin pa de ni brtsams pa'i tshul khrims kyi pha rol tu phyin pa'o// tha na mgo bcad kyang mi 'khrugs pa gang yin pa de ni brtsams pa'i bzod pa'i pha rol tu phyin pa'o// bya ba thams cad zil gyis mnan te/ rtsom pa gang yin pa de ni dper na rgya mtsho chen po bskam par 'bad pa lta bu ste/ de ni brtsams pa'i brtson 'grus kyi pha rol tu phyin pa'o// btsun mo'i 'khor gyi nang na gnas kyang // bsam gtan bzhi chud mi za ba gang yin pa de ni brtsams pa'i bsam gtan gyi pha rol tu phyin pa'o// 'du byed thams cad sgyu ma lta bur mthong ba dang ldan zhing zab mo mi dmigs pa dang ldan pa'i shes rab rmongs pa med pa gang yin pa de ni brtsams pa'i shes rab kyi pha rol tu phyin pa ste/ 'di dag ni brtsams pa'i pha rol tu phyin pa drug ste/ de dag ni rdzu 'phrul gyi rkang pa bzhi las blta bar bya'o// de la dge ba'i pha rol tu phyin pa drug gang zhe na/ bag chags kyi mtshams sbyor ba 'joms par byed pa'i sbyin pa gang yin pa de ni dge ba'i sbyin pa'i pha rol tu phyin pa'o// 'phags pa'i tshul khrims kyi phyir thams cad yongs su gtong bar gnas pa dang / bag med pa rnam par sbyong ba dang / ngan 'gro sel ba la nye bar gnas pa'i tshul khrims gang yin pa de ni dge ba'i tshul khrims kyi pha rol tu phyin pa'o// thams cad la bzod cing dge ba'i chos la rtsod pa med pa gang yin pa de ni dge ba'i bzod pa'i pha rol tu phyin pa'o// bya bar gtogs pa thams cad la brtson 'grus zhum pa med pa gang yin pa de ni dge ba'i brtson 'grus kyi pha rol tu phyin pa'o// bsam gtan gyi ngo bo nyid yul mnyam pa nyid la zhugs pa bsam pa ji lta ba bzhin sems gdul ba'i phyir gnas pa gang yin pa de ni dge ba'i bsam gtan gyi pha rol tu phyin pa ste/ dper na rgyal po chen po legs mthong 'dod pa'i rnam par rtog pa dang / gnod sems kyi rnam par rtog pa dang / rnam par 'tshe ba'i rnam par rtog pa dag las 'das pa lta bu'o// thams cad la mi gnas pa'i shes rab gang yin pa de ni dge ba'i shes rab kyi pha rol tu phyin pa ste/ de yang snying rje chen po las blta bar bya ba ste/ 'di dag ni dge ba'i pha rol tu phyin pa drug go// de la rno bas phye ba'i pha rol tu phyin pa drug gang zhe na/ mi dmigs pa la gnas pa'i sbyin pa gang yin pa de ni rno ba'i sbyin pa'i pha rol tu phyin pa'o// tshul khrims kyi pha rol tu phyin pas rlom sems med cing dngos po bcabs pa med pa gang yin pa de ni rno ba'i tshul khrims kyi pha rol tu phyin pa'o// chos thams cad la ji lta ba bzhin du bzod cing phyin ci log med pas bskyed pa gang yin pa de ni rno ba'i bzod pa'i pha rol tu phyin pa'o// mos pa ji lta ba bzhin la phyir zlogs pa med par gnas pa gang yin pa de ni rno ba'i brtson 'grus kyi pha rol tu phyin pa'o// shes rab kyi pha rol tu phyin pas yongs su zin pa'i bsam gtan gyi pha rol tu phyin pa gang yin pa de ni rno ba'i bsam gtan gyi pha rol tu phyin pa'o// byang chub sems dpar gyur pa na nyan thos kyi pha rol tu phyin pa rnams ma lus par shes shing // rang sangs rgyas kyi pha rol tu phyin pa rnams ma lus pa shes kyang 'dod chags dang bral ba yang ma yin/ so so'i skye bo yang ma yin/ sbyin gnas kyang ma yin la/ smon lam gyis skye ba la yang mngon par zhen pa med pa gang yin pa de ni rno ba'i shes rab kyi pha rol tu phyin pa ste/ 'di dag ni rno ba'i pha rol tu phyin pa drug go// de la zab pa'i pha rol tu phyin pa drug gang zhe na/ mi dmigs pa'i sbyin pa gang yin pa de ni zab pa'i sbyin pa'i pha rol tu phyin pa'o// sems can dang 'thun par gnas pa'i tshul khrims zhen pa med pa de la/ ma chags pas mkhas pa rnams kyis bsngags pa'i tshul khrims gang yin pa de ni zab pa'i tshul khrims kyi pha rol tu phyin pa ste/ de ga las blta zhe na/ dang po byang chub tu sems bskyed pa dang / lhag pa'i bsam pa la 'jug pa las so// bdag med pa dang ldan pa'i bzod pa'i pha rol tu phyin pa rnam par smin pa dang / rnam par smin pa ma yin pa dang / rnam par smin pa dang bcas pa la rnam par rtog pa med pa gang yin pa de ni zab pa'i bzod pa'i pha rol tu phyin pa ste/ de ga las blta zhe na/ chos tshol ba'i spyod pa dang ldan pa las so// khams gsum la yang mngon par zhen pa med pa yin la/ mya ngan las 'das pa la rlom sems su yang mi byed pa gang yin pa de ni zab pa'i brtson 'grus kyi pha rol tu phyin pa ste/ de ga las blta zhe na/ mu stegs can gyi shes pa zil gyis gnon pa las so// lam dang bsam gtan shin tu zab pa gang yin pa de ni zab pa'i bsam gtan gyi pha rol tu phyin pa'o// shes rab kyi pha rol tu phyin pa chos dge bar btags pa dang mi 'gal bar thams cad du thogs pa med pas phye ba nye bar zhi ba dang rgyu 'thun pa/ spros pa med pa la gnas pa gang yin pa de ni zab pa'i shes rab kyi pha rol tu phyin pa ste/ 'di dag ni zab pa'i pha rol tu phyin pa drug go// de la sna tshogs pa'i pha rol tu phyin pa drug gang zhe na/ sbyin pa'i pha rol tu phyin pa sna tshogs ster ba gang yin pa de ni sbyin pa'i pha rol tu phyin pa ste/ de'i rnam par smin pa gang zhe na/ lus la dpe byad sna tshogs pa dang / spobs pa phun sum tshogs pa gang yin pa de ni sna tshogs pa'i sbyin pa'i pha rol tu phyin pa'o// sangs rgyas kyi zhing yongs su 'dzin par byed cing bsam pa rdzogs pa nye bar gnas pa gang yin pa de ni sna tshogs pa'i tshul khrims kyi pha rol tu phyin pa'o// sangs rgyas kyi zhing skyon dang bral ba de ni sems can rnams la gnod sems med par gyur cig ces yongs su bsngo ba gang yin pa de ni sna tshogs pa'i bzod pa'i pha rol tu phyin pa'o// nyan thos dang rang sangs rgyas dang / byang chub sems dpa'i 'khor smin par byed pa gang yin pa de ni sna tshogs pa'i brtson 'grus kyi pha rol tu phyin pa'o// 'khor dregs pa dang / 'dod chags can gyi nang na gnas kyang sems la brjed ngas pa med cing dran par yongs su bsngo ba'i sems gang yin pa de ni sna tshogs pa'i bsam gtan gyi pha rol tu phyin pa'o// thabs mkhas pas yongs su zin pa'i shes rab thams cad du brjed ngas pa med cing chos zab mo ston pa la gzhan la rag ma las pa gang yin pa de ni sna tshogs pa'i shes rab kyi pha rol tu phyin pa ste/ 'di dag ni sna tshogs pa'i pha rol tu phyin pa drug go// bkod pa'i pha rol tu phyin pa drug gang zhe na/ yid kyis sangs rgyas kyi zhing bza' ba dang btung ba phun sum tshogs pa gang yin pa de ni bkod pa'i sbyin pa'i pha rol tu phyin pa'o// 'khor thams cad la brnyas pa med pa gang yin pa de ni bkod pa'i tshul khrims kyi pha rol tu phyin pa'o// sangs rgyas kyi zhing lag mthil ltar mnyam zhing ka tsa lin di ka ltar reg na 'jam pa rin po che sna tshogs kyis spras pa dag 'grub cing bag yod par 'gyur ba gang yin pa de ni bkod pa'i bzod pa'i pha rol tu phyin pa'o// 'khor tshad med pa gang yin pa de ni bkod pa'i brtson 'grus kyi pha rol tu phyin pa'o// 'od dang mtshan phun sum tshogs shing // bsam pa'i skyon dang / rnam par smin pa dang / dregs pa dang / nyon mongs pa dang bral ba gang yin pa de ni bkod pa'i bsam gtan gyi pha rol tu phyin pa'o// sgyu ma lta bu'i ting nge 'dzin thob nas/ tha na dud 'gro'i skye gnas su gyur pa'i sems can rnams la chos ston kyang brjed ngas pa med pa gang yin pa de ni bkod pa'i shes rab kyi pha rol tu phyin pa ste/ 'di dag ni bkod pa'i pha rol tu phyin pa drug go// de la thug pa med pa'i pha rol tu phyin pa drug gang zhe na/ sgrib pa med pa'i sems kyis yongs su gtong ba gang yin pa de ni thug pa med pa'i sbyin pa'i pha rol tu phyin pa'o// nyon mongs pa byung ba sel bar 'gyur ba gang yin pa de ni thug pa med pa'i tshul khrims kyi pha rol tu phyin pa'o// sems can gyi 'du shes rgya che zhing thug pa med pa bsgoms pa la ma zhum pa dang / 'jigs pa med pas rab tu phye ba gang yin pa de ni thug pa med pa'i bzod pa'i pha rol tu phyin pa'o// ye shes la dmigs pas pha rol gnon pa gang yin pa de ni thug pa med pa'i brtson 'grus kyi pha rol tu phyin pa'o// bdag med pa la bzod par gnas shing yul la longs spyod pa'i bsam gtan brjed ngas pa med pa gang yin pa de ni thug pa med pa'i bsam gtan gyi pha rol tu phyin pa'o// shes rab kyi pha rol tu phyin pa spobs pa phun sum tshogs pa dang ldan pas ston pa thams cad la thug pa med pa bsam gtan dang / rnam par thar pa dang / ting nge 'dzin dang / snyoms par 'jug pa thams cad thogs pa med pa gang yin pa de ni thug pa med pa'i shes rab kyi pha rol tu phyin pa ste/ 'di dag ni thug pa med pa'i pha rol tu phyin pa drug go// de la sems can la dmigs pa'i pha rol tu phyin pa drug gang zhe na/ byams pa sngon du 'gro ba'i sbyin pas kyi yul rnam par sbyong bar byed pa gang yin pa de ni sems can la dmigs pa'i sbyin pa'i pha rol tu phyin pa'o// dud 'gro'i skye gnas rnam par sbyong bar byed pa'i tshul khrims gang yin pa de ni sems can la dmigs pa'i tshul khrims kyi pha rol tu phyin pa'o// nyes pa byas pa thams cad bzod cing sems can dmyal ba sbyong bar byed pa gang yin pa de ni sems can la dmigs pa'i bzod pa'i pha rol tu phyin pa'o// bsdu ba'i dngos po rnam pa bzhi dang 'thun par pha rol gnon cing lha ma yin gyi skye ba yongs su sbyong ba gang yin pa de ni sems can la dmigs pa'i brtson 'grus kyi pha rol tu phyin pa'o// bdag nyid nye bar bzung nas sems can la bde ba bsgrub pa ni dper na mi 'khrugs pa'i thugs dam las/ pha rol gyi gzhi las 'tsho zhing thugs dam bcu mdzad pa lta bu dang / mi rnams yongs su spyod par 'gyur ba gang yin pa de ni sems can la dmigs pa'i bsam gtan gyi pha rol tu phyin pa'o// kun rdzob kyi bden pa la gnas nas sems can rnams la chos rgya chen po rab tu dbye ba 'byed cing ston la/ nyon mongs pa rnam par byang ba la gnas pa gang yin pa de ni sems can la dmigs pa'i shes rab kyi pha rol tu phyin pa ste/ 'di dag ni sems can la dmigs pa'i pha rol tu phyin pa drug go// de la chos la dmigs pa'i pha rol tu phyin pa drug gang zhe na/ sangs rgyas kyi chos ma 'dres pa brgyad 'dod pas sbyin pa gang yin pa de ni chos la dmigs pa'i sbyin pa'i pha rol tu phyin pa'o// smon pa med pa'i ting nge 'dzin gyi rnam par thar pa'i sgo skyes pa'i lus dang / ngag dang / sems kyi sdom pa gang yin pa de ni chos la dmigs pa'i tshul khrims kyi pha rol tu phyin pa'o// snying rje chen po la dmigs pa'i bzod pa gang yin pa de ni chos la dmigs pa'i bzod pa'i pha rol tu phyin pa'o// rdzu 'phrul gyi rkang pa sngon du 'gro ba'i pha rol gnon pa gang yin pa de ni chos la dmigs pa'i brtson 'grus kyi pha rol tu phyin pa'o// dran pa nye bar gzhag pa sngon du 'gro ba'i bsam gtan gang yin pa de ni chos la dmigs pa'i bsam gtan gyi pha rol tu phyin pa'o// so so yang dag par rig pa las byung bas gzungs ji snyed pa de dag gi yi ge la dpyod par byed cing bul ba ma yin pas sgra thams cad shes shing ston la/ mi 'jigs pa bzhi yongs su 'dzin cing phyir mi ldog pa ston pa gang yin pa de ni chos la dmigs pa'i shes rab kyi pha rol tu phyin pa ste/ 'di dag ni chos la dmigs pa'i pha rol tu phyin pa drug go// de la zhi gnas la dmigs pa'i pha rol tu phyin pa drug gang zhe na/ sems la 'dzin pa med par 'gyur ba'i sbyin pa'i pha rol tu phyin pa ste/ sems la 'dzin pa med pa'i phyir/ gang bden pa'i bsam pas yongs su bsngo ba gang yin pa de ni zhi gnas la dmigs pa'i sbyin pa'i pha rol tu phyin pa'o// sgrib pa lnga spong ba gang yin pa de ni zhi gnas la dmigs pa'i tshul khrims kyi pha rol tu phyin pa'o// mi rtag pa dang / sdug bsngal bar rtogs pa'i shes pa la bzod par brjod pa gang yin pa de ni zhi gnas la dmigs pa'i bzod pa'i pha rol tu phyin pa'o// stong pa nyid dang / mtshan ma med pa dang / smon pa med pa'i chos rnams tshol bar 'bad pa gang yin pa de ni zhi gnas la dmigs pa'i brtson 'grus kyi pha rol tu phyin pa'o// ting nge 'dzin byang chub kyi yan lag 'di yongs su bzung bas nyon mongs pa zhi bar 'gyur ba'i bsam gtan gyi pha rol tu phyin pa gang yin pa de ni zhi gnas la dmigs pa'i bsam gtan gyi pha rol tu phyin pa'o// shes rab kyi pha rol tu phyin pa'i zhi gnas la dga' ba/ zhi gnas la dmigs pa/ zhi gnas bsgom pa/ zhi gnas la 'bab pa/ zhi gnas sngon du 'gro zhing rnam par thar pa brgyad thob la gzhan gyis ma bstan par nyan thos dang / rang sangs rgyas kyi sar mi ltung ba gang yin pa de ni zhi gnas la dmigs pa'i shes rab kyi pha rol tu phyin pa ste/ 'di dag ni zhi gnas la dmigs pa'i pha rol tu phyin pa drug go// de la lhag mthong la dmigs pa'i pha rol tu phyin pa drug gang zhe na/ gang gi dang / gang gi tshe dang / gang zag gang la yang rtog pa med pa gang yin pa de ni lhag mthong la dmigs pa'i sbyin pa'i pha rol tu phyin pa'o// sngon gyi mtha' dang phyi ma'i mtha' lhag par mthong ba bsags pas mi dmigs pas nges par gyur pa'i sdom pa gang yin pa de ni lhag mthong la dmigs pa'i tshul khrims kyi pha rol tu phyin pa'o// kun nas dkris te 'dug pa ma yin pa'i sems kyis chos thams cad la mnyam pa nyid du lhag par mthong ba'i bzod pa sems can dang / srog dang / gang zag dang / gso ba'i 'du shes dang bral ba gang yin pa de ni lhag mthong la dmigs pa'i bzod pa'i pha rol tu phyin pa'o// lhag mthong la dmigs shing lhag mthong skyed par byed pa'i brtson 'grus gang yin pa de ni/ lhag mthong la dmigs pa'i brtson 'grus kyi pha rol tu phyin pa'o// lhag mthong sngon du 'gro zhing lhag mthong gi dbang du byas nas bsam gtan thams cad nye bar len la thabs mkhas pa gang yin pa 'dis kyang mngon par zhen pa med pa dang ldan pa gang yin pa de ni lhag mthong la dmigs pa'i bsam gtan gyi pha rol tu phyin pa'o// 'dod pa rnams la thug pa med pa gang yin pa dang / gang bsam gtan gyi ngo bo nyid ma yin pa dang / chos la rmongs pa med pa gang yin pa dang / byang chub kyi phyir thogs pa med pa'i shes pa gang yin pa dang / zag pa med par zhugs shing snying rje chen po'i 'dus byas dang ldan pas bdag yongs su smin par byed pa dang / sems can yongs su smin par byed pa dang / rang gi sa las ma g.yos pa gang yin pa de ni lhag mthong la dmigs pa'i shes rab kyi pha rol tu phyin pa ste/ 'di dag ni lhag mthong la dmigs pa'i pha rol tu phyin pa drug go// de la thams cad pa'i pha rol tu phyin pa drug gang zhe na/ chos thams cad la dbul ba ma yin pa 'thob pa'i phyir sbyin pa yongs su bsngos pa gang yin pa de ni thams cad pa'i sbyin pa'i pha rol tu phyin pa'o// sems can thams cad la bde bar yongs su bsngos pa ni snying rje chen pos yongs su bsngos la/ ye shes yongs su rdzogs pa'i rgyu 'thun pa 'gyod pa med pa'i rtsa ba rnam par smin pa grub pa gang yin pa de ni thams cad pa'i tshul khrims kyi pha rol tu phyin pa'o// phyir mi ldog pa'i chos bsgrub cing yi dam brtan por 'dzin pa gang yin pa de ni thams cad pa'i bzod pa'i pha rol tu phyin pa'o// dad pa sngon du 'gro ba'i shes rab kyis yongs su zin pa'i rtsol ba gang yin pa de ni thams cad pa'i brtson 'grus kyi pha rol tu phyin pa'o// dpyod pa yang dag pa las byung ba'i bsam gtan gyi pha rol tu phyin pa sbyor ba dpag tu med pa dmigs pa thogs pa med pa mi dmigs pa dang ldan pa gang yin pa de ni thams cad pa'i bsam gtan gyi pha rol tu phyin pa'o// shes rab kyi pha rol tu phyin pa rigs kyi chos la gnas shing dad pa dang / brtson 'grus dang / dran pa dang / ting nge 'dzin gyis brtan pa 'gyod pas zhum pa med par sbyor zhing thabs mkhas pas yongs su zin pa 'jig rten pa dang / slob pa dang / mi slob pa dang / rang sangs rgyas kyi shes pa dang / bla na med pa yang dag par rdzogs pa'i byang chub chos thams cad mkhyen pa las byung ba gang yin pa de ni thams cad pa'i shes rab kyi pha rol tu phyin pa ste/ 'di dag ni thams cad pa'i pha rol tu phyin pa drug go// de la phyogs gcig pa'i pha rol tu phyin pa drug gang zhe na/ byang chub sems dpa' rang gis sems kyis sbyin pa gang yin pa de ni phyogs gcig pa'i sbyin pa'i pha rol tu phyin pa'o// chos la kha cig tu ni tshul khrims kyi 'du shes/ kha cig tu ni 'chal ba'i tshul khrims kyi 'du shes gang yin pa de ni phyogs gcig pa'i tshul khrims kyi pha rol tu phyin pa'o// dmigs pa la gnas pa'i bzod pa gang yin pa de ni phyogs gcig pa'i bzod pa'i pha rol tu phyin pa'o// rnam par dbye ba'i brtson 'grus gang yin pa de ni phyogs gcig pa'i brtson 'grus kyi pha rol tu phyin pa'o// dngos po la dmigs pa'i bsam gtan gang yin pa de ni phyogs gcig pa'i bsam gtan gyi pha rol tu phyin pa'o// spyod pa dang / sel ba'i 'du shes la rtog pa gang yin pa de ni phyogs gcig pa'i shes rab kyi pha rol tu phyin pa ste/ 'di dag ni phyogs gcig pa'i pha rol tu phyin pa drug go// de la nyams pa med pa'i pha rol tu phyin pa drug gang zhe na/ sbyin gnas rnams dang so so'i skye bo rnams la sems mnyam pa nyid kyis sbyin pa gang yin pa de ni nyams pa med pa'i sbyin pa'i pha rol tu phyin pa'o// mi gnas pa'i sdom pa gang yin pa de ni nyams pa med pa'i tshul khrims kyi pha rol tu phyin pa'o// 'jig rten gyi chos brgyad kyis bsgyur du med pa gang yin pa de ni nyams pa med pa'i bzod pa'i pha rol tu phyin pa'o// bdud kyi mthu khong du chud pas ji ltar nyam thag kyang brtson 'grus mi 'dor ba gang yin pa de ni nyams pa med pa'i brtson 'grus kyi pha rol tu phyin pa'o// sgrib pa med pa'i chos la lhag par mos shing yul la mnyam pa nyid rab tu thob pa'i bsam gtan gyi pha rol tu phyin pa gang yin pa de ni nyams pa med pa'i bsam gtan gyi pha rol tu phyin pa'o// 'jig rten dang 'jig rten las 'das pa'i chos rnams la thogs pa med par 'gyur ba gang yin pa de ni nyams pa med pa'i shes rab kyi pha rol tu phyin pa ste/ de dag ni nyams pa med pa'i pha rol tu phyin pa drug go// de la bcos ma ma yin pa'i pha rol tu phyin pa drug gang zhe na/ yongs su brtas pa'i ngo bos chos kyi sbyin pa dang / zang zing gi sbyin pa gang yin pa de ni bcos ma ma yin pa'i sbyin pa'i pha rol tu phyin pa'o// le lo med pa'i tshul khrims gang yin pa de ni bcos ma ma yin pa'i tshul khrims kyi pha rol tu phyin pa'o// bsam pa yang dag par 'phags pa'i bzod pa'i pha rol tu phyin pa gang yin pa de ni bcos ma ma yin pa'i bzod pa'i pha rol tu phyin pa'o// yo byad zang zing gi ched ma yin par thams cad du brtson 'grus kyi pha rol tu phyin pa gang yin pa de ni bcos ma ma yin pa'i brtson 'grus kyi pha rol tu phyin pa'o// mngon par zhen pa med pa'i bsam gtan gyi pha rol tu phyin pa gang yin pa de ni bcos ma ma yin pa'i bsam gtan gyi pha rol tu phyin pa'o// rjes su bsrung ba med par gzhan la phan 'dogs par 'gyur ba'i shes rab kyi pha rol tu phyin pa gang yin pa de ni bcos ma ma yin pa'i shes rab kyi pha rol tu phyin pa ste/ 'di dag ni bcos ma ma yin pa'i pha rol tu phyin pa drug go// de la dbul po ma yin pa'i pha rol tu phyin pa drug gang zhe na/ dbul pos gzhan la phan pa'i phyir yongs su bsngos la bdag nyid rnam par smin pa bde ba'i phyir zhugs pa ma yin pa gang yin pa de ni dbul po ma yin pa'i sbyin pa'i pha rol tu phyin pa'o// bde 'gror yongs su bsngo ba dang bral ba'i sdom pa gang yin pa de ni dbul po ma yin pa'i tshul khrims kyi pha rol tu phyin pa'o// zang zing gi phyir bzod pa gang yin pa de ni dbul po ma yin pa'i bzod pa'i pha rol tu phyin pa'o// zang zing dang 'brel pa'i lus dang sems kyi rtsol ba gang yin pa de ni dbul po ma yin pa'i brtson 'grus kyi pha rol tu phyin pa'o// tshangs par skye bar yongs su bsngos pa'i bsam gtan bskyed pa gang yin pa de ni dbul po ma yin pa'i bsam gtan gyi pha rol tu phyin pa'o// nyon mongs pa dang nye bar spyod pa 'dres pa mang po thob nas gnas te skyon rtogs kyang mi spong zhing smod par mi byed pa gang yin pa de ni dbul po ma yin pa'i shes rab kyi pha rol tu phyin pa ste/ 'di dag ni dbul po ma yin pa'i pha rol tu phyin pa drug go// de la phyir mi ldog pa'i pha rol tu phyin pa drug gang zhe na/ nyan thos dang / rang sangs rgyas la mi gnas pa'i sbyin pa'i byang chub las phyir mi ldog pa gang yin pa de ni phyir mi ldog pa'i sbyin pa'i pha rol tu phyin pa'o// byang chub ji srid pa'i bar du tshul khrims rgyun chad pa med pa gang yin pa de ni phyir mi ldog pa'i tshul khrims kyi pha rol tu phyin pa'o// 'jig rten las 'das pa nyan thos kyi sa dang / rang sangs rgyas kyi sa las 'das pa gang yin pa de ni phyir mi ldog pa'i bzod pa'i pha rol tu phyin pa'o// nam thams cad mkhyen pa thob kyi bar du thabs mkhas pas yongs su zin pa'i brtson 'grus thogs pa med pa gang yin pa de ni phyir mi ldog pa'i brtson 'grus kyi pha rol tu phyin pa'o// byang chub sems dpa' 'dod pa'i yon tan la longs spyod cing dus thams cad du thabs mkhas pa'i shes rab kyis spyod pa gang yin pa de ni phyir mi ldog pa'i bsam gtan gyi pha rol tu phyin pa'o// tha na dge sbyong dang / bram ze dang / nyan thos dang / rang sangs rgyas kyis mi 'phrogs shing 'jig rten las 'das pa'i yang dag pa'i lta ba las byung ba snying rje chen pos nye bar brtan pa'i shes rab rgya chen po gang yin pa de ni phyir mi ldog pa'i shes rab kyi pha rol tu phyin pa ste/ 'di dag ni phyir mi ldog pa'i pha rol tu phyin pa drug go// de la rnam par bsgrub pa'i pha rol tu phyin pa drug gang zhe na/ skyo ba med pa'i sbyin pa'i pha rol tu phyin pa gang yin pa de ni rnam par bsgrub pa'i sbyin pa'i pha rol tu phyin pa'o// thos pa nyung ba'i tshul khrims kyi pha rol tu phyin pa gang yin pa de ni rnam par bsgrub pa'i tshul khrims kyi pha rol tu phyin pa'o// zhe sdang dang zhe sdang ma yin pa la mi blta bar gnas pa'i bzod pa'i pha rol tu phyin pa gang yin pa de ni rnam par bsgrub pa'i bzod pa'i pha rol tu phyin pa'o// ro myang ba'i phyir brtson 'grus kyi pha rol tu phyin pa gang yin pa de ni rnam par bsgrub pa'i brtson 'grus kyi pha rol tu phyin pa'o// bsam gtan gyi pha rol tu phyin pa bdag med pa las phyi rol du gyur pa'i bzod pa gang yin pa de ni rnam par bsgrub pa'i bsam gtan gyi pha rol tu phyin pa'o// 'jig rten gyi bya ba la gzhol ba'i shes rab kyi pha rol tu phyin pa gang yin pa de ni rnam par bsgrub pa'i shes rab kyi pha rol tu phyin pa ste/ 'di dag ni rnam par bsgrub pa'i pha rol tu phyin pa drug go// de la dag pa'i pha rol tu phyin pa drug gang zhe na/ rnam par smin pa la re ba med pa'i sbyin pa'i pha rol tu phyin pa gang yin pa de ni dag pa'i sbyin pa'i pha rol tu phyin pa'o// le lo med pa'i tshul khrims kyi pha rol tu phyin pa gang yin pa de ni dag pa'i tshul khrims kyi pha rol tu phyin pa'o// dmigs pa med pa'i chos dang ldan pa'i bzod pa gang yin pa de ni dag pa'i bzod pa'i pha rol tu phyin pa'o// bdag dang gzhan la gnod pa med pa'i brtson 'grus kyi pha rol tu phyin pa gang yin pa de ni dag pa'i brtson 'grus kyi pha rol tu phyin pa'o// dngos po med pa dang dmigs pa med pa'i stobs bskyed pa thob pa'i bsam gtan gyi pha rol tu phyin pa gang yin pa de ni dag pa'i bsam gtan gyi pha rol tu phyin pa'o// sgrib pa thams cad bsal cing phyin ci log med pa rnam par bsgoms pa gang yin pa de ni dag pa'i shes rab kyi pha rol tu phyin pa ste/ 'di dag ni dag pa'i pha rol tu phyin pa drug go// de la brtan pa'i pha rol tu phyin pa drug gang zhe na/ byang chub sems dpa' sbyin pa sbyin par byed pa na bdud kyis sprul nas dbye bar mi nus shing gdung ba med par bdog pa thams cad yongs su gtong ba gang yin pa de ni brtan pa'i sbyin pa'i pha rol tu phyin pa'o// tshul khrims kyi pha rol tu phyin pa dge mtshan dang bkra shis la mi gnas shing // byang chub tu nges par bsngo ba gang yin pa de ni brtan pa'i tshul khrims kyi pha rol tu phyin pa'o// rjes su chags pa dang khong khro ba med cing thun mong ma yin pa'i bzod pa'i pha rol tu phyin pa gang yin pa de ni brtan pa'i bzod pa'i pha rol tu phyin pa'o// mkhas pas bsnyems pa med cing brtson 'grus kyi pha rol tu phyin pa rgyur byed nas mi skyo ba gang yin pa de ni brtan pa'i brtson 'grus kyi pha rol tu phyin pa'o// yongs su smin par bya ba'i phyir yongs su bsngos pa dang / dbang ba dang / snyoms par 'jug pa dag brtan par bya ba'i phyir bsam gtan gyi pha rol tu phyin pa gang yin pa de ni brtan pa'i bsam gtan gyi pha rol tu phyin pa'o// chos la nges par rtogs pa'i bzod pas nges par byung zhing thams cad du rmongs pa med par gnas pa'i shes rab gang yin pa de ni brtan pa'i shes rab kyi pha rol tu phyin pa ste/ 'di dag ni brtan pa'i pha rol tu phyin pa drug go// de la brtun pa'i pha rol tu phyin pa drug gang zhe na/ dmigs pa med par gnas pa'i sbyin pa'i pha rol tu phyin pa gang yin pa de ni brtun pa'i sbyin pa'i pha rol tu phyin pa'o// bsnyems pa med pa'i tshul khrims kyi pha rol tu phyin pa gang yin pa de ni brtun pa'i tshul khrims kyi pha rol tu phyin pa'o// rjes su chags pa dang khong khro ba spong ba la dmigs pa'i bzod pa gang yin pa de ni brtun pa'i bzod pa'i pha rol tu phyin pa'o// ngar 'dzin pa dang / sdug bsngal sna tshogs spang ba dang / smad pa'i phyir bdag gi ngal ba spangs nas stong pa nyid kyi rjes su 'thun pa gang yin pa de ni brtun pa'i brtson 'grus kyi pha rol tu phyin pa'o// gang mi rtag pas yid byung ste/ rten cing 'brel par 'byung ba'i stobs rnyed cing yongs su gtugs pa med pas phye ba gang yin pa de ni brtun pa'i bsam gtan gyi pha rol tu phyin pa'o// 'dod chags dang bral bar zhugs pa gnyis su med pas rab tu phye ba'i shes rab gang yin pa de ni brtun pa'i shes rab kyi pha rol tu phyin pa ste/ 'di dag ni brtun pa'i pha rol tu phyin pa drug go// de la ngoms pa'i pha rol tu phyin pa drug gang zhe na/ sbyin pa'i pha rol tu phyin pa thar par yongs su sngo zhing 'khor bar yongs su mi sngo ba gang yin pa de ni ngoms pa'i sbyin pa'i pha rol tu phyin pa'o// nag nog med pa'i tshul khrims kyi pha rol tu phyin pa gang yin pa de ni ngoms pa'i tshul khrims kyi pha rol tu phyin pa'o// byang chub sems dpa'i ngoms pa'i tshul khrims kyi pha rol tu phyin pa nag nog can gang yin pa yod de/ tshul khrims des nyan thos kyi sa'am/ rang sangs rgyas kyi sar smon pa gang yin pa de ni tshul khrims kyi pha rol tu phyin pa nag nog can no// sangs rgyas kyi yon tan gyi bkod pa dpag tu med pa dag 'grub par byed cing bla na med pa'i smon lam 'dod pa'i bzod pa'i pha rol tu phyin pa gang yin pa de ni ngoms pa'i bzod pa'i pha rol tu phyin pa'o// 'dus byas rnams la lhag par chags pa med pa'i brtson 'grus kyi pha rol tu phyin pa gang yin pa de ni ngoms pa'i brtson 'grus kyi pha rol tu phyin pa'o// 'thun pa dang mi 'thun pas rab tu phye ba'i bsam gtan gyi pha rol tu phyin pa gang yin pa de ni ngoms pa'i bsam gtan gyi pha rol tu phyin pa'o// rnam par thar pa'i sgo gsum yongs su bzung ba'i shes rab kyi pha rol tu phyin pa gang yin pa de ni ngoms pa'i shes rab kyi pha rol tu phyin pa ste/ 'di dag ni ngoms pa'i pha rol tu phyin pa drug go// de la 'jig rten pa'i pha rol tu phyin pa drug gang zhe na/ sbyin pa byang chub kyi phyir yongs su mi bsngo ba gang yin pa de ni 'jig rten pa'i sbyin pa'i pha rol tu phyin pa'o// tshul khrims rnam pa bdun gang yin pa de ni 'jig rten pa'i tshul khrims kyi pha rol tu phyin pa'o// so sor brtags pa'i stobs kyis bzod pa gang yin pa de ni 'jig rten pa'i bzod pa'i pha rol tu phyin pa'o// 'jig rten pa'i brtson 'grus kyi pha rol tu phyin pa 'du 'dzi can gang yin pa de ni 'jig rten pa'i brtson 'grus kyi pha rol tu phyin pa'o// skye bar yongs su bsngos pa'i bsam gtan gang yin pa de ni 'jig rten pa'i bsam gtan gyi pha rol tu phyin pa'o// 'jig rten gyi chos rnams 'dris par gnas pa'i shes rab kyi pha rol tu phyin pa gang yin pa de ni 'jig rten pa'i shes rab kyi pha rol tu phyin pa ste/ 'di dag ni byang chub sems dpa'i 'jig rten pa'i pha rol tu phyin pa drug go// de la 'jig rten las 'das pa'i pha rol tu phyin pa drug gang zhe na/ byang chub kyi phyir chos kyi sbyin pa dang / zang zing gi sbyin pa mngon par bsgrubs pa'i bsod nams kyi rnam par smin pa'i bsam pa 'grub la/ myur du mya ngan las 'das pa zhi ba mchog thob par 'gyur ro zhes/ bcom ldan 'das kyis ji skad gsungs pa gang yin pa de ni 'jig rten las 'das pa'i sbyin pa'i pha rol tu phyin pa'o// nyan thos dang rang sangs rgyas kyi chos rnams kyi sdom pa shin tu bsal zhing gang na bag chags kyi nying mtshams sbyor ba 'gag pa gang yin pa de ni 'jig rten las 'das pa'i tshul khrims kyi pha rol tu phyin pa'o// zag pa med pa'i chos rnams kyis bzod pa gang yin pa de ni 'jig rten las 'das pa'i bzod pa'i pha rol tu phyin pa'o// mi skye ba'i chos la bzod pa thob pas nam byang chub kyi bar du sems can yongs su smin par bya ba'i phyir rtsol ba gang yin pa de ni 'jig rten las 'das pa'i brtson 'grus kyi pha rol tu phyin pa'o// byang chub sems dpa'i chos la dbang po dang ye shes yongs su rdzogs par bya ba'i phyir ting nge 'dzin du gnas pa gang yin pa de ni 'jig rten las 'das pa'i bsam gtan gyi pha rol tu phyin pa'o// nyan thos dang rang sangs rgyas rnams dang thun mong ma yin pa byang chub phyogs gcig pa thams cad mkhyen pa'i ye shes mthar phyin pa gang yin pa de ni 'jig rten las 'das pa'i shes rab kyi pha rol tu phyin pa ste/ 'di dag ni 'jig rten las 'das pa'i pha rol tu phyin pa drug go// // 'phags pa bskal pa bzang po pa zhes bya ba theg pa chen po'i mdo/ bam po bzhi pa/ de la bla na med pa'i pha rol tu phyin pa drug gang zhe na/ sangs rgyas kyi zhing du byang chub sems dpa' dbang bskur ba'i bkod pa tshad med pa dang / nga rgyal la gnas pa'i sems can rnams kyi mos pa'i rnam par smin pa bskal pa grangs med par rgyun mi 'chad pa gang yin pa de ni bla na med pa'i sbyin pa'i pha rol tu phyin pa'o// chos kyi 'du shes la gnas nas ngan song gsum yongs su spangs te sangs rgyas kyi zhing yongs su 'dzin pa gang yin pa de ni bla na med pa'i tshul khrims kyi pha rol tu phyin pa'o// byang chub sems dpa'i 'khor gser gyi mdog lta bur 'gyur ba/ gnod sems thams cad chung ba gang yin pa de ni bla na med pa'i bzod pa'i pha rol tu phyin pa'o// ji ltar byang chub sems dpa' mi 'khrugs pa'i yi dam ma btang ba gang yin pa de ni bla na med pa'i brtson 'grus kyi pha rol tu phyin pa'o// khyim par gyur pa btsun mo'i 'khor na gnas kyang bsam gtan bzhi chud mi za la 'di ltar sangs rgyas kyi zhing du 'khor nyon mongs pa chung ba'i rnam par smin pa gang yin pa de ni bla na med pa'i bsam gtan gyi pha rol tu phyin pa'o// sangs rgyas kyi zhing yongs su 'dzin cing tshe dpag tu med pa dang / bkod pa dpag tu med pa dang / 'khor dpag tu med pa'i nang du spobs pa gang yin pa de ni bla na med pa'i shes rab kyi pha rol tu phyin pa ste/ 'di dag ni bla na med pa'i pha rol tu phyin pa drug go// de la g.yeng ba med pa'i pha rol tu phyin pa drug gang zhe na/ byang chub sems dpa' sbyin pa'i pha rol tu phyin pa yongs su bsngo ba'i rnam par smin pas mngon par shes pa myur bar 'gyur ba gang yin pa de ni g.yeng ba med pa'i sbyin pa'i pha rol tu phyin pa'o// sa gang na gang gi 'phags pa'i chos rnams rgyun mi 'chad par gnas pa'i tshul khrims kyi pha rol tu phyin pa gang yin pa de ni g.yeng ba med pa'i tshul khrims kyi pha rol tu phyin pa'o// dge ba'i chos thams cad sgrub par byed pa gang yin pa de ni g.yeng ba med pa'i bzod pa'i pha rol tu phyin pa'o// yid byung bas rab tu bskyed pa dang / mya ngan las 'das pas rab tu bskyed pa dang / 'dod chags dang bral bas rab tu bskyed pa dang / ma dad pa rnams kyi dran pa dang / sangs rgyas rnams kyi dge ba'i rtsa ba las brtsams pa gang yin pa de ni g.yeng ba med pa'i brtson 'grus kyi pha rol tu phyin pa'o// bsam gtan la gnas nas shes rab kyi pha rol tu phyin pa la 'jug pa dang / 'dod pa na spyod pa'i chos rnams lhag par mthong yang mi spong la/ skyon dang skyon med pa rtogs pa gang yin pa de ni g.yeng ba med pa'i bsam gtan gyi pha rol tu phyin pa'o// pha rol tu phyin pa drug kyang spyod cing 'jig rten gyi chos thams cad kyang spyod la skyon dang skyon med pa yang rtogs pa dang / byang chub sems dpa'i chos rnams kyang spyod la skyon dang skyon med pa yang rtogs pa gang yin pa de ni g.yeng ba med pa'i shes rab kyi pha rol tu phyin pa ste/ 'di dag ni byang chub sems dpa'i g.yeng ba med pa'i pha rol tu phyin pa drug go// de la mi 'khor ba'i pha rol tu phyin pa drug gang zhe na/ byang chub sems dpa' dmigs pa med pa la gnas pa'i sbyin pa gang yin pa de ni mi 'khor ba'i sbyin pa'i pha rol tu phyin pa'o// nyan thos dang / rang sangs rgyas dang / sangs rgyas kyi chos rnams las phyir mi ldog pa gang yin pa de ni mi 'khor ba'i tshul khrims kyi pha rol tu phyin pa'o// ngar 'dzin dang / nga yir 'dzin pa chad cing rjes su chags pa dang / khong khro ba las dben pa gang yin pa de ni mi 'khor ba'i bzod pa'i pha rol tu phyin pa'o// de sems can gzhan gyi ngor blta zhing ye shes las mi ldog pa pha rol gnon pa gang yin pa de ni mi 'khor ba'i brtson 'grus kyi pha rol tu phyin pa'o// mthong ba dang / thos pa dang / dran pa'i chos rnams yongs su shes par bya ba'i phyir gnas pa'i bsam gtan gang yin pa de ni mi 'khor ba'i bsam gtan gyi pha rol tu phyin pa'o// the tsom yang dag par bcom zhing mtshan ma med pas rab tu phye la/ byang chub tu phyogs gcig pa thams cad mkhyen pa'i ye shes khyad par du 'phags pa'i shes rab gang yin pa de ni mi 'khor ba'i shes rab kyi pha rol tu phyin pa ste/ 'di dag ni mi 'khor ba'i pha rol tu phyin pa drug go// de la 'khor ba'i pha rol tu phyin pa drug gang zhe na/ ji srid du dam pa'i chos ma nub kyi bar du rnam par smin pa sems can dang lhan cig tu 'jug pa'i sbyin pa'i pha rol tu phyin pa gang yin pa de ni 'khor ba'i sbyin pa'i pha rol tu phyin pa'o// dga' ldan gyi gnas na gnas pa nas bzung ste/ nam mya ngan las 'das pa'i bar du rab tu 'jug pa spang ba'i phyir gnas pa bkra shis pa gang yin pa de ni 'khor ba'i tshul khrims kyi pha rol tu phyin pa'o// skye bo mang po yongs su smin par bya ba'i phyir gnas shing dus su yongs su bsngos la/ yang dag pa de kho na dang lhan cig pa'i bzod pa 'khor ba dang 'thun pa gang yin pa de ni 'khor ba'i bzod pa'i pha rol tu phyin pa'o// ji ltar byang chub sems dpa' spyan ras gzigs kyi dbang phyug gi smon lam dang / ji ltar rkang bkra gdul ba'i phyir skye bo mang po la yongs su bsngos pa'i brtson 'grus gang yin pa de ni 'khor ba'i brtson 'grus kyi pha rol tu phyin pa'o// byang chub sems dpa' gang zhig sgrib pa med par ston pa'i ting nge 'dzin las byung ba la snyoms par 'jug pa na/ sems can thams cad kyis bde ba rab tu 'thob pa gang yin pa de ni 'khor ba'i bsam gtan gyi pha rol tu phyin pa'o// bdag gi don byang chub kyi sku dang mos pa sna tshogs pa dag gis don kun nas shes pa'i shes rab kyi pha rol tu phyin pa gang yin pa de ni 'khor ba'i shes rab kyi pha rol tu phyin pa ste/ 'di dag ni 'khor ba'i pha rol tu phyin pa drug go// de la thun mong ba'i pha rol tu phyin pa drug gang zhe na/ sbyin pa'i smon lam gyis yongs su bsngos pa gang yin pa de ni thun mong ba'i sbyin pa'i pha rol tu phyin pa'o// sems can la rab tu sbyor bar yongs su bzung ba'i nye bar len pa dang bcas pa'i tshul khrims gang yin pa de ni thun mong ba'i tshul khrims kyi pha rol tu phyin pa'o// byin gyis brlabs yongs su bzung ba'i bzod pa gang yin pa de ni thun mong ba'i bzod pa'i pha rol tu phyin pa'o// snying rje dang mtshungs par ldan pa'i brtson 'grus gang yin pa de ni thun mong ba'i brtson 'grus kyi pha rol tu phyin pa'o// skye bo mang po la phan pa'i phyir dus su yongs su smin par bya ba dang / yongs su bsngo ba'i bsam gtan gang yin pa de ni thun mong ba'i bsam gtan gyi pha rol tu phyin pa'o// bag chags kyi mtshams sbyor ba la rmongs pa med pa'i shes rab kyi pha rol tu phyin pa gang yin pa de ni thun mong ba'i shes rab kyi pha rol tu phyin pa ste/ 'di dag ni thun mong ba'i pha rol tu phyin pa drug go// de la thun mong ma yin pa'i pha rol tu phyin pa drug gang zhe na/ spobs pa khong du chud par bya ba'i phyir bsgrub pa dang / gang spobs pa sna tshogs bskyed pa 'grub pa'i sbyin pa'i pha rol tu phyin pa gang yin pa de ni thun mong ma yin pa'i sbyin pa'i pha rol tu phyin pa'o// byang chub sems dpa' khyim la mngon par mi dga' ba'i tshul khrims gang yin pa de ni thun mong ma yin pa'i tshul khrims kyi pha rol tu phyin pa'o// rton pa thun mong ma yin pa zab mo'i chos la bzod pa gang yin pa de ni thun mong ma yin pa'i bzod pa'i pha rol tu phyin pa'o// dpag tu med par 'byung ba'i brtson 'grus gang yin pa de ni thun mong ma yin pa'i brtson 'grus kyi pha rol tu phyin pa'o// sems can la bsgom pa dang / chos la lhag pa'i bsam pas bsgom pa dang / stong pa nyid kyi rnam pa'i bsam gtan gang yin pa de ni thun mong ma yin pa'i bsam gtan gyi pha rol tu phyin pa'o// don so so yang dag par rig pa dang / nges pa'i tshig so so yang dag par rig pa dang / chos so so yang dag par rig pa'i rjes su zhugs pa dang / chos gnyis rtogs pa las 'byung ba dang / cang shes kyi las gnyis la rab tu shes pa gang yin pa de ni thun mong ma yin pa'i shes rab kyi pha rol tu phyin pa ste/ 'di dag ni thun mong ma yin pa'i pha rol tu phyin pa drug go// de la rnam par bged pa'i pha rol tu phyin pa drug gang zhe na/ sbyin pa'i pha rol tu phyin pa las byung ba dang / sbyin pa'i pha rol tu phyin pa 'grub pa gang yin pa de ni rnam par bged pa'i sbyin pa'i pha rol tu phyin pa'o/ de la tshul khrims kyi pha rol tu phyin pa ni ci rigs par lus la yan lag dang nying lag yongs su rdzogs pa gang yin pa de ni rnam par bged pa'i tshul khrims kyi pha rol tu phyin pa'o// 'khor gyi nang na des par gnas pa'i bzod pa'i pha rol tu phyin pa gang yin pa de ni rnam par bged pa'i bzod pa'i pha rol tu phyin pa'o// don thams cad grub pa'i brtson 'grus kyi pha rol tu phyin pa gang yin pa de ni rnam par bged pa'i brtson 'grus kyi pha rol tu phyin pa'o// sngon gyi gnas shes pa mngon sum du bya ba'i phyir shes pa la gnas pa'i bsam gtan gyi pha rol tu phyin pa gang yin pa de ni rnam par bged pa'i bsam gtan gyi pha rol tu phyin pa'o// bden pa yod pa la rab tu rtogs pa'i shes rab kyi pha rol tu phyin pa gang yin pa de ni rnam par bged pa'i shes rab kyi pha rol tu phyin pa ste/ 'di dag ni rnam par bged pa'i pha rol tu phyin pa drug go// de la rnam par smin pa med pa'i pha rol tu phyin pa drug gang zhe na/ ji ltar chu bo nai ran dza nA'i 'gram du zas rnyed nas dka' ba spyad pa spyod par kun tu ston par byin gyis brlabs pa gang yin pa de ni rnam par smin pa med pa'i sbyin pa'i pha rol tu phyin pa'o// ji ltar rgyu skar nyis stong lnga brgya'i sprul pa la zhugs shing chu bo gang gA'i 'gram na mi dmigs par gnas pa gang yin pa de ni rnam par smin pa med pa'i tshul khrims kyi pha rol tu phyin pa'o// lus dang / ngag dang / sems dmigs pa med pas phye ba'i bzod pa'i pha rol tu phyin pa gang yin pa de ni rnam par smin pa med pa'i bzod pa'i pha rol tu phyin pa'o// rnam par brtags pa med pa'i rtsol ba gang yin pa de ni rnam par smin pa med pa'i brtson 'grus kyi pha rol tu phyin pa'o// 'gog pa'i sa la gnas pa'i bsam gtan gang yin pa de ni rnam par smin pa med pa'i bsam gtan gyi pha rol tu phyin pa'o// zad pa med par 'gyur ba'i lhag mthong gi shes rab gang yin pa de ni rnam par smin pa med pa'i shes rab kyi pha rol tu phyin pa ste/ 'di dag ni rnam par smin pa med pa'i pha rol tu phyin pa drug go / de la ngo bo nyid kyi pha rol tu phyin pa drug gang zhe na/ rlom sems med pa'i sbyin pa gang yin pa de ni ngo bo nyid kyi sbyin pa'i pha rol tu phyin pa'o// sems la rlom sems med pa'i tshul khrims gang yin pa de ni ngo bo nyid kyi tshul khrims kyi pha rol tu phyin pa'o// bdag med par bzod pa gang yin pa de ni ngo bo nyid kyi bzod pa'i pha rol tu phyin pa'o// bdag med par dmigs pa'i brtson 'grus gang yin pa de ni ngo bo nyid kyi brtson 'grus kyi pha rol tu phyin pa'o// phyi dang nang la mi gnas pa'i bsam gtan gang yin pa de ni ngo bo nyid kyi bsam gtan gyi pha rol tu phyin pa'o// chos thams cad la phyin ci log med par btang snyoms pa gang yin pa de ni ngo bo nyid kyi shes rab kyi pha rol tu phyin pa ste/ 'di dag ni ngo bo nyid kyi pha rol tu phyin pa drug go// de la dngos po med pa'i pha rol tu phyin pa drug gang zhe na/ ma 'ongs pa'i sems sbyin pa la ma zhugs pa gang yin pa de ni dngos po med pa'i sbyin pa'i pha rol tu phyin pa'o// zad pas rab tu phye ba'i sdom pa gang yin pa de ni dngos po med pa'i tshul khrims kyi pha rol tu phyin pa'o// dge ba'i 'du shes can dang / mi dge ba'i 'du shes can du spros pa med pa gang yin pa de ni dngos po med pa'i bzod pa'i pha rol tu phyin pa'o// lam la rtsol ba gang yin pa de ni dngos po med pa'i brtson 'grus kyi pha rol tu phyin pa'o// khams gsum la mngon par zhen pa med pa'i sems gang du ji lta ba bzhin rjes su song ba gang yin pa de ni dngos po med pa'i bsam gtan gyi pha rol tu phyin pa'o// 'di la 'dus byas kyi 'du shes can dang / gang 'dus ma byas kyi 'du shes can med par rnam par spyod pa gang yin pa de ni dngos po med pa'i shes rab kyi pha rol tu phyin pa ste/ 'di dag ni byang chub sems dpa'i dngos po med pa'i pha rol tu phyin pa drug go// de la rgya che ba'i pha rol tu phyin pa drug gang zhe na/ sems can dpag tu med pa'i phyir yongs su bsngos pa'i sbyin pa gang yin pa de ni rgya che ba'i sbyin pa'i pha rol tu phyin pa'o// thams cad du 'gro ba'i tshul khrims gang yin pa de ni rgya che ba'i tshul khrims kyi pha rol tu phyin pa'o// sbyor ba la mi ltos pa'i bzod pa gang yin pa de ni rgya che ba'i bzod pa'i pha rol tu phyin pa'o// dran pa nye bar gzhag pa las byung ba'i brtson 'grus gang yin pa de ni rgya che ba'i brtson 'grus kyi pha rol tu phyin pa'o// ting nge 'dzin stong phrag brgyad cu sgrub par byed pa'i bsam gtan gyi pha rol tu phyin pa gang yin pa de ni rgya che ba'i bsam gtan gyi pha rol tu phyin pa'o// sems can thams cad kyi kun nas nyon mongs pa dang rnam par byang ba khong du chud cing smon lam khas 'ches pa gang yin pa de ni rgya che ba'i shes rab kyi pha rol tu phyin pa ste/ 'di dag ni byang chub sems dpa'i rgya che ba'i pha rol tu phyin pa drug go// de la rgyas pa'i pha rol tu phyin pa drug gang zhe na/ phyir mi ldog pa'i chos dang ldan par 'gyur ba rnam pa bcu drug dang ldan pa'i sbyin pa gang yin pa de ni rgyas pa'i sbyin pa'i pha rol tu phyin pa'o// kha na ma tho ba rdul tsam la 'jigs par blta bar dam bcas pa gang yin pa de ni rgyas pa'i tshul khrims kyi pha rol tu phyin pa'o// rjes su chags pa dang / khong khro ba spangs pa'i bzod pa gang yin pa de ni rgyas pa'i bzod pa'i pha rol tu phyin pa'o// kha na ma tho ba med pa la rab tu sbyor ba'i brtson 'grus gang yin pa de ni rgyas pa'i brtson 'grus kyi pha rol tu phyin pa'o// snying rje chen po dang mtshungs par ldan pa'i bsam gtan gang yin pa de ni rgyas pa'i bsam gtan gyi pha rol tu phyin pa'o// thogs pa med par ston pa'i shes rab gang yin pa de ni rgyas pa'i shes rab kyi pha rol tu phyin pa ste/ 'di dag ni rgyas pa'i pha rol tu phyin pa drug go / de la mtha' yas pa'i pha rol tu phyin pa drug gang zhe na/ shes rab dang mtshungs par ldan pa'i sbyin pa'i pha rol tu phyin pa gang yin pa de ni mtha' yas pa'i sbyin pa'i pha rol tu phyin pa'o// phan par 'dod pa'i chos dang mtshungs par ldan pa'i tshul khrims gang yin pa de ni mtha' yas pa'i tshul khrims kyi pha rol tu phyin pa'o// rnam par thar pa'i sgo gsum la bzod pa gang yin pa de ni mtha' yas pa'i bzod pa'i pha rol tu phyin pa'o// yang dag par shin tu sbyangs pa'i gzhi'i brtson 'grus gang yin pa de ni mtha' yas pa'i brtson 'grus kyi pha rol tu phyin pa'o// byams pa la sbyong zhing byang chub kyi yan lag la dmigs pa'i bsam gtan gang yin pa de ni mtha' yas pa'i bsam gtan gyi pha rol tu phyin pa'o// so so yang dag par rig pa'i shes rab gang yin pa de ni mtha' yas pa'i shes rab kyi pha rol tu phyin pa ste/ 'di dag ni mtha' yas pa'i pha rol tu phyin pa drug go// de la tshol ba'i pha rol tu phyin pa drug gang zhe na/ rab tu byung ba lhung bzed thogs nas ci snyed pa yang dag par bged pa gang yin pa de ni tshol ba'i sbyin pa'i pha rol tu phyin pa'o// sbyangs pa'i yon tan gyi tshul khrims gang yin pa de ni tshol ba'i tshul khrims kyi pha rol tu phyin pa'o// thos pa'i gzhi dang / dge ba'i gzhi dag las sdug bsngal la mi mjed pa ni dper na rgyal po'i mgo dang / btsun mo yongs su gtong ba lta bu dang / gang gi tshe yang dag par so sor brtags pas dang du len pa gang yin pa de ni tshol ba'i bzod pa'i pha rol tu phyin pa'o// mar me mdzad kyi sngon rol du sdug bsngal bas dge ba legs par sgrub pa na/ yongs su mi skyo ba gang yin pa de ni tshol ba'i brtson 'grus kyi pha rol tu phyin pa'o// rtog dpyod dang bcas pa'i bsam gtan lhag mthong gis shas che ba gang yin pa de ni tshol ba'i bsam gtan gyi pha rol tu phyin pa'o// rten cing 'brel par 'byung ba'i gtan tshigs kyis stong pa nyid kyi don 'tshal ba gang yin pa de ni tshol ba'i shes rab kyi pha rol tu phyin pa ste/ 'di dag ni tshol ba'i pha rol tu phyin pa drug go// de la brgal ba'i pha rol tu phyin pa drug gang zhe na/ dbul po 'joms par 'gyur ba khyim bdag rin po che sgrub par byed pa'i sbyin pa'i pha rol tu phyin pa gang yin pa de ni brgal ba'i sbyin pa'i pha rol tu phyin pa'o// gang gi tshe dge ba bcu'i las kyi lam dag kun nas bsrung ba rnam par smin pa skye bo gzhan la stobs pa'i tshul khrims gang yin pa de ni brgal ba'i tshul khrims kyi pha rol tu phyin pa'o// so sor brtags pa'i stobs kyis dang du len pa gang yin pa de ni brgal ba'i bzod pa'i pha rol tu phyin pa'o// 'dod pa'i rnam par rtog pa spang ba'i phyir nges par 'byung ba'i rnam par rtog pa gang yin pa de ni brgal ba'i brtson 'grus kyi pha rol tu phyin pa'o// rnam par 'tshe ba spang ba'i phyir bsnyems pa med pa'i bsam gtan gang yin pa de ni brgal ba'i bsam gtan gyi pha rol tu phyin pa'o// khams gsum pa'i sdug bsngal gyi mtshan nyid la nye bar rtog pa bdag med pas nges par byung ba gang yin pa de ni brgal ba'i shes rab kyi pha rol tu phyin pa ste/ 'di dag ni brgal ba'i pha rol tu phyin pa drug go// de la mngon par dga' ba'i pha rol tu phyin pa drug gang zhe na/ 'dod pa thams cad 'byor par bya ba'i phyir lha dang mi'i 'gro bar rnam par smin par 'gyur ba'i sbyin pa'i pha rol tu phyin pa nga rgyal med pa gang yin pa de ni mngon par dga' ba'i sbyin pa'i pha rol tu phyin pa'o// lha dang mi'i 'gro ba dag tu tshe ring bar 'gyur ba'i tshul khrims gang yin pa de ni mngon par dga' ba'i tshul khrims kyi pha rol tu phyin pa'o// mi skye ba'i chos la bzod pa gang yin pa de ni mngon par dga' ba'i bzod pa'i pha rol tu phyin pa'o// rtsol ba dang bcas pa'i brtson 'grus kyi 'bras bu yod pa gang yin pa de ni mngon par dga' ba'i brtson 'grus kyi pha rol tu phyin pa'o// bdag nyid yon tan gyi rnam pa thob par bya ba'i phyir dang bdag dang gzhan la phan pa'i rnam par smin pa'i rgyu'i phyir dang / smon lam gyi 'bras bu thob par bya ba'i phyir dang / yang dag pa ji lta ba bzhin du rtogs par 'gyur ba'i bsam gtan gang yin pa de ni mngon par dga' ba'i bsam gtan gyi pha rol tu phyin pa'o// de bzhin gshegs pa'i spyod pa thams cad khong du chud par byed pa'i phyir chos nyan pa ni mngon par dga' ba'i shes rab kyi pha rol tu phyin pa ste/ 'di dag ni mngon par dga' ba'i pha rol tu phyin pa drug go// de la mngon par dga' ba med pa'i pha rol tu phyin pa drug gang zhe na/ nor dang zas dang gos la sogs pa la ma chags shing // lan la re ba med pa'i tshul gyis yongs su gtong bar byed pa ni mngon par dga' ba med pa'i sbyin pa'i pha rol tu phyin pa'o// nges par 'byung ba dang ldan pa khyim na gnas pa'i tshul khrims gang yin pa de ni mngon par dga' ba med pa'i tshul khrims kyi pha rol tu phyin pa'o// 'gyod pa bzod pa gang yin pa de ni mngon par dga' ba med pa'i bzod pa'i pha rol tu phyin pa'o// sdug bsngal spang ba'i phyir brtson pa gang yin pa de ni mngon par dga' ba med pa'i brtson 'grus kyi pha rol tu phyin pa'o// ris mi 'thun par song ste sdug bsngal yang dag par 'byung ba dang rjes su chags pa dang / khong khro ba dang mtshungs par ldan pa'i mtshan nyid can gyi bsam gtan gang yin pa de ni mngon par dga' ba med pa'i bsam gtan gyi pha rol tu phyin pa'o// byang chub sems dpa' dmigs pa can khams gsum la mngon par dga' ba med pa'i shes rab gang yin pa de ni mngon par dga' ba med pa'i shes rab kyi pha rol tu phyin pa ste/ 'di dag ni mngon par dga' ba med pa'i pha rol tu phyin pa drug go// de la thos pa 'dzin pa'i pha rol tu phyin pa drug gang zhe na/ gang zag la chos kyi sbyin pa gang yin pa 'di dang / ston pa dang / kha ton byed du 'jug pa dang / 'dzin du 'jug pa gang yin pa de ni thos pa 'dzin pa'i sbyin pa'i pha rol tu phyin pa'o// dge ba'i rtsa ba'i chos kyi tshig bdun gyis lus dang ngag dang / sems kyi tshul khrims yongs su spyod par yang dag par 'dzin du 'jug pa gang yin pa de ni thos pa 'dzin pa'i tshul khrims kyi pha rol tu phyin pa'o// legs par gsungs pa'i tshig gcig tsam gyi ched du sdug bsngal dang du len pa gang yin pa de ni thos pa 'dzin pa'i bzod pa'i pha rol tu phyin pa ste/ byang chub sems dpa' bram zer gyur pa na skyes pa'i rabs khong du chud par bya ba'i don du gdol pa las mnyan pa'i phyir/ lo bcu gnyis su bkur sti byed pa gang yin pa de ni thos pa 'dzin pa'i bzod pa'i pha rol tu phyin pa'o// nges par 'byung ba la dmigs pa'i brtson 'grus gang yin pa de ni thos pa 'dzin pa'i brtson 'grus kyi pha rol tu phyin pa'o// sems mi rtag pa la dmigs pa gang yin pa de ni thos pa 'dzin pa'i bsam gtan gyi pha rol tu phyin pa'o// slob dpon gyi dpe mkhyud med pas mdza' ba dang mi mdza' ba rnams yang dag pa'i dge ba la sbyor du 'jug pa gang yin pa de ni thos pa 'dzin pa'i shes rab kyi pha rol tu phyin pa ste/ 'di dag ni thos pa 'dzin pa'i pha rol tu phyin pa drug go// de la 'khor bar yun ring ba'i pha rol tu phyin pa drug gang zhe na/ mi skye ba'i chos la bzod par yongs su bsngos pa'i sbyin pa gang yin pa de ni 'khor bar yun ring bar yongs su bsngos pa'i sbyin pa'i pha rol tu phyin pa'o// snying rje chen pos rnam par tho 'tsham pa med pa'i tshul khrims kyi pha rol tu phyin pa gang yin pa de ni 'khor bar yun ring bar yongs su bsngos pa'i tshul khrims kyi pha rol tu phyin pa'o// smon lam gyi yongs su bsngos pa'i bzod pa gang yin pa de ni 'khor bar yun ring bar yongs su bsngos pa'i bzod pa'i pha rol tu phyin pa'o// thos par yongs su bsngos pa'i brtson 'grus gang yin pa de ni 'khor bar yun ring bar yongs su bsngos pa'i brtson 'grus kyi pha rol tu phyin pa'o// bdag med pa'i rnam par yongs su bsngos pa'i bsam gtan gang yin pa de ni 'khor bar yun ring bar yongs su bsngos pa'i bsam gtan gyi pha rol tu phyin pa'o// phyir mi ldog pa'i sa'i shes rab gang yin pa de ni 'khor bar yun ring bar yongs su bsngos pa'i shes rab kyi pha rol tu phyin pa ste/ 'di dag ni 'khor bar yun ring bar yongs su bsngos pa'i pha rol tu phyin pa drug go// de la rgyun chad pa med pa'i pha rol tu phyin pa drug gang zhe na/ bsdu ba'i dngos po bzhi sbyin pa'i pha rol tu phyin pa gang yin pa de ni rgyun chad pa med pa'i sbyin pa'i pha rol tu phyin pa'o// legs par spyod pa rnam pa gsum gyis tshul khrims kyi pha rol tu phyin pa gang yin pa de ni rgyun chad pa med pa'i tshul khrims kyi pha rol tu phyin pa'o// lus dang sems dang / so sor brtags pa'i bzod pa dang / chos la bzod pa ni bzod pa bzhi po ste/ bzod pa gang yin pa de dag ni rgyun chad pa med pa'i bzod pa'i pha rol tu phyin pa'o// yang dag pa'i spong ba bzhis ma thogs shing kun nas dkris pa med pa gang yin pa de ni rgyun chad pa med pa'i brtson 'grus kyi pha rol tu phyin pa'o// dran pa nye bar gzhag pa bzhis bsam gtan gyi pha rol tu phyin pa gang yin pa de ni rgyun chad pa med pa'i bsam gtan gyi pha rol tu phyin pa'o// bden pa bzhi rab tu shes pa gang yin pa de ni rgyun chad pa med pa'i shes rab kyi pha rol tu phyin pa ste/ 'di dag ni rgyun chad pa med pa'i pha rol tu phyin pa drug go// de la 'dod pa'i yon tan yongs su smin par bsngos pa'i pha rol tu phyin pa drug gang zhe na/ bdog pa thams cad yongs su gtong ba'i sbyin pa gang yin pa de ni 'dod pa'i yon tan yongs su smin par bsngos pa'i sbyin pa'i pha rol tu phyin pa yin la/ de rnam par thar pa'i sgo stong pa nyid la blta bar bya ba de yang 'dod pa'i yon tan yongs su smin par bsngos pa'i sbyin pa'i pha rol tu phyin pa'o// sems can yongs su smin par bya ba'i phyir phan pa'i sems kyis gang skye ba dang / 'dod pa na spyod par yongs su bsngos pa'i tshul khrims gang yin pa de ni 'dod pa'i yon tan yongs su smin par bsngos pa'i tshul khrims kyi pha rol tu phyin pa'o// yongs su brtul na rjes su 'thun pa'i yul la dang du len pa'i bzod pa gang yin pa de ni 'dod pa'i yon tan yongs su smin par bsngos pa'i bzod pa'i pha rol tu phyin pa'o// 'jig rten pa'i sems kyi mos pa ji lta ba bzhin du yongs su smin par byas pa'i brtson 'grus gang yin pa de ni 'dod pa'i yon tan yongs su smin par bsngos pa'i brtson 'grus kyi pha rol tu phyin pa'o// dus shes pa dang rab tu ldan pa'i tshad med pa byams pa dang snying rje gnyis po 'di dag gis pha rol sdug bsngal bdag bde bar byed pa gang yin pa de ni 'dod pa'i yon tan yongs su smin par bsngos pa'i bsam gtan gyi pha rol tu phyin pa'o// dpyod pa la rab tu sbyor zhing dus dang dus ma yin pa la ltos pa byams pa dang / snying rje'i bdag nyid gang yin pa de ni 'dod pa'i yon tan yongs su smin par bsngos pa'i shes rab kyi pha rol tu phyin pa ste/ 'di dag ni 'dod pa'i yon tan yongs su smin par bsngos pa'i pha rol tu phyin pa drug go// de la bsam gtan yongs su bsngos pa'i pha rol tu phyin pa drug gang zhe na/ sbyin pas byin gyis brlabs pas gang dang gang du 'dod par 'gyur ba gang yin pa de ni bsam gtan yongs su bsngos pa'i sbyin pa'i pha rol tu phyin pa'o// sems dang rab tu ldan pa'i tshul khrims gang yin pa de ni bsam gtan gyi tshul khrims kyi pha rol tu phyin pa'o// chos kyi ngo bo mnyam pa nyid du brtags pa'i bzod pa gang yin pa de ni bsam gtan gyi bzod pa'i pha rol tu phyin pa'o// sems kyi kun nas dkris pa rnam par sel ba'i brtson 'grus gang yin pa de ni bsam gtan gyi brtson 'grus kyi pha rol tu phyin pa'o// thos pa'i bdag nyid kyi shes rab kyi bsam gtan gang yin pa de ni bsam gtan gyi bsam gtan gyi pha rol tu phyin pa'o// 'dod chags rab tu zhi ba'i shes rab kyi bsam gtan gang yin pa de ni bsam gtan gyi shes rab kyi pha rol tu phyin pa ste/ 'di dag ni bsam gtan yongs su bsngos pa'i pha rol tu phyin pa drug go// de la mngon par shes pa'i pha rol tu phyin pa drug gang zhe na/ mar me phul ba'i rnam par smin pa lha'i mig 'grub par 'gyur ba gang yin pa de ni mngon par shes pa'i sbyin pa'i pha rol tu phyin pa'o// lha'i rna ba 'grub par 'gyur ba tshul khrims kyi pha rol tu phyin pa ma zhig pa gang yin pa de ni mngon par shes pa'i tshul khrims kyi pha rol tu phyin pa'o// sngon gyi gnas rjes su dran pa 'grub par byed pa gnyis su med pa'i ye shes kyis yongs su bsngos pa'i bzod pa gang yin pa de ni mngon par shes pa'i bzod pa'i pha rol tu phyin pa'o// sems can la dmigs shing 'jig rten pa'i dge ba'i rtsa ba yang dag par 'grub pa gang yin pa de ni mngon par shes pa'i brtson 'grus kyi pha rol tu phyin pa'o// rdzu 'phrul bsgrub pa dang / 'gog par shes pa rgyas par byed pa dang / snyoms par 'jug pa yongs su 'dzin pa'i bsam gtan gang yin pa de ni mngon par shes pa'i bsam gtan gyi pha rol tu phyin pa'o// de las byung ba sems kyi rnam grangs shes pa'i mngon par shes pa dang / zag pa zad par 'gyur ba'i mngon par shes pa dang / 'gog pa'i snyoms par 'jug pa las byung ba'i shes rab gang yin pa de ni mngon par shes pa'i shes rab kyi pha rol tu phyin pa ste/ 'di dag ni mngon par shes pa'i pha rol tu phyin pa drug go// de la 'jig rten pa'i bzo'i gnas kyi pha rol tu phyin pa drug gang zhe na/ 'di ltar bzo gzhan de dag gi nang nas 'jig rten pa'i bzo legs par 'gyur ba gang yin pa de ni sbyin pa'i rnam par smin pa'o// skye bo mang po dga' bar 'gyur ba gang yin pa de ni tshul khrims kyi rnam par smin pa'o// bzo thams cad la ma lus par shes pa gang yin pa de ni bzod pa'i rnam par smin pa'o// myur bar mngon du 'byung ba gang yin pa de ni brtson 'grus kyi rnam par smin pa'o// yid bzhin du 'grub pa gang yin pa de ni bsam gtan gyi rnam par smin pa'o// mi 'khor bar shes pa gang yin pa de ni shes rab kyi pha rol tu phyin pa ste/ 'di dag ni 'jig rten pa'i bzo'i gnas kyi pha rol tu phyin pa drug go// de la byams pas yongs su bsngos pa'i pha rol tu phyin pa drug gang zhe na/ sems can thams cad yongs su bskyab pa'i don du sems kyi sbyin pa gang yin pa de ni byams pas yongs su bsngos pa'i sbyin pa'i pha rol tu phyin pa ste/ dper na ri bong bdag nyid gtong ba ni nga zo la 'dir 'dug shig ces bya ba lta bu'o// snyigs ma'i dus kyi tshe smon lam gyi dbang gis skye ba byas nas/ sems can rnams dge ba bcu'i las kyi lam yang dag par 'dzin du 'jug cing rab tu 'god par byed pa gang yin pa de ni byams pas yongs su bsngos pa'i tshul khrims kyi pha rol tu phyin pa ste/ dper na sreg pa'i skyes pa'i rabs dang / ne tso'i skyes pa'i rabs lta bu'o// dus shes pa dang mtshungs par ldan pa gang yin pa de ni byams pas yongs su bsngos pa'i bzod pa'i pha rol tu phyin pa ste/ dper na yul ka shi'i rgyal po mgo bcad kyang sems mi 'khrugs pa lta bu'o// skye bo mang po mtho ris su 'gro bar 'gyur ba gang yin pa de ni byams pas yongs su bsngos pa'i brtson 'grus kyi pha rol tu phyin pa ste/ dper na bram ze'i bu kun du bzang dang / kun du rgyu blo can gnyis brnyas pa bzod pa lta bu ste/ de ni byams pas yongs su bsngos pa'i brtson 'grus kyi pha rol tu phyin pa'o// tshad med pa mngon par bsgrubs pa'i bsam gtan gang yin pa de ni byams pas yongs su bsngos pa'i bsam gtan gyi pha rol tu phyin pa'o// skye bo mang po rnam par smin par bya ba'i phyir// dper na skyed pa po dang / sman chen gyis rgyal po'i gyos po tshar bcad kyang rnam par tho btsams pa yang med la/ chu bor yang ma zhugs pa'i shes rab kyi pha rol tu phyin pa gang yin pa de ni byams pas yongs su bsngos pa'i shes rab kyi pha rol tu phyin pa ste/ 'di dag ni byams pas yongs su bsngos pa'i pha rol tu phyin pa drug go// de la snying rjes yongs su bsngos pa'i pha rol tu phyin pa drug gang zhe na/ sems can bde bar bya ba'i sems kyis sbyin pa gang yin pa de ni snying rje las byung ba'i sbyin pa'i pha rol tu phyin pa'o// kha na ma tho ba rdul tsam gyis bdag kyang nyams pa med pa yin la/ skyo ba med pas gzhan la yang rjes su ston pa gang yin pa de ni snying rje las byung ba'i tshul khrims kyi pha rol tu phyin pa'o// tshig ngan brjod pa dag bdag dang du len pa'i rigs can yang yin la// gzhan la yang bzod pa yang dag par 'dzin du 'jug pa gang yin pa de ni snying rje las byung ba'i bzod pa'i pha rol tu phyin pa'o// brtson 'grus brtsams pas yongs su skyo ba med par dge ba'i chos rnams tshol ba dang / sems can mang po bkrol ba dang / sems can rnams nges par 'byin pa la yang dag par 'dzin du 'jug pa gang yin pa de ni snying rje las byung ba'i brtson 'grus kyi pha rol tu phyin pa'o// ngan song gis yid byung ba rnams dga' bar byed pa'i bsam gtan gang yin pa de ni snying rje las byung ba'i bsam gtan gyi pha rol tu phyin pa'o// ngan song rnam par sbyong ba'i phyir yongs su skyo ba med pa dang / chos kyi sbyin pa bya ba'i phyir yongs su skyo ba med pa dang / sems can yongs su smin par bya ba'i phyir yongs su skyo ba med pa gang yin pa de ni snying rje las byung ba'i shes rab kyi pha rol tu phyin pa ste// 'di dag ni snying rjes yongs su bsngos pa'i pha rol tu phyin pa drug go// de la dga' bas yongs su bsngos pa'i pha rol tu phyin pa drug gang zhe na/ mchog tu dga' ba'i sngon du 'gro ba'i sbyin pa gang yin pa de ni dga' ba'i sbyin pa'i pha rol tu phyin pa'o// shin tu sbyangs pa'i bsgrub pa'i tshul khrims gang yin pa de ni dga' ba'i tshul khrims kyi pha rol tu phyin pa'o// ngo tsha shes pa dang khrel yod pa las byung ba'i bzod pa gang yin pa de ni dga' ba la dmigs pa'i bzod pa'i pha rol tu phyin pa'o// gnod sems med par bdag dang gzhan bde bar byed la nyes par mi sems shing legs par sems pa dang / 'gyod pa dang / gdung ba med pa gang yin pa de ni dga' ba la dmigs pa'i brtson 'grus kyi pha rol tu phyin pa'o// mi dga' ba rab tu zhi bar 'gyur ba dang / sems rnam par dag par 'gyur ba dang / kun nas dkris pa sel bar 'gyur ba dang / 'dod chags spong bar 'gyur ba gang yin pa de ni dga' ba la dmigs pa'i bsam gtan gyi pha rol tu phyin pa'o// btang snyoms byang chub kyi yan lag yongs su bzung zhing chos rnam par 'byed pa yang dag byang chub kyi yan lag dang mtshungs par ldan pa rnam par thar pa'i sgo smon pa med pa'i byin gyi rlabs kyis gnas zhi ba thogs pa med pa phyin ci ma log pa gang yin pa de ni dga' ba las byung ba'i shes rab kyi pha rol tu phyin pa ste/ 'di dag ni byang chub sems dpa'i dga' bas yongs su bsngos pa'i pha rol tu phyin pa drug go// de la btang snyoms kyis yongs su bsngos pa'i pha rol tu phyin pa drug gang zhe na/ chos mnyam pa nyid kyi rnam par smin pa lam gyi rgyud bcad cing sems ma gtugs pa'i sbyin pa gang yin pa de ni btang snyoms kyis yongs su bsngos pa'i sbyin pa'i pha rol tu phyin pa'o// gdung ba med cing snying brtse ba'i sems kyis shin tu sbyangs pa byang chub kyi yan lag dang mtshungs par ldan pa'i tshul khrims kyi pha rol tu phyin pa gang yin pa de ni btang snyoms kyis yongs su bsngos pa'i tshul khrims kyi pha rol tu phyin pa'o// sems mi brkam zhing mtshan ma med pa mngon par bsgrubs la phyi dang nang la dpyod pa ltad mo spangs pa'i bzod pa gang yin pa de ni btang snyoms kyis yongs su bsngos pa'i bzod pa'i pha rol tu phyin pa'o// 'dus byas kyi ngo bo kun shes pa dang ldan pa'i btang snyoms gang yin pa de ni btang snyoms kyis yongs su bsngos pa'i brtson 'grus kyi pha rol tu phyin pa'o// zhi gnas sngon du 'gro zhing lhag mthong gi stobs bskyed pa thams cad du 'gro ba'i bsam gtan gang yin pa de ni btang snyoms kyis yongs su bsngos pa'i bsam gtan gyi pha rol tu phyin pa'o// snying rje chen po la dmigs pa'i mthar phyin pa lam shin tu sbyangs pa'i shes rab gang yin pa de ni btang snyoms kyis yongs su bsngos pa'i shes rab kyi pha rol tu phyin pa ste/ 'di dag ni btang snyoms kyis yongs su bsngos pa'i pha rol tu phyin pa drug go// de la log par lta bas yongs su bsngos pa'i pha rol tu phyin pa drug gang zhe na/ dper na bram ze be la ma chu 'gram gnas yangs pa na gzhan yongs su smin par bya ba dang 'thun par mchod sbyin byed pa gang yin pa de ni log par lta bas yongs su bsngos pa'i sbyin pa'i pha rol tu phyin pa'o// dmigs pa can gyi tshul khrims de byed cing spyod la bdag tu 'dzin pa gang yin pa de ni log par lta bas yongs su bsngos pa'i tshul khrims kyi pha rol tu phyin pa'o// brtul zhugs kyi gnas kyi nags tshal yangs pa na skyo ba med par spyod pa gang yin pa de ni log par lta bas yongs su bsngos pa'i bzod pa'i pha rol tu phyin pa'o// 'jig rten pa'i bya ba rnams sgrub cing rig byed kyang rtogs la cha lugs des gzhan yongs su smin par byed pa gang yin pa de ni log par lta bas yongs su bsngos pa'i brtson 'grus kyi pha rol tu phyin pa'o// bsam gtan bskyed pas de'i ngo bo la gnas shing des mngon par dga' ba gang yin pa de ni log par lta bas yongs su bsngos pa'i bsam gtan gyi pha rol tu phyin pa'o// bram ze'i cha lugs kyis sems can rnams yongs su smin par byed cing rjes su 'thun par 'jug pa gang yin pa de ni log par lta bas yongs su bsngos pa'i shes rab kyi pha rol tu phyin pa ste/ 'di dag ni log par lta bas yongs su bsngos pa'i pha rol tu phyin pa drug go// de la yang dag pa'i lta bas yongs su bsngos pa'i pha rol tu phyin pa drug gang zhe na/ 'jig rten pa'i bya ba la 'jug cing sbyin pa yod do// mchod sbyin yod do// sbyin sreg yod do// las legs par byas pa dang / las nyes par byas pa rnams kyi 'bras bu rnam par smin pa yod do// zhes gang de lta bu'i sems kyi sbyin pa gang yin pa de ni yang dag pa'i lta bas yongs su bsngos pa'i sbyin pa'i pha rol tu phyin pa'o// sangs rgyas ma byung ba na byang chub sems dpa' sdig pa'i grogs po'i dbang gis sdig pa mi byed pa gang yin pa de ni yang dag pa'i lta bas yongs su bsngos pa'i tshul khrims kyi pha rol tu phyin pa'o// dper na ri'i rgyal po gangs can la byang chub sems dpa' ne tsor gyur pas shing skam po mi spong ba sngon bdag 'dir dga' bar byas pa gang yin pa de ni yang dag pa'i lta bas yongs su bsngos pa'i bzod pa'i pha rol tu phyin pa'o// bdag dang gzhan la gnod par mi byed par zhugs pa'i lta ba ni dper na tshong pa a shu la lta bu gang yin pa de ni yang dag pa'i lta bas yongs su bsngos pa'i brtson 'grus kyi pha rol tu phyin pa'o// shes rab kyis yongs su sbyang ba byas pa'i bsam gtan bzhi thob pa gang yin pa de ni yang dag pa'i lta bas yongs su bsngos pa'i bsam gtan gyi pha rol tu phyin pa'o// skye bo mang po la phan pa'i phyir nye bar gnas pa'i shes rab ni dper na byang chub sems dpa' kun du rgyu 'di ltar gcig pus tshigs su bcad pa stong phrag brgyad cu rtsa bzhi bkod pa gang yin pa de ni yang dag pa'i lta bas yongs su bsngos pa'i shes rab kyi pha rol tu phyin pa ste/ 'di dag ni yang dag pa'i lta bas yongs su bsngos pa'i pha rol tu phyin pa drug go// de la gnas par lta bas yongs su bsngos pa'i pha rol tu phyin pa drug gang zhe na/ sangs rgyas ma byung ba na byang chub sems dpa' tha na rmi lam na yang ser sna'i sems mi skyed na/ dngos su lta smos kyang ci dgos pa gang yin pa de ni gnas par lta bas yongs su bsngos pa'i sbyin pa'i pha rol tu phyin pa'o// tha na srog 'gags kyang kha na ma tho ba rdul tsam la yang bslab pa las mi 'da' ba gang yin pa de ni gnas par lta bas yongs su bsngos pa'i tshul khrims kyi pha rol tu phyin pa'o// tshe rabs de dang de dag tu mnga' bdag tu gyur pa na yang bzod pa'i rang bzhin dang ldan pa yin zhing mnyen pa gang yin pa de ni gnas par lta bas yongs su bsngos pa'i bzod pa'i pha rol tu phyin pa'o// tshe rabs thams cad du gzhan gyis bstan pa dang ma bstan pa byang chub kyi phyir rjes su ston pa gang yin pa de ni gnas par lta bas yongs su bsngos pa'i brtson 'grus kyi pha rol tu phyin pa'o// tshe rabs de dang de dag ni legs par bsam pa sems pa yin zhing legs par spyad pa'i las byed la de ni shin tu dul ba'i rang bzhin de lta bur gyur pa gang yin pa de ni gnas par lta bas yongs su bsngos pa'i bsam gtan gyi pha rol tu phyin pa'o// slob dpon med par 'jig rten pa dang 'jig rten las 'das pa'i bya ba khong du chud na sems can gyi tshogs gzhan la de lta bu'i ye shes de med cing gang gis lus kyi las sems can dang 'thun pa gang yin pa de ni gnas par lta bas yongs su bsngos pa'i shes rab kyi pha rol tu phyin pa ste/ 'di dag ni gnas par lta bas yongs su bsngos pa'i pha rol tu phyin pa drug go// de la mi gnas par lta bas yongs su bsngos pa'i pha rol tu phyin pa drug gang zhe na/ shes rab kyi pha rol tu phyin pa dang thabs mkhas pas yongs su zin pa'i sbyin pa gang yin pa de ni mi gnas par lta bas yongs su bsngos pa'i sbyin pa'i pha rol tu phyin pa'o// lus dang sems la dmigs pa med pa'i sems kyi sbyin pa gang yin pa de ni mi gnas par lta bas yongs su bsngos pa'i tshul khrims so// phyir mi ldog pa'i sa la bzod pa gang yin pa de ni mi gnas par lta bas yongs su bsngos pa'i bzod pa'o// 'du byed thams cad la mi gnas shing kun nas dkris pa med pa'i rtsol ba gang yin pa de ni mi gnas par lta bas yongs su bsngos pa'i brtson 'grus so// bdag tu 'du shes kyang med cing bdag med par 'du shes kyang med la/ phyi dang nang la mi gnas pa'i bsam gtan gang yin pa de ni mi gnas par lta bas yongs su bsngos pa'i bsam gtan no// nyan thos dang / rang sangs rgyas kyi chos dang ma 'dres pa'i shes rab thams cad mkhyen pa nyid la mngon par zhen pa med pa gang yin pa de ni mi gnas par lta bas yongs su bsngos pa'i shes rab kyi pha rol tu phyin pa ste/ 'di dag ni mi gnas par lta bas yongs su bsngos pa'i pha rol tu phyin pa drug go// de la gnas med par yongs su bsngos pa'i pha rol tu phyin pa drug gang zhe na/ gang khams gsum la mngon par dga' ba med pa'i sbyin pa'i pha rol tu phyin pa dper na mar me mdzad kyi lta bu gang yin pa de ni gnas med par yongs su bsngos pa'i sbyin pa'i pha rol tu phyin pa'o// ma gtogs pa'i tshul khrims gang yin pa de ni gnas med pa'i tshul khrims so// chos thams cad la rlom sems med pa'i sems kyi bzod pa gang yin pa de ni gnas med pa'i bzod pa'o// mi dmigs par spyod pa'i brtson 'grus gang yin pa de ni gnas med pa'i brtson 'grus so// byang chub sems dpa' mthong ba'i sa thob pa'i phyin ci ma log pa'i bsam gtan gang yin pa de ni gnas med pa'i bsam gtan no// nyon mongs pa zad par 'gyur ba'i shes rab gang yin pa de ni gnas med pas yongs su bsngos pa'i shes rab kyi pha rol tu phyin pa ste/ 'di dag ni gnas med pas yongs su bsngos pa'i pha rol tu phyin pa drug go// de la nga rgyal gyi pha rol tu phyin pa drug gang zhe na/ byang chub sems dpa' nga rgyal gyi bdud bcom nas sbyin pa sbyin par byed cing // sangs rgyas kyi zhing phun sum tshogs pa sgrub par 'gyur ba gang yin pa de ni nga rgyal gyi sbyin pa'i pha rol tu phyin pa'o// ngan song gsum sbyong bar 'gyur ba'i tshul khrims gang yin pa de ni nga rgyal gyi tshul khrims kyi pha rol tu phyin pa'o// mtshan rnam par smin par 'gyur ba dang / mdzes par 'gyur ba'i bzod pa gang yin pa de ni nga rgyal gyi bzod pa'i pha rol tu phyin pa'o// nor bu rin po che'i phyir rgya mtsho chen po bskam par spro ba dang / gang gis rang gi chos mngon par 'byung bar brtson pa gang yin pa de ni nga rgyal gyi brtson 'grus kyi pha rol tu phyin pa'o// nyon mongs pa zil gyis gnon par 'gyur zhing bsam pa ji lta ba bzhin ye shes skye bar 'gyur ba'i bsam gtan gang yin pa de ni nga rgyal gyi bsam gtan gyi pha rol tu phyin pa'o// nga rgyal dang / lta ba kun du 'joms par 'gyur ba'i shes rab gang yin pa de ni nga rgyal gyi shes rab kyi pha rol tu phyin pa ste/ 'di dag ni nga rgyal gyi pha rol tu phyin pa drug go// de la bzod pa las byung ba'i pha rol tu phyin pa drug gang zhe na/ byang chub kyi mthar 'gro ba'i sems kyi sbyin pa gang yin pa de ni bzod pa las byung ba'i sbyin pa'i pha rol tu phyin pa ste/ dper na bdud kyis sems can dmyal ba bstan pas sbyin pa sbyin par byed pa bsal bar mi nus pa ni sngon gyi tshul las shes par bya ba lta bu'o// phyir mi ldog pa'i tshul khrims gang yin pa de ni bzod pa las byung ba'i tshul khrims kyi pha rol tu phyin pa'o// dper na rgyal po'i bu bsod nams 'od 'phro 'di ltar rnal 'byor la mngon du phyogs pa sbyin pa la dbang du gyur pa zhig byung bas nyi ma gcig la shing rta dang / rta dang / bzhon pa dang / glang po dang / glang po che dang / dpag tshad khor yug tsam gyi gdugs dang / mu tig gi do shal phreng ba brgya dang / gos sbyin pa dang / rin po che'i cod pan dang / mchil lham stong phrag brgya ri ba dang / bud med stong phrag brgyad cu dang / sil snyan dang / rgyal po'i pho brang 'khor dang / skyed mos tshal dang / mig sbyin pa dang / mgo dang rkang pa bcad nas sbyin pa sbyin par byed pa gang na gang gi bzod pa gang yin pa de ni bzod pa las byung ba'i bzod pa'i pha rol tu phyin pa'o// mi gnas pa'i brtson 'grus gang yin pa de ni brtson 'grus kyi pha rol tu phyin pa ste/ dper na rta'i rgyal po rngog ldan gyis sems can rnams sgrol ba lta bu'o// dge ba'i kha dog can lus kyi mtshan yongs su sbyangs pa las byung ba'i bsam gtan gang yin pa de ni bzod pa las byung ba'i bsam gtan gyi pha rol tu phyin pa'o// dper na dge slong ye shes mchog grong khyer du 'jug pa zhig byung ba 'du shes tha dad du mi byed cing sems mnyam pa'i shes rab gang yin pa de ni bzod pa las byung ba'i shes rab kyi pha rol tu phyin pa ste/ 'di ltar ne tso'i skyes pa'i rabs las khong du chud par bya ste/ 'di dag ni bzod pa'i pha rol tu phyin pa drug go// de la phan 'dogs pa'i pha rol tu phyin pa drug gang zhe na/ 'od srung las tshangs par spyod pa spyad nas rnyed pa dang / bkur stis dam pa'i chos nub par ma gyur cig ces yongs su bsngos pa dang / sangs rgyas 'od srung la bram ze'i bu skar 'od skyong gis rang gi lus kyi gos dang / me tog sar pa lnga dang me tog rnying pa lnga po dag gis mngon par bkab ste/ gang gi rnam par smin pas lo lnga brgyar dam pa'i chos dang / lo lnga brgyar dam pa'i chos kyi gzugs brnyan yang 'bar ba gang yin pa de ni phan 'dogs pas yongs su bsngos pa'i sbyin pa'i pha rol tu phyin pa'o// gzhan gyi tshul khrims 'chal pa sel bar 'gyur ba'i tshul khrims ni dper na skye mched ma tshang ba gtong ba lta bu gang yin pa de ni phan 'dogs pas yongs su bsngos pa'i tshul khrims kyi pha rol tu phyin pa'o// sdug bsngal thob kyang sgyid lug pa med pa ni dper na 'gron po'i ched du rgya mtsho chen po'i nang du chu srin ma ka ra'i thad du phyin pa dang / 'brog dang chu'i nang du khru brgya tsam du song ba'i bzod pa gang yin pa de ni phan 'dogs pas yongs su bsngos pa'i bzod pa'i pha rol tu phyin pa'o// lha dang mi'i ris kyi phun sum tshogs pa sgrub par 'gyur ba'i brtson 'grus ni dper na brgya byin gyis gsol ba btab pas/ bram ze chen po kin du zhes bya bas sems can rnams mtho ris su bkye ba gang yin pa de ni phan 'dogs pas yongs su bsngos pa'i brtson 'grus kyi pha rol tu phyin pa'o// byang chub sems dpa' la sangs rgyas kyis len pa med par bsgrags pa'i bsam gtan ni dper na byang chub sems dpa' ston par gyur pas byang chub sems dpa' rnams tshangs pa'i 'jig rten dang / 'od gsal nas 'du shes med pa'i skye mched kyi bar du bkod pa gang yin pa de ni phan 'dogs pas yongs su bsngos pa'i bsam gtan gyi pha rol tu phyin pa'o// sems can rnams kyi ched du byas pa ni dper na rgyal po byams thob dang / rgyal po mig dang / rgyal po'i bu chos 'dod kyis 'jig rten pa dang / 'jig rten las 'das pa'i chos rnams dang / dge ba bcu'i las kyi lam rnams rab tu sgrogs pa'i shes rab kyi pha rol tu phyin pa ste/ 'dir skyes pa'i rabs mang po nas khong du chud par bya ba gang yin pa de ni phan 'dogs pas yongs su bsngos pa'i shes rab kyi pha rol tu phyin pa ste/ 'di dag ni phan 'dogs pa'i pha rol tu phyin pa drug go/ // 'phags pa bskal pa bzang po pa zhes bya ba theg pa chen po'i mdo/ bam po lnga pa/ de la phan mi 'dogs pa'i pha rol tu phyin pa drug gang zhe na/ yid sngon du 'gro ba'i sems kyis 'dod pa'i yon tan la 'jug pa'i sbyin pa dmigs pa dang bcas par yongs su bsngos pa gang yin pa de ni phan mi 'dogs pa'i sbyin pa'i pha rol tu phyin pa ste/ dper na mar me mdzad la me tog ud pa la lnga phul ba dang / rnam par smin pa thams cad du mi 'byung ba dang / gang dam pa'i chos nub par 'gyur ba de ni phan mi 'dogs pa'i sbyin pa'i pha rol tu phyin pa'o// thabs mkhas pa med cing dngos po'i 'du shes can gyi tshul khrims kyi pha rol tu phyin pa gang yin pa de ni phan mi 'dogs pa'i tshul khrims kyi pha rol tu phyin pa'o// ro myang ba cung zad tsam gyi phyir/ sdug bsngal la ji mi snyam pa'i bzod pa'i pha rol tu phyin pa gang yin pa de ni phan mi 'dogs pa'i bzod pa'i pha rol tu phyin pa'o// 'jig rten pa'i chos dang rab tu ldan pa'i brtson 'grus gang yin pa de ni phan mi 'dogs pa'i brtson 'grus kyi pha rol tu phyin pa'o// tshangs pa'i 'jig rten gyi tshe'i mthas gtugs pa srid kyi bsam gtan gyi pha rol tu phyin pa gang yin pa de ni phan mi 'dogs pa'i bsam gtan gyi pha rol tu phyin pa'o// ma bsgrags pa'i shes rab kyi pha rol tu phyin pa ni dper na de bzhin gshegs pas gsungs shing bshad pa na chos de snyed cig bsgrags shing bshad la chos ji snyed lus la de snyed cig ma bsgrags pa de ni phan mi 'dogs pa'i shes rab kyi pha rol tu phyin pa ste/ de dag thams cad kyang yongs su mya ngan las 'das pa'i dam pa'i chos nub par blta bar bya ste/ 'di dag ni phan mi 'dogs pa'i pha rol tu phyin pa drug go// de la lhag ma dang bcas pa'i pha rol tu phyin pa drug gang zhe na/ sngon mar me mdzad la byang chub sems dpa'as sbyin pa phul ba gang yin pa de ni lhag ma dang bcas pa'i sbyin pa'i pha rol tu phyin pa'o// lus dang ngag lhag ma dang bcas shing mi mos pa mang la bdag tu dmigs pa la gnas pa'i tshul khrims gang yin pa de ni lhag ma dang bcas pa'i tshul khrims kyi pha rol tu phyin pa'o// so sor brtags pa'i stobs kyis nges par 'byung ba'i bzod pa gang yin pa de ni lhag ma dang bcas pa'i bzod pa'i pha rol tu phyin pa'o// bar chad dang bar chad med par gnas pa'i brtson 'grus gang yin pa de ni lhag ma dang bcas pa'i brtson 'grus kyi pha rol tu phyin pa'o// dmigs pa la dmigs pa'i bsam gtan gang yin pa de ni lhag ma dang bcas pa'i bsam gtan gyi pha rol tu phyin pa'o// thos pa'i bdag nyid dang / bsam pa'i bdag nyid kyi shes rab gang yin pa de ni lhag ma dang bcas pa'i shes rab kyi pha rol tu phyin pa'o// rgyu gang gis na gnas kyi pha rol tu phyin pa'i ming thob ce na/ kha phyir phyogs pa la nyan thos dang / rang sangs rgyas kyi chos kyi rnam par smin pa med la byang chub kyi 'byor pa yang med de/ de dag ni sa bcu las ldog pa'i chos su shes par bya ste/ 'di dag ni byang chub sems dpa'i lhag ma dang bcas pa'i pha rol tu phyin pa drug go// de la byang chub sems dpa'i lhag ma med pa'i pha rol tu phyin pa drug gang zhe na/ sbyin pa'i pha rol tu phyin pa'i 'bras bu thams cad 'khor bar yongs su bsngo ba ste/ dper na rang sangs rgyas bdun brgya la sbyin pa byin pa gang yin pa de ni lhag ma med pa'i sbyin pa'i pha rol tu phyin pa'o// shes rab kyi pha rol tu phyin pa dang ma bral ba'i tshul khrims gang yin pa de ni lhag ma med pa'i tshul khrims kyi pha rol tu phyin pa'o// ngan song du skye bas 'jigs pa'i bzod pa gang yin pa de ni lhag ma med pa'i bzod pa'i pha rol tu phyin pa'o// bdud kyi las kyis kun nas dkris pa'i brtson 'grus gang yin pa de ni lhag ma med pa'i brtson 'grus kyi pha rol tu phyin pa'o// tshe'i tshad kyi mthar thug pa'i bsam gtan gang yin pa de ni lhag ma med pa'i bsam gtan gyi pha rol tu phyin pa'o// lta ba sngon du 'gro zhing sdug bsngal spong ba la mos pa'i shes rab gang yin pa de ni lhag ma med pa'i shes rab kyi pha rol tu phyin pa'o// de ci'i phyir pha rol tu phyin pa'i ming thob ce na/ de dag ni byang chub thob pa 'jig rten pa dang 'thun par spyod pa des na pha rol tu phyin pa'i ming thob ste/ 'di dag ni byang chub sems dpa'i lhag ma med pa'i pha rol tu phyin pa drug go// de la byang chub sems dpa'i rig pa'i pha rol tu phyin pa drug gang zhe na/ bla ma rnams la re ba med par sbyin pa byin pa gang gi rnam par smin pas bskal pa stong du 'jig rten pa'i zang zing la yongs su spyod cing gnas kyang lus kyi mthu nyams pa med pa gang yin pa de ni rig pa yongs su bsngos pa'i sbyin pa'i pha rol tu phyin pa'o// byang chub kyi snying po dam pa mchog thob pas chos thams cad la 'gyod pa med par 'gyur zhing // gang gis thams cad mkhyen pa nyid rdzogs par byang chub pa'i tshul khrims gang yin pa de ni rig pa yongs su bsngos pa'i tshul khrims kyi pha rol tu phyin pa'o// gang thams cad mkhyen pa nyid la dmigs shing // dmigs su med pa'i chos rnams la bzod pa gang yin pa de ni rig pa yongs su bsngos pa'i bzod pa'i pha rol tu phyin pa'o// lam la gnas pa'i sgrib pa lnga rab tu zhi bar 'gyur ba'i brtson 'grus gang yin pa de ni rig pa yongs su bsngos pa'i brtson 'grus kyi pha rol tu phyin pa'o// byang chub mngon par rdzogs par sangs rgyas pas lha'i mig dang / sngon gyi gnas rig pa 'thob par 'gyur ba'i bsam gtan gyi pha rol tu phyin pa gang yin pa de ni rig pa yongs su bsngos pa'i bsam gtan gyi pha rol tu phyin pa'o// zag pa zad par byed pa sangs rgyas kyi spyan 'thob par 'gyur la rtag tu chos thams cad mngon du snang bar 'gyur ba'i shes rab gang yin pa de ni rig pa yongs su bsngos pa'i shes rab kyi pha rol tu phyin pa ste/ 'di dag ni byang chub sems dpa'i rig pa yongs su bsngos pa'i pha rol tu phyin pa drug go// de la rig pa'i khyad par la gnas pa'i pha rol tu phyin pa drug gang zhe na/ gang gis dam pa'i chos gnas par byed cing bstan pa la 'jug pa'i chos gnas pa gang yin pa de ni rig pa'i khyad par la gnas pa'i sbyin pa'i pha rol tu phyin pa'o// gang na de bzhin gshegs pa bag chags kyi mtshams sbyor ba dang bral ba/ tha na lus kyi rnam par rtog pa dang ngag gi rnam par rtog pa med pa gang yin pa de ni tshul khrims so// 'jig rten pa'i chos la rtog pa med pa gang yin pa de ni bzod pa'o// nyan thos dang rang sangs rgyas rnams kyis zil gyis ma non pas mya ngan las 'das pa ji srid par dus thams cad pa'i brtson 'grus gang yin pa de ni brtson 'grus so// sems can thams cad kyi sems kyi rnam grangs shes shing sgra la rtog pa gang yin pa de ni bsam gtan gyi pha rol tu phyin pa'o// dus shes pa las mi 'da' zhing bdag yongs su grol bar byed pa'i shes rab gang yin pa de ni rig pa'i khyad par la gnas pa'i shes rab kyi pha rol tu phyin pa ste/ 'di dag ni rig pa'i khyad par la gnas pa'i pha rol tu phyin pa drug go// de la sangs rgyas 'byung ba phun sum tshogs par byed pa'i pha rol tu phyin pa drug gang zhe na/ sangs rgyas 'byung ba'i dus na longs spyod chen por 'gyur zhing tshad med pa gzung ba'i phyir/ gang 'phags pa rnams la sbyin pa byin pa gang yin pa de ni sangs rgyas 'byung ba phun sum tshogs par byed pa'i sbyin pa'o// thar bar yongs su bsngos shing nyon mongs pa zad par bya ba dang / sangs rgyas 'byung bar 'gyur ba'i tshul khrims gang yin pa de ni tshul khrims kyi pha rol tu phyin pa'o// ston pa mngon sum du gyur pa na sbyangs pa'i yon tan la skyo ba med par 'gyur ba'i bzod pa ni dper na 'od srung chen po'i lta bu gang yin pa de ni bzod pa'o// smon lam dang ldan pa'i brtson 'grus ni dper na rgyal po bsod nams 'phags kyi lta bu gang yin pa de ni brtson 'grus so// sangs rgyas rjes su dran pa la dmigs pa'i bsam gtan gang yin pa de ni bsam gtan no// nges par 'byed pas yongs su bsngos pa'i shes rab ni dper na/ sangs rgyas 'od srung gi tshe lnga po dag gi lta bu gang yin pa de ni shes rab ste/ 'di dag ni sangs rgyas 'byung ba phun sum tshogs par byed pa'i pha rol tu phyin pa drug go// de la dran pa nyams pa med par byed pa'i pha rol tu phyin pa drug gang zhe na/ gzhan gyi bsam pa ji lta ba bzhin sbyin pa gang yin pa de ni sbyin pa'o// lus dang ngag yongs su bsrung ba nye bar bsgrub pa la brtson pa'i tshul khrims gang yin pa de ni tshul khrims so// dam pa'i chos nub pa'i dus su yi dam la brtan pa zab mo la bzod pa las nges par 'byung ba'i bzod pa gang yin pa de ni bzod pa'o// nye bar bsgrub pa la brtson pa'i brtson 'grus gang yin pa de ni brtson 'grus so// stong pa nyid kyi rnam pas yongs su bzung ba'i bsam gtan gang yin pa de ni bsam gtan no// yid mi bde bas rab tu phye ba'i shes rab gang yin pa de ni shes rab ste/ 'di dag ni dran pa nyams pa med par byed pa'i pha rol tu phyin pa drug go// de la sangs rgyas 'byung ba rab tu 'thob pa khyim gyi dngos po la gnas pa'i pha rol tu phyin pa drug gang zhe na/ yan lag lnga phun sum tshogs pa'i sbyin pa ste lnga gang zhe na/ stan phun sum tshogs pa dang / yul phun sum tshogs pa dang / 'khor phun sum tshogs pa dang / 'dod par bya ba phun sum tshogs pa dang / chags par bya ba phun sum tshogs pa gang yin pa de ni sbyin pa'o// mngon par zhen pa med pa'i tshul khrims gang yin pa de ni tshul khrims so// sems can du 'du shes pa spangs pa'i bzod pa gang yin pa de ni bzod pa'o// mnyam pa nyid du mthong ba'i brtson 'grus gang yin pa de ni brtson 'grus so// mnyam pa nyid du rtogs pa'i sems smon pa med pa la dmigs pa'i bsam gtan gang yin pa de ni bsam gtan no// 'phags pa'i bden pa'i tshul gyis nges par 'byung ba'i shes rab gang yin pa de ni shes rab ste/ 'di dag ni sangs rgyas 'byung ba rab tu 'thob pa khyim gyi dngos po la gnas pa'i pha rol tu phyin pa drug go// de la nges par 'byung ba bsgrub pa'i pha rol tu phyin pa drug gang zhe na/ zag pa med pa'i sbyin pa dang ldan pa ma yin pa'i sems kyi sbyin pa gang yin pa de ni sbyin pa'o// mya ngan las 'das pa dang ldan pa'i tshul khrims gang yin pa de ni tshul khrims so// khams gsum gyis yid byung ba'i bzod pa gang yin pa de ni bzod pa'o// dran pa nye bar gzhag pa las nges par byung ba'i brtson 'grus gang yin pa de ni brtson 'grus so// byams pa la gnas shing srid pa la smod par gnas pa'i bsam gtan gang yin pa de ni bsam gtan no// yid mi bde bas rab tu phye ba'i shes rab gang yin pa de ni shes rab ste/ 'di dag ni nges par 'byung ba bsgrub pa'i pha rol tu phyin pa drug go// de la mang du thos pa bsgrub pa'i pha rol tu phyin pa drug gang zhe na/ gdams ngag dang ldan pa'i sbyin pa gang yin pa de ni sbyin pa'o// chos yongs su gzung ba'i don du lus dang srog gtong ba'i tshul khrims gang yin pa de ni tshul khrims so// dam pa'i chos nub pa'i dus kyi tshe chos yongs su gzung ba'i don du gang byang chub sems dpa' bdag nyid yongs su gtong ba'i bzod pa gang yin pa de ni bzod pa'o// gzungs dang ldan pa'i brtson 'grus gang yin pa de ni brtson 'grus so// rten cing 'brel par 'byung bas rab tu phye ba'i bsam gtan gang yin pa de ni bsam gtan no// so so yang dag par rig pas rab tu phye ba'i shes rab gang yin pa de ni shes rab ste/ 'di dag ni mang du thos pa bsgrub pa'i pha rol tu phyin pa drug go// de la rab tu byung ba'i ngang tshul rgyun mi 'chad pa'i pha rol tu phyin pa drug gang zhe na/ chos smra ba rnams kyis gzhan gyi bsam pa ji lta ba bzhin bstan pa yang dag par len du 'jug pa'i sbyin pa gang yin pa de ni sbyin pa'o// snying rje chen pos yongs su bsgos pa'i tshul khrims gang yin pa de ni tshul khrims so// lhag pa'i nga rgyal med pa'i bzod pa gang yin pa de ni bzod pa'o// bsgoms pa'i stobs dang ldan pa'i brtson 'grus gang yin pa de ni brtson 'grus so// byang chub kyi yan lag dang mtshungs par ldan pa'i bsam gtan gang yin pa de ni bsam gtan no// mi skye ba'i chos la bzod pa dang ldan pa'i shes rab gang yin pa de ni shes rab ste/ 'di dag ni rab tu byung ba'i ngang tshul rgyun mi 'chad pa'i pha rol tu phyin pa drug go// de la mngon par shes pa la gnas pa'i pha rol tu phyin pa drug gang zhe na/ rje sa dang ma bral zhing slong ba la yongs su gtong bas gzung ba'i sbyin pa gang yin pa de ni sbyin pa'o// mi gnas pa'i tshul khrims gang yin pa de ni tshul khrims so// 'gyod pa med pa'i bzod pa gang yin pa de ni bzod pa'o// smon lam gyis rnam par 'phrul pa'i brtson 'grus gang yin pa de ni brtson 'grus so// snang bas rnam par dpyad pa'i bsam gtan gang yin pa de ni bsam gtan no// sbyor ba'i sa'i rnam pa la dmigs pas legs par yongs su bzung ba'i shes rab gang yin pa de ni shes rab ste/ 'di dag ni mngon par shes pa la gnas pa'i pha rol tu phyin pa drug go// de la mngon par shes pa rgyun chad pa med pa'i pha rol tu phyin pa drug gang zhe na/ de bzhin gshegs pa'i mchod rten dang por zhal bsro ba'i sbyin pa gang yin pa de ni sbyin pa'o// lam la zhugs pa'i shes rab kyi dbang po dang ldan pa'i tshul khrims gang yin pa de ni tshul khrims so// yang dag pa'i mtha' las nges par byung ba'i bzod pa gang yin pa de ni bzod pa'o// gzugs kyi 'du shes rnam par bshig pa'i brtson 'grus gang yin pa de ni brtson 'grus so// rnam par thar pas nges par byung ba'i bsam gtan gang yin pa de ni bsam gtan no// lhag mthong gi yo byad zhi gnas kyi sa la gnas pa gzungs kyis yongs su sbyang ba byas pa'i shes rab gang yin pa de ni shes rab ste/ 'di dag ni mngon par shes pa rgyun chad pa med pa'i pha rol tu phyin pa drug go// de la lus 'dod pa'i pha rol tu phyin pa drug gang zhe na/ so sor brtags pa'i stobs can mi mdza' ba rnams la yongs su gtong ba'i sbyin pa gang yin pa de ni sbyin pa'o// nyam chung ba rnams la mthu mi ston pas nyams pa med pa'i tshul khrims gang yin pa de ni tshul khrims so// las kyi sgrib pa la ji mi snyam pa'i bzod pa gang yin pa de ni bzod pa'o// mi mdza' ba spangs pa'i brtson 'grus ni dper na rgyal po'i bu dge ba'i blo gros kyi lta bu gang yin pa de ni brtson 'grus so// snyigs ma'i dus kyi bsam gtan gang yin pa de ni bsam gtan no// thar pa la gnas pas nges par 'khor bar bya bar sbyor du 'jug pa'i shes rab ni dper na kun tu rgyu rtogs byed kyi lta bu gang yin pa de ni shes rab ste/ 'di dag ni lus 'dod pa'i pha rol tu phyin pa drug go// de la gnas pa'i pha rol tu phyin pa drug gang zhe na/ 'khor bar ngan song gsum gyi phyir sbyin pa ni dper na la rngon pa byed pa'i rnam par smin pa'i sbyin pa gang yin pa de ni sbyin pa'o// sangs rgyas 'byung ba dang bral ba'i tshul khrims ni dper na lha chen pos gcig nas gcig tu bstan pa lta bu gang yin pa de ni tshul khrims so// brnyas pas sdug bsngal bar gyur kyang 'khrug pa med pa'i bzod pa ni dper na bzod par smra ba'i lta bu gang yin pa de ni bzod pa'o// tshegs chen po'i gnas skabs thob pas sgyid lug pa med pa'i brtson 'grus ni dper na rgya mtsho chen por nor bu rin po che lta bu gang yin pa de ni brtson 'grus so// btsun mo'i 'khor gyis mi 'phrogs pa'i bsam gtan ni dper na rgyal po gzhon nu seng ge'i lta bu gang yin pa de ni bsam gtan no// yul gyi nang du song yang yongs su gtong ba thams cad la dmigs pa'i shes rab ni dper na yul ka shi'i rgyal pos mgo byin pa lta bu gang yin pa de ni shes rab ste/ 'di dag ni gnas pa'i pha rol tu phyin pa drug go / de la ldan pa'i pha rol tu phyin pa drug gang zhe na/ sems can yongs su smin par bya ba'i phyir sbyin pa ni dper na rgya mtsho chen po'i ru sbal lta bu gang yin pa de ni sbyin pa'o// gzhan la phan par brtson pa'i tshul khrims ni dper na 'gron pa rnams sbrul chen pos bskor ba las seng ges thar bar byas pa lta bu gang yin pa de ni tshul khrims so// mnyan pa'i phyir bzod pa ni dper na drang srong lha'i rgyal pos tshigs su bcad pa'i phyir mgo yongs su btang ba lta bu gang yin pa de ni bzod pa'o// bram ze'i khye'u yis don ji lta ba bzhin du bsams pa'i reg pa lnga spang ba'i phyir gnas shing gzhan la brtse bar yongs su bsngos pa'i brtson 'grus gang yin pa de ni brtson 'grus so// bsam gtan ni dper na mu stegs byed rtsibs kyi mu khyud byung ba gzhan la snying brtse ba dang ldan pa lta bu gang yin pa de ni bsam gtan no// skye bo mang po yongs su smin par byed pa'i shes rab ni dper na sreg pa'i skyes pa'i rabs kyi lta bu gang yin pa de ni shes rab ste// 'di dag ni ldan pa'i pha rol tu phyin pa drug go// de la rnam par smin pa mang po'i pha rol tu phyin pa drug gang zhe na/ 'jig rten la phan par bya ba'i sbyin pa ni dper na 'bel ma'i lta bu gang yin pa de ni sbyin pa'o// tshangs pa'i 'jig rten la gnas te 'dzam bu'i gling gi mi rnams las bya ba la 'jug par byed pa'i tshul khrims gang yin pa de ni tshul khrims so// sems can gyi phyir bdag yongs su gtong ba'i bzod pa ni dper na rgya mtsho ni shi ba'i ro dang mi gnas pas sems can rnams dgrol ba'i don du rgya mtsho chen por bdag nyid yongs su gtong ba lta bu gang yin pa de ni bzod pa'o// skye bo mang po yongs su smin par 'gyur ba'i brtson 'grus ni dper na rgya mtshor ded dpon bsod nams khyim lag rkyal gyis rgal ba las rig par bya ba lta bu gang yin pa de ni brtson 'grus so// gzhan la phan par yongs su bsngos pa'i bsam gtan ni dper na bram ze'i bu nor gyi blo gros kyis sems can rnams bde ba la sbyar ba'i phyir lo stong phrag brgyad cur byams pa bsgoms pa gang yin pa de ni bsam gtan no// 'jig rten pa dang 'jig rten las 'das pa'i chos rnams las shin tu rnam par gdon mi za ba'i shes rab ni dper na rgyal po blo sngon gyi tshul shing long las rig par bya ba lta bu gang yin pa de ni shes rab ste/ 'di dag ni rnam par smin pa mang po'i pha rol tu phyin pa drug go// de la rnam par smin pa med pa'i pha rol tu phyin pa drug gang zhe na/ yongs su mya ngan las 'das pa'i sbyin pa'i rnam par smin pa mi ldog pa ni dper na rgyal rigs kyis chu bo gang gAr de la sogs pa'i sbyin pa'i lta bu gang yin pa de ni sbyin pa'o// btang snyoms yongs su bzung zhing phyir mi ldog pa zag pa zad pa'i tshul khrims gang yin pa de ni tshul khrims so// byang chub thob pa'i bzod pa gang yin pa de ni bzod pa'o// lus kyi 'du byed 'dor ba'i brtson 'grus gang yin pa de ni brtson 'grus so// chos la btang snyoms pas rab tu phye bas byang chub kyi snying por skyo ba med pa'i bsam gtan gang yin pa de ni bsam gtan no// byang chub kyi ye shes ston pas shes rab kyis rab tu bzung ba ni dper na bram ze'i bu byis pa dper brjod pa lta bu gang yin pa de ni shes rab ste/ 'di dag ni rnam par smin pa med pa'i pha rol tu phyin pa drug go// de la mngon par dga' ba med pa'i pha rol tu phyin pa drug gang zhe na/ mya ngan las 'das pa'i sbyin pa ni dper na dga' ba'i sngon gyi tshul las shes par bya ba gang yin pa de ni sbyin pa'o// 'dus byas kyis yid byung zhing mya ngan las 'das pa'i bsam pa can gyi tshul khrims ni dper na byang chub sems dpa' brtson 'grus la spyod pa'i sngon gyi tshul gang yin pa de ni tshul khrims so// chags pa med pa'i bzod pa ni dper na yul ka shi'i rgyal po'i mgo bcad kyang 'khrug pa med pa gang yin pa de ni bzod pa'o// ser skya'i gnas nas byung ste/ bsod snyoms len pa'i brtson 'grus gang yin pa de ni brtson 'grus so// tshangs par spyod cing yan lag bzhi dang ldan pa spu zing zhes byed pa'i bsam gtan gang yin pa de ni bsam gtan no// grong khyer dang mtshungs pa'i shes rab ni dper na 'jig rten pa ma lus pa thams cad snyoms par zhugs pa lta bu gang yin pa de ni shes rab ste/ 'di dag ni mngon par dga' ba med pa'i pha rol tu phyin pa drug go// de la dus su byin pa dang mtshungs par ldan pa'i pha rol tu phyin pa drug gang zhe na/ sdug bsngal bar 'gyur ba rnams la sbyin pa gang yin pa de ni sbyin pa'o// ru sbal gyi skyes pa'i rabs kyi tshul khrims gang yin pa de ni tshul khrims so// mngon du sdug bsngal bas lus dang ngag la gnod pa med pa'i bzod pa ni dper na bzang brtsams yan lag bcad kyang 'khrug pa med pa'i bzod pa gang yin pa de ni bzod pa'o// sangs rgyas 'byung ba na brtson pa ni dper na sangs rgyas mngon sum du byed cing de bzhin gshegs pa'i ting nge 'dzin rgya mtsho la lo sum khri'i bar du rmugs pa dang gnyid mi 'byung ba gang yin pa de ni brtson 'grus so// btsun mo'i 'khor na gnas pa'i bsam gtan gang yin pa de ni bsam gtan no// 'khor ba na gang dus dang mtshungs par ldan pa'i shes rab gang dang gang du bdag dang gzhan la phan par 'gyur ba'i shes rab gang yin pa de ni shes rab ste/ 'di dag ni dus su sbyin pa dang mtshungs par ldan pa'i pha rol tu phyin pa drug go / de la 'od kyi pha rol tu phyin pa drug gang zhe na/ mar me'i phreng ba sbyin pa gang yin pa de ni sbyin pa'o// gzhan la phan pa'i tshul khrims ni dper na sreg pa'i skyes pa'i rabs lta bu gang yin pa de ni tshul khrims so// chos la nges par rtogs pa'i bzod pa gang yin pa de ni bzod pa'o// 'bru mar gyi sbyin pa la brtson pa gang yin pa de ni brtson 'grus so// byang chub sems dpa'i bskal pa dang po pa'i bsam gtan gang yin pa de ni bsam gtan no// chos la bzod pa las nges par byung ba'i shes rab ni dper na bram ze'i bu sprin gyi lta bu gang yin pa de ni shes rab ste/ 'di dag ni 'od kyi pha rol tu phyin pa drug go// de la 'od mtha' yas pa'i pha rol tu phyin pa drug gang zhe na/ thabs la mkhas pa'i sbyin pa'i pha rol tu phyin pa drug gi rnam par smin pas sangs rgyas kyi zhing mtha' yas par sangs rgyas kyi 'od kyis 'gengs pa gang yin pa de ni sbyin pa'o// mi skye ba'i chos la bzod pa thob pas yongs su bsngo ba'i tshul khrims gang yin pa de ni tshul khrims so// chos la 'du shes pa'i bzod pa yongs su bsngo ba gang yin pa de ni bzod pa'o// stong pa nyid la sgom par dga' ba'i brtson 'grus yongs su bsngo ba gang yin pa de ni brtson 'grus so// phyir mi ldog pa'i bsam gtan yongs su bsngo ba gang yin pa de ni bsam gtan no// sa brgyad pa la gnas pa'i shes rab thams cad du yongs su bsngo ba gang yin pa de ni shes rab ste/ 'di dag ni 'od mtha' yas pa'i pha rol tu phyin pa drug go// de la rnam par smin pa bde ba'i pha rol tu phyin pa drug gang zhe na/ shi ba la thug pa'i sbyin pa gang gi rnam par smin pas dga' ldan nas shi 'phos pa na rnams kyi bkres pa phyid pa gang yin pa de ni sbyin pa'o// shi ba la thug pa rnams bcings pa las dgrol ba'i phyir bdag nyid gtong ba'i tshul khrims ni dper na rgyal po'i bu legs byin gyi sngon gyi tshul gang yin pa de ni tshul khrims so// bzod pa ni dper na nya'i skyes pa'i rabs las grog sbur de dag gis bdag gi sha zos nas bde bar gyur na legs so zhes bya ba gang yin pa de ni bzod pa'o// rta'i rgyal po rngog ldan sdug bsngal ba rnams la snying brtse ba'i phyir brtson pa gang yin pa de ni brtson 'grus so// nad kyi bar gyi bskal pa'i bsam gtan ni dper na bram ze'i bu de bi d+ha 'dzam bu'i gling du reg pa lnga zhi bar byed pa lta bu gang yin pa de ni bsam gtan no// tshong pa lnga brgya dang rgyal po'i sras mo bu mo lnga brgya dag thar bar byas pa dang / srin mo bye ba phrag lnga mir byas pa'i shes rab ni ded dpon gyi sngon gyi tshul las shes par bya ba gang yin pa de ni shes rab ste/ 'di dag ni rnam par smin pa bde ba'i pha rol tu phyin pa drug go// de la phyir mi ldog pa'i pha rol tu phyin pa drug gang zhe na/ nyan thos dang rang sangs rgyas kyi theg pa la re ba med cing mi dmigs pas bla na med pa'i byang chub tu yongs su bsngos pa'i sbyin pa gang yin pa de ni sbyin pa'o// mi blta ba'i tshul khrims gang yin pa de ni tshul khrims so// de'i ngo bo ma yin pa'i bzod pa gang yin pa de ni bzod pa'o// thabs mkhas pa'i brtson 'grus gang yin pa de ni brtson 'grus so// rig pa skyed pa'i bsam gtan gang yin pa de ni bsam gtan no// mnyam pa nyid kyi sa'i shes rab gang yin pa de ni shes rab ste/ 'di dag ni phyir mi ldog pa'i pha rol tu phyin pa drug go// de la dga' ba'i pha rol tu phyin pa drug gang zhe na/ sangs rgyas 'byung ba na sems can thams cad la sbyin pa gang yin pa de ni sbyin pa'o// sangs rgyas 'byung ba'i dus su rnam par smin pa'i tshul khrims ni dper na gzhon nu dpal mthu'i sngon gyi tshul lta bu'o// bzod pa ni dper na rgyal po bsod nams rgya chen gyis bdag 'ba' zhig bde bar ma gyur cig // bdag kyang bde bar gyur la gang gzhan yang bde bar gyur cig ces gang smras pa lta bu gang yin pa de ni bzod pa'o// gzungs rab tu thob par 'gyur ba'i brtson 'grus gang yin pa de ni brtson 'grus so// sems can rnams kyi rnam par smin pa bde bar yongs su bsngos pa'i bsam gtan gang yin pa de ni bsam gtan no// sa brgyad pa phyir mi ldog pa'i shes rab gang yin pa de ni shes rab ste/ 'di dag ni dga' ba'i pha rol tu phyin pa drug go// de la rnam par dag pa'i pha rol tu phyin pa drug gang zhe na/ mngon par zhen pa med pa'i sbyin pa gang yin pa de ni sbyin pa'o// shin tu sbyangs pa byang chub kyi yan lag bsgrub pa'i tshul khrims gang yin pa de ni tshul khrims so// lus la mi lta ba dang / srog la mi lta ba'i bzod pa gang yin pa de ni bzod pa'o// chos rnam par 'byed pa byang chub kyi yan lag dang mtshungs par ldan pa'i brtson 'grus gang yin pa de ni brtson 'grus so// rtog pa med pa'i bsam gtan gang yin pa de ni bsam gtan no// byang chub bsgrub pa'i shes rab gang yin pa de ni shes rab ste/ 'di dag ni rnam par dag pa'i pha rol tu phyin pa drug go// de la 'jig rten pa'i chos las 'das pa'i pha rol tu phyin pa drug gang zhe na/ rnam par smin pa 'dus ma byas dang lam bde ba sgrub pa'i sbyin pa gang yin pa de ni sbyin pa'o// lam la zhugs pa'i tshul khrims gang yin pa de ni tshul khrims so// byang chub la the tsom med pa'i bzod pa gang yin pa de ni bzod pa'o// mthong ba'i chos la bde ba sgrub pa'i brtson 'grus gang yin pa de ni brtson 'grus so// 'gog pa'i snyoms par 'jug pa dang mtshungs par ldan pa'i bsam gtan gang yin pa de ni bsam gtan no// dran pa nye bar gzhag pa yongs su sbyang ba byas shing // bden pa yongs su bzung ba bya ba byas pa'i shes rab gang yin pa de ni shes rab ste/ 'di dag ni 'jig rten pa'i chos las 'das pa'i pha rol tu phyin pa drug go// de la skye ba bkod pa'i pha rol tu phyin pa drug gang zhe na/ skyes pa tsam gyis stong gsum du sbyin pa sbyin par byed pa gang yin pa de ni sbyin pa'o// skyes pa tsam gyis sems can thams cad bde bar gyur pa gang yin pa de ni tshul khrims so// skyes pa tsam gyis sems can gnod sems can rnams gnod par mi byed pa gang yin pa de ni bzod pa'o// skyes pa tsam gyis sems can stong phrag rnams mya ngan las 'das pa la brtson pa ni dper na 'od srung dang por rab tu byung ba gang yin pa de ni brtson 'grus so// skyes pa tsam gyis sems can rnams dran pa thob pa'i bsam gtan gang yin pa de ni bsam gtan no// skyes pa tsam gyis sems can dmyal bar gyur pa chos brjod pa rnams tha na kun tu brjod cing mngon par brjod pa'i shes rab gang yin pa de ni shes rab ste/ 'di dag ni skye ba bkod pa'i pha rol tu phyin pa drug go// de la rigs phun sum tshogs pa'i pha rol tu phyin pa drug gang zhe na/ 'khor gyi longs spyod chen po'i sbyin pa gang yin pa de ni sbyin pa'o// 'khor kha na ma tho ba med pa'i tshul khrims gang yin pa de ni tshul khrims so// 'khor gcig la gcig mngon par dga' ba'i bzod pa gang yin pa de ni bzod pa'o// 'khor ma btang bar rang gi bya ba rnams la brtson pa'i brtson 'grus gang yin pa de ni brtson 'grus so// legs par bsam pa sems shing 'khor dul ba'i bsam gtan gang yin pa de ni bsam gtan no// 'khor thams cad kyi shes rab gang yin pa de ni shes rab ste/ 'di dag ni rigs phun sum tshogs pa'i pha rol tu phyin pa drug go// de la 'khor phun sum tshogs pa sgrub par byed pa'i pha rol tu phyin pa drug gang zhe na/ 'dus pa chen po dag la lo lnga'i bar du yang dag par len du 'jug pa'i sbyin pa gang yin pa de ni sbyin pa'o// skye bo mang po'i 'byor pa skyo ba med pa'i tshul khrims ni dper na kun tu rgyu rtogs byed kyi lta bu gang yin pa de ni tshul khrims so// sems can mang po'i phyir bzod pa ni dper na nor lnga bre gang gi phyir rgya mtsho chen por chu srin ma ka ra'i khar zhugs pa dang / yang dper na nor lnga bre gang gi phyir khron par song ba gang yin pa de ni bzod pa'o// skye bo mang po la bskyab pa'i phyir brtson pa ni dper na nor bu'i phyir rgya mtsho chen po bskam par brtsams pa gang yin pa de lta bu ste/ de ni brtson 'grus so// mu stegs byed rtsibs kyi mu khyud kyi bsam gtan sems can rnams la phan pa dang ldan pa gang yin pa de ni bsam gtan no// skye bo mang po la phan pa'i phyir brtson pa'i shes rab ni dper na kyi rgyal po blo lnga brgya rgyar chud pa rnams gzhan ri bong dang lhan cig tu thar bar byas nas 'bros su btang ba dang / 'dzam bu'i gling pa'i sems can thams cad dge ba bcu'i las kyi lam dag la bkod pa lta bu gang yin pa de ni shes rab ste/ 'di dag ni 'khor phun sum tshogs pa'i pha rol tu phyin pa drug go// de la 'khor mi phyed pa sgrub par byed pa'i pha rol tu phyin pa drug gang zhe na/ phra ma'i tshig spangs pa'i sbyin pa gang yin pa de ni sbyin pa'o// byams pa la dmigs pa'i thogs pa med pa'i sems kyi tshul khrims kyi go bgos pa gang yin pa de ni tshul khrims so// sems mnyam pa'i bzod pa gang yin pa de ni bzod pa'o// sems can yongs su smin par bya ba'i phyir zang zing med pa'i brtson 'grus gang yin pa de ni brtson 'grus so// gzungs rab tu thob pa'i bsam gtan gang yin pa de ni bsam gtan no// rnam par grol bas yongs su bzung ba'i shes rab gang yin pa de ni shes rab ste/ 'di dag ni 'khor mi phyed pa sgrub par byed pa'i pha rol tu phyin pa drug go// de la rnam par smin pa yongs su dag pa bskyed pa sgrub par byed pa'i pha rol tu phyin pa drug gang zhe na/ nad pa mgon med pa rnams la gsos sbyin pa gang yin pa de ni sbyin pa'o// sdug bsngal gyis nyam thag pa rnams yongs su skyob pa gang yin pa de ni tshul khrims so// bla mas spyos pa bzod cing mi khro ba gang yin pa de ni bzod pa'o// mngal na kun tu rmongs pa gso bar byed pa dang / bstan pa las mngon par 'phags pa rnams la ston pa dang / dge slong ma rnams la rjes su bsrung ba'i brtson 'grus gang yin pa de ni brtson 'grus so// gzhan la phan pa'i phyir ma la bsnyen bkur byed pa gang yin pa de ni bsam gtan no// skye bo mang po'i 'gyod pa sel ba'i shes rab gang yin pa de ni shes rab ste/ 'di dag ni rnam par smin pa yongs su dag pa bskyed pa sgrub par byed pa'i pha rol tu phyin pa drug go// de la phyogs rnam par lta ba'i pha rol tu phyin pa drug gang zhe na/ thogs pa med par mig sbyin pa gang yin pa de ni sbyin pa'o// sgrib pa med pa'i sems kyi tshul khrims gang yin pa de ni tshul khrims so// bsam pa nges pa'i bzod pa gang yin pa de ni bzod pa'o// skyo ba med pa'i mngon par shes pa ma bsgrubs pa sgrub pa gang yin pa de ni brtson 'grus so// lha'i mig gi phyir yongs su sbyang ba byas pa'i bsam gtan gang yin pa de ni bsam gtan no// sgra dang brda rab tu rtogs par byed pa'i shes rab gang yin pa de ni shes rab ste/ 'di dag ni phyogs rnam par lta ba'i pha rol tu phyin pa drug go// de la yongs su shes pa sgrogs pa'i pha rol tu phyin pa drug gang zhe na/ sbyin pa'i rnam par smin pa sems can rnams la yongs su bsngos shing // gzhan la phan pa'i rnam par smin pa gang yin pa de ni sbyin pa'o// bag chags kyi mtshams sbyor ba dang bral ba'i tshul khrims gang yin pa de ni tshul khrims so// snying rje med pa ma yin pa las nges par byung ba'i bzod pa gang yin pa de ni bzod pa'o// zil gyis non pa med pa'i brtson 'grus gang yin pa de ni brtson 'grus so// tshad med pas yongs su bzung ba'i bsam gtan gang yin pa de ni bsam gtan no// nges par 'byed pa'i cha dang 'thun pa'i shes rab gang yin pa de ni shes rab ste/ 'di dag ni yongs su shes pa sgrogs pa'i pha rol tu phyin pa drug go// de la bag yod pa'i pha rol tu phyin pa drug gang zhe na/ byang chub tu yongs su bsngos pa'i sbyin pa ni dper na blon po sa ga'i lta bu gang yin pa de ni sbyin pa'o// gnad bcad pa la gnas kyang las la rton pa'i tshul khrims ni dper na rngon pa dpa' rtogs kyis seng ge'i gnad du bsnun pa lta bu gang yin pa de ni tshul khrims so// legs par gsungs pa'i don du me'i phung por mchong ba'i bzod pa gang yin pa de ni bzod pa'o// 'dus byas la 'bar bar mthong zhing mya ngan las 'das pa'i bsam pa can gyi brtson 'grus gang yin pa de ni brtson 'grus so// rgyal srid thams cad spangs te gcig pur ri la nyon mongs pa can ma yin par gnas shing grags pa dang 'khor mang por ldan pa'i bsam gtan gang yin pa de ni bsam gtan no// ro myang ba med pa'i shes rab gang yin pa de ni dper na rgyal po'i bu mnyam sems kyis rgyal srid btang nas kha na ma tho ba med pa'i las ji snyed pa dag gang yin snyam nas dri ma dang bral bar gyur pa gang yin pa de ni shes rab ste/ 'di dag ni bag yod pa'i pha rol tu phyin pa drug go// de la rdzi ba med pa'i pha rol tu phyin pa drug gang zhe na/ len pa mang po rnams la thogs pa med pa'i sems kyis sbyin pa gang yin pa de ni sbyin pa'o// g.yo med pa'i tshul khrims gang yin pa de ni tshul khrims so// bsgoms pa las nges par byung ba'i bzod pa gang yin pa de ni bzod pa'o// chos mnyam pa nyid la gnas pa'i brtson 'grus gang yin pa de ni brtson 'grus so// phyir mi ldog pa'i bsam gtan gang yin pa de ni bsam gtan no// chos thams cad rnam par 'jog pa'i shes rab gang yin pa de ni shes rab ste/ 'di dag ni rdzi ba med pa'i pha rol tu phyin pa drug go// de la mya ngan las 'das pa'i pha rol tu phyin pa drug gang zhe na/ kyi 'jig rten la dmigs shing gang sems can sdug bsngal ba mthong na sbyin pa gang yin pa de ni sbyin pa'o// dud 'gro'i gnas su phyin nas sems can sdug bsngal ba mthong na yid byung ba'i tshul khrims gang yin pa de ni tshul khrims so// dmigs pa med pa'i thos pa dang / reg par dka' ba mthong na bzod pa gang yin pa de ni bzod pa'o// log pa spong ba'i rab tu dbye ba la yid byung ba'i brtson 'grus ni dper na kun las bud med spangs pa lta bu gang yin pa'o// thar pa la dmigs pa'i bsam gtan ni dper na shing 'dzam bu'i grib ma lta bu gang yin pa de ni bsam gtan no// 'khor ba'i skyon rab tu zhi bar byed pa'i shes rab ni dper na rgyal po rab tu 'byung ba'i phyir khyim nas byung ba dang / dper na spu zing zhes byed pa'i shes rab yongs su dkar ba'i lta bu gang yin pa de ni shes rab ste/ 'di dag ni mya ngan las 'das pa'i pha rol tu phyin pa drug go// de la dbang che bar grags pa'i pha rol tu phyin pa drug gang zhe na/ snying rje med pa ma yin pa'i sbyin pa gang yin pa de ni sbyin pa'o// lhag pa'i nga rgyal med pa'i tshul khrims gang yin pa de ni tshul khrims so// ma zhum pa'i bzod pa gang yin pa de ni bzod pa'o// bla ma la bsnyen bkur byas pa'i brtson 'grus gang yin pa de ni brtson 'grus so// sems can yongs su smin par bya ba'i bsam gtan ni dper na rgyal po'i bu me tog lta bu'i gang yin pa'o// rab tu byung ba gang gi yan lag dang nying lag gtubs kyang nam yang nyams par ma gyur pa'i shes rab don dam pa dang ldan pa gang yin pa de ni shes rab ste/ 'di dag ni dbang che bar grags pa'i pha rol tu phyin pa drug go// de la skul ba'i pha rol tu phyin pa drug gang zhe na/ gang len du 'jug cing spros pa dang bcas pa'i sbyin pa gang yin pa de ni sbyin pa'o// phan pa'i dngos po dang ldan zhing legs par sbyin pa skul ba'i tshul khrims gang yin pa de ni tshul khrims so// dul ba'i gnas su gdams ngag rjes su ston pa'i bzod pa gang yin pa de ni bzod pa'o// chos mnyan pa dang bsgrags pa la brtson pa'i brtson 'grus gang yin pa de ni brtson 'grus so// sems can yang dag par len du 'jug pa'i bsam gtan ni dper na 'khor los sgyur ba'i rgyal po mig lta bu gang yin pa'o// the tsom can gyi the tsom gcod cing dor bar 'dod pa rnams la chos bstan pa'i phyir rjes su bsrung la rab tu 'jog pa btang snyoms can gyi shes rab gang yin pa de ni shes rab ste/ 'di dag ni skul ba'i pha rol tu phyin pa drug go// de la brjed ngas pa med pa'i pha rol tu phyin pa drug gang zhe na/ kha ton dang ldan pa rnams la sbyin pa gang yin pa de ni sbyin pa'o// dkon mchog gsum la mi phyed pa thob pa'i tshul khrims gang yin pa de ni tshul khrims so// thos pa'i phyir bzod cing lus kyi sdug bsngal bzod pa ni dper na bgo ba des pa'i yan lag bcad pa lta bu gang yin pa de ni bzod pa'o// man ngag dang kha ton bya ba'i brtson 'grus gzhan la rjes su bsrung ba gang yin pa de ni brtson 'grus so// bsam gtan pas dus su yang dag par len du 'jug pa'i bsam gtan gang yin pa de ni bsam gtan no// rnyed pa dang / bkur sti la mi rtog pa'i spyod lam la gnas nas chos sbyin pa'i shes rab gang yin pa de ni shes rab ste/ 'di dag ni brjed ngas pa med pa'i pha rol tu phyin pa drug go// de la zhabs shin tu gnas pa'i pha rol tu phyin pa drug gang zhe na/ zhabs sa la 'jog pa na snyoms pa dang / 'degs pa na snyoms pa gang yin pa de ni sbyin pa'i rnam par smin pa'o// bde bar gnas pa gang yin pa de ni tshul khrims kyi rnam par smin pa'o// gzhan gyis nyams par byar mi nus pa gang yin pa de ni bzod pa'i rnam par smin pa'o// 'khrul pa med par gnas pa gang yin pa de ni brtson 'grus kyi rnam par smin pa'o// zhabs reg pas sems can bde bar 'gyur ba gang yin pa de ni bsam gtan gyi rnam par smin pa'o// go chas ji ltar 'dod pa bzhin skye bar 'gyur ba gang yin pa de ni shes rab kyi rnam par smin pa ste/ 'di dag ni zhabs shin tu gnas pa'i pha rol tu phyin pa drug go// de la 'khor lo rtsibs stong dang ldan pa sgrub par byed pa'i pha rol tu phyin pa drug gang zhe na/ 'khor los spras pa sgrub pa gang yin pa de ni sbyin pa'i rnam par smin pa'o// rtsibs phan tshun ma 'dres pa gang yin pa de ni tshul khrims kyi rnam par smin pa'o// 'dod chags kyi dbang gis mi gos pa gang yin pa de ni bzod pa'i rnam par smin pa'o// bum pa lta bu dang bkra shis dang / g.yung drung 'khyil pas brgyan pa gang yin pa de ni brtson 'grus kyi rnam par smin pa'o// 'khor lo'i 'od 'byed pa gang yin pa de ni bsam gtan gyi rnam par smin pa'o// 'od sna tshogs gtong ba gang yin pa de ni shes rab kyi rnam par smin pa ste/ 'di dag ni 'khor lo rtsibs stong dang ldan pa sgrub par byed pa'i pha rol tu phyin pa drug go// de la rnam par smin pa rting pa yangs pa'i pha rol tu phyin pa drug gang zhe na/ rting pa yangs shing shin tu srab pa gang yin pa de ni sbyin pa'i rnam par smin pa'o// rting pa yangs pa zlum zhing shin tu mkhregs pa gang yin pa de ni tshul khrims kyi rnam par smin pa'o// rting pa yangs shing yongs su rdzogs pa gang yin pa de ni bzod pa'i rnam par smin pa'o// rting pa yangs shing stabs legs par bzhud pa gang yin pa de ni brtson 'grus kyi rnam par smin pa'o// rting pa yangs shing mdog snum pa gang yin pa de ni bsam gtan gyi rnam par smin pa'o// rting pa yangs shing legs par grub la mkhrang ba gang yin pa de ni shes rab kyi rnam par smin pa ste/ 'di dag ni rnam par smin pa rting pa yangs pa'i pha rol tu phyin pa drug go// de la rnam par smin pa zhabs long bu'i tshigs mi mngon pa'i pha rol tu phyin pa drug gang zhe na/ zhabs long bu'i tshigs mi mngon zhing shin tu mkhregs pa gang yin pa de ni sbyin pa'i rnam par smin pa'o// zhabs long bu'i tshigs mi mngon pa chu dang ldan pa gang yin pa de ni tshul khrims kyi rnam par smin pa'o// zhabs long bu'i tshigs mi mngon zhing 'jam la mdangs dang ldan pa gang yin pa de ni bzod pa'i rnam par smin pa'o// zhabs long bu'i tshigs mi mngon zhing mthon dman med pa gang yin pa de ni brtson 'grus kyi pha rol tu phyin pa'i rnam par smin pa'o// zhabs long bu'i tshigs mi mngon zhing yangs pa gang yin pa de ni bsam gtan gyi rnam par smin pa'o// zhabs long bu'i tshigs mi mngon zhing spa ba gang yin pa de ni shes rab kyi pha rol tu phyin pa'i rnam par smin pa ste/ 'di dag ni rnam par smin pa zhabs long bu'i tshigs mi mngon pa'i pha rol tu phyin pa drug go// de la rnam par smin pa sor mo ring ba'i pha rol tu phyin pa drug gang zhe na/ sor mo ring la mi mnyam pa med pa gang yin pa de ni sbyin pa'i pha rol tu phyin pa'i rnam par smin pa'o// sor mo ring la shin tu 'brel ba gang yin pa de ni tshul khrims kyi rnam par smin pa'o// sor mo ring zhing snum pa gang yin pa de ni bzod pa'i rnam par smin pa'o// sor mo ring la rim gyis gzhol ba gang yin pa de ni brtson 'grus kyi rnam par smin pa'o// sor mo ring la sen mo zangs kyi mdog lta bu gang yin pa de ni bsam gtan gyi rnam par smin pa'o// sor mo ring la tshigs mi mtho ba gang yin pa de ni shes rab kyi pha rol tu phyin pa'i rnam par smin pa ste/ 'di dag ni rnam par smin pa sor mo ring ba'i pha rol tu phyin pa drug go// de la rnam par smin pa phyag dang zhabs dra ba can gyi pha rol tu phyin pa drug gang zhe na/ phyag dang zhabs dra ba can tshang ba gang yin pa de ni sbyin pa'i rnam par smin pa'o// shin tu gnas shing mnyam pa gang yin pa de ni tshul khrims kyi rnam par smin pa'o// phyag dang zhabs dra ba can mi rtsub pa gang yin pa de ni bzod pa'i rnam par smin pa'o// phyag dang zhabs dra ba can gser gyi mdog lta bu gang yin pa de ni brtson 'grus kyi rnam par smin pa'o// phyag dang zhabs dra ba can shin tu mkhregs pa gang yin pa de ni bsam gtan gyi rnam par smin pa'o// phyag dang zhabs dra ba can spa ba gang yin pa de ni shes rab kyi pha rol tu phyin pa'i rnam par smin pa ste/ 'di dag ni rnam par smin pa phyag dang zhabs dra ba can gyi pha rol tu phyin pa drug go// de la rnam par smin pa byin pa ri dgas e ne ya'i lta bu'i pha rol tu phyin pa drug gang zhe na/ legs par skyes pa yongs su rdzogs shing rim gyis gzhol ba gang yin pa de ni sbyin pa'i rnam par smin pa'o// 'jam zhing mi mngon pa gang yin pa de ni tshul khrims kyi rnam par smin pa'o// shin tu sbyangs pa gang yin pa de ni bzod pa'i rnam par smin pa'o// gshegs par spyod pa gang yin pa de ni brtson 'grus kyi rnam par smin pa'o// kun nas shin tu rnam par phye ba gang yin pa de ni bsam gtan gyi rnam par smin pa'o// kha dog snang ba mthong na dga' ba gang yin pa de ni shes rab kyi pha rol tu phyin pa'i rnam par smin pa ste/ 'di dag ni rnam par smin pa byin pa e ne ya'i lta bu'i pha rol tu phyin pa drug go// de la rnam par smin pa gsang ba'i sbubs kyi pha rol tu phyin pa drug gang zhe na/ gsang ba'i sbubs kha dog mdzes pa gang yin pa de ni sbyin pa'i pha rol tu phyin pa'i rnam par smin pa'o// shin tu sbas pa gang yin pa de ni tshul khrims kyi rnam par smin pa'o// tshems tshang ba gang yin pa de ni bzod pa'i rnam par smin pa'o// phyag gi ri mo snyoms shing shin tu legs par gyur pa gang yin pa de ni brtson 'grus kyi rnam par smin pa'o// mi 'jigs pa sbyin pa gang yin pa de ni bsam gtan gyi rnam par smin pa'o// gzhan blta ba'i phyir sprul pa nye bar bsgrub pa gang yin pa de ni shes rab kyi pha rol tu phyin pa'i rnam par smin pa ste/ 'di dag ni rnam par smin pa gsang ba'i sbubs kyi pha rol tu phyin pa drug go// de la rnam par smin pa lte ba zab pa'i pha rol tu phyin pa drug gang zhe na/ zab cing rim par 'tsham pa gang yin pa de ni sbyin pa'i pha rol tu phyin pa'i rnam par smin pa'o// lte ba gzi byin dang ldan pa gang yin pa de ni tshul khrims kyi rnam par smin pa'o// zab cing mdangs yod pa gang yin pa de ni bzod pa'i rnam par smin pa'o// lte ba yangs pa gang yin pa de ni brtson 'grus kyi rnam par smin pa'o// lte ba rgyas pa gang yin pa de ni bsam gtan gyi rnam par smin pa'o// lte ba ma zhum zhing spa ba gang yin pa de ni shes rab kyi pha rol tu phyin pa'i rnam par smin pa ste/ 'di dag ni rnam par smin pa lte ba zab pa'i pha rol tu phyin pa drug go// // 'phags pa bskal pa bzang po pa zhes bya ba theg pa chen po'i mdo/ bam po drug pa/ de la rnam par smin pa spu re re'i pha rol tu phyin pa drug gang zhe na/ sku'i spu gyen du phyogs pa gang yin pa de ni sbyin pa'i pha rol tu phyin pa'i rnam par smin pa'o// mdog mthon ting gang yin pa de ni tshul khrims kyi rnam par smin pa'o// snum pa gang yin pa de ni bzod pa'i rnam par smin pa'o// kha dog mdzes pa gang yin pa de ni brtson 'grus kyi rnam par smin pa'o// g.yas su 'khyil pa gang yin pa de ni bsam gtan gyi rnam par smin pa'o// phan tshun ma 'dzings shing mi 'greng ba gang yin pa de ni shes rab kyi pha rol tu phyin pa'i rnam par smin pa ste/ 'di dag ni rnam par smin pa spu re re'i pha rol tu phyin pa drug go// de la rnam par smin pa gser gyi mdog can gyi pha rol tu phyin pa drug gang zhe na/ gser mdog gser gyi kha dog can gang yin pa de ni sbyin pa'i pha rol tu phyin pa'i rnam par smin pa'o// gser gyi mdog can mdangs dang ldan pa gang yin pa de ni tshul khrims kyi rnam par smin pa'o// gser gyi mdog can skyon med pa gang yin pa de ni bzod pa'i rnam par smin pa'o// gser gyi mdog can bltar rung ba gang yin pa de ni brtson 'grus kyi rnam par smin pa'o// gser gyi mdog can dri ma med pa gang yin pa de ni bsam gtan gyi rnam par smin pa'o// gser gyi mdog can 'od rgya che ba gang yin pa de ni shes rab kyi pha rol tu phyin pa'i rnam par smin pa ste/ 'di dag ni rnam par smin pa gser gyi mdog can gyi pha rol tu phyin pa drug go// de la rnam par smin pa sku ro stod seng ge 'dra ba'i pha rol tu phyin pa drug gang zhe na/ sku rim par 'tsham pa gang yin pa de ni sbyin pa'i pha rol tu phyin pa'i rnam par smin pa'o// sku ro stod legs par 'brel ba gang yin pa de ni tshul khrims kyi rnam par smin pa'o// sku ro stod mkhregs pa gang yin pa de ni bzod pa'i rnam par smin pa'o// sku ro stod blta na bzang ba gang yin pa de ni brtson 'grus kyi rnam par smin pa'o// sku ro stod shin tu yangs pa gang yin pa de ni bsam gtan gyi rnam par smin pa'o// sku ro stod seng ge'i lta bu mi shigs pa gang yin pa de ni shes rab kyi pha rol tu phyin pa'i rnam par smin pa ste/ 'di dag ni rnam par smin pa sku ro stod seng ge 'dra ba'i pha rol tu phyin pa drug go// de la rnam par smin pa bdun mtho ba'i pha rol tu phyin pa drug gang zhe na/ bdun mtho ba yongs su rdzogs pa gang yin pa de ni sbyin pa'i pha rol tu phyin pa'i rnam par smin pa'o// mtho ba bkra shis pa gang yin pa de ni tshul khrims kyi rnam par smin pa'o// mthong na yid dga' ba gang yin pa de ni bzod pa'i rnam par smin pa'o// mtho ba snyoms pa gang yin pa de ni brtson 'grus kyi rnam par smin pa'o// mtho zhing ma zhum la mdzes pa gang yin pa de ni bsam gtan gyi pha rol tu phyin pa'i rnam par smin pa'o// 'jam zhing snum la dang zhing gsal la mtho ba gang yin pa de ni shes rab kyi pha rol tu phyin pa'i rnam par smin pa ste/ 'di dag ni rnam par smin pa bdun mtho ba'i pha rol tu phyin pa drug go// de la rnam par smin pa phyag ring ba'i pha rol tu phyin pa drug gang zhe na/ bdug spos kyi sbyin pa dang gtong ba'i sbyin pas phyag ring ba ma bcad pa gang yin pa de ni sbyin pa'i pha rol tu phyin pa'i rnam par smin pa'o// mi mtho zhing gnas pa gang yin pa de ni tshul khrims kyi rnam par smin pa'o// tshigs sra ba gang yin pa de ni bzod pa'i rnam par smin pa'o// rim gyis gzhol zhing ring ba gang yin pa de ni brtson 'grus kyi rnam par smin pa'o// phyag stobs la pha rol gnon pas bskyad du med pa gang yin pa de ni bsam gtan gyi rnam par smin pa'o// mthong na mdangs dang ldan zhing 'dod par 'gyur ba gang yin pa de ni shes rab kyi pha rol tu phyin pa'i rnam par smin pa ste/ 'di dag ni rnam par smin pa phyag ring ba'i pha rol tu phyin pa drug go// de la rnam par smin pa sku khril bag chags pa'i pha rol tu phyin pa drug gang zhe na/ shin tu khril bag chags pa gang yin pa de ni sbyin pa'i pha rol tu phyin pa'i rnam par smin pa'o// g.yo ba med pa gang yin pa de ni tshul khrims kyi rnam par smin pa'o// phyogs shin tu rnam par 'byes pa gang yin pa de ni bzod pa'i rnam par smin pa'o// sku rim par 'tsham pa gang yin pa de ni brtson 'grus kyi rnam par smin pa'o// tshigs mi mngon pa gang yin pa de ni bsam gtan gyi rnam par smin pa'o// blta na sdug cing sems can thams cad dga' bar byed pa gang yin pa de ni shes rab kyi pha rol tu phyin pa'i rnam par smin pa ste/ 'di dag ni rnam par smin pa sku khril bag chags pa'i pha rol tu phyin pa drug go// de la rnam par smin pa mgur dung lta bu'i pha rol tu phyin pa drug gang zhe na/ dung ltar byin gyis zlum pa gang yin pa de ni sbyin pa'i pha rol tu phyin pa'i rnam par smin pa'o// shin tu gnas pa gang yin pa de ni tshul khrims kyi rnam par smin pa'o// rtse'u chung mi mngon pa gang yin pa de ni bzod pa'i rnam par smin pa'o// legs par grub cing snyoms pa gang yin pa de ni brtson 'grus kyi rnam par smin pa'o// shin tu gzhon sha chags pa gang yin pa de ni bsam gtan gyi rnam par smin pa'o// gcad du med cing dbyer med la mi mtho ba gang yin pa de ni shes rab kyi pha rol tu phyin pa'i rnam par smin pa ste/ 'di dag ni rnam par smin pa mgur dung lta bu'i pha rol tu phyin pa drug go// de la rnam par smin pa sgros bim pa ltar dmar ba'i pha rol tu phyin pa drug gang zhe na/ sgros bim pa ltar dmar zhing 'dzum pa gang yin pa de ni sbyin pa'i rnam par smin pa'o// sgros bim pa ltar dmar zhing legs pa gang yin pa de ni tshul khrims kyi rnam par smin pa'o// ltag 'og legs par 'byor pa gang yin pa de ni bzod pa'i rnam par smin pa'o// gsung ba dang mi gsung bar gyur pa na rtag tu blta na yid du 'ong ba gang yin pa de ni brtson 'grus kyi rnam par smin pa'o// byi ru ltar snang ba gang yin pa de ni bsam gtan gyi rnam par smin pa'o// blta na brtag tu rung zhing blta bas mi ngoms pa gang yin pa de ni shes rab kyi pha rol tu phyin pa'i rnam par smin pa ste/ 'di dag ni rnam par smin pa sgros bim pa ltar dmar ba'i pha rol tu phyin pa drug go / de la rnam par smin pa tshems mche ba dkar ba'i pha rol tu phyin pa drug gang zhe na/ shin tu dkar ba gang yin pa de ni gos dkar po byin pa'i rnam par smin pa'o// tshems dkar zhing mdangs dang ldan pa gang yin pa de ni tshul khrims kyi rnam par smin pa'o// bar gyi dri ma bsal ba gang yin pa de ni bzod pa'i rnam par smin pa'o// tshems dkar zhing mkhregs pa gang yin pa de ni brtson 'grus kyi rnam par smin pa'o// dri zhim pa gang yin pa de ni bsam gtan gyi rnam par smin pa'o// yid du 'ong zhing mdangs dang ldan la 'od gsal ba blta bas mi ngoms pa gang yin pa de ni shes rab kyi pha rol tu phyin pa'i rnam par smin pa ste/ 'di dag ni rnam par smin pa tshems mche ba dkar ba'i pha rol tu phyin pa drug go// de la tshems mnyam pa bsgrub pa'i pha rol tu phyin pa drug gang zhe na/ tshems ltag 'og mnyam pa gang yin pa de ni tshems mnyam pas sbyin pa'i pha rol tu phyin pa'i rnam par smin pa'o// tshems ltag 'og phyir ma gyed cing legs par grub pa gang yin pa de ni tshul khrims kyi pha rol tu phyin pa'i rnam par smin pa'o// kun nas thags bzang ba gang yin pa de ni bzod pa'i pha rol tu phyin pa'i rnam par smin pa'o// tshems zlum pa gang yin pa de ni brtson 'grus kyi pha rol tu phyin pa'i rnam par smin pa'o// ma grugs shing chu sgo ma dod la sra ba gang yin pa de ni bsam gtan gyi pha rol tu phyin pa'i rnam par smin pa'o// 'og ma yang ltag ma dang 'tsham la ltag ma yang 'og ma dang 'tsham pa mtshams thad kar 'byor pa blta na sdug pa gang yin pa de ni shes rab kyi pha rol tu phyin pa'i rnam par smin pa ste/ 'di dag ni tshems mnyam pa bsgrub pa'i pha rol tu phyin pa drug go// de la tshems bzhi bcu bsgrub pa'i pha rol tu phyin pa drug gang zhe na/ tshems bzhi bcu tshang ba gang yin pa de ni sbyin pa'i pha rol tu phyin pa'i rnam par smin pa'o// tshems thags bzang ba gang yin pa de ni tshul khrims kyi rnam par smin pa'o// tshems ma gtsigs pa gang yin pa de ni bzod pa'i rnam par smin pa'o// tshems rno ba gang yin pa de ni brtson 'grus kyi rnam par smin pa'o// tshems legs par grub pa gang yin pa de ni bsam gtan gyi rnam par smin pa'o// tshems shin tu brtan zhing yid du 'ong ba gang yin pa de ni shes rab kyi pha rol tu phyin pa'i rnam par smin pa ste/ 'di dag ni tshems bzhi bcu bsgrub pa'i pha rol tu phyin pa drug go// de la ljags ring ba bsgrub pa'i pha rol tu phyin pa drug gang zhe na/ snyan gyi bu ga rgya cher 'gebs pa gang yin pa de ni sbyin pa'i rnam par smin pa'o// ljags dri mas ma sbags pa gang yin pa de ni tshul khrims kyi rnam par smin pa'o// ljags rkan la 'byar ba gang yin pa de ni bzod pa'i rnam par smin pa'o// ljags shin tu rgya che ba gang yin pa de ni brtson 'grus kyi rnam par smin pa'o// mtshan dang ldan par grub pa gang yin pa de ni bsam gtan gyi rnam par smin pa'o// de pad ma 'dab ma brgya pa'i kha dog tu legs par gnas pa gang yin pa de ni shes rab kyi pha rol tu phyin pa'i rnam par smin pa ste/ 'di dag ni ljags ring ba bsgrub pa'i pha rol tu phyin pa drug go// de la byang chub sems dpa'i tshangs pa'i dbyangs bsgrub pa'i pha rol tu phyin pa drug gang zhe na/ dbyangs gsang mtho ba gang yin pa de ni sbyin pa'i rnam par smin pa'o// dga' bar 'gyur ba'i dbyangs gang yin pa de ni tshul khrims kyi rnam par smin pa'o// dbyangs sna tshogs pa gang yin pa de ni bzod pa'i rnam par smin pa'o// dbyangs zil gyis mi non pa gang yin pa de ni brtson 'grus kyi rnam par smin pa'o// dbyangs rgyun chad pa med pa gang yin pa de ni bsam gtan gyi rnam par smin pa'o// sgra dang brda thams cad la dbyangs snyan pa gang yin pa de ni shes rab kyi pha rol tu phyin pa'i rnam par smin pa ste/ 'di dag ni byang chub sems dpa'i tshangs pa'i dbyangs bsgrub pa'i pha rol tu phyin pa drug go// gzhan yang lus dang sems bde bar byed pa gang yin pa de ni sbyin pa'i rnam par smin pa'o// rnar snyan pa gang yin pa de ni tshul khrims kyi'o// snying sim par byed pa gang yin pa de ni bzod pa'i'o// 'khor thams cad mi 'dor bar go bar byed pa gang yin pa de ni brtson 'grus kyi'o// bya ka la ping ka'i sgra lta bu'i dbyangs gang yin pa de ni bsam gtan gyi'o// the tshom gcod pa gang yin pa de ni shes rab kyi pha rol tu phyin pa'i rnam par smin pa ste/ 'di dag ni rnam par smin pa tshangs pa'i dbyangs bsgrub pa'i pha rol tu phyin pa drug go// de la mtshan ro bro ba'i mchog dang ldan par bsgrub pa'i pha rol tu phyin pa drug gang zhe na/ zhal zas thams cad thugs su byon cing ro bro ba'i mchog dang ldan pa gang yin pa de ni sbyin pa'i rnam par smin pa'o// zhal zas gsol nas bde bar 'ju ba gang yin pa de ni tshul khrims kyi'o// zhal zas mdzes par gsol ba gang yin pa de ni bzod pa'i'o// zhal zas mang nyung 'dra bar 'ju zhing khams 'khrug pa med pa gang yin pa de ni brtson 'grus kyi'o// gzi byin dang ldan pa gang yin de ni bsam gtan gyi'o// myur du spang bar rung la ha cang yang mi grang ha cang yang mi tsha ba gang yin pa de ni shes rab kyi pha rol tu phyin pa'i rnam par smin pa ste/ 'di dag ni ro bro ba'i mchog dang ldan pa bsgrub pa'i pha rol tu phyin pa drug go// de la byang chub sems dpa'i 'gram pa seng ge'i lta bu bsgrub pa'i pha rol tu phyin pa drug gang zhe na/ 'gram pa seng ge'i lta bu rgyas pa gang yin pa de ni sbyin pa'i rnam par smin pa'o// 'gram pa seng ge'i lta bu gang yin pa de ni tshul khrims kyi rnam par smin pa'o// 'gram pa seng ge'i lta bu legs pa gang yin pa de ni bzod pa'i rnam par smin pa'o// mthong na dbang che bar grags pa gang yin pa de ni brtson 'grus kyi rnam par smin pa'o// thams cad du ma nyams pa gang yin pa de ni bsam gtan gyi rnam par smin pa'o// mdog 'jam zhing blta na sdug pa gang yin pa de ni shes rab kyi pha rol tu phyin pa'i rnam par smin pa ste/ 'di dag ni byang chub sems dpa'i 'gram pa seng ge'i lta bu bsgrub pa'i pha rol tu phyin pa drug go// de la byang chub sems dpa'i zhal srog chags go ba'i mdog lta bu bsgrub pa'i pha rol tu phyin pa drug gang zhe na/ zhal srog chags go ba'i mdog 'dra zhing mkhregs pa gang yin pa de ni sbyin pa'i rnam par smin pa'o// zhal srog chags go ba'i mdog 'dra bar shin tu nges pa gang yin pa de ni tshul khrims kyi rnam par smin pa'o// zhal srog chags go ba'i mdog lta bur spa ba gang yin pa de ni bzod pa'i rnam par smin pa'o// zhal gnyer ma med pa gang yin pa de ni brtson 'grus kyi rnam par smin pa'o// zhal snyoms pa gang yin pa de ni bsam gtan gyi rnam par smin pa'o// zla ba dang nyi ma'i 'od lta bur thams cad kyis zil gyis mi non pa gang yin pa de ni shes rab kyi pha rol tu phyin pa'i rnam par smin pa ste/ 'di dag ni byang chub sems dpa'i zhal srog chags go ba'i mdog lta bu bsgrub pa'i pha rol tu phyin pa drug go// de la byang chub sems dpa'i spyan mthon ting bsgrub pa'i pha rol tu phyin pa drug gang zhe na/ dga' bar 'gyur ba'i spyan gang yin pa de ni sbyin pa'i pha rol tu phyin pa'i rnam par smin pa'o// spyan gyi dkyus ring ba gang yin pa de ni tshul khrims kyi'o// spyan legs pa dang ldan pa gang yin pa de ni bzod pa'i'o// spyan thogs pa med pa gang yin pa de ni brtson 'grus kyi'o// thag ring por gzigs pa dang 'brel ba gang yin pa de ni bsam gtan gyi'o// ma lus pa gzigs shing mtha' yas par gzigs pa gang yin pa de ni shes rab kyi pha rol tu phyin pa'i rnam par smin pa ste/ 'di dag ni byang chub sems dpa'i spyan mthon ting bsgrub pa'i pha rol tu phyin pa drug go// de la byang chub sems dpa'i shangs mtho ba bsgrub pa'i pha rol tu phyin pa drug gang zhe na/ shangs mtho ba gang yin pa de ni sbyin pa'i rnam par smin pa'o// shangs dkyus ring ba gang yin pa de ni tshul khrims kyi'o// shangs mdangs dang ldan pa gang yin pa de ni bzod pa'i'o// shangs yid du 'ong ba gang yin pa de ni brtson 'grus kyi'o// mthong na dga' la ngoms pa med pa gang yin pa de ni bsam gtan gyi'o// yid du 'thad pa'i dri snom pa gang yin pa de ni shes rab kyi pha rol tu phyin pa'i rnam par smin pa ste// 'di dag ni byang chub sems dpa'i shangs mtho ba bsgrub pa'i pha rol tu phyin pa drug go// de la byang chub sems dpa'i mdzod spu bsgrub pa'i pha rol tu phyin pa drug gang zhe na/ mdzod spu dkar ba gang yin pa de ni sbyin pa'i rnam par smin pa'o// mdzod spu g.yas su 'khyil ba gang yin pa de ni tshul khrims kyi'o// mdzod spu spa zhing zil gyis mi non pa gang yin pa de ni bzod pa'i'o// mdzod spu ring ba gang yin pa de ni brtson 'grus kyi'o// shin tu 'khyil cing legs par gnas pa gang yin pa de ni bsam gtan gyi'o// 'od mtha' yas pas khyab pa gang yin pa de ni shes rab kyi pha rol tu phyin pa'i rnam par smin pa ste/ 'di dag ni byang chub sems dpa'i mdzod spu bsgrub pa'i pha rol tu phyin pa drug go// de la byang chub sems dpa'i dbu'i gtsug tor dang ldan pa bsgrub pa'i pha rol tu phyin pa drug gang zhe na/ mthon ting 'khyil bar grub pa gang yin pa de ni sbyin pa'i pha rol tu phyin pa'i rnam par smin pa'o// g.yas su 'khyil pa gang yin pa de ni tshul khrims kyi'o// rdul gyis ma gos pa gang yin pa de ni bzod pa'i'o// spyi gtsug bltar mi mngon pa gang yin pa de ni brtson 'grus kyi'o// rtag tu blta bar bya ba gang yin pa de ni bsam gtan gyi'o// char dang rlung gis mi shigs pa gang yin pa de ni shes rab kyi pha rol tu phyin pa'i rnam par smin pa ste/ 'di dag ni byang chub sems dpa'i dbu gtsug tor dang ldan pa bsgrub pa'i pha rol tu phyin pa drug go// de la byang chub sems dpa'i mngon par 'byung ba'i pha rol tu phyin pa drug gang zhe na/ bar chad med par 'byung ba gang yin pa de ni sbyin pa'i pha rol tu phyin pa'i rnam par smin pa'o// shin tu dul bar gshegs pa gang yin pa de ni tshul khrims kyi'o// lha mtha' yas pa dag nye bar 'ong ba gang yin pa de ni bzod pa'i'o// gnod sbyin dag gis sgo gdangs pa gang yin pa de ni brtson 'grus kyi'o// nam mkha' la spyan drangs pa gang yin pa de ni bsam gtan gyi'o// skye bo mdza' ba thams cad la mi lta ba gang yin pa de ni shes rab kyi pha rol tu phyin pa'i rnam par smin pa ste/ 'di dag ni byang chub sems dpa'i mngon par 'byung ba'i pha rol tu phyin pa drug go// de la byang chub sems dpa'i dus kyi pha rol tu phyin pa drug gang zhe na/ tshal me tog rgyas pa'i dus su gshegs pa gang yin pa de ni sbyin pa'i rnam par smin pa'o// dus tshigs kyi mchog tu phyin pa'i tshe gshegs pa gang yin pa de ni tshul khrims kyi'o// rgyu skar bzang po dang ldan pa gang yin pa de ni bzod pa'i'o// snyoms par gshegs pa gang yin pa de ni brtson 'grus kyi'o// ngan song thams cad rab tu zhi bar byed pa gang yin pa de ni bsam gtan gyi'o// ngan song du song ba'i sems can thams cad snang bar byas nas gcig la gcig smra ba gang yin pa de ni shes rab kyi pha rol tu phyin pa'i rnam par smin pa ste/ 'di dag ni dus kyi pha rol tu phyin pa drug go// de la dus shes pa'i pha rol tu phyin pa drug gang zhe na/ gnyid log pa na thun tha ma la rab tu byung ste/ gshegs pa gang yin pa de ni sbyin pa'i rnam par smin pa'o// bdag nyid rab tu byung ba gang yin pa de ni tshul khrims kyi'o// 'dun pa can la bka' stsal te btang ba gang yin pa de ni bzod pa'i'o// rab tu byung ba la brten nas yul ka shi ka'i na bza' spangs te/ chos gos bzhes pa gang yin pa de ni brtson 'grus kyi'o// thar pa la reg par mdzad pa gang yin pa de ni bsam gtan gyi'o// yul ma ga d+hA'i bdag po yongs su smin par mdzad pa'i slad du grong khyer du gshegs pa gang yin pa de ni shes rab kyi pha rol tu phyin pa'i rnam par smin pa ste/ 'di dag ni dus shes pa'i pha rol tu phyin pa drug go// de la rnam par dbye ba'i pha rol tu phyin pa drug gang zhe na/ thugs brtse ba'i slad du rgyal po'i khab tu bsod snyoms la gshegs pa gang yin pa de ni sbyin pa'i rnam par smin pa'o// lha rnams la chos ston pa gang yin pa de ni tshul khrims kyi'o// rgyal po'i khab tu gshegs nas ri la bzhugs pa gang yin pa de ni bzod pa'i'o// sku drang por bzhugs pa gang yin pa de ni brtson 'grus kyi'o// bsam gtan la dgongs pa gang yin pa de ni bsam gtan gyi'o// rten cing 'brel par 'byung ba la rnam par rtog pa gang yin pa de ni shes rab kyi pha rol tu phyin pa'i rnam par smin pa ste/ 'di dag ni rnam par dbye ba'i pha rol tu phyin pa drug go// de la 'jig rten dang 'thun par 'jug pa'i pha rol tu phyin pa drug gang zhe na/ slongs mo la gshegs pa gang yin pa de ni sbyin pa'i rnam par smin pa'o// sgyu rtsal shes kyi bu ring du 'phur dang rangs byed kyi bu lhag spyod kyi thad du gshegs pa gang yin pa de ni tshul khrims kyi'o// 'di ni lam ma yin no zhes spangs nas gshegs pa gang yin pa de ni bzod pa'i'o// lo drug tu bzhugs pa gang yin pa de ni brtson 'grus kyi'o// mkha' khyab kyi bsam gtan gang yin pa de ni bsam gtan gyi'o// mi spyod snyam nas zhal zas gsol te/ byang chub kyi snying por bzhud pa gang yin pa de ni shes rab kyi pha rol tu phyin pa'i rnam par smin pa ste/ 'di dag ni 'jig rten dang 'thun par 'jug pa'i pha rol tu phyin pa drug go// de la rtogs pa'i pha rol tu phyin pa drug gang zhe na/ bdud 'dul ba gang yin pa de ni sbyin pa'i rnam par smin pa'o// stong gsum gyi sems can thams cad la bde bar byed pa gang yin pa de ni tshul khrims kyi'o// sems can thams cad la dmigs shing dam bcas pa mi 'dral ba gang yin pa de ni bzod pa'i'o// stong gsum la sgrib pa med pa gang yin pa de ni brtson 'grus kyi'o// bsam gtan bzhi la snyoms par 'jug pa gang yin pa de ni bsam gtan gyi'o// rig pa gsum rjes su 'thob pa gang yin pa de ni shes rab kyi pha rol tu phyin pa'i rnam par smin pa ste/ 'di dag ni rtogs pa'i pha rol tu phyin pa drug go// de la spong ba'i pha rol tu phyin pa drug gang zhe na/ ser skya'i gnas na lor nye bar snyen pa gang yin pa de ni spong ba'i sbyin pa'i pha rol tu phyin pa'o// 'gog pa la brtson zhing khams gsum la mi gnas pa gang yin pa de ni tshul khrims kyi'o// mi skye ba la dmigs pa gang yin pa de ni bzod pa'i'o// sems can la blta ba'i snying rje dang spyod pa gang yin pa de ni brtson 'grus kyi'o// skyon spong ba nges par 'byed pa'i cha dang 'thun pa gang yin pa de ni bsam gtan gyi'o// yan lag brgyad rab tu thob cing ma 'bags la nag nog med pa'i tshul khrims can 'dod chags spong ba'i phyir dang / ma rig pa gzhom pa'i phyir rig pa skyed cing chos thams cad la sgrib pa med pa spong ba chen po gang yin pa de ni shes rab kyi pha rol tu phyin pa'i rnam par smin pa ste/ 'di dag ni spong ba'i pha rol tu phyin pa drug go// de la rdo rje lta bu'i pha rol tu phyin pa drug gang zhe na/ rdo rje lta bu'i ting nge 'dzin bsgrub pa thob pa gang yin pa de ni sbyin pa'i rnam par smin pa'o// dmigs pa mi 'dor ba gang yin pa de ni tshul khrims kyi'o// phyin ci ma log par 'dzin pa gang yin pa de ni bzod pa'i'o// thams cad du 'thun par 'jug pa gang yin pa de ni brtson 'grus kyi'o// rang gi yon tan shes nas bag chags kyi mtshams sbyor ba spong ba gang yin pa de ni bsam gtan gyi'o// sems can thams cad kyi bsam pa dang shes pa ma lus par mngon par rdzogs par byang chub pa gang yin pa de ni shes rab kyi pha rol tu phyin pa'i rnam par smin pa ste/ 'di dag ni rdo rje lta bu'i pha rol tu phyin pa drug go// de la mun pa med pa'i pha rol tu phyin pa drug gang zhe na/ byang chub mngon par rdzogs par 'tshang rgya ba na/ gang dag lha rnams 'jig rten gyi mgon po rgyal bar gyur cig rgyal bar gyur cig ces brjod pa gang yin pa de ni sbyin pa'i pha rol tu phyin pa'i rnam par smin pa'o// ngan song rab tu zhi ba gang yin pa de ni tshul khrims kyi'o// dbang po tshang ba gang yin pa de ni bzod pa'i'o// sems can rnams la nyon mongs pa'i mi gnod pa gang yin pa de ni brtson 'grus kyi'o// sil snyan ma dkrol bar sgra 'byung ba gang yin pa de ni bsam gtan gyi'o// stong gsum du sbyin pa dag sbyin zhing bsod nams dag byed pa dang / lha rnams kun dga' ba'i sgra brjod pa gang yin pa de ni shes rab kyi pha rol tu phyin pa'i rnam par smin pa ste/ 'di dag ni mun pa med pa'i pha rol tu phyin pa drug go// de la zil gyis mi non pa'i pha rol tu phyin pa drug gang zhe na/ stong gsum dag na shing ljon pa dag las dus ma yin par me tog dang 'bras bu dag 'byung ba gang yin pa de ni sbyin pa'i pha rol tu phyin pa'i rnam par smin pa'o// sems can rnams sdug bsngal gyi tshor ba thams cad dang bral ba gang yin pa de ni tshul khrims kyi'o// sems can thams cad shin tu dbang po tshang bar gyur pa gang yin pa de ni bzod pa'i'o// lag mthil nas nye bar bzung ste stong gsum dag na bla na med pa bcu zil gyis mi non pa gang yin pa de ni brtson 'grus kyi'o// gcig la gcig bsngags pa mang po rjod cing lha rnams la bdud rtsi stobs pa gang yin pa de ni bsam gtan gyi'o// bdud bzhi bcom pa dang mi mnyam pa dang mnyam pa'i ye shes mngon par rdzogs par sangs rgyas pa gang yin pa de ni shes rab kyi pha rol tu phyin pa'i rnam par smin pa ste/ 'di dag ni zil gyis mi non pa'i pha rol tu phyin pa drug go// de la bdud kyi dpung 'joms pa'i pha rol tu phyin pa drug gang zhe na/ stong gsum gyi 'jig rten gyi khams su byang chub mngon par rdzogs par 'tshang rgya ba na/ sems can thams cad bkres pa dang bral ba gang yin pa de ni sbyin pa'i pha rol tu phyin pa'i rnam par smin pa'o// nyon mongs pa'i bdud su la yang gnod pa med pa gang yin pa de ni tshul khrims kyi'o// lha'i bu'i bdud su la yang gnod pa med pa gang yin pa de ni bzod pa'i'o// 'chi bdag gi bdud su la yang gnod pa med pa gang yin pa de ni brtson 'grus kyi'o// phung po'i bdud su la yang gnod pa med pa gang yin pa de ni bsam gtan gyi'o// dgongs pa ji lta ba bzhin mngon par rdzogs par sangs rgyas shing // thams cad mkhyen pa nyid gang yin pa de ni shes rab kyi pha rol tu phyin pa'i rnam par smin pa ste/ 'di dag ni bdud kyi dpung 'joms pa'i pha rol tu phyin pa drug go// de la g.yo ba med pa'i pha rol tu phyin pa drug gang zhe na/ byang chub kyi snying por skyil mo krung bcas pa la skyo ba med pa gang yin pa de ni sbyin pa'i pha rol tu phyin pa'i rnam par smin pa'o// bdud mthong na 'jigs pa med pa gang yin pa de ni tshul khrims kyi'o// lus la dmigs pa gang yin pa de ni bzod pa'i'o// sems la dmigs pa gang yin pa de ni brtson 'grus kyi'o// dam bcas pa las gzhan du mi 'gyur ba gang yin pa de ni bsam gtan gyi'o// byang chub kyi phyir ji skad smras pa de bzhin byed pa thob pa gang yin pa de ni shes rab kyi pha rol tu phyin pa'i rnam par smin pa ste/ 'di dag ni g.yo ba med pa'i pha rol tu phyin pa drug go// de la skad cig gcig dang ldan pa'i pha rol tu phyin pa drug gang zhe na/ skad cig gcig dang ldan pa'i shes rab kyis bla na med pa yang dag par rdzogs pa'i byang chub mngon par rdzogs par 'tshang rgya ba'i sems de'i sbyor ba nye bar bsgrub pa gang yin pa de ni sbyin pa'i rnam par smin pa'o// gnyen pos 'joms pa gang yin pa de ni tshul khrims kyi'o// nga rgyal kun tu 'joms pa gang yin pa de ni bzod pa'i'o// gzhan gyi bsam pa mnyam pa nyid du rtogs pa gang yin pa de ni brtson 'grus kyi'o// rten cing 'brel bar 'byung ba rtogs pa gang yin pa de ni bsam gtan gyi'o// chos thams cad la dus gsum du ma brjed pa thob pa gang yin pa de ni shes rab kyi pha rol tu phyin pa'i rnam par smin pa ste/ 'di dag ni skad cig gcig dang ldan pa'i pha rol tu phyin pa drug go// de la mnyam par ma bzhag pa'i pha rol tu phyin pa drug gang zhe na/ sha'i mig gis sems can rnams la gzigs nas sdug bsngal bar gyur pa rnams la bde ba nye bar bsgrub pa gang yin pa de ni sbyin pa'i pha rol tu phyin pa'i rnam par smin pa'o// lha'i mig gis dar ba dang rgud pa gzigs nas 'jig rten gyi thar pa nye bar bsgrub pa gang yin pa de ni tshul khrims kyi'o// nyan thos rnam par 'jog cing gzhan la brtse ba gang yin pa de ni bzod pa'i'o// rdzu 'phrul dang cho 'phrul nye bar bsgrub pa gang yin pa de ni brtson 'grus kyi'o// sems kyis lha'i sems gzigs nas chos ston pa ni dper na bram ze lha'i bu gang yin pa de ni bsam gtan gyi'o// dus mkhyen pa smon nas shes pas chos ston pa gang yin pa de ni shes rab kyi pha rol tu phyin pa'i rnam par smin pa ste/ 'di dag ni mnyam par ma bzhag pa'i pha rol tu phyin pa drug go// de la mnyam par bzhag pa'i pha rol tu phyin pa drug gang zhe na/ byang chub kyi snying por zang zing med pa'i bsam gtan gyi pha rol tu phyin pa gang yin pa de ni sbyin pa'i pha rol tu phyin pa'i rnam par smin pa'o// shin tu sbyangs pa yang dag byang chub kyi yan lag gang yin pa de ni tshul khrims kyi'o// dga' ba yang dag byang chub kyi yan lag gang yin pa de ni bzod pa'i'o// chos rnam par 'byed pa yang dag byang chub kyi yan lag gang yin pa de ni brtson 'grus kyi'o// ting nge 'dzin yang dag byang chub kyi yan lag gang yin pa de ni bsam gtan gyi'o// btang snyoms yang dag byang chub kyi yan lag gang yin pa de ni shes rab kyi pha rol tu phyin pa'i rnam par smin pa ste/ 'di dag ni mnyam par bzhag pa'i pha rol tu phyin pa drug go// de la yongs su smin par byed pa'i pha rol tu phyin pa drug gang zhe na/ byang chub brnyes nas gang dag sems can yongs su smin par mdzad pa'i phyir btang snyoms pa gang yin pa de ni sbyin pa'i pha rol tu phyin pa'i rnam par smin pa'o// gsol ba ma btab par chos mi ston pa gang yin pa de ni tshul khrims kyi'o// theg pa dman pa la mos pa rnams la lus dman pa mngon par sprul pa gang yin pa de ni bzod pa'i'o// lteng rgyas 'od srung la gdams ngag ston pa gang yin pa de ni brtson 'grus kyi'o// sems can rnams kyis zhu ba zhus pa la skyo ba med pa gang yin pa de ni bsam gtan gyi'o// zhus pa'i lan 'debs pa gang yin pa de ni shes rab kyi pha rol tu phyin pa'i rnam par smin pa ste/ 'di dag ni yongs su smin par byed pa'i pha rol tu phyin pa drug go// de la sangs rgyas kyi pha rol tu phyin pa drug gang zhe na/ 'bras bu yod pa'i chos ston pa gang yin pa de ni sbyin pa'i pha rol tu phyin pa'i rnam par smin pa'o// sangs rgyas kyis mdzad pa 'bras bu yod pa gang yin pa de ni tshul khrims kyi'o// nges pa'i tshig thams cad la spobs pa gang yin pa de ni bzod pa'i'o// chos rnams la brjed pa med pa gang yin pa de ni brtson 'grus kyi'o// thams cad du 'gro ba'i lam gyi stobs gang yin pa de ni bsam gtan gyi'o// mi 'jigs pa rtogs pa gang yin pa de ni shes rab kyi pha rol tu phyin pa'i rnam par smin pa ste/ 'di dag ni sangs rgyas kyi pha rol tu phyin pa drug go// de la thams cad mkhyen pa nyid kyi pha rol tu phyin pa drug gang zhe na/ thams cad mkhyen pa'i ye shes thogs pa med pa'i spyan gang yin pa de ni sbyin pa'i pha rol tu phyin pa'i rnam par smin pa'o// 'khor gyi sems tshar gcad pa dang sems rab tu 'dzin pa mkhyen nas chos ston pa gang yin pa de ni tshul khrims kyi'o// bsnyen par dka' ba la zhe sa dang bcas pas nyan pa gang yin pa de ni bzod pa'i'o// dus mkhyen nas chos ston pa gang yin pa de ni brtson 'grus kyi'o// lhag chad med par chos ston pa la mkhas pa gang yin pa de ni bsam gtan gyi'o// mos pa ji lta ba bzhin theg pa'i gtam go bar mdzad cing ched du brjod pa 'jug pa gang yin pa de ni shes rab kyi pha rol tu phyin pa'i rnam par smin pa ste/ 'di dag ni thams cad mkhyen pa nyid kyi pha rol tu phyin pa drug go// de la lhag ma med pa'i pha rol tu phyin pa drug gang zhe na/ lam sla ba myur bas nges par byung ba gang yin pa de ni sbyin pa'i pha rol tu phyin pa'i rnam par smin pa'o// bde bar myur du yongs su smin par byas pa gang yin pa de ni tshul khrims kyi'o// sangs rgyas kyi bstan pa gzhan du mi 'gyur ba gang yin pa de ni bzod pa'i'o// dus gsum la gzhol ba gang yin pa de ni brtson 'grus kyi'o// bsam gtan dang rnam par thar pa dang / ting nge 'dzin dang / snyoms par 'jug pa rnams la ji ltar 'dod pa bzhin du snyoms par 'jug pa gang yin pa de ni bsam gtan gyi'o// tha dad du mi ston pa gang yin pa de ni shes rab kyi pha rol tu phyin pa'i rnam par smin pa ste/ 'di dag ni lhag ma med pa'i pha rol tu phyin pa drug go// de la lhag ma dang bcas pa'i pha rol tu phyin pa drug gang zhe na/ yongs su mya ngan las 'das pa'i sku gdung dang bstan pa'i 'bras bu 'grub pa gang yin pa de ni sbyin pa'i pha rol tu phyin pa'i rnam par smin pa'o// yongs su mya ngan las 'das pa'i tshul khrims rjes su dran pa la nyams pa med par 'gyur ba gang yin pa de ni tshul khrims kyi'o// de bzhin gshegs pa'i mchod rten la mar me 'bul ba gang yin pa de ni bzod pa'i'o// yongs su mya ngan las 'das pa'i bstan pa la nyan thos gnas pa brtson 'grus brtsams pa la bar chad mi byed pa gang yin pa de ni brtson 'grus kyi'o// rnam par 'phrul pa mthar gyis snyoms par 'jug pa zhes bya ba 'thob pa gang yin pa de ni bsam gtan gyi'o// 'jig rten las 'das pa'i shes rab kyi dbang po la rab tu spyod pa gang yin pa de ni shes rab kyi pha rol tu phyin pa'i rnam par smin pa ste/ 'di dag ni lhag ma dang bcas pa'i pha rol tu phyin pa drug go// de la dang du len pa'i pha rol tu phyin pa drug gang zhe na/ 'di ltar sems bstan pa la sems can rnams rnyed pa dang bkur sti la longs spyod cing yul la spyod pa gang yin pa de ni sbyin pa'i pha rol tu phyin pa'i rnam par smin pa'o// b+ha ra dwA dza khros kyang ma 'khrugs pa gang yin pa de ni tshul khrims kyi'o// mdzes ldan mo'i phyir mu stegs pa khri nyis stong gis mi snyan par bsgrags pa gang yin pa de ni bzod pa'i'o// yid kyis mthu stobs bstan pa ni dper na byang chub sems dpa' seng ger gyur pa na gnad du phog kyang dang du len pa gang yin pa de ni brtson 'grus kyi'o// bkur sti ma byas kyang dang du len pa gang yin pa de ni bsam gtan gyi'o// bsam gtan gyi phyir 'dri ba gang yin pa de ni shes rab kyi pha rol tu phyin pa'i rnam par smin pa ste/ 'di dag ni dang du len pa'i pha rol tu phyin pa drug go// de la rtogs par byed pa'i pha rol tu phyin pa drug gang zhe na/ chos bstan pa gang gis 'og min gyi gnas nas bzung nas sangs rgyas kyi zhing rnams su dbyangs kyis go bar byed pa gang yin pa de ni sbyin pa'i pha rol tu phyin pa'i rnam par smin pa'o// stong gsum dag tu 'od btang nas sems can rnams rtogs par byas shing bde bar byas pa gang yin pa de ni tshul khrims kyi'o// dam pa'i chos kyi char phab pa'i mchod rten du ral pa can bdun btul ba gang yin pa de ni bzod pa'i'o// lteng rgyas 'od srung dad par byas pa'i rnam par 'phrul pa gang yin pa de ni brtson 'grus kyi'o// bram ze'i sems kyis bsams pa mngon du gzigs nas nga'i rus ni che ge mo zhig go zhes bka' stsal pa gang yin pa de ni bsam gtan gyi'o// dus mkhyen nas 'dul ba ni dper na dga' bo'i lta bu gang yin pa de ni shes rab kyi pha rol tu phyin pa'i rnam par smin pa ste/ 'di dag ni rtogs par byed pa'i pha rol tu phyin pa drug go// de la rgya che ba'i pha rol tu phyin pa drug gang zhe na/ 'be la mas bram ze rnams la sbyin pa byin nas thams cad kyang byang chub kyi phyir rab tu bkod pa ni dper na skye dgu'i bdag mo chen mo gau ta mI la dge 'dun la phul cig ces bka' stsal pa'i tshig des na dge slong brgyad stong dul bar byas pa lta bu gang yin pa de ni sbyin pa'i pha rol tu phyin pa'i rnam par smin pa'o// yongs su mya ngan las 'das pa'i sdom pa ni dper na rgyal po'i bu zla ba dang / rkang bkra'i lta bu gang yin pa de ni tshul khrims kyi'o// bzod pa ni dper na bzod smras lha bye ba brgyad cu yongs su smin par byas pa lta bu gang yin pa de ni bzod pa'i'o// brtson 'grus ni dper na bram ze'i bu lnga brgyas byang chub sems dpa' mngon par shes pa lnga dang ldan pa bskrad pa dang / bdud rangs par gyur pa lta bur gyur pa gang yin pa de ni brtson 'grus kyi'o// stobs bskyed pa'i phyir thos nas rtogs pa gang yin pa de ni bsam gtan gyi'o// 'di ltar ngas gang du spobs pa bskyed par 'char ka khyod kyis kyang spobs pa skyed cig ces bka' stsal pa gang yin pa de ni shes rab kyi pha rol tu phyin pa'i rnam par smin pa ste/ 'di dag ni rgya che ba'i pha rol tu phyin pa drug go// de la yid byung ba'i pha rol tu phyin pa drug gang zhe na/ yid byung bas sbyin pa byin pa ni dper na rig pa 'don pa dang / rnyed pa dang / bkur sti lta bu gang yin pa de ni sbyin pa'o// 'di ltar shAkya rnams la las rnams ni chud za bar mi 'gyur ro zhes bka' stsal pa de ni tshul khrims so// 'di ltar dpal sbas kyi drung du gshegs pa de ni bzod pa'o// 'di ltar sog ma med btul ba gang yin pa de ni brtson 'grus so// byang chub mngon par rdzogs par sangs rgyas nas cang mi gsung bar bsam gtan gyis bzhugs pa la gsol ba 'debs pa gang yin pa de ni bsam gtan no// 'di ltar sbrul gdug pa la brten nas theg pa mchog gsung ba de ni shes rab kyi pha rol tu phyin pa ste/ 'di dag ni yid byung ba'i pha rol tu phyin pa drug go// de la gzhan la dge ba'i pha rol tu phyin pa drug gang zhe na/ gzhan la brtse ba'i phyir rang gi bde ba spangs shing bdog pa thams cad gtong ba gang yin pa de ni sbyin pa'i pha rol tu phyin pa'o// 'di ltar byang chub sems dpa' pad ma'i snying pos btson gyi phyir nga'i rgyus na khyod dga' bar gyur cig // khyod kyi phyir ni nga bsnun kyang rung zhes smras pa de ni tshul khrims kyi'o// 'di ltar byas pa gzo ba'i ru sbal shes bzhin du tshong pa rnams bsgral ba de ni bzod pa'i'o// 'di ltar nya la grog sbur rnams kyis zos kyang chur ma song ba gang yin pa de ni brtson 'grus kyi'o// srog chags rnams kyi ched du srid pa ni mi g.yo ba gang yin pa de ni bsam gtan gyi'o// ku ru zhes bya ba'i mdo sde las dpe dbye ba 'byung ba gang yin pa de ni shes rab kyi pha rol tu phyin pa ste/ 'di dag ni gzhan la dge ba'i pha rol tu phyin pa drug go// de la gzhan gyi pha rol tu phyin pa drug gang zhe na/ sbyin pa byin nas dul bar byas pa gang yin pa de ni sbyin pa'i'o// ri bong gis bram ze nga la zo la nags tshal na 'dug shig ces smras pa gang yin pa de ni tshul khrims kyi'o// tshangs pas sha za'i gzugs kyis sems can rnams bde 'gror khrid pa gang yin pa de ni bzod pa'i'o// byang chub ma thob pa'i phyir nges par byung ba'i brtson 'grus gang yin pa de ni brtson 'grus kyi'o// spyi bo dang rig pa gsum gyi bsam gtan gang yin pa de ni bsam gtan no// sangs rgyas kyi chos ma 'dres pa brgyad shes pa gang yin pa de ni shes rab kyi pha rol tu phyin pa ste/ 'di dag ni gzhan gyi pha rol tu phyin pa drug go// de la yang dag pa'i spong ba'i pha rol tu phyin pa drug gang zhe na/ sdig pa mi dge ba ma skyes pa rnams mi bskyed par bya ba'i pha rol tu phyin pa drug po yang gang zhe na/ so sor brtags pa'i stobs kyis nyon mongs pa kun tu mi 'byung ba gang yin pa de ni sbyin pa'i pha rol tu phyin pa'i rnam par smin pa'o// mi dge ba'i rnam par smin pa mi sdug pa la rtog pa gang yin pa de ni tshul khrims so// mi dge ba'i ngo bo khong du chud pa gang yin pa de ni bzod pa'o// mi skye ba la rtog pa gang yin pa de ni brtson 'grus so// gzhan yang dag par len du 'jug pa gang yin pa de ni bsam gtan no// sdig pa mi dge ba gtan du mi skye ba gang yin pa de ni shes rab ste/ 'di dag ni sdig pa mi dge ba ma skyes pa rnams mi bskyed par bya ba'i pha rol tu phyin pa drug go// de la skyes pa rnams spong ba'i pha rol tu phyin pa drug gang zhe na/ nyon mongs pa skyes pa'i skyon mthong nas 'dor ba gang yin pa de ni sbyin pa'i pha rol tu phyin pa'i rnam par smin pa'o// de la smon pa gang yin pa de ni tshul khrims kyi'o// de spong zhing 'bar ba med pa gang yin pa de ni bzod pa'i'o// nyon mongs pa shes shing shes pas nyon mongs pa zil gyis gnon pa gang yin pa de ni brtson 'grus kyi'o// gang la rtog cing dpyod pa de ni bsam gtan gyi'o// spong ba dang mi skye ba shes pa gang yin pa de ni shes rab kyi ste/ 'di dag ni skyes pa rnams spong ba'i pha rol tu phyin pa drug go// de la dge ba ma skyes pa rnams bskyed par bya ba'i pha rol tu phyin pa drug gang zhe na/ dge ba la 'dun cing rmongs pa med pa gang yin pa de ni sbyin pa'i pha rol tu phyin pa'i rnam par smin pa'o// dge ba thob pa la dga' ba gang yin pa de ni tshul khrims kyi'o// stong pa nyid kyi rnam pas dge ba la rtog pa gang yin pa de ni bzod pa'i'o// lus dang sems kyis pha rol gnon pa la thogs pa med pa gang yin pa de ni brtson 'grus kyi'o// 'thob pa dang mtshan ma med par 'dzin pa brjed pa med pa gang yin pa de ni bsam gtan gyi'o// 'thob pa'i rgyu la mi skye ba gang yin pa de ni shes rab kyi pha rol tu phyin pa'i rnam par smin pa ste/ 'di dag ni dge ba ma skyes pa rnams bskyed par bya ba'i pha rol tu phyin pa drug go// de la dge ba'i chos skyes pa rnams phyir zhing gnas par bya ba'i pha rol tu phyin pa drug gang zhe na/ dge ba skyes pa rnams chud za ba med pa gang yin pa de ni sbyin pa'i pha rol tu phyin pa'i rnam par smin pa'o// de dag la mngon par dga' ba gang yin pa de ni tshul khrims kyi'o// sbyor ba las sdod pa las nges par byung ba gang yin pa de ni bzod pa'i'o// kun tu bsrung zhing kun nas ma rmongs pa gang yin pa de ni brtson 'grus kyi'o// bsgom pa'i stobs can gang yin pa de ni bsam gtan gyi'o// yongs su bsngo ba thams cad kyi rjes su 'jug pa gang yin pa de ni shes rab kyi ste/ 'di dag ni dge ba'i chos skyes pa rnams phyir zhing gnas par bya ba'i pha rol tu phyin pa drug go// de la rdzu 'phrul gyi rkang pa'i pha rol tu phyin pa drug gang zhe na/ de la 'dun pa spong ba dang ldan pa'i rdzu 'phrul gyi rkang pa'i pha rol tu phyin pa drug po yang gang zhe na/ 'dun pa de skye ba la thogs pa med pa gang yin pa de ni sbyin pa'i'o// 'dun pa de mi gtong ba gang yin pa de ni tshul khrims kyi'o// 'dun pa de brjod pa gang yin pa de ni bzod pa'i'o// 'dun pa nges par byung ba 'dzin pa gang yin pa de ni brtson 'grus kyi'o// de la rtog pa gang yin pa de ni bsam gtan gyi'o// 'dun pa de la nges par thob pa gang yin pa de ni shes rab kyi ste/ 'di dag ni 'dun pa spong ba dang ldan pa'i rdzu 'phrul gyi rkang pa'i pha rol tu phyin pa drug go// de la brtson 'grus spong ba'i rdzu 'phrul gyi rkang pa'i pha rol tu phyin pa drug gang zhe na/ cang mi smra bas thob pa'i brtson 'grus gang yin pa de ni sbyin pa'i'o// brtson 'grus la reg pa gang yin pa de ni tshul khrims kyi'o// yid du 'ong ba'i brtson 'grus gang yin pa de ni bzod pa'i'o// thob par rtsom zhing nges par 'byung ba gang yin pa de ni brtson 'grus kyi'o// nges pa la chog shes pa gang yin pa de ni bsam gtan gyi'o// yongs su bsngo ba thams cad kyi rjes su song ba gang yin pa de ni shes rab kyi ste/ 'di dag ni brtson 'grus spong ba'i rdzu 'phrul gyi rkang pa'i pha rol tu phyin pa drug go// de la sems spong ba'i rdzu 'phrul gyi rkang pa'i pha rol tu phyin pa drug gang zhe na/ sems la mnyam pa nyid du rtogs pa gang yin pa de ni sbyin pa'i'o// de la mi dga' ba med pa gang yin pa de ni tshul khrims kyi'o// skye ba dang 'jig pa rtogs pa gang yin pa de ni bzod pa'i'o// mtshan ma med pa thob pa gang yin pa de ni brtson 'grus kyi'o// sems kun nas dkris pa dang bral ba gang yin pa de ni bsam gtan gyi'o// bag la nyal kun nas 'joms pa gang yin pa de ni shes rab kyi ste/ 'di dag ni sems spong ba'i rdzu 'phrul gyi rkang pa'i pha rol tu phyin pa drug go// de la dpyod pa spong ba'i rdzu 'phrul gyi rkang pa'i pha rol tu phyin pa drug gang zhe na/ dpyod pa la mi dga' ba med pa gang yin pa de ni sbyin pa'i'o// yang dag pa thob pa gang yin pa de ni tshul khrims kyi'o// rig par rtogs pa gang yin pa de ni bzod pa'i'o// rnam par gnon pa thams cad kyi rjes su song ba gang yin pa de ni brtson 'grus kyi'o// bag chags khong du chud pa gang yin pa de ni bsam gtan gyi'o// bag chags spong ba gang yin pa de ni shes rab kyi ste/ 'di dag ni dpyod pa spong ba'i rdzu 'phrul gyi rkang pa'i pha rol tu phyin pa drug go// de la bsam gtan dang po'i pha rol tu phyin pa drug gang zhe na/ dmigs pa thob pa gang yin pa de ni sbyin pa'i'o// khyim la rtog pa gang yin pa de ni tshul khrims kyi'o// bsam gtan dang po ma nyams pa gang yin pa de ni bzod pa'i'o// yan lag lnga spong ba gang yin pa de ni brtson 'grus kyi'o// rtse gcig pa thob pa gang yin pa de ni bsam gtan gyi'o// yan lag lnga dang ldan pa gang yin pa de ni shes rab kyi ste/ 'di dag ni bsam gtan dang po'i pha rol tu phyin pa drug go// de la bsam gtan gnyis pa'i pha rol tu phyin pa drug gang zhe na/ bsam gtan gnyis pa la mtshan mar 'dzin pa spong zhing shin tu sbyangs pa gang yin pa de ni sbyin pa'i'o// bar chad med par shes pa gang yin pa de ni tshul khrims kyi'o// rtogs pa gang yin pa de ni bzod pa'i'o// shugs mi gtong ba gang yin pa de ni brtson 'grus kyi'o// thar pa la dmigs shing snyoms par 'jug pa gang yin pa de ni bsam gtan gyi'o// bdag dang gzhan la phan pa dang ldan par mthong ba gang yin pa de ni shes rab kyi ste/ 'di dag ni bsam gtan gnyis pa'i pha rol tu phyin pa drug go// de la bsam gtan gsum pa'i pha rol tu phyin pa drug gang zhe na/ bsam gtan gsum pa'i ro myang ba spangs pa gang yin pa de ni sbyin pa'i'o// ro myang ba med pa la dga' ba gang yin pa de ni tshul khrims kyi'o// dga' ba don du gnyer ba gang yin pa de ni bzod pa'i'o// kun nas 'dzin cing ma brjed pa gang yin pa de ni brtson 'grus kyi'o// blo brtan pa gang yin pa de ni bsam gtan gyi'o// zag pa zad pa'i rgyu gang yin pa de ni shes rab kyi ste/ 'di dag ni bsam gtan gsum pa'i pha rol tu phyin pa drug go// de la bsam gtan bzhi pa'i pha rol tu phyin pa drug gang zhe na/ bsam gtan bzhi pa'i bde ba la rtog cing spong ba gang yin pa de ni sbyin pa'i'o// sdug bsngal la rtog cing spong ba gang yin pa de ni tshul khrims kyi'o// nub pa la rtog pa gang yin pa de ni bzod pa'i'o// btang snyoms thob pa gang yin pa de ni brtson 'grus kyi'o// dran pa thob pa gang yin pa de ni bsam gtan gyi'o// yongs su dag pa thob nas 'chi ba med par yongs su bsngos pa gang yin pa de ni shes rab kyi ste/ 'di dag ni bsam gtan bzhi pa'i pha rol tu phyin pa drug go// de la dran pa nye bar gzhag pa'i pha rol tu phyin pa drug gang zhe na/ de la lus dran pa nye bar gzhag pa'i pha rol tu phyin pa drug po yang gang zhe na/ lus la mi sdug par rtog pa gang yin pa de ni sbyin pa'i'o// de la rtog pa la mi lta ba gang yin pa de ni tshul khrims kyi'o// bdag med pa la mos pa gang yin pa de ni bzod pa'i'o// g.yo ba med par mthong ba gang yin pa de ni brtson 'grus kyi'o// ngo bo nyid mthong ba gang yin pa de ni bsam gtan gyi'o// skye ba med par mthong ba gang yin pa de ni shes rab kyi ste/ 'di dag ni lus dran pa nye bar gzhag pa'i pha rol tu phyin pa drug go// de la tshor ba dran pa nye bar gzhag pa'i pha rol tu phyin pa drug gang zhe na/ bde ba'i tshor ba la lhag par chags pa med pa gang yin pa de ni sbyin pa'o// tshor ba sdug bsngal bar mthong ba gang yin pa de ni tshul khrims kyi'o// stong pa nyid la mos pa gang yin pa de ni bzod pa'i'o// tshor ba la mngon par zhen pa med pa gang yin pa de ni brtson 'grus kyi'o// bde ba'i tshor ba la mi blta ba gang yin pa de ni bsam gtan gyi'o// tshor ba thams cad la mnyam pa nyid kyi spong ba gang yin pa de ni shes rab kyi ste/ 'di dag ni tshor ba dran pa nye bar gzhag pa'i pha rol tu phyin pa drug go// de la sems dran pa nye bar gzhag pa'i pha rol tu phyin pa drug gang zhe na/ spong ba la dmigs pa'i sems mthong ba gang yin pa de ni sbyin pa'i'o// sems de'i skyon mthong ba gang yin pa de ni tshul khrims kyi'o// g.yo ba med pa la rnam par dpyod pa gang yin pa de ni bzod pa'i'o// sems kyi spyod yul ya nga ba zlog pa gang yin pa de ni brtson 'grus kyi'o// gzhan gyi phyir sems dga' bar 'gyur ba gang yin pa de ni bsam gtan gyi'o// rkyen la rag las pa mthong nas mtshan ma med pa sgom pa gang yin pa de ni shes rab kyi ste/ 'di dag ni sems dran pa nye bar gzhag pa'i pha rol tu phyin pa drug go// de la chos dran pa nye bar gzhag pa'i pha rol tu phyin pa drug gang zhe na/ chos rnams kyi rnam pa mthong ba gang yin pa de ni sbyin pa'i'o// chos rnams la rtog pa gang yin pa de ni tshul khrims kyi'o// chos rnams skye bas dben pa gang yin pa de ni bzod pa'i'o// chos rnams la lta ba mchog tu 'dzin pa spangs pa gang yin pa de ni brtson 'grus kyi'o// chos rnams la mngon par zhen pa spangs pa gang yin pa de ni bsam gtan gyi'o// rten cing 'brel par 'byung ba mthong ba gang yin pa de ni shes rab kyi ste/ 'di dag ni chos dran pa nye bar gzhag pa'i pha rol tu phyin pa drug go// // 'phags pa bskal pa bzang po pa zhes bya ba theg pa chen po'i mdo/ bam po bdun pa/ de la sdug bsngal 'phags pa'i bden pa mthong ba'i pha rol tu phyin pa drug gang zhe na/ sdug bsngal yongs su gtong bar mthong ba gang yin pa de ni sbyin pa'i'o// sdug bsngal la yid byung bar mthong ba gang yin pa de ni tshul khrims kyi'o// sdug bsngal gsob tu mthong ba gang yin pa de ni bzod pa'i'o// sdug bsngal chen por mthong ba gang yin pa de ni brtson 'grus kyi'o// sdug bsngal gyi rang bzhin mthong ba gang yin pa de ni bsam gtan gyi'o// sdug bsngal yongs su shes pa mthong ba gang yin pa de ni shes rab kyi ste/ 'di dag ni sdug bsngal 'phags pa'i bden pa mthong ba'i pha rol tu phyin pa drug go// de la kun 'byung ba'i bden pa'i pha rol tu phyin pa drug gang zhe na/ kun 'byung ba yongs su gtong ba'i sems gang yin pa de ni sbyin pa'i'o// kun 'byung ba'i nyes dmigs mthong ba gang yin pa de ni tshul khrims kyi'o// tshogs pa las byung ba la dpyod pa gang yin pa de ni bzod pa'i'o// sred pa'i 'khor mthong ba gang yin pa de ni brtson 'grus kyi'o// kun nas dkris pa dang / bag la nyal ba 'joms par mthong ba gang yin pa de ni bsam gtan gyi'o// nges par spong bar mthong ba gang yin pa de ni shes rab kyi ste/ 'di dag ni kun 'byung ba'i bden pa'i pha rol tu phyin pa drug go// de la 'gog pa'i bden pa'i pha rol tu phyin pa drug gang zhe na/ 'gog pa la reg par byas nas smon pa med pa sgom pa gang yin pa de ni sbyin pa'i'o// 'gog pa la dga' ba gang yin pa de ni tshul khrims kyi'o// 'du shes 'gog pa gang yin pa de ni bzod pa'i'o// tshor ba 'gog pa gang yin pa de ni brtson 'grus kyi'o// dben pa la sbyor ba gang yin pa de ni bsam gtan gyi'o// 'gog pa mngon sum du bya ba'i phyir snyoms par 'jug pa gang yin pa de ni shes rab kyi ste/ 'di dag ni 'gog pa'i bden pa'i pha rol tu phyin pa drug go// de la lam gyi bden pa'i pha rol tu phyin pa drug gang zhe na/ lam gyi grogs thob pa gang yin pa de ni sbyin pa'i'o// lam la dga' ba gang yin pa de ni tshul khrims kyi'o// lam gzhan ma yin pa'i de bzhin nyid gang yin pa de ni bzod pa'i'o// lam gyi dmigs pa 'dzin pa gang yin pa de ni brtson 'grus kyi'o// lam la ma rmongs pa gang yin pa de ni bsam gtan gyi'o// chos thams cad dngos po ji lta ba bzhin lam gyis shes pa gang yin pa de ni shes rab kyi ste/ 'di dag ni lam gyi bden pa'i pha rol tu phyin pa drug go// de la dad pa'i dbang po'i pha rol tu phyin pa drug gang zhe na/ dad nas tshul khrims 'chal pa spong ba gang yin pa de ni sbyin pa'i'o// dad pas rjes su sgom pa gang yin pa de ni tshul khrims kyi'o// dad pa la mchog tu dga' ba thob pa gang yin pa de ni bzod pa'i'o// dad pa'i gnas yang dag pa kun nas rab tu 'dzin pa gang yin pa de ni brtson 'grus kyi'o// thar pa'i dbang po dang mtshungs par ldan pa'i dad pa gang yin pa de ni bsam gtan gyi'o// byang chub kyi snod du gyur pa'i dad pa gang yin pa de ni shes rab kyi ste/ 'di dag ni dad pa'i dbang po'i pha rol tu phyin pa drug go// de la brtson 'grus kyi dbang po dang mtshungs par ldan pa'i pha rol tu phyin pa drug gang zhe na/ brtson 'grus kyi dbang po yid la gcags pa med cing pha rol gnon pa gang yin pa de ni sbyin pa'i'o// 'dus byas la lhag par zhen pa med cing 'dus ma byas la blta ba gang yin pa de ni tshul khrims kyi'o// bya ba thams cad la thogs pa med pa gang yin pa de ni bzod pa'i'o// thag ring por yongs su bsngo ba'i smon lam gang yin pa de ni brtson 'grus kyi'o// dus dang ldan pa'i brtson 'grus gang yin pa de ni bsam gtan gyi'o// 'jig rten pa dang 'jig rten las 'das pa'i chos de'i ngo bo gang yin pa de ni shes rab kyi ste/ 'di dag ni brtson 'grus kyi dbang po dang mtshungs par ldan pa'i pha rol tu phyin pa drug go// de la dran pa'i dbang po dang mtshungs par ldan pa'i pha rol tu phyin pa drug gang zhe na/ yang dag pa mthong nas khyim yongs su 'dzin pa'i skyon spong ba gang yin pa de ni sbyin pa'i'o// 'dus byas kyi 'bras bu dang 'jig rten la rtog pa gang yin pa de ni tshul khrims kyi'o// nyon mongs pas skyo ba med cing sdug bsngal bar mi sems pa gang yin pa de ni bzod pa'i'o// chos rnams 'dzin pa gang yin pa de ni brtson 'grus kyi'o// nye bar zhi ba dag pa gang yin pa de ni bsam gtan gyi'o// sems can thams cad la chos rnams kyis rgyas par byed pa gang yin pa de ni shes rab kyi ste/ 'di dag ni dran pa'i dbang po dang mtshungs par ldan pa'i pha rol tu phyin pa drug go// de la ting nge 'dzin gyi dbang po dang mtshungs par ldan pa'i pha rol tu phyin pa drug gang zhe na/ tshegs chung ngus nye ba'i nyon mongs pa 'dor ba'i ting nge 'dzin gyi dbang po gang yin pa de ni sbyin pa'i'o// ting nge 'dzin la brten pa gang yin pa de ni tshul khrims kyi'o// ting nge 'dzin shin tu gnas pa gang yin pa de ni bzod pa'i'o// chos rnams kyi rnam pa la dmigs pa gang yin pa de ni brtson 'grus kyi'o// ting nge 'dzin rtse gcig pa gang yin pa de ni bsam gtan gyi'o// ting nge 'dzin stobs can gang yin pa de ni shes rab kyi ste/ 'di dag ni ting nge 'dzin gyi dbang po dang mtshungs par ldan pa'i pha rol tu phyin pa drug go// de la shes rab kyi dbang po dang mtshungs par ldan pa'i pha rol tu phyin pa drug gang zhe na/ dngos po thams cad brtags nas spong ba'i shes rab gang yin pa de ni sbyin pa'i'o// mngon par zhen pa med pa'i shes rab gang yin pa de ni tshul khrims kyi'o// sems can gyi nyon mongs pa bzod pa'i shes rab gang yin pa de ni bzod pa'i'o// rang bzhin gyis rtogs pa 'dzin pa'i shes rab gang yin pa de ni brtson 'grus kyi'o// nye bar zhi ba la dmigs pa'i shes rab gang yin pa de ni bsam gtan gyi'o// thar pa mi sgrub pa'i shes rab gang yin pa de ni shes rab kyi ste/ 'di dag ni shes rab kyi dbang po dang mtshungs par ldan pa'i pha rol tu phyin pa drug go// de la dad pa'i stobs dang mtshungs par ldan pa'i pha rol tu phyin pa drug gang zhe na/ dad pa mi 'phrogs pa ni dper na rgyal po gzhon nu seng ge'i lta bu gang yin pa de ni sbyin pa'i'o// tshul khrims kyis bsgos pa ma nyams pa ni/ dper na glang po che'i phru gus ma long ma dran nas zas mi za ba lta bu gang yin pa de ni tshul khrims kyi'o// rus pa so sor gyes kyang byams pa mi gtong ba ni dper na srog chags su gyur pa rnams la byang chub sems dpa' zhi ba'i lta bu gang yin pa de ni bzod pa'i'o// thogs pa med pa'i brtson 'grus ni dper na rgya mtsho chen po skams pa lta bu gang yin pa de ni brtson 'grus kyi'o// chos bzang gi khang bsam gtan skyed pa na rnam par rtog pa rnams 'jog par byed pa gang yin pa de ni bsam gtan gyi'o// 'phags pa nges par 'byung ba'i shes rab ni dper na brtson 'grus spyod pa'i lta bu gang yin pa de ni shes rab kyi ste/ 'di dag ni dad pa'i stobs dang mtshungs par ldan pa'i pha rol tu phyin pa drug go// de la brtson 'grus kyi stobs dang mtshungs par ldan pa'i pha rol tu phyin pa drug gang zhe na/ shin tu bzod cing pha rol gnod pa gang yin pa de ni sbyin pa'i'o// mthu can la gzhan gyis gnod pa byas kyang de la dang du len pa ni dper na rgyal po'i bu ku sha'i lta bu gang yin pa de ni tshul khrims kyi'o// spyod pa thos kyang dang du len pa ni dper na mig btsun mo dam pas yi chad kyang dang du len pa lta bu gang yin pa de ni bzod pa'i'o// sred pas mi 'phrogs pa'i brtson 'grus gang yin pa de ni brtson 'grus kyi'o// bsam gtan thams cad pa gang yin pa de ni bsam gtan gyi'o// skye ba las 'das kyang rjes su 'jug pa'i shes rab ni dper na bram ze'i bu bla ma'i lta bu gang yin pa de ni shes rab kyi ste/ 'di dag ni brtson 'grus kyi stobs dang mtshungs par ldan pa'i pha rol tu phyin pa drug go// de la dran pa'i stobs dang mtshungs par ldan pa'i pha rol tu phyin pa drug gang zhe na/ lha yul dag dran pa rgyun mi 'chad kyang lha'i 'dod pa dag la lhag par chags pa med pa gang yin pa de ni sbyin pa'i'o// lha'i bu mo dag gi nyes dmigs mthong ba gang yin pa de ni tshul khrims kyi'o// gzhal med khang dag la mngon par dga' ba med pa gang yin pa de ni bzod pa'i'o// lhar gyur nas thar pa la re ba gang yin pa de ni brtson 'grus kyi'o// lha'i 'khor gyi 'du 'dzi la mi gnas pa gang yin pa de ni bsam gtan gyi'o// lha rnams chos ston pa la mngon par chags pa med pa gang yin pa de ni shes rab kyi ste/ 'di dag ni dran pa'i stobs dang mtshungs par ldan pa'i pha rol tu phyin pa drug go// de la ting nge 'dzin gyi stobs dang mtshungs par ldan pa'i pha rol tu phyin pa drug gang zhe na/ dngos po yongs su btang nas ting nge 'dzin la dga' ba ni dper na rgyal po lha chen pos rgyal srid bor te rab tu byung ba'i lta bu gang yin pa de ni sbyin pa'i'o// sems kyi sbyor ba lus dang ngag gi lhag ma gang yin pa de ni tshul khrims kyi'o// legs par byed pa'i las byed pa gang yin pa de ni bzod pa'i'o// chos ji lta ba bzhin du rtogs pa gang yin pa de ni brtson 'grus kyi'o// stong pa'i chos la lhag par mthong ba gang yin pa de ni bsam gtan gyi'o// 'jig rten pa'i chos kyis ma gtugs pa gang yin pa de ni dper na rdza mkhan gyi khyim du sman chen lta bus gang yin pa de ni shes rab kyi ste/ 'di dag ni ting nge 'dzin gyi stobs dang mtshungs par ldan pa'i pha rol tu phyin pa drug go// de la shes rab kyi stobs dang mtshungs par ldan pa'i pha rol tu phyin pa drug gang zhe na/ mgo yongs su btang yang sgyid ma lug pa ni dper na yul ka shi'i rgyal po lta bu gang yin pa de ni sbyin pa'i'o// gzhan la brtse ba'i phyir bdag nyid yongs su gtong ba ni dper na 'gron po'i don du byang chub sems dpas gnod sbyin la bdag nyid btang ste/ mi'i gtor ma bde bar byin pa gang yin pa de ni tshul khrims kyi'o// mu tig gi phyir rgya mtshor lan gsum du 'gro na ni tas phug kyang bzod pa gang yin pa de ni bzod pa'i'o// legs sdug sdug bsngal thob nas sbyin pa mi sbyin zhing sems zhum pas lan bdun du rgya mtsho chen por zhugs pa gang yin pa de ni brtson 'grus kyi'o// skye ba rnams su ji ltar 'dod pa bzhin bsam gtan gyi pha rol tu phyin pa gang yin pa de ni bsam gtan gyi'o// ston pa btang ba na byang chub sems dpa' gsol ba 'debs kyis tshul legs par chom rkun g.yag po khong du chud pa gang yin pa de ni shes rab kyi ste/ 'di dag ni shes rab kyi stobs dang mtshungs par ldan pa'i pha rol tu phyin pa drug go// de la dran pa yang dag byang chub kyi yan lag gi pha rol tu phyin pa drug gang zhe na/ mi dge ba spong ba'i dran pa gang yin pa de ni sbyin pa'i'o// yid du 'ong ba'i 'du shes la gnas pa'i dran pa gang yin pa de ni tshul khrims kyi'o// chos rnams kyi brda'i dran pa gang yin pa de ni bzod pa'i'o// brtson 'grus chud mi za ba gang yin pa de ni brtson 'grus kyi'o// stobs rnams rnam par bsgom pa gang yin pa de ni bsam gtan gyi'o// dran pa dang thar pa'i stobs gang yin pa de ni shes rab kyi ste/ 'di dag ni dran pa yang dag byang chub kyi yan lag gi pha rol tu phyin pa drug go// de la chos rnam par 'byed pa yang dag byang chub kyi yan lag gi pha rol tu phyin pa drug gang zhe na/ chos rnam par 'byed pas skyon spong ba gang yin pa de ni sbyin pa'i'o// chos rnam par 'byed pas thar pa dang 'thun pa gang yin pa de ni tshul khrims kyi'o// mtha' gnyis yongs su spong ba gang yin pa de ni bzod pa'i'o// chos rnam par 'byed pa rgyun mi 'chad pa gang yin pa de ni brtson 'grus kyi'o// chos rnam par 'byed pa sgro mi 'dogs pa gang yin pa de ni bsam gtan gyi'o// 'di dag thams cad la mi 'dzin par bsgom pa gang yin pa de ni shes rab kyi ste/ 'di dag ni chos rnam par 'byed pa yang dag byang chub kyi yan lag gi pha rol tu phyin pa drug go / de la brtson 'grus yang dag byang chub kyi yan lag gi pha rol tu phyin pa drug gang zhe na/ rtogs nas rjes su chags pa'i dngos po spong ba gang yin pa de ni sbyin pa'i'o// brtson 'grus bla na med pa gang yin pa de ni tshul khrims kyi'o// brtson 'grus la mngon par zhen pa med pa gang yin pa de ni bzod pa'i'o// bdag dang sems can dang / srog dang / gso ba bsal ba la mi gnas pa gang yin pa de ni brtson 'grus kyi'o// kun tu sbyor ba rnams la ji mi mjed pa gang yin pa de ni bsam gtan gyi'o// bdag nyid dpyod cing bzo thams cad bsgrub la sa bdun pa'i shes pa yongs su ma gtugs pa gang yin pa de ni shes rab kyi ste/ 'di dag ni brtson 'grus yang dag byang chub kyi yan lag gi pha rol tu phyin pa drug go// de la shin tu sbyangs pa yang dag byang chub kyi yan lag gi pha rol tu phyin pa drug gang zhe na/ lus shin tu sbyangs pa gang yin pa de ni sbyin pa'i'o// sems shin tu sbyangs pa gang yin pa de ni tshul khrims kyi'o// 'khor ba la brkam pa med pa gang yin pa de ni bzod pa'i'o// shin tu sbyangs pa rgyun mi 'chad pa gang yin pa de ni brtson 'grus kyi'o// shin tu sbyangs pa sgom pa'i so sor brtags pa gang yin pa de ni bsam gtan gyi'o// shin tu sbyangs pa yang dag pa la rtog pa gang yin pa de ni shes rab kyi ste/ 'di dag ni shin tu sbyangs pa yang dag byang chub kyi yan lag gi pha rol tu phyin pa drug go// de la ting nge 'dzin yang dag byang chub kyi yan lag gi pha rol tu phyin pa drug gang zhe na/ ting nge 'dzin 'phags pa thob pa gang yin pa de ni sbyin pa'i'o// thob pa la mi dga' ba med pa gang yin pa de ni tshul khrims kyi'o// ting nge 'dzin gyi yan lag 'dzin pa gang yin pa de ni bzod pa'i'o// ting nge 'dzin rgyun mi 'chad pa gang yin pa de ni brtson 'grus kyi'o// lta zhing rtog pa gang yin pa de ni bsam gtan gyi'o// rtog pa dang ldan pa gang yin pa de ni shes rab kyi ste/ 'di dag ni ting nge 'dzin yang dag byang chub kyi yan lag gi pha rol tu phyin pa drug go// de la btang snyoms yang dag byang chub kyi yan lag gi pha rol tu phyin pa drug gang zhe na/ dga' ba ci spangs kyang gdung ba med pa gang yin pa de ni sbyin pa'i'o// lus dang / ngag btang snyoms pa gang yin pa de ni tshul khrims kyi'o// sems can gyis dben pa la mi gnas pa gang yin pa de ni bzod pa'i'o// sgyu ma la mi gnas pa mi 'dor ba gang yin pa de ni brtson 'grus kyi'o// sems ma gtugs shing yid byung ba med pa gang yin pa de ni bsam gtan gyi'o// chos thams cad la skad cig par rtog cing dang du len pa gang yin pa de ni shes rab kyi ste/ 'di dag ni btang snyoms yang dag byang chub kyi yan lag gi pha rol tu phyin pa drug go// de la yang dag pa'i lta ba'i pha rol tu phyin pa drug gang zhe na/ 'phags pa yang dag pa'i lta ba rtogs pa gang yin pa de ni sbyin pa'i'o// khong du chud nas kun nas nyon mongs pa med pa gang yin pa de ni tshul khrims kyi'o// khong du chud nas rigs pa rtogs pa gang yin pa de ni bzod pa'i'o// nges par brtags nas gzhan la phan pa thob par byed pa gang yin pa de ni brtson 'grus kyi'o// mtha' yas pa la dpyod pa gang yin pa de ni bsam gtan gyi'o// rnam par smin pa sdug pa gang yin pa de ni shes rab kyi ste/ 'di dag ni yang dag pa'i lta ba'i pha rol tu phyin pa drug go// de la yang dag pa'i rtog pa'i pha rol tu phyin pa drug gang zhe na/ yang dag pa'i rtog pa'i rnam par smin par byed pa spong ba gang yin pa de ni sbyin pa'i'o// yang dag pa'i rtog pa la mi dga' ba med pa gang yin pa de ni tshul khrims kyi'o// rkyen ji lta ba rnams la sa dang sa ma yin pa yongs su shes pa gang yin pa de ni bzod pa'i'o// yang dag pa'i rtog pa sbyor ba thams cad la mi sten pa gang yin pa de ni brtson 'grus kyi'o// yang dag pa'i rtog pa'i dbang gis yongs su bsngos pa gang yin pa de ni bsam gtan gyi'o// 'jig rten pa dang 'jig rten las 'das pa rnams la yang dag pa dang / yang dag pa ma yin par yang dag par rtog pa gang yin pa de ni shes rab kyi ste/ 'di dag ni yang dag pa'i rtog pa'i pha rol tu phyin pa drug go// de la yang dag pa'i ngag gi pha rol tu phyin pa drug gang zhe na/ tshig skyon med pa gang yin pa de ni sbyin pa'i'o// tshig rigs pa gang yin pa de ni tshul khrims kyi'o// 'phags pa'i tshig gang yin pa de ni bzod pa'i'o// so so yang dag par rig pa'i tshig sgrub pa gang yin pa de ni brtson 'grus kyi'o// 'jig rten pa mngon par dga' ba'i tshig gang yin pa de ni bsam gtan gyi'o// tshig bden pa gang yin pa de ni shes rab kyi ste/ 'di dag ni yang dag pa'i ngag gi pha rol tu phyin pa drug go// de la yang dag pa'i las kyi mtha'i pha rol tu phyin pa drug gang zhe na/ yang dag pa'i las kyi mtha'i 'bras bu yod pa gang yin pa de ni sbyin pa'i'o// yang dag pa'i las kyi mtha'i bsam pa thob pa gang yin pa de ni tshul khrims kyi'o// yang dag pa'i las kyi mtha' la mi dmigs pa'i sbyor ba gang yin pa de ni bzod pa'i'o// yang dag pa'i las kyi mtha' thams cad du mi 'jug pa gang yin pa de ni brtson 'grus kyi'o// gnas pa med pa yongs su bzung ba gang yin pa de ni bsam gtan gyi'o// yang dag pa'i las kyi mtha' ma brtags pa gang yin pa de ni shes rab kyi ste/ 'di dag ni yang dag pa'i las kyi mtha'i pha rol tu phyin pa drug go// de la yang dag pa'i 'tsho ba'i pha rol tu phyin pa drug gang zhe na/ yang dag pa'i 'tsho ba la dga' ba gang yin pa de ni sbyin pa'i'o// mya ngan las 'das pas nye bar 'tsho ba gang yin pa de ni tshul khrims kyi'o// sems can yongs su smin par bya ba'i snying rje gang yin pa de ni bzod pa'i'o// chos rtogs pas nye bar 'tsho ba gang yin pa de ni brtson 'grus kyi'o// sems can med pas nye bar 'tsho ba gang yin pa de ni bsam gtan gyi'o// zang zing med pas nye bar 'tsho ba gang yin pa de ni shes rab kyi ste/ 'di dag ni yang dag pa'i 'tsho ba'i pha rol tu phyin pa drug go / de la yang dag pa'i rtsol ba'i pha rol tu phyin pa drug gang zhe na/ thams cad spangs te dgon pa'i gnas mi 'dor ba gang yin pa de ni sbyin pa'i'o// lus dang / ngag yang dag pa la sbyor ba gang yin pa de ni tshul khrims kyi'o// dmigs pa la mi dmigs pa gang yin pa de ni bzod pa'i'o// gzungs thob pa gang yin pa de ni brtson 'grus kyi'o// brda la sbyor ba gang yin pa de ni bsam gtan gyi'o// gnod pa med pa gang yin pa de ni shes rab kyi ste/ 'di dag ni yang dag pa'i rtsol ba'i pha rol tu phyin pa drug go// de la yang dag pa'i dran pa'i pha rol tu phyin pa drug gang zhe na/ 'dus byas la mi lta ba'i dran pa gang yin pa de ni sbyin pa'i'o// chos thams cad kyi skyon dang yon tan 'jal bar byed pa gang yin pa de ni tshul khrims kyi'o// rgyun mi 'chad pa gang yin pa de ni bzod pa'i'o// bag yod pa'i rnam par smin pa dran pa gang yin pa de ni brtson 'grus kyi'o// chos thams cad kyi yang dag pa'i thob pa la brjed pa med pa gang yin pa de ni bsam gtan gyi'o// zhi gnas bsgom pa gang yin pa de ni shes rab kyi ste/ 'di dag ni yang dag pa'i dran pa'i pha rol tu phyin pa drug go// de la yang dag pa'i ting nge 'dzin gyi pha rol tu phyin pa drug gang zhe na/ yang dag pa'i ting nge 'dzin la mngon par dga' ba gang yin pa de ni sbyin pa'i'o// yang dag pa'i ting nge 'dzin shin tu gnas pa gang yin pa de ni tshul khrims kyi'o// yang dag pa'i ting nge 'dzin gyi sgo mo rnam par grol ba dang lta ba gang yin pa de ni bzod pa'i'o// yang dag pa'i ting nge 'dzin ma gtugs pa gang yin pa de ni brtson 'grus kyi'o// yang dag pa'i ting nge 'dzin legs par 'ongs pa bsam pa ji lta ba bzhin las byed pa gang yin pa de ni bsam gtan gyi'o// yang dag pa'i ting nge 'dzin gnyen po yongs su gcod par byed pa gang yin pa de ni shes rab kyi ste/ 'di dag ni yang dag pa'i ting nge 'dzin gyi pha rol tu phyin pa drug go// de la zhi gnas la dmigs pa'i pha rol tu phyin pa drug gang zhe na/ gnod par byed pa'i chos rnams spong ba gang yin pa de ni sbyin pa'i'o// lus dang / sems shin tu sbyangs pa la dga' ba gang yin pa de ni tshul khrims kyi'o// sgrib pa med pa la snyoms par 'jug pa gang yin pa de ni bzod pa'i'o// ting nge 'dzin la gzhan gyis nyams par byar med pa gang yin pa de ni brtson 'grus kyi'o// ye shes kyi sbyor ba ma rgud pa gang yin pa de ni bsam gtan gyi'o// bsam pa thams cad rtogs pa gang yin pa de ni shes rab kyi ste/ 'di dag ni zhi gnas la dmigs pa'i pha rol tu phyin pa drug go// de la lhag mthong la dmigs pa'i pha rol tu phyin pa drug gang zhe na/ ma thos par chos rnams mngon par brjod pa gang yin pa de ni sbyin pa'i'o// skyon med par mngon par brjod pa gang yin pa de ni tshul khrims kyi'o// skye bo mang po 'dod par mngon par brjod pa gang yin pa de ni bzod pa'i'o// ldem po dag phun sum tshogs par 'gyur ba gang yin pa de ni brtson 'grus kyi'o// chos kyi nying mtshams sbyor ba phun sum tshogs pa gang yin pa de ni bsam gtan gyi'o// zil gyis mi non pa gang yin pa de ni shes rab kyi ste/ 'di dag ni lhag mthong la dmigs pa'i pha rol tu phyin pa drug go// de la rig pa la dmigs pa'i pha rol tu phyin pa drug gang zhe na/ rig pa la sbyor ba grub pa gang yin pa de ni sbyin pa'i'o// 'dod par 'gyur ba'i rig pa gang yin pa de ni tshul khrims kyi'o// rig pa thams cad pa gang yin pa de ni bzod pa'i'o// rig pa'i sa thams cad pa gang yin pa de ni brtson 'grus kyi'o// chos thams cad yang dag par gzung ba'i rig pa gang yin pa de ni bsam gtan gyi'o// chos thams cad rab tu shes par byed pa'i rig pa gang yin pa de ni shes rab kyi ste/ 'di dag ni rig pa la dmigs pa'i pha rol tu phyin pa drug go// de la rnam par grol ba bsgrub pa'i pha rol tu phyin pa drug gang zhe na/ rnam par grol ba la myur du zhugs pa gang yin pa de ni sbyin pa'i'o// bag chags dang bral ba gang yin pa de ni tshul khrims kyi'o// mthar 'dzin pa yongs su spangs pa gang yin pa de ni bzod pa'i'o// thams cad du de'i ngo bo ma yin pa gang yin pa de ni brtson 'grus kyi'o// dus thams cad du bde ba dang sdug bsngal gyis mi 'phrogs pa gang yin pa de ni bsam gtan gyi'o// de kho na'i chos kyi rgyu 'thun pa'i thams cad pa gang yin pa de ni shes rab kyi ste/ 'di dag ni rnam par grol ba bsgrub pa'i pha rol tu phyin pa drug go// de la dge slong gi 'khor nye bar 'ong ba bsgrub pa'i pha rol tu phyin pa drug gang zhe na/ bsam pa ji lta ba bzhin thams cad du sprul pa gang yin pa de ni sbyin pa'i'o// ci 'dod par sprul pa gang yin pa de ni tshul khrims kyi'o// de bsam pa bzhin brjod pa gang yin pa de ni bzod pa'i'o// khyad par du brjod pa gang yin pa de ni brtson 'grus kyi'o// sems la 'dzin pa med par brjod pa gang yin pa de ni bsam gtan gyi'o// de las nges par grol bar byed pa gang yin pa de ni shes rab kyi ste/ 'di dag ni dge slong gi 'khor nye bar 'ong ba bsgrub pa'i pha rol tu phyin pa drug go// de bzhin du bshad pa 'dis ni 'khor brgyad po thams cad la yang sbyar bar shes par bya'o// de la don so so yang dag par rig pa bsgrub pa'i pha rol tu phyin pa drug gang zhe na/ don brjod pa dang don ma yin pa brjod pa gang yin pa de ni sbyin pa'i'o// skye bo mang po tshim par byed pa gang yin pa de ni tshul khrims kyi'o// don la skyon med pa gang yin pa de ni bzod pa'i'o// 'og min gyi gnas nas bzung ste/ phan tshun bden pa rgya cher smra ba gang yin pa de ni brtson 'grus kyi'o// mtshungs pa rnams don la chog shes pa gang yin pa de ni bsam gtan gyi'o// mtshungs pa ma yin pa'i mi 'khrugs pa'i chos nyid gang yin pa de ni shes rab kyi ste/ 'di dag ni don so so yang dag par rig pa bsgrub pa'i pha rol tu phyin pa drug go// de la chos so so yang dag par rig pa bsgrub pa'i pha rol tu phyin pa drug gang zhe na/ chos mngon par brjod pa gang yin pa de ni sbyin pa'i'o// gzhan la go bar byed pa gang yin pa de ni tshul khrims kyi'o// ji lta ba bzhin yongs su bsngo ba gang yin pa de ni bzod pa'i'o// rgyun ma chad pa gang yin pa de ni brtson 'grus kyi'o// chos gnas pa dang de bzhin nyid gzhan du mi 'gyur ba gang yin pa de ni bsam gtan gyi'o// rtag tu zil gyis mi non pa gang yin pa de ni shes rab kyi ste/ 'di dag ni chos so so yang dag par rig pa bsgrub pa'i pha rol tu phyin pa drug go// de la nges pa'i tshig so so yang dag par rig pa bsgrub pa'i pha rol tu phyin pa drug gang zhe na/ gtam gyi phyir nges pa'i tshig gi ngo bo gang yin pa de ni sbyin pa'i'o// nye bar zhi ba la nges pa'i tshig gang yin pa de ni tshul khrims kyi'o// 'jig rten pa'i ngag thams cad la nges pa'i tshig gang yin pa de ni bzod pa'i'o// de dag thams cad la go bar byed pa gang yin pa de ni brtson 'grus kyi'o// dam bcas pa sgrol bar byed pa gang yin pa de ni bsam gtan gyi'o// thar pa dang 'gog pa gang yin pa de ni shes rab kyi ste/ 'di dag ni nges pa'i tshig so so yang dag par rig pa bsgrub pa'i pha rol tu phyin pa drug go// de la spobs pa so so yang dag par rig pa bsgrub pa'i pha rol tu phyin pa drug gang zhe na/ spobs pa sna tshogs pa gang yin pa de ni sbyin pa'i'o// spobs pa mnyen pa gang yin pa de ni tshul khrims kyi'o// de dag thams cad tshim par byed pa gang yin pa de ni bzod pa'i'o// ma gtugs pa gang yin pa de ni brtson 'grus kyi'o// the tsom gcod pa gang yin pa de ni bsam gtan gyi'o// mya ngan las 'das pa la gzhol ba gang yin pa de ni shes rab kyi ste/ 'di dag ni spobs pa so so yang dag par rig pa bsgrub pa'i pha rol tu phyin pa drug go// de la yongs su skyo ba med pa'i pha rol tu phyin pa drug gang zhe na/ chos ston pa na chos nyan pa rnams la chos bstan pas mi skyo ba gang yin pa de ni sbyin pa'i'o// sems can la phan par bsgrub pas mi skyo ba gang yin pa de ni tshul khrims kyi'o// sku rang gis bshig ste rgya cher byin gyis brlabs pa gang yin pa de ni bzod pa'i'o// gdul ba rnams kyi ched du dus thams cad du nye bar 'ong ba'i rdzu 'phrul gang yin pa de ni brtson 'grus kyi'o// ji ltar 'dod pa bzhin snyoms par 'jug pa la snyoms par zhugs pa na gdams ngag ster ba gang yin pa de ni bsam gtan gyi'o// dus dang dus ma yin par chos nyan pa rnams la ji snyed 'dod pa de snyed ston pa gang yin pa de ni shes rab kyi pha rol tu phyin pa'i ste/ 'di dag ni yongs su skyo ba med pa'i pha rol tu phyin pa drug go// de la sbyin pa las nges par byung ba'i pha rol tu phyin pa drug gang zhe na/ slong ba la byin nas bde bar yongs su bsngos pa gang yin pa de ni sbyin pa'i'o// lus dang ngag gi lhag par sbyin pa byin pas dang ba gang yin pa de ni tshul khrims kyi'o// sbyin pa la dga' ba gang yin pa de ni bzod pa'i'o// sbyin pa byin pa na pha rol gnon pa gang yin pa de ni brtson 'grus kyi'o// sems dang ba gang yin pa de ni bsam gtan gyi'o// sbyin pa byang chub tu yongs su bsngos pa gang yin pa de ni shes rab kyi ste/ 'di dag ni sbyin pa las nges par byung ba'i pha rol tu phyin pa drug go// de la tshul khrims las nges par byung ba'i pha rol tu phyin pa drug gang zhe na/ bslab pa yang dag par blang ba byin pa dang / sems can rnams la mi 'jigs pa sbyin pa gang yin pa de ni sbyin pa'i'o// mi 'jigs pa byin pa la 'khrug pa med pa gang yin pa de ni tshul khrims kyi'o// sems can rnams la phan par sems pa gang yin pa de ni bzod pa'i'o// bslab pa kun nas srung zhing pha rol gnon pa gang yin pa de ni brtson 'grus kyi'o// bslab pa sngon du btang nas sems can rnams la phan par sems pa gang yin pa de ni bsam gtan gyi'o// byang chub tu yongs su bsngo ba gang yin pa de ni shes rab kyi ste/ 'di dag ni tshul khrims las nges par byung ba'i pha rol tu phyin pa drug go / de la bzod pa las nges par byung ba'i pha rol tu phyin pa drug gang zhe na/ sems can bde na dang ba gang yin pa de ni sbyin pa'i'o// sems can gyi nyon mongs pa bzod pa gang yin pa de ni tshul khrims kyi'o// 'khor ba thog ma med pa nas skye ba la mi mjed pa gang yin pa de ni bzod pa'i'o// rtag tu rgyun mi 'chad par nges par rtsom pa gang yin pa de ni brtson 'grus kyi'o// sems can la phan par nges pa gang yin pa de ni bsam gtan gyi'o// thams cad mkhyen pa nyid du yongs su bsngo ba gang yin pa de ni shes rab kyi ste/ 'di dag ni bzod pa las nges par byung ba'i pha rol tu phyin pa drug go// de la brtson 'grus las nges par byung ba'i pha rol tu phyin pa drug gang zhe na/ 'jig rten la phan par sbyor ba gang yin pa de ni sbyin pa'i'o// gnod pa med par pha rol gnon pa gang yin pa de ni tshul khrims kyi'o// sdug bsngal thob pa thar bar byas pa ni dper na thi ba'i lta bu gang yin pa de ni bzod pa'i'o// sbyor ba ma btang ba gang yin pa de ni brtson 'grus kyi'o// brtson 'grus kyis sgrib pa sel ba gang yin pa de ni bsam gtan gyi'o// sangs rgyas kyi yul du yongs su bsngo ba gang yin pa de ni shes rab kyi ste/ 'di dag ni brtson 'grus las nges par byung ba'i pha rol tu phyin pa drug go / de la bsam gtan las nges par byung ba'i pha rol tu phyin pa drug gang zhe na/ byams pa gtso bo'i bsam gtan sems can la phan pa dang ldan pa gang yin pa de ni sbyin pa'i'o// sems can la phan pa'i 'du shes can gyi bsam gtan gang yin pa de ni tshul khrims kyi'o// 'jig rten la phan par sems spro ba gang yin pa de ni bzod pa'i'o// nye bar zhi ba'i phyir nges par 'byung ba gang yin pa de ni brtson 'grus kyi'o// chos kyi sbyin pa legs par bsams nas smra ba gang yin pa de ni bsam gtan gyi'o// rang bzhin gyis gnas pa'i nges pa'i tshig gang yin pa de ni shes rab kyi ste/ 'di dag ni bsam gtan las nges par byung ba'i pha rol tu phyin pa drug go / de la shes rab las nges par byung ba'i pha rol tu phyin pa drug gang zhe na/ chos kyi sbyin pa rab tu sbyin par byed pa gang yin pa de ni sbyin pa'i'o// chos kyi sbyin pa zang zing med par smra ba gang yin pa de ni tshul khrims kyi'o// chos kyi sbyin pa la yongs su skyo ba med pa gang yin pa de ni bzod pa'i'o// dad pas nges par 'byung ba gang yin pa de ni brtson 'grus kyi'o// chos kyi sbyin pa legs par bsams nas smra ba gang yin pa de ni bsam gtan gyi'o// rang bzhin gyi de bzhin nyid dang nges pa'i tshig shes pa gang yin pa de ni shes rab kyi ste/ 'di dag ni shes rab las nges par byung ba'i pha rol tu phyin pa drug go// de la rnam par smin pa mig gi pha rol tu phyin pa drug gang zhe na/ mthong na dga' bar 'gyur ba'i mig gang yin pa de ni sbyin pa'i rnam par smin pa'o// mig blta na sdug pa gang yin pa de ni tshul khrims kyi'o// thag ring por mthong ba gang yin pa de ni bzod pa'i'o// mig dkyus ring ba gang yin pa de ni brtson 'grus kyi'o// bltas pas dang bar 'gyur ba gang yin pa de ni bsam gtan gyi'o// kun nas shin tu dang ba gang yin pa de ni shes rab kyi ste/ 'di dag ni rnam par smin pa mig gi pha rol tu phyin pa drug go// de la rnam par smin pa rna ba'i pha rol tu phyin pa drug gang zhe na/ rna ba nyams pa med pa gang yin pa de ni sbyin pa'i'o// rna ba rnam par dag pa gang yin pa de ni tshul khrims kyi'o// rna ba'i khams shin tu dang ba gang yin pa de ni bzod pa'i'o// rna ba cha phra ba thos pa gang yin pa de ni brtson 'grus kyi'o// rna ba thag ring ba thos pa gang yin pa de ni bsam gtan gyi'o// bkur sti ma yin pa thos na mi dga' ba med pa'i rna ba gang yin pa de ni shes rab kyi ste/ 'di dag ni rnam par smin pa rna ba'i pha rol tu phyin pa drug go// de la rnam par smin pa sna'i pha rol tu phyin pa drug gang zhe na/ dang bar 'gyur ba'i sna gang yin pa de ni sbyin pa'i'o// sna'i dbang po ma nyams pa gang yin pa de ni tshul khrims kyi'o// yid du 'ong ba snom pa gang yin pa de ni bzod pa'i'o// mi 'thun pa snom pa gang yin pa de ni brtson 'grus kyi'o// sna ma gtugs pa gang yin pa de ni bsam gtan gyi'o// skyon snom pa gang yin pa de ni shes rab kyi ste/ 'di dag ni rnam par smin pa sna'i pha rol tu phyin pa drug go// de la rnam par smin pa lce'i pha rol tu phyin pa drug gang zhe na/ lces ro myangs na dang bar 'gyur ba gang yin pa de ni sbyin pa'i'o// khengs tshig med pa gang yin pa de ni tshul khrims kyi'o// skye bo mang po 'dod pa'i tshig gang yin pa de ni bzod pa'i'o// yi ge mang po rjes su dran par byed pa gang yin pa de ni brtson 'grus kyi'o// lce rkan la gzhar ba gang yin pa de ni bsam gtan gyi'o// lce mchog gang yin pa de ni shes rab kyi ste/ 'di dag ni rnam par smin pa lce'i pha rol tu phyin pa drug go// de la rnam par smin pa lus kyi pha rol tu phyin pa drug gang zhe na/ lus shas rgyas shing mdog dmar ser gang yin pa de ni sbyin pa'i'o// skye bo mang pos blta na sdug pa gang yin pa de ni tshul khrims kyi'o// lus dbang che bar grags pa gang yin pa de ni bzod pa'i'o// lus brtan pa gang yin pa de ni brtson 'grus kyi'o// lus shin tu gzhon sha chags pa gang yin pa de ni bsam gtan gyi'o// gtso bor 'gro ba gang yin pa de ni shes rab kyi ste/ 'di dag ni rnam par smin pa lus kyi pha rol tu phyin pa drug go// de la rnam par smin pa sems kyi pha rol tu phyin pa drug gang zhe na/ sems 'dod chags chung ba gang yin pa de ni sbyin pa'i'o// zhe sdang chung ba gang yin pa de ni tshul khrims kyi'o// gti mug med pa gang yin pa de ni bzod pa'i'o// rtogs pa rno ba gang yin pa de ni brtson 'grus kyi'o// spong ba dang rjes su 'thun pa gang yin pa de ni bsam gtan gyi'o// ji ltar 'dod pa bzhin chos thams cad khong du chud pa mang ba gang yin pa de ni shes rab kyi ste/ 'di dag ni rnam par smin pa sems kyi pha rol tu phyin pa drug go// de la gzhan la phan par yongs su bsngos pa'i zang zing gi pha rol tu phyin pa drug gang zhe na/ gzhan yongs su smin par bya ba'i sbyin pa ni dper na rgyal po'i bu snying stobs zhum pa med kyis 'dzam bu'i gling pa'i sems can rnams tshim par byas nas/ thams cad kyang byang chub kyi phyir yongs su smin par byas pa lta bu gang yin pa de ni sbyin pa'i'o// gzhan la phan pa dang ldan pa'i tshul khrims kyi rnam par smin pa snying stobs ni dper na sreg pas mes tshig par byed pa bsad pa lta bu gang yin pa de ni tshul khrims kyi'o// gzhan la phan par yongs su bsngos pa'i bzod pa'i rnam par smin pa 'khor ba ni dper na/ tshangs pas sems can drug cu yongs su smin par bya ba'i phyir nyon mongs pa bzod pa lta bu gang yin pa de ni bzod pa'i'o// gzhan yongs su smin par bya ba'i brtson 'grus ni dper na nad pa srog gi lhag ma lus pa la lo bdun cur phan par bya bar 'dod pa'i yid kyis dpag tshad bdun brgyar song nas ri gangs can las sman blangs te/ nad pa thar bar byas pa lta bu gang yin pa de ni brtson 'grus kyi'o// gzhan la phan zhing bde ba dang ldan pa'i bsam gtan ni dper na drang srong ser skyas sems can la phan par bya ba'i phyir grong khyer brtsigs pa lta bu gang yin pa de ni bsam gtan gyi'o// gzhan bde bar bsgrub pa'i shes rab ni dper na bstan bcos thams cad dang / yig 'bru rnams gso bar byed pa lta bu gang yin pa de ni shes rab kyi ste/ 'di dag ni gzhan la phan par yongs su bsngos pa'i zang zing gi pha rol tu phyin pa drug go / de la bdag la phan par yongs su bsngos pa'i zang zing gi pha rol tu phyin pa drug gang zhe na/ bdag la phan 'dogs pa phun sum tshogs pa gang yin pa de ni sbyin pa'i'o// bdag gi dge ba'i rtsa ba rnams 'bras bu yod pa gang yin pa de ni tshul khrims kyi'o// bdag kha dog rgyas pa gang yin pa de ni bzod pa'i'o// bdag gi phyir brtson 'grus rtsom pa gang yin pa de ni brtson 'grus kyi'o// bdag gi phyir mtho ris su 'jug pa'i bsam gtan ni dper na 'jig pa'i bskal pa bdun gyi bar du bdag 'jig rten 'dir mi 'ong ba gang yin pa de ni bsam gtan gyi'o// bdag la phan pa dang ldan pa'i shes rab ni dper na rgyal po'i bu ser skya'i lta bu gang yin pa de ni shes rab kyi ste/ 'di dag ni bdag la phan par yongs su bsngos pa'i zang zing gi pha rol tu phyin pa drug go// de la chos kyi pha rol tu phyin pa drug gang zhe na/ rgyan sna tshogs kyi ngo bos brgyan pa gang yin pa de ni chos kyi sbyin pa'i'o// mi dmigs pa la gnas pa'i tshul khrims gang yin pa de ni tshul khrims kyi'o// sems can gyi 'du shes dang bral ba'i bzod pa gang yin pa de ni bzod pa'i'o// chos kyi pha rol tu phyin pa la gnyis su med par spyod pa'i pha rol gnon pa gang yin pa de ni brtson 'grus kyi'o// mngon par ma zhen cing sems mnyam pa nyid thob pa'i chos kyi pha rol tu phyin pa gang yin pa de ni bsam gtan gyi'o// chos thams cad la gnyis su med pas gsal bar byed pa gang yin pa de ni shes rab kyi ste/ 'di dag ni chos kyi pha rol tu phyin pa drug go / de la don gyi pha rol tu phyin pa drug gang zhe na/ sbyin pa'i 'bras bu longs spyod chen po gang yin pa de ni de'i don to// tshul khrims kyi 'bras bu bde 'gro gang yin pa de ni de'i don to// bzod pa'i 'bras bu gzugs bzang ba gang yin pa de ni de'i don to// brtson 'grus kyi 'bras bu 'jig rten pa dang 'jig rten las 'das pa'i bya ba sgrub pa gang yin pa de ni de'i don to// bsam gtan skye bar yongs su bsngo ba gang yin pa de ni de'i don to// shes rab dang bral ba dang rgyu 'thun pa gang yin pa de ni de'i don to// 'di dag ni don gyi pha rol tu phyin pa drug go// de la rtogs pa'i pha rol tu phyin pa drug gang zhe na/ spong ba dang rab tu ldan pa'i lus mi 'jig pa gang yin pa de ni sbyin pa'i'o// spong ba'i rgyus rab tu mi rmongs pa gang yin pa de ni tshul khrims kyi'o// chos la bzod pa mi 'dor ba gang yin pa de ni bzod pa'i'o// sbyor ba thams cad grub pa gang yin pa de ni brtson 'grus kyi'o// bsam gtan gyi 'bras bu 'gog pa gang yin pa de ni bsam gtan gyi'o// rdo rje lta bu'i ting nge 'dzin yongs su bzung ba'i shes pa gang yin pa de ni shes rab kyi ste/ 'di dag ni rtogs pa'i pha rol tu phyin pa drug go// de la spro ba'i pha rol tu phyin pa drug gang zhe na/ sbyin pa byin pa na nam yang rmugs pa dang gnyid du ma gyur cing bdag la dga' ba mi skyed pa gang yin pa de ni dper na shAkya chen po'i nags khrod dpag tshad dgu bcu rtsa drug pa lta bu gang yin pa de ni sbyin pa'i'o// bslab pa'i phyir rgyal srid spangs te spong ba ni dper na rgyal po'i bu don yod gnas na 'dug cing du smra ba mi zer ba lta bu dang / lus kyi phyir gzhan dag pha ma gsod cing sdig pa dag byed pa na ngas sbyin pa dang chos ma spangs pas de ni sangs rgyas yin no bar the tsom med par shes par 'gyur ro zhes ji skad gsungs pa lta bu gang yin pa de ni tshul khrims kyi'o// pha rol rjes su bsrung ba'i bzod pa ni dper na glang po che gnad du phog kyang bsrung ba lta bu gang yin pa de ni bzod pa'i'o// brtson 'grus kyis lo stong phrag sum cu rtsa drug tu chos smra ba la bsten kyang gnod pa med cing mi skyo ba gang yin pa de ni brtson 'grus kyi'o// sems can rnams la phan pa'i phyir bsam gtan byed pa ni dper na 'dzam bu'i gling nas bdag nyid mtho ris su song ba bram ze'i bu phan tshol gyi sngon gyi tshul las shes par bya ba lta bu gang yin pa de ni bsam gtan gyi'o// shes rab ni dper na sman chen gyi lta bu gang yin pa de ni shes rab kyi ste/ 'di dag ni spro ba'i pha rol tu phyin pa drug go// de la stong pa nyid kyi pha rol tu phyin pa drug gang zhe na/ stong pa nyid kyi ting nge 'dzin gyi khyim rab tu thob pa gang yin pa de ni sbyin pa'i'o// dmigs pa med pa rab tu thob pa gang yin pa de ni tshul khrims kyi'o// sa rab tu thob pa gang yin pa de ni bzod pa'i'o// bsgom pa'i stobs can gang yin pa de ni brtson 'grus kyi'o// nges pa thob pa gang yin pa de ni bsam gtan gyi'o// bya ba thams cad du thun mong ma yin pa gang yin pa de ni shes rab kyi ste/ 'di dag ni stong pa nyid kyi pha rol tu phyin pa drug go// de la mtshan ma med pa'i pha rol tu phyin pa drug gang zhe na/ dus thams cad du mtshan ma med pa gang yin pa de ni sbyin pa'i'o// thams cad pa gang yin pa de ni tshul khrims kyi'o// zil gyis mi non pa gang yin pa de ni bzod pa'i'o// yongs su bsngos pa gang yin pa de ni brtson 'grus kyi'o// rgyun mi 'chad pa gang yin pa de ni bsam gtan gyi'o// yongs su gcod par byed pa gang yin pa de ni shes rab kyi ste/ 'di dag ni mtshan ma med pa'i pha rol tu phyin pa drug go// de la smon pa med pa'i pha rol tu phyin pa drug gang zhe na/ smon pa med par myur du thob pa gang yin pa de ni sbyin pa'i'o// chags pa med pa rab tu thob pa gang yin pa de ni tshul khrims kyi'o// khams gsum la mngon par mi blta ba gang yin pa de ni bzod pa'i'o// bar ma dor chud mi za ba gang yin pa de ni brtson 'grus kyi'o// thar pa la dmigs pa gang yin pa de ni bsam gtan gyi'o// bag chags 'don pa gang yin pa de ni shes rab kyi ste/ 'di dag ni smon pa med pa'i pha rol tu phyin pa drug go// de la gzhan gyi pha rol tu phyin pa drug gang zhe na/ byang chub kyi snying por skyil mo krung gcig gis sku ma dub pa gang yin pa de ni sbyin pa'i'o// sku gzi byin dang ldan pa gang yin pa de ni tshul khrims kyi'o// chos mngon par brjod pa gang yin pa de ni bzod pa'i'o// chos mngon par brjod cing phyin ci ma log par rtogs pa gang yin pa de ni brtson 'grus kyi'o// thar pa 'dzin pa gang yin pa de ni bsam gtan gyi'o// sgyu mar rtogs pa gang yin pa de ni shes rab kyi ste/ 'di dag ni gzhan gyi pha rol tu phyin pa drug go// de la rnam par smin pa gzhan gyi pha rol tu phyin pa drug gang zhe na/ tshong pa ga gon gyis mchod ston gsol ba gang yin pa de ni sbyin pa'i'o// klu btang bzung gis dkris te bzhugs pa gang yin pa de ni tshul khrims kyi'o// tshangs pa nye bar 'ongs nas gsol ba 'debs pa gang yin pa de ni bzod pa'i'o// sangs rgyas kyi spyan gyis gzigs pa gang yin pa de ni brtson 'grus kyi'o// gdul ba rnams la yang dang yang gzigs pa gang yin pa de ni bsam gtan gyi'o// gti mug med pa'i chos kyi 'khor lo skor ba na/ 'di ltar gcig nas gcig tu tshangs pa'i 'jig rten gyi bar du sgra mngon par grags pa gang yin pa de ni shes rab kyi ste/ 'di dag ni rnam par smin pa gzhan gyi pha rol tu phyin pa drug go// de la sbyor ba'i pha rol tu phyin pa drug gang zhe na/ lnga po dag nye bar 'ongs pa gang yin pa de ni sbyin pa'i'o// bya ba dang bya ba ma yin pa dag thos nas dang du len pa gang yin pa de ni tshul khrims kyi'o// lhag pa'i nga rgyal med pas nye bar gnas pa gang yin pa de ni bzod pa'i'o// bdud rtsis tshim par mdzad pa gang yin pa de ni brtson 'grus kyi'o// lnga po dag la bka' stsol cing go bar mdzad pa gang yin pa de ni bsam gtan gyi'o// lha bye ba phrag lnga po dag la bdud rtsi rtogs par mdzad pa gang yin pa de ni shes rab kyi ste/ 'di dag ni sbyor ba'i pha rol tu phyin pa drug go// de la gnas dang gnas ma yin pa'i pha rol tu phyin pa drug gang zhe na/ gnas dang gnas ma yin pa nyid thob pa gang yin pa de ni sbyin pa'i'o// dam bcas pa gzhan du mi 'gyur ba gang yin pa de ni tshul khrims kyi'o// yang dag par rtogs pa gang yin pa de ni bzod pa'i'o// dam bcas pa stobs can gang yin pa de ni brtson 'grus kyi'o// smra ba gzhan du mi 'gyur ba gang yin pa de ni bsam gtan gyi'o// dus shes nas sgom pa gang yin pa de ni shes rab kyi ste/ 'di dag ni gnas dang gnas ma yin pa'i pha rol tu phyin pa drug go// de la 'das pa dang / ma 'ongs pa dang / da ltar byung ba'i las yang dag par blang ba'i pha rol tu phyin pa drug gang zhe na/ las kyi skye ba la rtog pa gang yin pa de ni sbyin pa'i'o// las kyi rgyu las rtog pa gang yin pa de ni tshul khrims kyi'o// rkyen la rtog pa gang yin pa de ni bzod pa'i'o// las rnams kyi spong ba la rtog pa gang yin pa de ni brtson 'grus kyi'o// spong ba'i thabs la rtog pa gang yin pa de ni bsam gtan gyi'o// spong ba'i skye ba med pa la rtog pa gang yin pa de ni shes rab kyi ste/ 'di dag ni 'das pa dang / ma 'ongs pa dang / da ltar byung ba'i las yang dag par blang ba'i pha rol tu phyin pa drug go// de la 'jig rten gyi khams sna tshogs kyi pha rol tu phyin pa drug gang zhe na/ sems can rnams kyi khams la rtog pa gang yin pa de ni sbyin pa'i'o/ khams tha dad pa ma yin pa la rtog pa gang yin pa de ni tshul khrims kyi'o/ khams la sems can med par rtog pa gang yin pa de ni bzod pa'i'o/ khams kyi sbyor ba la rtog pa gang yin pa de ni brtson 'grus kyi'o/ khams rab tu bsgrub pa la rtog pa gang yin pa de ni bsam gtan gyi'o/ khams kyi nges par byung ba la rtog pa gang yin pa de ni shes rab kyi ste/ 'di dag ni 'jig rten gyi khams sna tshogs kyi pha rol tu phyin pa drug go// de la dbang po yongs su rdzogs pa mkhyen pa'i pha rol tu phyin pa drug gang zhe na/ lus rtogs pa gang yin pa de ni sbyin pa'i'o// mig dang / rna ba dang / sna dang / lce rtogs pa gang yin pa de ni tshul khrims kyi'o// sems rtogs pa gang yin pa de ni bzod pa'i'o// pho'i dbang po dang / mo'i dbang po dang / srog gi dbang po dang / bde ba'i dbang po dang / sdug bsngal gyi dbang po dang / yid bde ba'i dbang po dang / yid mi bde ba'i dbang po dang / btang snyoms kyi dbang po ste/ dbang po drug po 'di dag rtogs pa gang yin pa de ni brtson 'grus kyi'o// dad pa'i dbang po nas shes rab kyi dbang po'i bar du rtogs pa gang yin pa de ni bsam gtan gyi'o// kun shes pa'i dbang po dang / kun shes pa dang ldan pa'i dbang po rtogs pa gang yin pa de ni shes rab kyi pha rol tu phyin pa'i ste/ 'di dag ni dbang po yongs su rdzogs pa'i pha rol tu phyin pa drug go// de la 'jig rten gyi mos pa du ma'i pha rol tu phyin pa drug gang zhe na/ mos pa la sbyor ba yang dag par grub pa gang yin pa de ni sbyin pa'i'o// sbyor ba de la thogs pa med pa gang yin pa de ni tshul khrims kyi'o// mos pa ji lta ba bzhin dus la rtog pa gang yin pa de ni bzod pa'i'o// nges par rtog pa gang yin pa de ni brtson 'grus kyi'o// skye ba dang / mi skye ba'i zad pa la rtog pa gang yin pa de ni bsam gtan gyi'o// mos pa de lta bur nye bar zhi ba dang / thabs la rtog pa gang yin pa de ni shes rab kyi ste/ 'di dag ni mos pa du ma'i pha rol tu phyin pa drug go// de la thams cad du 'gro ba'i lam gyi pha rol tu phyin pa drug gang zhe na/ dka' ba bul bar rtogs pa gang yin pa de ni sbyin pa'i'o// dka' ba myur bar rtogs pa gang yin pa de ni tshul khrims kyi'o// sla ba bul bar rtogs pa gang yin pa de ni bzod pa'i'o// sla ba myur bar rtogs pa gang yin pa de ni brtson 'grus kyi'o// 'gro ba dang 'brel par rtogs pa gang yin pa de ni bsam gtan gyi'o// 'gro ba dang 'brel pa yod pa dang med par rtogs pa gang yin pa de ni shes rab kyi ste/ 'di dag ni thams cad du 'gro ba'i lam gyi pha rol tu phyin pa drug go// de la dbang po dang / stobs dang / byang chub kyi yan lag dang / bsam gtan dang / rnam par thar pa dang / ting nge 'dzin dang / snyoms par 'jug pa'i pha rol tu phyin pa drug gang zhe na/ chos 'di rnams kyi bde ba 'di nges pa gang yin pa de ni sbyin pa'i'o// cang shes pa mtshungs pa gang yin pa de ni tshul khrims kyi'o// gzhan la phan par yongs su bsngos pa'i chos rnams gang yin pa de ni bzod pa'i'o// bdag la phan pa gang yin pa de ni brtson 'grus kyi'o// snod ji lta ba bzhin rtogs pa gang yin pa de ni bsam gtan gyi'o// rgyu 'thun pa rtogs pa gang yin pa de ni shes rab kyi ste/ de dag ni dbang po dang / stobs dang / byang chub kyi yan lag dang / bsam gtan dang / rnam par thar pa dang / ting nge 'dzin dang / snyoms par 'jug pa'i pha rol tu phyin pa drug go// de la sngon gyi gnas rjes su dran pa'i pha rol tu phyin pa drug gang zhe na/ sngon gyi gnas lus kyis rtogs pa gang yin pa de ni sbyin pa'i'o// 'gro ba rtogs pa gang yin pa de ni tshul khrims kyi'o// las kyi mtha' rtogs pa gang yin pa de ni bzod pa'i'o// nyon mongs pa rtogs pa gang yin pa de ni brtson 'grus kyi'o// sems rtogs pa gang yin pa de ni bsam gtan gyi'o// rnam pa thams cad pa'i mya ngan las 'das pa ji snyed pa kun yang dag par mthong ba gang yin pa de ni shes rab kyi ste/ 'di dag ni sngon gyi gnas rjes su dran pa'i pha rol tu phyin pa drug go// de la lha'i mig gi pha rol tu phyin pa drug gang zhe na/ lha'i mig dang ba gang yin pa de ni sbyin pa'i'o// sbyor ba kha na ma tho ba med pa gang yin pa de ni tshul khrims kyi'o// thag ring por mthong ba gang yin pa de ni bzod pa'i'o// ma lus par mthong ba gang yin pa de ni brtson 'grus kyi'o// rgud pa dang / dar ba dang / bkur sti med pa mthong ba gang yin pa de ni bsam gtan gyi'o// de dag gi nges par byung ba mthong ba gang yin pa de ni shes rab kyi ste/ 'di dag ni lha'i mig gi pha rol tu phyin pa drug go / de la zag pa zad pa'i stobs kyi pha rol tu phyin pa drug gang zhe na/ zag pa'i skyon mthong ba gang yin pa de ni sbyin pa'i'o// zag pa rnams la mngon par mi dga' ba gang yin pa de ni tshul khrims kyi'o// zag pa rnams la mi lta zhing sems kyis gtong ba gang yin pa de ni bzod pa'i'o// zag pa rnams la mi rtog par rtogs pa gang yin pa de ni brtson 'grus kyi'o// zag pa rnams kyi yang dag pa yongs su shes pa'i spong ba gang yin pa de ni bsam gtan gyi'o// zag pa rnams kyi bag chags kyi nying mtshams sbyor ba yongs su gtong ba gang yin pa de ni shes rab kyi ste/ 'di dag ni zag pa zad pa'i stobs kyi pha rol tu phyin pa drug go / de la yang dag par rdzogs pa'i sangs rgyas kyis chos 'di dag mngon par rdzogs par sangs ma rgyas pa'o zhes mi 'jigs pa dang po'i pha rol tu phyin pa drug gang zhe na/ sangs rgyas rigs par rtogs pa gang yin pa de ni sbyin pa'i'o// dam bcas pa la ma zhum pa gang yin pa de ni tshul khrims kyi'o// yang dag par rtogs pa gang yin pa de ni bzod pa'i'o// thams cad thugs su chud pa gang yin pa de ni brtson 'grus kyi'o// rnam pa thams cad mkhyen pa nyid thugs su chud pa gang yin pa de ni bsam gtan gyi'o// 'khor brgyad kyi nang na bag tsha ba mi mnga' zhing // dam bcas pa brtan po gang yin pa de ni shes rab kyi ste/ 'di dag ni mi 'jigs pa dang po'i pha rol tu phyin pa drug go// de la yang dag par zag pa zad pa'i pha rol tu phyin pa drug gang zhe na/ zag pa zad pa gang yin pa de ni sbyin pa'i'o// bag chags sel ba gang yin pa de ni tshul khrims kyi'o// skye ba med pa gang yin pa de ni bzod pa'i'o// yongs su shes pa gang yin pa de ni brtson 'grus kyi'o// dam bcas pa la 'jig rten gyi chos brgyad kyis mi g.yos pa gang yin pa de ni bsam gtan gyi'o// rnam par grol ba la nyams pa med pa gang yin pa de ni shes rab kyi ste/ 'di dag ni mi 'jigs pa gnyis pa'i pha rol tu phyin pa drug go// de la nges par 'byin pa'i lam gyi pha rol tu phyin pa drug gang zhe na/ lam thabs la rtog pa gang yin pa de ni sbyin pa'i'o// 'thob par byed pa la rtog pa gang yin pa de ni tshul khrims kyi'o// 'gog pa la rtog pa gang yin pa de ni bzod pa'i'o// 'jug par byed pa la rtog pa gang yin pa de ni brtson 'grus kyi'o// rab tu 'jog par byed pa la rtog pa gang yin pa de ni bsam gtan gyi'o// rnam par grol bar byed pa la rtog pa gang yin pa de ni shes rab kyi ste/ 'di dag ni mi 'jigs pa gsum pa'i pha rol tu phyin pa drug go / de la bar du gcod pa'i chos kyi gtam gyi pha rol tu phyin pa drug gang zhe na/ bar du gcod pa rnams la skye ba med par rtog pa gang yin pa de ni sbyin pa'i'o// ma skyes par rtog pa gang yin pa de ni tshul khrims kyi'o// chags pa med par rtog pa gang yin pa de ni bzod pa'i'o// bar du gcod pa rnams kyi kha na ma tho ba med pa la rtog pa gang yin pa de ni brtson 'grus kyi'o// bar du gcod pa rnams la the tsom med par rtog pa gang yin pa de ni bsam gtan gyi'o// bar du gcod pa rnams la chung ngu dang / 'bring dang / chen pos nges pa dang / ma nges par rtog pa gang yin pa de ni shes rab kyi ste/ 'di dag ni bar du gcod pa'i chos kyi gtam gyi pha rol tu phyin pa drug go// // 'phags pa bskal pa bzang po pa zhes bya ba theg pa chen po'i mdo/ bam po brgyad pa/ de la snying rje chen po'i pha rol tu phyin pa drug gang zhe na/ sems can la phan pa dang ldan pa'i snying rje chen po gang yin pa de ni sbyin pa'i'o// sems mnyam pa gang yin pa de ni tshul khrims kyi'o// sems can rnams la gnod pa dang du len pa gang yin pa de ni bzod pa'i'o// sems can nye bar 'ong ba rnams thar bar byed pa gang yin pa de ni brtson 'grus kyi'o// mos pa ji lta ba bzhin yon tan la 'jog pa gang yin pa de ni bsam gtan gyi'o// 'khor ba las grol bar byed pa gang yin pa de ni shes rab kyi ste/ 'di dag ni snying rje chen po'i pha rol tu phyin pa drug go// de la sha'i spyan yongs su sbyong bar byed pa'i pha rol tu phyin pa drug gang zhe na/ sa'i khams dang / chu'i khams gnyis dang ba gang yin pa de ni sbyin pa'i'o// me'i khams dang / rlung gi khams gnyis kyis brtan nas gzigs pa gang yin pa de ni tshul khrims kyi'o// rlung dang / mkhris pa dang / bad kan rnams 'dres pa'i skyon gyis ma 'khrugs pa gang yin pa de ni bzod pa'i'o// spyan blta na sdug pa gang yin pa de ni brtson 'grus kyi'o// rigs par gzigs pa gang yin pa de ni bsam gtan gyi'o// ma lus par gzigs pa gang yin pa de ni shes rab kyi ste/ 'di dag ni sha'i spyan yongs su sbyong bar byed pa'i pha rol tu phyin pa drug go// de la lha'i spyan yongs su sbyong bar byed pa'i pha rol tu phyin pa drug gang zhe na/ lha'i spyan gyis gzugs kyi lus gzigs pa gang yin pa de ni sbyin pa'i'o// nam mkha'i lus gzigs pa gang yin pa de ni tshul khrims kyi'o// rgud pa gzigs pa gang yin pa de ni bzod pa'i'o// dar ba gzigs pa gang yin pa de ni brtson 'grus kyi'o// rgyu gzigs pa gang yin pa de ni bsam gtan gyi'o// so sor gzigs pa gang yin pa de ni shes rab kyi ste/ 'di dag ni lha'i spyan yongs su sbyong bar byed pa'i pha rol tu phyin pa drug go// de la shes rab kyi spyan yongs su sbyong bar byed pa'i pha rol tu phyin pa drug gang zhe na/ bsgoms pas 'grub pa'i shes rab kyi spyan gyis gzigs pa gang yin pa de ni sbyin pa'i'o// mya ngan las 'das pa thar pa thob pa gang yin pa de ni tshul khrims kyi'o// mngon par brjod pa la gnas pa gang yin pa de ni bzod pa'i'o// gzigs pa la rab tu gnas pa gang yin pa de ni brtson 'grus kyi'o// blta bar bya ba la yang dag pa ji lta ba bzhin gzigs pa gang yin pa de ni bsam gtan gyi'o// 'jug pa byang ba gang yin pa de ni shes rab kyi ste/ 'di dag ni shes rab kyi spyan yongs su sbyong bar byed pa'i pha rol tu phyin pa drug go// de la chos kyi spyan yongs su sbyong bar byed pa'i pha rol tu phyin pa drug gang zhe na/ chos ma 'dres pa brgyad thob pa'i rgyu gang yin pa de ni sbyin pa'i'o// de dag 'thob pa gang yin pa de ni tshul khrims kyi'o// rnam par gzigs pa gang yin pa de ni bzod pa'i'o// ngo bo nyid gzigs pa gang yin pa de ni brtson 'grus kyi'o// sbyor ba gzigs pa gang yin pa de ni bsam gtan gyi'o// chud mi za bar gzigs pa gang yin pa de ni shes rab kyi ste/ 'di dag ni chos kyi spyan yongs su sbyong bar byed pa'i pha rol tu phyin pa drug go// de la sangs rgyas kyi spyan yongs su sbyong bar byed pa'i pha rol tu phyin pa drug gang zhe na/ sangs rgyas kyi spyan sgrib pa med pas gzigs pa gang yin pa de ni sbyin pa'i'o// phan par gzigs pa gang yin pa de ni tshul khrims kyi'o// rnam par gzigs pa gang yin pa de ni bzod pa'i'o// ngo bo gzigs pa gang yin pa de ni brtson 'grus kyi'o// sbyor ba gzigs pa gang yin pa de ni bsam gtan gyi'o// rnam par dben pa gzigs pa gang yin pa de ni shes rab kyi ste/ 'di dag ni sangs rgyas kyi spyan yongs su sbyong bar byed pa'i pha rol tu phyin pa drug go// de la rang byung gi pha rol tu phyin pa drug gang zhe na/ rang byung lhun gyis grub par gnas pa gang yin pa de ni sbyin pa'i'o// bsam pa ji lta ba bzhin gnas pa gang yin pa de ni tshul khrims kyi'o// rang gi spong ba'i rgyu rab tu thob pa gang yin pa de ni bzod pa'i'o// rab tu dbye ba shes pa thob pa gang yin pa de ni brtson 'grus kyi'o// rnam pa thams cad la nye bar rtog pa gang yin pa de ni bsam gtan gyi'o// ji lta ba bzhin thams cad shes pa gang yin pa de ni shes rab kyi ste/ 'di dag ni rang byung gi pha rol tu phyin pa drug go// de la rnam par rol pa'i pha rol tu phyin pa drug gang zhe na/ sbyin pa'i rnam par smin pas rnam par 'phrul pa ni dper na chu bo gang gAr gdugs lnga brgya lta bu gang yin pa de ni sbyin pa'i'o// grong khyer du gshegs pa na sems can rnams bde bar gyur pa dang / sil snyan rnams ma dkrol bar sgra 'byung ba gang yin pa de ni tshul khrims kyi'o// dbang po ma tshang ba tshang ba dang 'od gsal ba rab tu 'thob pa gang yin pa de ni bzod pa'i'o// 'od zer mtha' yas pa 'gyed pa gang yin pa de ni brtson 'grus kyi'o// yul yangs pa can gyi phyi dang nang logs su sangs rgyas brgyad khri bzhi stong sprul pa gang yin pa de ni bsam gtan gyi'o// 'khor brgyad po rnams la dus su chos ston pa gang yin pa de ni shes rab kyi ste/ 'di dag ni rnam par rol pa'i pha rol tu phyin pa drug go// de la gting dpag dka' ba'i pha rol tu phyin pa drug gang zhe na/ spyod pa la tshad gzung bar mi nus pa gang yin pa de ni sbyin pa'i'o// sangs rgyas bcom ldan 'das la bsnyen par dka' ba gang yin pa de ni tshul khrims kyi'o// bsam pa chud mi za zhing 'dzin pa la pha rol gnon pa ni dper na gnod sbyin 'dul zhing glang po che nor skyong dang / sbrul gdug pa btul nas 'di ltar mi 'jigs pa sbyin no// zhes tshig gis smras pa lta bu gang yin pa de ni bzod pa'i'o// 'od zer can du maud gal gyi bu chen po'i ma btul ba dang / tshur gshegs pa na rgyal bu rgyal byed kyi tshal gyi nang du lhung bzed kyi chu pho ba gang yin pa de ni brtson 'grus kyi'o// shA ri'i bus smras pa/ sems bzhi skyes nas zhig go// smras pa/ tshad med pa de ni bsam gtan gyi'o// 'di lta ste/ de bzhin gshegs pas nam phyed na phrin las mdzad par gyur pa na gnam lcags phab kyang grong khyer gyi ma dad pa rnams btul nas/ sang ni ngas mngon par shes pa drug gi chos bshad par bya'o// zhes pa de ni shes rab kyi ste/ 'di dag ni gting dpag dka' ba'i pha rol tu phyin pa drug go// de la sangs rgyas kyi chos ma 'dres pa brgyad kyi drug tshan brgyad gang zhe na/ de la ca co med pa'i pha rol tu phyin pa drug gang zhe na/ 'di ltar rgya cher ston pa de ni sbyin pa'i'o// 'od mngon par 'du byed pa rnam pa gsum ston pa gang yin pa de ni tshul khrims kyi'o// gzhan gyi rgyud dag la gnod sems med pa gang yin pa de ni bzod pa'i'o// bsam pa ji lta ba bzhin tshim par byed pa gang yin pa de ni brtson 'grus kyi'o// sbrang ma'i sbrang rtsi myong bar byed pa gang yin pa de ni bsam gtan gyi'o// rjes su chags pa dang / khong khro ba dang bral bar ston pa gang yin pa de ni shes rab kyi ste/ 'di dag ni ca co med pa'i pha rol tu phyin pa drug go// de la bsnyel ba med pa'i pha rol tu phyin pa drug gang zhe na/ dran pa rgyun mi 'chad pa gang yin pa de ni sbyin pa'i'o// ji lta ba bzhin yongs su bsngo ba'i dran pa gang yin pa de ni tshul khrims kyi'o// sbyor ba kha na ma tho ba med pa gang yin pa de ni bzod pa'i'o// chos thams cad mngon par go bar mdzad pa gang yin pa de ni brtson 'grus kyi'o// dus gsum du ma bsnyel ba gang yin pa de ni bsam gtan gyi'o// gsung rab ma bsnyel ba gang yin pa de ni shes rab kyi ste/ 'di dag ni bsnyel ba med pa'i pha rol tu phyin pa drug go// de la sems mnyam par bzhag pa'i pha rol tu phyin pa drug gang zhe na/ sems la skye ba med par mtshungs pa gang yin pa de ni sbyin pa'i'o// zhen pa med pa gang yin pa de ni tshul khrims kyi'o// phrad pas chog shes pa gang yin pa de ni bzod pa'i'o// gzhan la phan pa rnam par dpyod pa gang yin pa de ni brtson 'grus kyi'o// sems tshar bcad cing kun tu 'dzin pa nye bar sgrub pa gang yin pa de ni bsam gtan gyi'o// dus thams cad du bsam pa ji lta ba bzhin lhun gyis grub par gnas pa gang yin pa de ni shes rab kyi ste/ 'di dag ni sems mnyam par bzhag pa'i pha rol tu phyin pa drug go// de la so sor ma brtags pa'i btang snyoms kyi pha rol tu phyin pa drug gang zhe na/ bsam pa grub pa btang snyoms pa gang yin pa de ni sbyin pa'i'o// pha rol po gzhan la rag las pa la btang snyoms pa gang yin pa de ni tshul khrims kyi'o// snying rje'i yo byad btang snyoms pa ni dper na byang chub kyi snying po lta bu gang yin pa de ni bzod pa'i'o// thams cad du btang snyoms ma gtugs pa gang yin pa de ni brtson 'grus kyi'o// chos ston pa na btang snyoms pa gang yin pa de ni bsam gtan gyi'o// chos bshad pa byas nas lus kyis gdams ngag ston pa gang yin pa de ni shes rab kyi ste/ 'di dag ni so sor ma brtags pa'i btang snyoms kyi pha rol tu phyin pa drug go// de la tha dad pa med pa'i pha rol tu phyin pa drug gang zhe na/ tha dad pa'i 'du shes kyis mi skye ba gang yin pa de ni sbyin pa'i'o// de bzhin nyid du 'du shes pas phyin ci ma log par skye ba gang yin pa de ni tshul khrims kyi'o// yod pa ma yin pa'i 'du shes gang yin pa de ni bzod pa'i'o// bdag gi lus dang gzhan gyi lus la 'khrul pa med pa gang yin pa de ni brtson 'grus kyi'o// 'du shes pa dang ldan pa gang yin pa de ni bsam gtan gyi'o// thams cad de'i ngo bo ma yin pa gang yin pa de ni shes rab kyi ste/ 'di dag ni tha dad pa med pa'i pha rol tu phyin pa drug go// de la 'dun pa yongs su nyams pa med pa'i pha rol tu phyin pa drug gang zhe na/ pha rol la phan par 'dun pa gang yin pa de ni sbyin pa'i'o// bdag la phan par 'dun pa gang yin pa de ni tshul khrims kyi'o// chos kyi gzhi la 'dun pa gang yin pa de ni bzod pa'i'o// dus thams cad du 'dun pa gang yin pa de ni brtson 'grus kyi'o// sred pa spong ba la 'dun pa gang yin pa de ni bsam gtan gyi'o// ma rig pa spong ba la 'dun pa gang yin pa de ni shes rab kyi ste/ 'di dag ni 'dun pa yongs su nyams pa med pa'i pha rol tu phyin pa drug go// de la brtson 'grus yongs su nyams pa med pa'i pha rol tu phyin pa drug gang zhe na/ thams cad du song ba'i brtson 'grus gang yin pa de ni sbyin pa'i'o// gzhan dad par 'gyur ba'i brtson 'grus gang yin pa de ni tshul khrims kyi'o// gdul ba'i dus la sdod pa gang yin pa de ni bzod pa'i'o// chos lta ba mi 'dor ba gang yin pa de ni brtson 'grus kyi'o// yig 'bru ston pa zad mi shes pa gang yin pa de ni bsam gtan gyi'o// don ma gtugs pa gang yin pa de ni shes rab kyi ste/ 'di dag ni brtson 'grus yongs su nyams pa med pa'i pha rol tu phyin pa drug go// de la dran pa yongs su nyams pa med pa'i pha rol tu phyin pa drug gang zhe na/ dran pa la rnyog pa med pa'i dran pa gang yin pa de ni sbyin pa'i'o// thag ring po dran pa gang yin pa de ni tshul khrims kyi'o// rigs pa ji lta ba bzhin dran pa gang yin pa de ni bzod pa'i'o// mos pa ji lta ba bzhin dran pa gang yin pa de ni brtson 'grus kyi'o// 'jug par byed pa'i dran pa gang yin pa de ni bsam gtan gyi'o// yongs su gcod pa'i dran pa gang yin pa de ni shes rab kyi ste/ 'di dag ni dran pa yongs su nyams pa med pa'i pha rol tu phyin pa drug go// de la ting nge 'dzin yongs su nyams pa med pa'i pha rol tu phyin pa drug gang zhe na/ tshad med pa yongs su 'dzin pa'i ting nge 'dzin gang yin pa de ni sbyin pa'i'o// yang dag pa'i spong ba yongs su 'dzin pa'i ting nge 'dzin gang yin pa de ni tshul khrims kyi'o// dran pa nye bar gzhag pa yongs su 'dzin pa'i ting nge 'dzin gang yin pa de ni bzod pa'i'o// rdzu 'phrul gyi rkang pa yongs su 'dzin pa'i ting nge 'dzin gang yin pa de ni brtson 'grus kyi'o// bsam gtan yongs su 'dzin pa'i ting nge 'dzin gang yin pa de ni bsam gtan gyi'o// bden pa yongs su 'dzin pa'i ting nge 'dzin gang yin pa de ni shes rab kyi ste/ 'di dag ni ting nge 'dzin yongs su nyams pa med pa'i pha rol tu phyin pa drug go// de la shes rab yongs su nyams pa med pa'i pha rol tu phyin pa drug gang zhe na/ dbang po yongs su 'dzin pa'i shes rab gang yin pa de ni sbyin pa'i'o// stobs yongs su 'dzin pa'i shes rab gang yin pa de ni tshul khrims kyi'o// byang chub kyi yan lag yongs su 'dzin pa'i shes rab gang yin pa de ni bzod pa'i'o// lam yongs su 'dzin pa'i shes rab gang yin pa de ni brtson 'grus kyi'o// rten cing 'brel par 'byung ba yongs su 'dzin pa'i shes rab gang yin pa de ni bsam gtan gyi'o// stobs bcu yongs su 'dzin pa'i shes rab gang yin pa de ni shes rab kyi ste/ 'di dag ni shes rab yongs su nyams pa med pa'i pha rol tu phyin pa drug go// de la rnam par grol ba yongs su nyams pa med pa'i pha rol tu phyin pa drug gang zhe na/ lus nyam chung ba yongs su nyams pa med pa gang yin pa de ni sbyin pa'i'o// tshogs kyi nang na gnas pas yongs su nyams pa med pa gang yin pa de ni tshul khrims kyi'o// ma 'dres par gnas pas yongs su nyams pa med pa gang yin pa de ni bzod pa'i'o// gzhan gyi gnas thob par byed pa gang yin pa de ni brtson 'grus kyi'o// zad pa shes pas legs par byas pa gang yin pa de ni bsam gtan gyi'o// mi skye ba shes pas bag chags dang bral ba gang yin pa de ni shes rab kyi ste/ 'di dag ni rnam par grol ba yongs su nyams pa med pa'i pha rol tu phyin pa drug go// de la rnam par grol ba'i ye shes mthong ba nyams pa med pa'i pha rol tu phyin pa drug gang zhe na/ bsam pa ji lta ba bzhin rnam par grol ba ye shes mthong ba gang yin pa de ni sbyin pa'i'o// sdom pa med par mthong ba gang yin pa de ni tshul khrims kyi'o// 'dod par 'gyur ba mthong ba gang yin pa de ni bzod pa'i'o// sa dang sa ma yin pa'i 'bras bu rnam par gzhag pa gang yin pa de ni brtson 'grus kyi'o// skye ba rnam par gzhag pa la mi slob pa gang yin pa de ni bsam gtan gyi'o// chos gos kyi tha mas khyer ba na yongs su nyams pa med pa'i shes rab rnam par grol ba gang yin pa de ni shes rab kyi ste/ 'di dag ni rnam par grol ba ye shes mthong ba yongs su nyams pa med pa'i pha rol tu phyin pa drug go// de la lus kyi las ye shes kyi rjes su 'jug pa'i pha rol tu phyin pa drug gang zhe na/ lus kyi las ma 'khrul ba gang yin pa de ni sbyin pa'i'o// lus kyi las nges pa gang yin pa de ni tshul khrims kyi'o// bag chags kyis 'gyur ba med pa gang yin pa de ni bzod pa'i 'o// gcig tu dge ba gang yin pa de ni brtson 'grus kyi'o// skye bo mang po la rnam par smin pa gang yin pa de ni bsam gtan gyi'o// lus kyi rdzu 'phrul gyis gdams ngag ston pa gang yin pa de ni shes rab kyi ste/ 'di dag ni lus kyi las ye shes kyi rjes su 'jug pa'i pha rol tu phyin pa drug go// de la ngag gi las ye shes kyi rjes su 'jug pa'i pha rol tu phyin pa drug gang zhe na/ ngag 'khrul pa med par 'byung ba gang yin pa de ni sbyin pa'i'o// thams cad du song ba'i dbyangs gang yin pa de ni tshul khrims kyi'o// 'khor dga' bar 'gyur ba gang yin pa de ni bzod pa'i'o// kun tu sgrogs pa gang yin pa de ni brtson 'grus kyi'o// mos par 'byung ba gang yin pa de ni bsam gtan gyi'o// re ba la ston pa gang yin pa de ni shes rab kyi ste/ 'di dag ni ngag gi las ye shes kyi rjes su 'jug pa'i pha rol tu phyin pa drug go// de la yid kyi las ye shes kyi rjes su 'jug pa'i pha rol tu phyin pa drug gang zhe na/ yid kyi las rang bzhin gyis rgyun mi 'chad pa gang yin pa de ni sbyin pa'i'o// rjes su chags pa dang khong khro ba spong ba gang yin pa de ni tshul khrims kyi'o// so sor brtags pa sgrub pa gang yin pa de ni bzod pa'i'o// nga'o snyam pa'i nga rgyal spong ba gang yin pa de ni brtson 'grus kyi'o// gti mug dang bral ba gang yin pa de ni bsam gtan gyi'o// tshad med pas gnas pa gang yin pa de ni shes rab kyi ste/ 'di dag ni yid kyi las ye shes kyi rjes su 'jug pa'i pha rol tu phyin pa drug go// de la 'das pa'i dus la ma thogs pa'i ye shes mthong ba'i pha rol tu phyin pa drug gang zhe na/ khams la rtog pa gang yin pa de ni sbyin pa'i'o// phung po la rtog pa gang yin pa de ni tshul khrims kyi'o// skye mched la rtog pa gang yin pa de ni bzod pa'i'o// las la rtog pa gang yin pa de ni brtson 'grus kyi'o// nyon mongs pa la rtog pa gang yin pa de ni bsam gtan gyi'o// sems can la rtog pa gang yin pa de ni shes rab kyi ste/ 'di dag ni 'das pa'i dus la ma thogs pa'i ye shes mthong ba'i pha rol tu phyin pa drug go// de la ma 'ongs pa'i dus la ma thogs pa'i ye shes mthong ba'i pha rol tu phyin pa drug gang zhe na/ 'gro ba tha dad par rtog pa gang yin pa de ni sbyin pa'i'o// lta ba tha dad par rtog pa gang yin pa de ni tshul khrims kyi'o// gang zag tha dad par rtog pa gang yin pa de ni bzod pa'i'o// sbyor ba tha dad par rtog pa gang yin pa de ni brtson 'grus kyi'o// skye ba tha dad par rtog pa gang yin pa de ni bsam gtan gyi'o// rnam par smin pa tha dad par rtog pa gang yin pa de ni shes rab kyi ste/ 'di dag ni ma 'ongs pa'i dus la ma thogs pa'i ye shes mthong ba'i pha rol tu phyin pa drug go// de la da ltar byung ba'i dus la ma thogs pa'i ye shes mthong ba'i pha rol tu phyin pa drug gang zhe na/ da ltar byung ba'i dus kyi bya ba shes pa gang yin pa de ni sbyin pa'i'o// mya ngan las 'das pa mthong ba gang yin pa de ni tshul khrims kyi'o// 'dod chags dang bral bar mthong ba gang yin pa de ni bzod pa'i'o// 'gog pa mthong ba gang yin pa de ni brtson 'grus kyi'o// mngon sum du bya ba mthong ba gang yin pa de ni bsam gtan gyi'o// 'dus byas dang 'dus ma byas la chud za ba med par mthong ba gang yin pa de ni shes rab kyi ste/ 'di dag ni da ltar byung ba'i dus la ma thogs pa'i ye shes mthong ba'i pha rol tu phyin pa drug go// de la mkhas pa'i pha rol tu phyin pa drug gang zhe na/ thabs mkhas pas dpyod pa gang yin pa de ni sbyin pa'i'o// skyon dang bral bar sbyor ba gang yin pa de ni tshul khrims kyi'o// yongs su bsngo ba gang yin pa de ni bzod pa'i'o// thams cad du thogs pa med pa gang yin pa de ni brtson 'grus kyi'o// sems can rnams kyi mos pa 'dzin pa gang yin pa de ni bsam gtan gyi'o// bde ba tshad med pa la 'jug pa thob par byed pa gang yin pa de ni shes rab kyi pha rol tu phyin pa'i ste/ 'di dag ni mkhas pa'i pha rol tu phyin pa drug go// de la ji lta ba bzhin gyi pha rol tu phyin pa drug gang zhe na/ chos thams cad mnyam pa nyid du sbyor ba la thogs pa med pa'i ye shes gang yin pa de ni sbyin pa'i'o// dngos po brgyad mthong ba gang yin pa de ni tshul khrims kyi'o// lta ba gsal bar mthong ba gang yin pa de ni bzod pa'i'o// gdul bar mthong ba gang yin pa de ni brtson 'grus kyi'o// nye bar sgrub pa mthong ba gang yin pa de ni bsam gtan gyi'o// brda la nges pa'i tshig 'jug par mthong ba gang yin pa de ni shes rab kyi ste/ 'di dag ni ji lta ba bzhin gyi pha rol tu phyin pa drug go// de la rang bzhin mthong ba'i pha rol tu phyin pa drug gang zhe na/ mi dmigs pas yongs su bsngos pa'i sbyin pa ni dper na mar me mdzad lta bu'i gang yin pa de ni sbyin pa'i'o// lus la mi lta ba ni dper na zla 'od kyis bden pa gang gis nga'i mig ces smras pa lta bu gang yin pa de ni tshul khrims kyi'o// chos thams cad mnyam pa nyid du mthong ba gang yin pa de ni bzod pa'i'o// ljongs kyi nges pa'i tshig mthong bar khong du chud pa gang yin pa de ni brtson 'grus kyi'o// snying brtse ba mi gtong bar mthong ba gang yin pa de ni bsam gtan gyi'o// gnyis su med pas gnas pa gang yin pa de ni shes rab kyi pha rol tu phyin pa'i ste/ 'di dag ni rang bzhin mthong ba'i pha rol tu phyin pa drug go// de la 'dod pa na spyod pa'i las kyi pha rol tu phyin pa drug gang zhe na/ 'dod pa na spyod pa'i las dman pa mthong ba gang yin pa de ni sbyin pa'i'o// 'bring mthong ba gang yin pa de ni tshul khrims kyi'o// chen po mthong ba gang yin pa de ni bzod pa'i'o// las zad par mthong ba gang yin pa de ni brtson 'grus kyi'o// las zad par sbyor bar mthong ba gang yin pa de ni bsam gtan gyi'o// las zad par sbyor ba'i mi skye bar mthong ba gang yin pa de ni shes rab kyi pha rol tu phyin pa'i ste/ 'di dag ni 'dod pa na spyod pa'i las kyi pha rol tu phyin pa drug go// de la gzugs na spyod pa'i las kyi pha rol tu phyin pa drug gang zhe na/ gzugs kyi rnam par smin pa mthong ba gang yin pa de ni sbyin pa'i'o// gzugs kyi rgyu mthong ba gang yin pa de ni tshul khrims kyi'o// skye ba'i las mthong ba gang yin pa de ni bzod pa'i'o// skye ba'i las kyi rnam par rtog pa mthong ba gang yin pa de ni brtson 'grus kyi'o// rnam par smin pa gsal bar mthong ba gang yin pa de ni bsam gtan gyi'o// dman pa dang dman pa ma yin par mthong ba gang yin pa de ni shes rab kyi pha rol tu phyin pa'i ste/ 'di dag ni gzugs na spyod pa'i las kyi pha rol tu phyin pa drug go / de la gzugs med pa na spyod pa'i las kyi pha rol tu phyin pa drug gang zhe na/ gzugs med pa'i snyoms par 'jug pa'i sa yongs su dag pa gang yin pa de ni sbyin pa'i'o// rnam pa la rtog pa gang yin pa de ni tshul khrims kyi'o// dmigs pa la rtog pa gang yin pa de ni bzod pa'i'o// dmigs pa la mnyam pa nyid gang yin pa de ni brtson 'grus kyi'o// dmigs pa shin tu sbyangs pa gang yin pa de ni bsam gtan gyi'o// tha dad pa med par ston par mthong ba nas nges par 'byung ba mthong ba'i bar gang yin pa de ni shes rab kyi ste/ 'di dag ni gzugs med pa na spyod pa'i las kyi pha rol tu phyin pa drug go// de la dkar po rnam par mthong ba'i sa'i pha rol tu phyin pa drug gang zhe na/ dkar po rnam par mthong ba'i sa la re ba med pa gang yin pa de ni sbyin pa'i'o// mtshan ma med pa rab tu thob pa gang yin pa de ni tshul khrims kyi'o// rgyun mi 'chad pa gang yin pa de ni bzod pa'i'o// rnam par lta ba gang yin pa de ni brtson 'grus kyi'o// kun tu 'phel ba gang yin pa de ni bsam gtan gyi'o// dkar po rnam par mthong ba'i sa la chos su 'du shes shing sems can gyi 'du shes med pa gang yin pa de ni shes rab kyi pha rol tu phyin pa'i ste/ 'di dag ni dkar po rnam par mthong ba'i sa'i pha rol tu phyin pa drug go// de la rigs kyi chos kyi pha rol tu phyin pa drug gang zhe na/ rigs kyi chos mthong ba gang yin pa de ni sbyin pa'i'o// 'bring po mthong ba gang yin pa de ni tshul khrims kyi'o// sred par mthong ba gang yin pa de ni bzod pa'i'o// rigs las ma nyams pa gang yin pa de ni brtson 'grus kyi'o// rigs yongs su rdzogs pa gang yin pa de ni bsam gtan gyi'o// brgyad pa'i chos rab tu 'thob pa'i sems gang yin pa de ni shes rab kyi pha rol tu phyin pa'i ste/ 'di dag ni rigs kyi sa'i chos kyi pha rol tu phyin pa drug go// de la brgyad pa'i chos kyi pha rol tu phyin pa drug gang zhe na/ brgyad pa dad pa'i rjes su 'brang ba gang yin pa de ni sbyin pa'i'o// brgyad pa chos kyi rjes su 'brang ba gang yin pa de ni tshul khrims kyi'o// brgyad pa skye ba gang yin pa de ni bzod pa'i'o// brgyad pa dgra bcom pa stan gcig pa gang yin pa de ni brtson 'grus kyi'o// brgyad pa rgyun du zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i 'bras bu la rab tu gnas pa de ni bsam gtan gyi'o// gnyi ga'i cha las rnam par grol ba gang gis so so yang dag par rig pa sgrub pa gang yin pa de ni shes rab kyi pha rol tu phyin pa'i ste/ 'di dag ni brgyad pa'i chos kyi pha rol tu phyin pa drug go// de la rgyun du zhugs pa'i chos kyi pha rol tu phyin pa drug gang zhe na/ rgyun du zhugs pa'i chos kyi lam la rtog pa gang yin pa de ni sbyin pa'i pha rol tu phyin pa'i'o// rno bar rtog pa gang yin pa de ni tshul khrims kyi'o// de ltar thogs na lan bdun pa gang yin pa de ni bzod pa'i'o// rigs nas rigs su skye ba gang yin pa de ni brtson 'grus kyi'o// bar chad gcig pa gang yin pa de ni bsam gtan gyi'o// zhugs pa gang yin pa de ni shes rab kyi pha rol tu phyin pa'i ste/ 'di dag ni rgyun du zhugs pa'i chos kyi pha rol tu phyin pa drug go// de la lan cig phyir 'ong ba'i chos kyi pha rol tu phyin pa drug gang zhe na/ lan cig phyir 'ong ba la nyon mongs pa chung bar mthong ba gang yin pa de ni sbyin pa'i pha rol tu phyin pa'i'o// nyon mongs pa rno bar mthong ba gang yin pa de ni tshul khrims kyi'o// las chung bar mthong ba gang yin pa de ni bzod pa'i'o// las la sred par mthong ba gang yin pa de ni brtson 'grus kyi'o// bul ba nyid du mthong ba gang yin pa de ni bsam gtan gyi'o// lhag par sred par mthong ba gang yin pa de ni shes rab kyi pha rol tu phyin pa'i ste/ 'di dag ni lan cig phyir 'ong ba'i chos kyi pha rol tu phyin pa drug go// de la phyir mi 'ong ba'i chos kyi pha rol tu phyin pa drug gang zhe na/ 'dod pa na spyod pa'i 'dod chags spong ba gang yin pa de ni sbyin pa'i'o// mi lta ba'i sems dang de'i ngo bo ma yin pa dang phyir mi 'ong ba gang yin pa de ni tshul khrims kyi'o// srid pa bzang por skye ba gang yin pa de ni bzod pa'i'o// shin tu mthong bar skye ba gang yin pa de ni brtson 'grus kyi'o// 'og min du skye ba gang yin pa de ni bsam gtan gyi'o// skyes bu dam pa'i 'gro ba drug gi shes pa thag ring ba gang yin pa de ni shes rab kyi pha rol tu phyin pa'i ste/ 'di dag ni phyir mi 'ong ba'i chos kyi pha rol tu phyin pa drug go// de la dgra bcom pa'i chos kyi pha rol tu phyin pa drug gang zhe na/ dgra bcom pa yongs su nyams pa'i chos la rtog pa gang yin pa de ni sbyin pa'i'o// yongs su nyams pa med pa'i chos la rtog pa gang yin pa de ni tshul khrims kyi'o// dad pas mos pa gang yin pa de ni bzod pa'i'o// shes rab kyis rnam par grol ba la rtog pa gang yin pa de ni brtson 'grus kyi'o// lus kyis mngon du byed pa la rtog pa gang yin pa de ni bsam gtan gyi'o// gnyi ga'i cha las rnam par grol ba la rtog pa gang yin pa de ni shes rab kyi pha rol tu phyin pa'i ste/ 'di dag ni dgra bcom pa'i chos kyi pha rol tu phyin pa drug go// de la rang sangs rgyas kyi pha rol tu phyin pa drug gang zhe na/ rang sangs rgyas la yid byung ba chung bar mthong ba gang yin pa de ni sbyin pa'i'o// yid byung nas 'byol ba gang yin pa de ni tshul khrims kyi'o// gcig pu la dga' ba gang yin pa de ni bzod pa'i'o// thar pa la dga' ba gang yin pa de ni brtson 'grus kyi'o// zhi gnas la gnas pa gang yin pa de ni bsam gtan gyi'o// gcig pu spobs pa gang yin pa de ni shes rab kyi ste/ 'di dag ni rang sangs rgyas kyi pha rol tu phyin pa drug go// de la byang chub sems dpa'i pha rol tu phyin pa drug gang zhe na/ g.yo med par sbyin pa gang yin pa de ni sbyin pa'i pha rol tu phyin pa'i'o// lhag pa'i bsam pas zhugs pa'i sbyor ba ni dper na ngang pa'i skyes pa'i rabs lta bu gang yin pa de ni tshul khrims kyi'o// sems can thams cad la sems mnyam pa nyid gang yin pa de ni bzod pa'i'o// shes pa thams cad rnam par dpyod pa gang yin pa de ni brtson 'grus kyi'o// gzhan gyis bsgrags pa las brten nas snyoms par 'jug pa rtogs pa gang yin pa de ni bsam gtan gyi'o// 'khor ba na yongs su skyo ba med pa'i shes pa dang / sems can rnams yongs su smin par byed pa gang yin pa de ni shes rab kyi ste/ 'di dag ni byang chub sems dpa'i pha rol tu phyin pa drug go// de la zad pa shes pas rab tu phye ba'i pha rol tu phyin pa drug gang zhe na/ zad pa shes pa la thogs pa med par sbyor ba gang yin pa de ni sbyin pa'i'o// sbyor ba cha phra ba gang yin pa de ni tshul khrims kyi'o// mtshan nyid med pa la sbyor ba gang yin pa de ni bzod pa'i'o// yongs su gcod pa'i dmigs pa la sbyor ba gang yin pa de ni brtson 'grus kyi'o// mi lta bar sbyor ba gang yin pa de ni bsam gtan gyi'o// mi shes pa thams cad dang bral zhing shes pa thams cad rab tu thob pa gang yin pa de ni shes rab kyi ste/ 'di dag ni zad pa shes pas rab tu phye ba'i pha rol tu phyin pa drug go// de la mi skye ba shes pas rab tu phye ba'i pha rol tu phyin pa drug gang zhe na/ sred pa'i rtsa ba dgu po dag mi skye bar shes pa gang yin pa de ni sbyin pa'i'o// gnod sems kyi dngos po dgu mi skye bar shes pa gang yin pa de ni tshul khrims kyi'o// 'jig rten gyi chos kyis ma gtugs pa gang yin pa de ni bzod pa'i'o// rnam par thar pa yongs su ma nyams pa gang yin pa de ni brtson 'grus kyi'o// mi slob pa'i shes pa bcu po dag mthong ba gang yin pa de ni bsam gtan gyi'o// yongs su gcod par 'gyur ba med par mthong ba gang yin pa de ni shes rab kyi ste/ 'di dag ni mi skye ba shes pas rab tu phye ba'i pha rol tu phyin pa drug go// de la byin gyi rlabs kyi pha rol tu phyin pa drug gang zhe na/ dam pa'i chos ma nub kyi bar du chos thams cad gnas pa dang bstan pa la zang zing gis mchod pa gang yin pa de ni sbyin pa'i'o// bstan pa la zil gyis ma non pa gang yin pa de ni tshul khrims kyi'o// 'jig rten gyi rigs bzhi dad par byed pa gang yin pa de ni bzod pa'i'o// mngon par brtson pa 'bras bu dang bcas par rtsol pa gang yin pa de ni brtson 'grus kyi'o// bsam pa des pas chos mngon par rtogs pa gang yin pa de ni bsam gtan gyi'o// 'jig rten gyi chos thams cad yongs su shes pa gang yin pa de ni shes rab kyi pha rol tu phyin pa'i ste/ 'di dag ni byin gyi rlabs kyi pha rol tu phyin pa drug go// de la lha'i mig sgrub pa'i pha rol tu phyin pa drug gang zhe na/ lha'i mig gis gzugs can mthong ba gang yin pa de ni sbyin pa'i'o// gzugs can ma yin pa mthong ba gang yin pa de ni tshul khrims kyi'o// sgro btags pa med pa mthong ba gang yin pa de ni bzod pa'i'o// 'khor ba'i nyes dmigs mthong ba gang yin pa de ni brtson 'grus kyi'o// nges par 'byung ba mthong ba gang yin pa de ni bsam gtan gyi'o// nye bar zhi ba mthong ba gang yin pa de ni shes rab kyi ste/ 'di dag ni lha'i mig sgrub pa'i pha rol tu phyin pa drug go// de la lha'i rna ba'i pha rol tu phyin pa drug gang zhe na/ sgra che ba nyan pa gang yin pa de ni sbyin pa'i'o// sgra chung ba nyan pa gang yin pa de ni tshul khrims kyi'o// byams pa thams cad yongs su rdzogs pa gang yin pa de ni bzod pa'i'o// thabs kyi tshig sbyin pa gang yin pa de ni brtson 'grus kyi'o// 'du byed rnams thos nas kun du 'dzin pa gang yin pa de ni bsam gtan gyi'o// sgra thams cad dpyod pa la 'jug pa gang yin pa de ni shes rab kyi ste/ 'di dag ni lha'i rna ba'i pha rol tu phyin pa drug go// de la sems kyi rnam grangs shes pa'i pha rol tu phyin pa drug gang zhe na/ sems kyi rang bzhin mthong ba gang yin pa de ni sbyin pa'i'o// sems la dge ba dang mi dge bar mthong ba gang yin pa de ni tshul khrims kyi'o// sems kyi rgyu dang rkyen mthong ba gang yin pa de ni bzod pa'i'o// 'das pa dang / ma 'ongs pa mthong ba gang yin pa de ni brtson 'grus kyi'o// da ltar byung ba la mnyam pa nyid du mthong ba gang yin pa de ni bsam gtan gyi'o// thams cad du rgyu bar mthong ba gang yin pa de ni shes rab kyi ste/ 'di dag ni sems kyi rnam grangs shes pa'i pha rol tu phyin pa drug go// de la sngon gyi gnas mthong ba'i pha rol tu phyin pa drug gang zhe na/ sngon gyi gnas na bden pa'i dmigs pa mthong ba gang yin pa de ni sbyin pa'i'o// skye ba la rtog pa gang yin pa de ni tshul khrims kyi'o// 'gro bar 'jug pa med pa la rtog pa gang yin pa de ni bzod pa'i'o// de lta bu la rtog pa gang yin pa de ni brtson 'grus kyi'o// de ltar bdag med par mthong ba gang yin pa de ni bsam gtan gyi'o// rnam pas lung 'bogs par mthong ba gang yin pa de ni shes rab kyi ste/ 'di dag ni sngon gyi gnas kyi pha rol tu phyin pa drug go// de la rdzu 'phrul gyi pha rol tu phyin pa drug gang zhe na/ rdzu 'phrul gyi shugs rab tu thob pa gang yin pa de ni sbyin pa'i'o// dmigs pa tha dad pa med pa gang yin pa de ni tshul khrims kyi'o// sems can rnams la snying rjes rnam par 'phrul pa gang yin pa de ni bzod pa'i'o// thams cad du thogs pa med pa gang yin pa de ni brtson 'grus kyi'o// yid kyi las mi ldog pa gang yin pa de ni bsam gtan gyi'o// zil gyis ma non pa gang yin pa de ni shes rab kyi ste/ 'di dag ni rdzu 'phrul gyi pha rol tu phyin pa drug go// de la zag pa zad par shes pa'i pha rol tu phyin pa drug gang zhe na/ zag par mthong ba gang yin pa de ni sbyin pa'i'o// zag pa kun 'byung bar mthong ba gang yin pa de ni tshul khrims kyi'o// zag pa 'gog par mthong ba gang yin pa de ni bzod pa'i'o// zag pa 'gog par 'gyur ba'i lam mthong ba gang yin pa de ni brtson 'grus kyi'o// 'di nyid du zag pa bcu ma lus par 'gog par lta ba gang yin pa de ni bsam gtan gyi'o// 'di nyid du zag pa bcom nas mi snang bar 'gyur ba gang yin pa dang / de ltar mthong ba gang yin pa de ni shes rab kyi ste/ 'di dag ni zag pa zad pa shes pa'i pha rol tu phyin pa drug go// de la spyod lam gyi pha rol tu phyin pa drug gang zhe na// skye bo mang po dad par byed pa'i spyod lam gang yin pa de ni sbyin pa'i'o// kun nas mdzes pa gang yin pa de ni tshul khrims kyi'o// rgyun mi 'chad par bltas pa gang yin pa de ni bzod pa'i'o// gom pa 'dor ba gang yin pa de ni brtson 'grus kyi'o// spyod lam ma nyams pa gang yin pa de ni bsam gtan gyi'o// spyod lam ma bcos pa gang yin pa de ni shes rab kyi ste/ 'di dag ni spyod lam gyi pha rol tu phyin pa drug go// de la phan par 'dod pa'i pha rol tu phyin pa drug gang zhe na/ spyod pa yang bar zang zing len pa gang yin pa de ni sbyin pa'i'o// sems can ma rungs pa dag la skyabs byed pa gang yin pa de ni tshul khrims kyi'o// mu stegs can rnams kyi gnod pa bzod pa gang yin pa de ni bzod pa'i'o// 'di ltar gdul ba'i phyir dga' bo lha'i nang du son pa dang / 'di ltar pad ma'i snying po'i lta bu gang yin pa de ni brtson 'grus kyi'o// gdul ba'i phyir bzang brtsams sgom pa lta bu gang yin pa de ni bsam gtan gyi'o// 'di ltar lnga po'i nang nas kun shes snying rjes nye bar 'ongs te chos bstan pa dang / 'di ltar bden pa po'i lta bu gang yin pa de ni shes rab kyi ste/ 'di dag ni phan par 'dod pa'i pha rol tu phyin pa drug go// de la nyon mongs pa med pa'i pha rol tu phyin pa drug gang zhe na/ nyon mongs pas yongs su skyo ba med pa gang yin pa de ni sbyin pa'i'o// dbang rab tu thob pa gang yin pa de ni tshul khrims kyi'o// gnod sems med par gnas pa gang yin pa de ni bzod pa'i'o// mos pa la yon sbyong ba gang yin pa de ni brtson 'grus kyi'o// mngon par zhen pa med par rtag tu sbyor ba gang yin pa de ni bsam gtan gyi'o// ji ltar 'dod pa bzhin gnas pa gang yin pa de ni shes rab kyi ste/ 'di dag ni nyon mongs pa med pa'i pha rol tu phyin pa drug go// de la tshe'i 'du byed 'dor ba la dbang sgyur ba'i pha rol tu phyin pa drug gang zhe na/ tshe 'dor ba gang yin pa de ni sbyin pa'i'o// bor nas gnas pa gang yin pa de ni tshul khrims kyi'o// mtshams bcad pa gang yin pa de ni bzod pa'i'o// lta bar song ba'i srid pa thams cad spangs pa gang yin pa de ni brtson 'grus kyi'o// sems can smin par bya ba'i phyir btang ba gang yin pa de ni bsam gtan gyi'o// sems can yid byung ba rnams gdul ba'i phyir btang ba gang yin pa de ni shes rab kyi ste/ 'di dag ni tshe'i 'du byed 'dor ba la dbang sgyur ba'i pha rol tu phyin pa drug go// de la mya ngan las 'das pa'i pha rol tu phyin pa drug gang zhe na/ len pa med par mya ngan las 'das pa gang yin pa de ni sbyin pa'i'o// sems kyi byin gyis brlabs pa gang yin pa de ni tshul khrims kyi'o// 'od srung chen po mthong bar sgrub pa gang yin pa de ni bzod pa'i'o// stong gsum g.yo bar byed pa gang yin pa de ni brtson 'grus kyi'o// sems la 'jog pa gang yin pa de ni bsam gtan gyi'o// ring bsrel sel bur blags pa gang yin pa de ni shes rab kyi ste/ 'di dag ni mya ngan las 'das pa'i pha rol tu phyin pa drug go// de la cho 'phrul gyi pha rol tu phyin pa drug gang zhe na/ phyogs tha dad pa dag tu sku gdung rnams 'thor pa gang yin pa de ni sbyin pa'i'o// sku gdung gi cho 'phrul gang yin pa de ni tshul khrims kyi'o// sems can rnams dang bar byed pa gang yin pa de ni bzod pa'i'o// cho 'phrul la lha rnams spro bar byed pa gang yin pa de ni brtson 'grus kyi'o// spu zing zhes byed cing mchi ma 'dzag pa gang yin pa de ni bsam gtan gyi'o// bden pa'i tshig gis ring bsrel las cho 'phrul 'byung ba gang yin pa de ni shes rab kyi ste/ 'di dag ni cho 'phrul gyi pha rol tu phyin pa drug go// de la bstan pa rnam par dbye ba'i pha rol tu phyin pa drug gang zhe na/ rnyed pa rab tu thob pa gang yin pa de ni sbyin pa'i'o// kha na ma tho ba med pa gang yin pa de ni tshul khrims kyi'o// zil gyis ma non pa gang yin pa de ni bzod pa'i'o// ji tsam du lha dang mis bstan pa thob pa gang yin pa de ni brtson 'grus kyi'o// bdud kyis bltar med pa gang yin pa de ni bsam gtan gyi'o// bstan pa dang bral bar dga' zhing dang ba tsam gyis mthar gyis yongs su mya ngan las 'da' bar 'gyur ba gang yin pa de ni shes rab kyi ste/ 'di dag ni bstan pa rnam par dbye ba'i pha rol tu phyin pa drug go// de la ring bsrel rnam par dbye ba'i pha rol tu phyin pa drug gang zhe na/ ring bsrel rnams la yo byad kyis mchod pa gang yin pa de ni sbyin pa'i pha rol tu phyin pa'i'o// skye bo mang po dad pa gang yin pa de ni tshul khrims kyi'o// ring bsrel gyi mchod rten gzi byin can gang yin pa de ni bzod pa'i'o// lha dang mi rnams dga' ba gang yin pa de ni brtson 'grus kyi'o// ring bsrel gyi dmigs pa las sangs rgyas rjes su dran pa rab tu thob pa gang yin pa de ni bsam gtan gyi'o// ring bsrel tshol bas spobs pa yongs su ma nyams pa thob pa gang yin pa de ni shes rab kyi pha rol tu phyin pa'i ste/ 'di dag ni ring bsrel rnam par dbye ba'i pha rol tu phyin pa drug go// de dag las pha rol tu phyin pa nyis stong chig brgya ni 'dod chags spyod pa rnams la chos ston pa'o// pha rol tu phyin pa nyis stong chig brgya ni zhe sdang spyod pa rnams la chos ston pa'o// pha rol tu phyin pa nyis stong chig brgya ni gti mug spyod pa rnams la chos ston pa'o// pha rol tu phyin pa nyis stong chig brgya ni cha mnyam par spyod pa rnams la chos ston pa ste/ de dag ni pha rol tu phyin pa brgyad stong bzhi brgya'o// de dag gi ting nge 'dzin kyang brgyad stong bzhi brgya'o// de dag gi rnam pa la 'jug pa yang stong stong ste/ rnam pa brgya brgya po re re'i stong stong po des na de dag ni pha rol tu phyin pa brgyad khri bzhi stong zhes bya'o// de dag gi ting nge 'dzin brgyad khri bzhi stong sgrub par byed pa ni bdag la phan par brtson pa zhes bya'o// gzungs brgyad khri bzhi stong ni gzhan la phan par brtson pa ste/ thams cad mkhyen pa nyid kyi phyir de ni sangs rgyas kyi byang chub bo// mchog tu dga' ba'i rgyal po ngas byang chub kyi snying por bdud btul te/ byang chub mngon par rdzogs par sangs rgyas nas nga chos la dga' ba'i rnam par smin pas zhag bdun gyi bar du skyil mo krung ma bshig par 'dug pa la tshangs pas kye ma'o 'jig rten 'di ni chab 'tshal te/ 'di ltar de bzhin gshegs pas ni chos rgya chen po 'di lta bu mngon par rdzogs par sangs rgyas kyang thugs las chung ngu la thugs mngon par gzhol bar mdzad kyi/ chos bstan pa'i slad du ni ma lags so zhes gsol ba btab bo// de nas nga byang chub kyi snying po la 'dug pa'i dpal dang gzi brjid dag gnas gtsang ma'i ris kyi lha rnams kyis mthong ngo // kha dog dang tshul bzang po dang / kha dog du ma snang ba dang / sku drang por bzhugs pa dang / bkra shis pa dang / thad du 'gro bar 'os pa dang / kun nas mdzes pa dang / legs par gnas pa dang / 'od kyi kha dog mchog dang ldan pa dang / blta na sdug pa dang / bkod pa khyad par du 'phags pa dang / 'jig rten thams cad las mngon par 'phags pa dang / bkod pa yid du 'ong ba dang / ye shes kyi bdag nyid chen po dang / blta na dkon pa dang / gzi byin mtha' yas pa dang / snyan par grags pa dang / mkhyen bzhin du kha dog mdzes par snang ba dag kyang mthong nas/ de'i tshe spyan sngar 'khod de zhe sa dang bcas pas tshigs su bcad pa 'di dag gsol to// bdud btul nyon mongs pa dag rnam bcom zhing // stong gsum po yi sa gzhi g.yo mdzad la// ngan song sa yi sdug bsngal spangs nas kyang // byang chub shing drung bzhugs pa kun du mdzes// lhun po ri dang 'dra bar mi g.yo bar// drang po'i sku yis bde bar bzhugs mdzad la// zhing rnams kun du 'od zer 'gyed mdzad pa// mgon po shing dbang drung na lhang nger bzhugs// skyil mo krung mchog mnyam gzhag dbang po yis// seng ge lta bur mi g.yo bzhugs mdzad cing // gong na med par bdag nyid gzigs pa na// mgon po rgyal ba'i gdan la lhang nger bzhugs// ngan song srog chags sdug bsngal zhi mdzad cing // mtho ris lam dag rgya cher mdzad pa na// 'jig rten las mi 'dod pa zhi mdzad pa// sA la'i mchog dbang drung na lhang nger bzhugs// spyod mnyam mnyam pa nyid kyis bzhugs mdzad cing // 'jig rten phan par bden tshul dgongs pa po// bden pa'i dbang phyug bstan pa dgongs pa na// mgon po rgyal ba'i gdan la lhang nger bzhugs// dus gsum chos kyi de nyid dgongs mdzad cing // 'gro ba tshogs gsum dag tu mdzad pa na// bstan pa dgongs tshe dus shes 'di dag ni// thugs chung gsung ba zla ba lhang nger bzhugs// sems can mkhas pa 'jig rten dam pa ste// sum cu gnyis mtshan ldan pa gzugs mchog mnga'// drang srong chen po 'jig rten mi sdug pa// tshangs pa yi chad dngos kyis nyer mchis na// me gsum lhung ba'i 'jig rten gzigs su gsol// khyod kyis byang chub yan lag grus bstan gsol// mgon po byang chub yan lag bdun ston pa// khyod kyis bdud rtsi'i char dbab dus 'di lags// 'du shes log pa long ba rab nyams pa'i// skye dgu bdud lam gnas pa gzigs su gsol// ston khyod mig ldan gzhan du mi 'gyur ba// khyod kyi dus 'dir thugs rje bskyed du gsol// mu stegs ngan 'gro g.yang sa chen po yi// srid pa'i rgya mtshos skye dgu 'di khyer rnams// sems can srid mtsho las 'don 'gro ba'i don// mdzad pas byang chub yan lag grus kyang bsgral// 'jig tshogs ltas bcings skye dgu 'di dag rnams// lta bas gnod byas srid pa'i khol po dag // yun ring bgags pa bcings las thar ma mchis// sems can kha sgyur ci slad grol mi mdzad// nyon mongs dbang gis log par rab song la// yun ring gnyid log sgrib pas khebs pa rnams// tshul khrims brtul zhugs brtan pa'i ting 'dzin 'thob// chos kyi rnga sgra ci slad bsgrags mi bgyid// 'jig rten dag na dbul gyur 'gro ba rnams// 'gro lnga re thag chad pa slong zhugs la// khyod kyis nor bdun de ring brnyes gyur pas// mchod sbyin dam pa ci slad da mi stsal// bdud rtsi med pa'i sems can stong po rnams// dad pa phal chen sa bon 'dzin mchis na// rnam grol glog dang thugs rje'i char sprin las// ci slad byang chub yan lag char mi dbab// zug rngus zug pa'i nad pa khams gsum na// nyon mongs nyam thag nad snying zas phongs la// byang chub yan lag sman mchog brnyes pa yis// nad pa yun ring ci grol mi mdzad// mun pa mun nag zhugs pa'i 'gro ba rnams// gti mug bsgribs pa mya ngan chen po'i nang // stong chen shes rab mar mes mun chen po// bzod brlag ci yi slad du sel mi mdzad// 'dam rdzab chu bo bzhi na yongs skyo ba'i// skye bo g.yang sa chen por lhung 'di dag // lhar bcas 'jig rten sman slad thugs brtse ba'i// mgon pos da ni ci slad gdon mi bgyi// lta la chags pa'i mu stegs phal chen gyis// lha mi kun du glongs par mchis rnams la// drang po ma yo g.yo med bde ba yis// ci slad rin chen lam dag da mi bstan// mi dbang seng ge la ni tshangs gsol bas// rdzogs sangs rgyas spyan 'jig rten gsum la gzigs// gzigs nas sems can rnams la brtse bskyed de// nad med chos kyi 'khor lo bskor bar gsol// lha de dag gis de ltar brtags nas kyang // byang chub snying por seng gdan nga 'dug la// bstod de bstod nas de ltar dga' bas dong // ngas kyang chos kyi 'khor lo rab tu bskor// de skad ces bka' stsal pa dang / byang chub sems dpa' mchog tu dga' ba'i rgyal pos/ bcom ldan 'das la 'di skad ces gsol to// btsun pa bcom ldan 'das byang chub sems dpa' sems dpa' chen po'i 'khor 'dus pa 'di'i nang na ni gang dag ting nge 'dzin 'di dang / pha rol tu phyin pa la 'jug pa 'di dang / ting nge 'dzin gyi sgo la 'jug pa brgyad khri bzhi stong po 'di rnams thob pa dag mchis lags sam/ de skad ces gsol pa dang / bcom ldan 'das kyis byang chub sems dpa' mchog tu dga' ba'i rgyal po la 'di skad ces bka' stsal to// mchog tu dga' ba'i rgyal po byang chub sems dpa' sems dpa' chen po'i 'khor 'dus pa 'di'i nang na gang dag bskal pa bzang po 'di la bla na med pa yang dag par rdzogs pa'i byang chub mngon par rdzogs par sangs rgyas pa de bzhin gshegs pa bzhi po dag ma gtogs par gang dag ting nge 'dzin 'di dang / pha rol tu phyin pa la 'jug pa 'di dag dang / ting nge 'dzin gyi sgo la 'jug pa brgyad khri bzhi stong po 'di dag thob pa gang dag bskal pa bzang po 'di la byang chub mngon par rdzogs par 'tshang rgya bar 'gyur ba dag yod do// de skad ces bka' stsal pa dang / byang chub sems dpa' mchog tu dga' ba'i rgyal pos bcom ldan 'das la 'di skad ces gsol to// legs so legs so// btsun pa bcom ldan 'das kyis skye bo mang po la sman pa dang / skye bo mang po la bde ba dang / 'jig rten la thugs brtse ba dang / lha dang / mi rnams kyi don dang / sman pa dang / bde ba dang / dam pa'i chos yongs su gzung ba dang / dam pa'i chos yun ring du gnas par bgyi ba dang / ma 'ongs pa na byang chub sems dpa' rnams la snang ba bgyid par 'gyur ba dang / bla na med pa yang dag par rdzogs pa'i byang chub kyi slad du spyod pa na sgyid lug par mi 'gyur ba'i slad du/ byang chub sems dpa' de dag gi rigs dang / ming de dag bka' stsal du gsol/ de skad ces gsol pa dang / bcom ldan 'das kyis byang chub sems dpa' mchog tu dga' ba'i rgyal po la 'di skad ces bka' stsal to// mchog tu dga' ba'i rgyal po de'i phyir khyod legs par rab tu nyon la tshul bzhin yid la zung shig dang bshad do// byang chub sems dpa' mchog tu dga' ba'i rgyal pos bcom ldan 'das de lta lags so// zhes gsol nas bcom ldan 'das kyi ltar nyan pa dang / bcom ldan 'das kyis de bzhin gshegs pa dgra bcom pa yang dag par rdzogs pa'i sangs rgyas de dag gi mtshan dang / byang chub sems dpa' de dag gi ming tshigs su bcad de bka' stsal pa// // 'phags pa bskal pa bzang po pa zhes bya ba theg pa chen po'i mdo/ bam po dgu pa/ 'khor ba 'jig dang gser thub dang // 'od srung shAkya skyes mchog dang // byams pa seng ge rab gsal dang // thub pa me tog ces bya dang // me tog rgyu skar bzang ded dpon// lag chen dang ni stobs chen dang // rgyu skar rgyal po rtsi sman dang // snyan pa'i tog dang 'od chen dang // grol ba'i phung po zhes bya ba'i// sangs rgyas kyis ni sde tshan rdzogs// rnam par snang mdzad nyi ma'i snying // zla ba 'od 'phro 'od dang // mya ngan med dang skar rgyal dang // rab gsal phreng thogs yon tan 'od// don gzigs dang ni mar me dang // mthu ldan sman pa des pa dag // mdzod spu brtan ldan lha yi dpal// gdul dka' yon tan rgyal mtshan dang // sgra gcan tshogs ldan tshangs pa'i dbyangs// tshigs brtan dang ni mi 'gying dang // 'od mdzad lhun po chen po dang // rdo rje sdom can mi bsnyengs dang // rin chen pad spyan stobs sde dang // me tog 'od zer ye shes dgyes// gzi chen tshangs pa 'od dpag med// klu sbyin dang ni brtan gshegs dang // don yod mthong dang brtson 'grus sbyin// bzang skyong dga' bo 'chi med dang // seng ge'i rgyal mtshan rgyal ba chos// mchog dga' rgyal po kha lo sgyur// dgyes gshegs chu lha yon tan lag // spos kyi glang po rnam par gzigs// 'brug sgra dang ni legs sems dang // yid dri med zla ba dang // grags chen gtsug na nor bu dang // drag shul seng ge'i stabs ljon pa// rnam par rgyal chen shes rab brtsegs// legs gnas blo gros yan lag skyes// blo mtha' yas dang gzugs bzang dang // mkhyen ldan 'od zer brtul zhugs brtan// bkra shis dang ni bden pa'i tog // pad ma dang ni sred med bu// lag ye shes 'byung gnas dang // yon tan 'od ni 'phro ba yin// tshangs byin rin chen 'byung gnas lha yi me tog dang // don legs sems dang chos kyi dbang phyug blo gros pa// spobs pa dag ni brtsegs pa rdo rje'i rgyal mtshan dang // bcu pa stobs bcur ldan pa phan par bzhed pa yin// rnam par rol par ldan dang mun dang bral ba sgra gcan lha// ri bo'i rgyal mtshan tshogs can 'od dang de bzhin rin chen snying // shin tu mthor gshegs dang ni rgyal ba skar rgyal ru dang // bcu pa khams gsum mgon po yon tan grags zhes bya ba yin// nyi zla nyi ma'i 'od dang skar mkhan seng ge'i tog dang ni// dus mkhyen rgyal po dpal gyi snying po srid mtha' gzigs pa dang // glog gi 'od dang gser gyi ri bo seng ges byin pa dang // bcu pa mi dbang rgyal ba gzhan gyis mi thub rgyal mtshan yin// mchog dga' grags pa brtson 'grus brtan pa dang ni grags rdzogs dang // bsnyengs bral dang ni mchod 'os lha dang sgron ma chen po dang // 'jig rten 'od dang spos dri zhim dang yon tan mchog 'dzin dang // bcu pa rang byung mtshungs med mun dang rnam par bral ba yin// seng ge'i 'gram pa dang ni rin chen grags dang skyon rab zhi// bdud rtsi 'chang dang mi yi zla ba dang ni shin tu gzigs// rab tu brgyan dang nor bu 'od dang ri bo brtsegs pa'i tog // bcu pa chos kyi 'byung gnas don nges ldan pa yin// chos sbyin dang ni rin chen 'byung gnas skye dbang mtshungs// stabs kyis gshegs pa dang ni blo gnas pa dang gdugs mdzes dang // gtso bo dang ni shin tu 'phags dpal seng ge'i sgra// bcu pa skyes bu gtso bo rnam par rol ldan yin// klu yi 'od dang me tog ri bo dang ni klu dga' dang // spos kyi dbang phyug shin tu grags dang stobs lha zhes bya dang // yon tan phreng bar ldan dang klu yi lag dang mig brgyan dang // bcu pa drang srong chen po legs par sbyangs pa'i blo zhes bya// zil non ye shes mtha' yas spyan dang bden par gsung ba dang // nyi ma'i 'od dang nges pa'i blo dang mtha' yas pa yi gzugs// rnam par snang mdzad rin chen tog dang the tshom spangs pa dang // bcu pa rang nyid byung ba 'jig rten dag las 'das pa yin// don yod rnam par gnon dang rtog mdzad me tog rgyal mtshan dang // ri dbang rgyal po dang ni gzi brjid che dang don mdzad gzigs// grags pa mtha' yas dang ni rin chen lha dang don gnas mkhyen// bcu pa blo ni yongs su rdzogs pa dman min grags pa yin// mya ngan med ces bya dang dri ma bral dang tshangs lha dang // sa yi dbang phyug me tog spyan dang rnam par 'byes pa'i sku// chos kyi 'od dang kun ni gzigs dang yon tan 'od gsal dang // bcu pa 'jig rten gsum gyis mchod pa dri med zla ba'i zhal// rin chen 'od dang rin chen tog dang ni// grags bla 'od byed gzi brjid dpag med dang // dus mkhyen seng ge'i sku dang mkhas blo dang // rgyal bar dka' dang yon tan phung po dang // zla ba'i tog dang mthu ni thob pa dang // mthu rtsal mtha' yas zla ba dri med dang // don rnams thams cad gzigs dang dpa' bo dang // 'byor par ldan dang bsod nams sgron ma dang // yon tan 'od 'phro blo ni yangs pa dang // legs skyes nor lha yid gnyis spong ba dang // 'dzin pa dpag med mchog sred choms med dang // mi gnas pa dang sangs rgyas der gnas dang // tshogs can gtso bo 'gro ba'i 'od zer dang // phal chen rgyal dang gzi brjid mtha' yas dang // don gyi blo gros sman pa'i rgyal po dang // tha ba spangs dang rims med legs byin dang // grags byin me tog byin dang skyes bus byin// rdo rje sde dang phal chen byin pa dang // zhi ba'i blo gros spos kyi glang po dang // sred med bu dang des pa mi tshugs pa// nyi zla glog gi tog dang mchod pa dang // dpal sbas dang ni ye shes nyi ma dang // don grub lhun po brtsegs dang dgra 'dul dang // pad ma dang ni dgra bcom grags pa yin// ye shes 'gros dang nyon mongs bral ba dang // 'dam bu dang ni spos yul 'khor rangs// lha grags srid mtha' gzigs dang zla ba dang // sgra gcan dang ni rin chen zla ba dang // seng ge'i rgyal mtshan dang ni bsam gtan dgyes// rdzogs ldan rnam rol yon tan rin chen dang // dgra bcom grags pa pad ngos mdzod spu ldan// spobs pa grags pa rdo rje nor bu dang // tshe dpag med dang nor bu bkod pa dang // dbang chen yon tan 'byung gnas lhun po grags// 'od zer bcu pa ma smad glang po'i 'gros// yid du 'thad pa rin chen zla ba dang // zhi ba rab gsal rgyal po kha lo sgyur// dga' ba'i dbang phyug gtsug na rin po che// bsnyengs bral rin chen snying po zla ba'i zhal// dri ma med grags zhi ba'i gzi brjid dang // dga' tog sgra gcan lha dang na tshod bzang // lha dag dga' dang rin chen phung po dang // mdzes par gshegs dang seng ge'i phyogs pa dang // shin tu mthor gshegs skye dbang blo gros bzang // 'jig rten 'od dang rin chen gzi brjid dang // skal ldan shing rta kun rgyal dga' ba bkod// stegs mdzad dang ni spos glang blo 'od 'phro// ri bo'i rgyal mtshan dang ni spos dang // chos brtan dang ni gzi brjid drag shul can// chos kyi nor bu bzang byin bde gshegs zla// tshangs pa'i dbyangs dang seng ge'i zla ba dpal// legs par skyes dang thub pa med pa'i tshogs// grags pa'i bshes gnyen bden pa zhes bya dang // dka' thub chen po lhun po'i 'od zer dang // yon tan brtsegs pa mchod grags chos grags dang // sbyin 'od glog 'byin bden par gsung ba dang // 'tsho byed na tshod bzang po legs tshogs can// rnam nges blo gros srid mtha' nor bu'i spos// rgyal bas dgyes dang seng ge'i 'od zer dang // rnam par snang mdzad grags mchog thugs rab gzhungs// nor bu zla ba drag shul 'od zer dang // brtul zhugs thub med 'gros mchod nor bu'i tshogs// 'jig rten bla ma glang chen seng ge dang // zla ba rin chen 'od zer sgra gcan sbed// yon tan rgya mtsho 'od zer ldan pa dang // rab tu zhi stabs 'jig rten bzang po dang // mya ngan med pa shugs bcu stobs dgyes dang // mthu yi dpal dang mthu thob mthu chen dang // yon tan snying po bden par spyod pa dang // dge mchog rgyal po skar rgyal 'od zer che// glog gi 'od dang yon tan rgya chen dang // rin po che dang dpal 'od bdud 'dul dang // go bgos seng ge'i phyag dang me tog bzang // rin chen mthon po dang ni rgya mtsho dang // sa 'dzin don blo mnga' ba yon tan bsags// yon tan tshogs dang rin po che yi me// 'jig rten 'das dang 'jig rten zla ba dang // dbyangs snyan tshangs pa'i tog dang tshogs chen gtso// seng ge'i stabs dang drag shul byin pa dang // chos kyi dbang phyug gzi 'od 'od zer che// rin chen grags pa tshogs can gsal ba dang // grags pa mtha' yas 'od zer don yod dang // lha yi drang srong skye dbang dge 'dun brtan// phyogs bzang tog dang yul 'khor me tog dang // chos kyi blo gros rlung gi shugs ltar gshegs// legs bsams grags pa snang ldan lha tshogs dang // yon tan bsrungs don blo gros bsnyengs pa med// grogs brtan dang ni 'od gnas mtshungs pa dang // nor zhabs thar pa'i gzi brjid ngos dang // blo dang ni kun du gzi brjid dang // ye shes mchog ma dang ni tshangs par gnas// bden pa gsung dang blo stobs byin dang // seng stabs me tog tog dang shes 'byung gnas// me tog byin dang yon tan snying po dang // rin chen grags pa grags pa rmad byung dang // mi tshugs bsnyengs med nyi ma'i 'od dag dang // tshangs gshegs lha yi mthu rtsal ye shes dgyes// lha bden nor bu'i snying po yon tan grags// ye shes dpal dang bcings pa med pa dang // brtul shugs brtan dang lha yi gzi brjid dang // tshangs thub dal bzhud brtul zhugs dka' thub dang // 'od zer phung po dang ni gzi brjid che// tsam pa ka dang dga' mdzad tshogs can bzang // dbang po'i rgyal mtshan bcu pa dgyes chen yin// sna ma'i me tog 'od dang tshogs can 'od// skrun mdzad mdangs 'gro don legs nges pa dang // khyu mchog dang ni lag 'od zer che// bsam pas byin pa dang ni bsod nams 'od// rin chen dbyangs dang rdo rje'i sde dang ni// 'byor ldan seng ge'i stobs dang dri med spyan// 'od srung dang ni blo gsal ye shes 'gros// gzi brjid drag shul 'od zer chen po dang // nyi ma'i 'od dang dri ma med pa'i 'od// gzi brjid rnam 'byes khengs med sbrang rtsi'i zhal// zla 'od glog 'byin rab zhir gshegs pa dang // mi 'khrugs pa dang dgra bcom grags pa dang // chos kyi yon tan zhing bzang bkod rgyal po// mngon par 'phags dang sbyin bsreg 'od 'phro dang // pad dpal rin chen bkod dang shin tu bzang // rin chen mchog dang thugs ni shin tu gzhungs// rgya mtshos byin dang tshangs pa'i tog dang zla gdugs 'od 'phro dang // dri med rgyal po ye shes grags pa kun rgyal yon tan 'od// sgra grags zla rgyal pad ma'i 'od zer brtul zhugs bzang po dang // sgron rgyal glog gi tog dang 'od zer rgyal po skar mkhan dang // grags pa rdzogs ldan pad ma'i snying po rgyal dang spyan mdzes dang // rnyog pa med don drag shul sde dang bsod nams gzi mthu rtsal// thogs med blo dang sgra gcan lha dang shes phung kha lo sgyur// skye dbang mtshungs dang me tog tog dang sgra gcan 'dzin sman chen// rgyu skar rgyal po sman rgyal bsod nams glang po gcod mdzad dang // rnam grags rgyal po nyi 'od chos mdzod blo gros bzang // yon tan dbang mtshungs rdo rje'i sde dang shes rab brtsegs pa dang // legs gnas blo sbyangs tshangs dbyangs yon tan mchog dang 'brug sgra dbyangs// mngon shes tog dang tog 'od dge ba tshangs pa skyes mchog dang // spyan sdug pa dang klus byin bden pa'i tog dang brgyan pa dang // zhum pa med dbyangs rin chen 'od dang tshangs byin seng ge dang // 'od zer sna tshogs ye shes dpa' bo pad phung me tog rgyas// mthu rtsal stobs dang bsod nams phung po gzugs mchog skar mkhan dang // zla sgron gzi brjid phung po byang chub rgyal po mi zad pa// mngon rtogs spyan dang yan lag rgyas dang yul 'khor shes rab mchog // gzi brjid tshim mdzad shes rab byin dang mgon po 'jam pa'i dbyangs// chags pa med mdzod gtso bos byin dang gtso bo shes mthu rtsal// 'od 'phro dbang po shugs 'chang skar rgyal 'od grags pa byin// gzugs bzang rgyal po don grub seng ge'i sde dang nor lha'i bu// grags rgyal rgya chen snying po bsod nams 'od zer smrang 'don pa// sgron rgyal ye shes brtsegs dang lha mchog dang ni sa bdag dang // grol brnyes gtsug gi gser dang sgra gcan bzang po thub par dka'// thub gsal zla ba'i 'od zer gser gyi 'od dang legs byin lha'i// yon tan dbang po chos gdugs bsod nams lag dang chags med dang // ye shes gya nom blo zhib gzi byin thams cad pa rtsi sman// rnam grol tog dang 'od mdzod ye shes rgyal po 'jigs mdzad dang // chu bo spong dang thogs med grags pa bden phung dbyangs snyan dang // ri dbang mtshungs dang chos brtsegs thar pa'i gzi brjid legs mdzad dang // rab zhi'i sku dang yid 'ong gsung blo sbyangs dang chu lha dang // 'gros mchod seng ge'i logs dang chos kyi mthu rtsal skal bzang po// mi 'khrugs mdog dang gzi brjid rgyal po rtogs mdzad spyan legs dang // don gnas blo dang snang ba'i 'od zer spos gzi'i kun dga' mdzad// don yod gshegs dang khro ba bcom dang gzugs mchog legs gshegs dang // rab sbyin grags dang 'od gtsang lha yi nyi ma shes rab byin// mnyam gzhag bdag nyid gzi mdangs rgyal rigs skal ldan shing rta dang // gser mchog rnam grol gtsug dang chos ldan dang ni spos gnas dang // dregs spangs ye shes mdzod dang tshangs par gshegs dang tsan dan dang // mya ngan med dang seng ge'i 'od zer yul 'khor tog pad snying // gzi brjid mtha' yas lha 'od shes rab me tog mkhas pa dang // ye shes 'byor ldan tshangs dbyig phyag na rin chen dbang ldan dang // rdzogs par gsung dang mchog gsung mchod 'os skar rgyal nyi ma dang // 'dam brgal ye shes brnyes dang grub pa rma bya chos sbyin dang // phan bzhed ye shes ldan grags 'od zer dra ba rnam bcom dang // bai dUr+ya snying me tog lha rgyal zla ba dran 'od dang // dge ba'i 'od dang yon tan mchog ma kun gyi 'od// rin po che yi dpal dang skyes bu zla ba dang // sgra gcan bdud rtsi'i 'od dang 'jig rten dag gi mchog // skar 'od zhi stobs bcu pa ye shes rgya mtsho yin// ri dbang rab zhi yon tan mthu stobs lha dbang dang // dbyangs snyan ngos dang ni don la gnas pa dang // yon tan gzi brjid dpal dang mkhyen ldan zla med dang // bcu pa nga ro dpag med rgyal ba zhes kyang bya// 'od shin tu thugs gzhungs don dgongs gti mug bral// dbyangs kyi yan lag khyad 'phags mchog tu mdzes par gshegs// zhi ba'i don dang skyon med blo dbyangs dge ba dang // pad ma'i mdzod dang bcu pa 'od zer bzang po yin// spobs pa'i mchog dang stegs bzang po dang tshogs dbang dang // bsnyengs pa dang ni bral ba ye shes bzhed pa dang // bde gshegs spobs pa'i spyan dang blo yi mchog ma dang // zla ba rin chen zla 'od dang ni bcu pa bsnyengs med yin// gzigs pa che dang tshangs pa'i dbyangs dang dbyangs bzang dang // shes rab chen po'i stegs dang blo gros zla med dang // rdo rje mkhregs dang byang chub blo gros ljon shing dbang // gdangs snyan pa dang bcu pa bsod nams stobs kyang yin// mthu yi dpal dang 'phags pa dgyes dang mthu stobs dang // skar ma la ni dgyes dang sprin gyi rnga sgra dang // spyan sdug zhal dang ye shes bzang ldan 'byor ldan dang // yon tan phung po dang ni bcu pa gsal ba yin// chos kyi rgyal mtshan ye shes nga ro nam mkha' dang // mchod sbyin nga ro shes rab rnam 'god nga ro dang // yon tan 'od zer gzi brjid drang srong dbang po dang // blo ldan spobs pa'i tshogs dang bcu pa mchod sbyin bzang // zla ba'i zhal dang shin tu gzigs dang rdul bral dang // yon tan tshogs dang tog ldan bsod nams rgyal mtshan dang // yul 'khor spobs pa dang ni rin chen rab sbyin dang // zla ba dgyes pa dang ni bcu pa seng ge'i stobs// dbang sgyur rgyal po dang ni bdud rtsi gsal ba dang // bsam gtan snyoms dang 'khrug med dri ma rab zhi dang // phyogs ma bslad dang mdzes pa dang ni zhal dang // shugs gnas ye shes ldan dang bcu pa gsung dbang yin// gzi brjid chen po blo gros zab mo bdud rtsi dang // chos kyi stobs dang mchod par ldan dang me tog 'od// khams gsum dag gi mchod gnas sgra gcan nyi ma'i snying // lha yis mchod pa bcu pa thar pa'i rgyal mtshan yin// dge ba'i gtsug dang bdud rtsi'i 'od dang rdo rje dang // brtan pa dang ni rin chen phung po mdzes gshegs dang // nyi ma lta bur gshegs pa dang ni dag pa'i 'od// yon tan gtsug dang bcu pa dpal ni rdzogs pa dang // seng ge'i stabs dang gyen du 'phags pa me tog byin// 'od 'gyed pa dang pad ma dang ni ye shes dgyes// bkod pa mdzes dang gti mug med par gnas pa dang // rma med pa dang bcu pa tog gi rgyal mtshan yin// bde bar dgongs dang gti mug med rgyal cho ga mkhyen// dag pa'i rgya mtsho dang ni rin chen mnga' dang mi dma' ba// skye bo dga' mdzad rma bya'i nga ro ma zhum dang // bcu pa srid pa'i sred pa dri ma spangs pa yin// spyod pa'i stegs dang lha mang dag gis snyan bsgrags pa// rin po che yi stabs dang phyag na pad bsnams dpal// dgra las rgyal dang 'byor ldan grags pa yul 'khor bzang // me tog 'od dang bcu pa seng ge'i nga ro yin// zla ltar shar dang 'joms pa'i mchog dang mi g.yo dang // phan ldan gshegs dang bsod nams sgron ma'i rgyal po dang // dbyangs kyis bskul dang gau ta mi dang mdangs stobs dang // blo gnas rang bzhin dang ni bcu pa zla ba bzang // byang chub yan lag me tog bkra shis legs ston dang // ye shes gzi brjid stobs dang dge ba'i sgron ma dang // mthu rtsal brtan po lha yi sgra dang rab zhi dang // nyi ma'i zhal dang bcu pa thar pa'i brtul zhugs yin// tshul khrims 'od dang brtul zhugs gnas pa rdul med dang // snying po 'phags dang mig sman 'phel bar mdzad pa dang // spos 'od dus mkhyen 'od dang dran pa'i dbang po dang // thogs med rgyal mtshan bcu pa byang chub mchog bgrod yin// spyod gsal rin chen dgyes dang chos dbang phyug // lha thams cad pa bshes gnyen chen po dang // bshes gnyen bzang po rab tu zhi ba'i stabs// bdud rtsi bdag po bcu pa lhun po'i 'od// 'phags pas bstod dang snang ldan gzi brjid 'bar// snang ba gzigs dang legs spyad rnam smin dang // legs dgyes mya ngan bral dang rin chen 'od// spyod par ldan dang bcu pa bsod nams stobs// yon tan rgya mtsho rmad byung nga rgyal spong // bdud brlag mdzad dang bag chags rgal stabs dang // mi phyed blo mnga' rgya mtsho dag mdzad dang // tshogs can grol rgyal bcu pa dga' ba'i 'od// byang chub rgyal mtshan ye shes rin chen dang // shin tu bsil ba tshangs rgyal ye shes dgyes// rdzu 'phrul tog skye dbang mtshungs sa dbang phyug // nyi ma dgyes dang bcu pa sgra gcan zla// me tog 'od dang sman bdag mdangs mnga' dang // bsod nams dgyes dang dga' stobs dbyangs snyan dang // chos kyi dbang phyug tshangs dbyangs spyod bzang dang // bcu pa rgyal ba 'khrul pa med pa'i blo// dbyangs chen snyan par grags dang tog ldan dang // gzi brjid rnam grags 'gro ba'i dbang phyug dang // ljon pa gti mug rab zad dpag med dang // zla bzang bcu pa spobs pa mtha' yas tog // brtul zhugs bstar dang mchod gnas mya ngan rgal// dge dgyes 'gro ba'i blo gros dgyes par gshegs// zhabs mdzes ud pal dul gnas me tog dang // bcu pa spobs pa mtha' yas 'od zer yin// drang srong gsal ba yon tan brtson 'grus snying // lha bdag rin chen mtho gsal skal shing rta// bsod nams blo gros sbyin sreg 'od 'phro dang // bcu pa yon tan mtha' yas gzi brjid phung po yin// seng ge'i stabs dang mi g.yo rab gsal dang // 'od spyod glu dbyangs glu dbyangs 'khor lo 'dzin// dbyig mchog 'jig rten dga' ba chos zla dang // bcu pa dga' ba mtha' yas grags zhes bya// sprin tog shes rab 'gros dang spos dang // nam mkha'i dbyangs dang lha dang lha rgyal dang // nor bu gsal dang nor sgron ma dang // bcu pa rin chen nga ro'i dbyangs zhes bya// skye dbang rgyal po sgra gcan sbed pa dang // dge mdzad seng blo rin chen grags pa dang // don mdzad mdzad mtha' gzigs dang srid me tog // mdzod pu bcu pa spobs pa mtshungs med rgyal// ye shes rnam 'byed nga ro seng mche ba// mdzes gshegs bsod nams sgron ma bkra shis ldan// yul 'khor mya ngan med blo sems blo ldan// chos sgron spyan dang bcu pa shin tu gzigs// shugs 'dor stobs chen shes rab me tog dang // brtan pa'i dbyangs dang bde ldan don gsung dang // dgyes pa gsal ba seng ge'i zhal gtsug phud// bcu pa seng ge zhes bya snang mdzad 'gyur// bskal 'di la sangs rgyas gang de dag // de dag gi ni mtshan rnams bsgrags pa rnams// 'bras bu mya ngan 'das shes bya ba gang // nyan pa de dag 'di la rmongs mi 'gyur// mkhas pa bag yod ldan pas gus bgyis te// rgyal ba 'di dag gi ni mtshan rnams nyon// de dag gi ni mtshan rnams legs thos nas// ngan song sdug bsngal phyir zhing myongs mi 'gyur// tshul khrims gnas pa sdom pa'i rjes 'thun zhing // thos la mos pas rtogs dang ldan pa rnams// zab mo'i bzod pa yongs su rdzogs byas nas// 'jig rten mgon kun de dag gis ni mthong // gang zhig mi shes bskal pa bye bar ni// sdig pa'i las byas las 'bras rnam smin kun// des ni zad byas rgyal ba de dag gi// mtshan rnams bzung nas kyang ni rgyal bar 'gyur// mdo sde khri phrag du mar 'jug pa dang // ting 'dzin rdzu 'phrul so sor yang dag rig // sgra skad du ma rtogs dang ye shes dag // ting nge 'dzin 'di las ni btsal bar bya// 'tsho ba dag pa g.yo ni med pa dang // rnam smin shes dang phrag dog med pa dang // bsdu ba dang ni gzungs la brtson pa yis// ting 'dzin 'di ni rab tu shes par bya// de skad ces bka' stsal pa dang / byang chub sems dpa' mchog tu dga' ba'i rgyal pos/ bcom ldan 'das la 'di skad ces gsol to// bcom ldan 'das de ni legs lags te/ lha dang mi rnams dang skye bo mang po la sman pa dang / skye bo mang po la bde bar gyur pa de dang / ma 'ongs pa na byang chub sems dpa' rnams kyis thos na yang phyir zhing // 'dun par 'gyur ba dang / dam pa'i chos la ches khyad par du 'phags par smon par 'gyur ba dang / phyir zhing snang bar bgyis par 'gyur ba'i slad du/ bskal pa bzang po'i sangs rgyas de dag gi yul dang / rigs dang / 'od dang / yab dang / yum dang / sras dang / rim gro pa dang / mchog gi zung dang / bzang po'i zung dang / dge slong gi dge 'dun phun sum tshogs pa dang / sku tshe'i tshad dang / dam pa'i chos gnas pa dang / sku gdung 'phel bar 'gyur ba dag bcom ldan 'das kyis bshad du gsol/ de nas bcom ldan 'das kyis byang chub sems dpa' mchog tu dga' ba'i rgyal po la 'di skad ces bka' stsal to// rigs kyi bu de'i phyir legs par rab tu nyon la yid la zung shig dang bshad do// de bzhin gshegs pa 'khor ba 'jig skyes pa'i yul ni rgyal po'i pho brang grong khyer bzang po zhes bya'o// gdung ni kA sh+ya pa'o// 'od ni dpag tshad gcig go// yab ni mchod sbyin zhes bya'o// skyed pa'i yum ni tshangs rgyal zhes bya'o// sras ni bla ma zhes bya'o// rim gro pa ni blo rdzogs zhes bya'o// shes rab can rnams kyi mchog ni dge slong mkhas pa zhes bya'o// rdzu 'phrul can rnams kyi mchog ni bsnyen pa zhes bya'o// 'dus pa dang po la ni dge slong bzhi khri'o// gnyis pa la ni bdun khri'o// 'dus pa gsum pa la ni nyan thos drug khri'o// sku tshe'i tshad ni lo bzhi khri'o// dam pa'i chos ni lo brgyad khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa gser thub skyes pa'i yul ni grong khyer lnga pa zhes bya'o// rigs ni bram ze'o// 'od ni dpag tshad phyed do// yab ni mes byin zhes bya'o// yum ni bla ma zhes bya'o// sras ni rnam par rgyal ba'i sde zhes bya'o// rim gro pa ni bkra shis ldan zhes bya'o// shes rab can rnams kyi mchog ni mchog ma zhes bya'o// rdzu 'phrul can rnams kyi mchog ni rgyal zhes bya'o// 'dus pa dang po la ni dge slong bdun khri'o// gnyis pa la ni drug khri'o// 'dus pa gsum pa la ni dge slong lnga khri'o// sku tshe'i tshad ni lo sum khri'o// dam pa'i chos ni lo stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa 'od srung skyes pa'i yul ni tshe ta na zhes bya'o// rigs ni bram ze'o// 'od ni rgyang grags gcig go// yab ni tshangs byin zhes bya'o// yum ni nor bdag ma zhes bya'o// sras ni ded dpon zhes bya'o// rim gro pa ni kun gyi bshes gnyen zhes bya'o// shes rab can rnams kyi mchog ni ba ra dwA dza zhes bya'o// rdzu 'phrul can rnams kyi mchog ni skar rgyal zhes bya'o// 'dus pa dang po la ni dge slong nyi khri'o// gnyis pa la ni khri brgyad stong ngo // gsum pa la ni khri drug stong ngo // sku tshe'i tshad ni lo nyi khri'o// dam pa'i chos ni lo bdun khri'i bar du gnas so// sku gdung ni ril po gcig tu 'dug go// mchod rten yang gcig tu zad do// mchog tu dga' ba'i rgyal po de bzhin gshegs pa shAkya thub pa nga skyes pa'i yul ni ser skya'i gnas zhes bya'o// rigs ni rgyal rigs so// gdung ni gau ta ma'o// 'od ni 'dom gang ngo // yab ni zas gtsang ma zhes bya'o// yum ni sgyu 'phrul zhes bya'o// sras ni sgra gcan 'dzin zhes bya'o// rim gro pa ni kun dga' bo zhes bya'o// shes rab can rnams kyi mchog ni nye rgyal zhes bya'o// rdzu 'phrul can rnams kyi mchog ni pang nas skyes zhes bya'o// 'dus pa dang po la ni dge slong stong nyis brgya lnga bcu'o// sku tshe'i tshad ni lo brgya'o// dam pa'i chos ni lo lnga brgya'i bar du gnas so// lo lnga brgya'i bar du ni dam pa'i chos ltar bcos par snang ngo // sku gdung ni rgyas par 'gyur ro// mchog tu dga' ba'i rgyal po de bzhin gshegs pa byams pa skye ba'i yul ni rgyal po'i pho brang grong khyer tog gi blo gros zhes bya'o// rigs ni bram ze'o// 'od ni dpag tshad gcig go// yab ni tshangs zhes bya'o// yum ni tshangs bdag ma zhes bya'o// sras ni bsod nams stobs zhes bya'o// rim gro pa ni rgya mtsho zhes bya'o// shes rab can rnams kyi mchog ni ye shes 'od ces bya'o// rdzu 'phrul can rnams kyi mchog ni brtson 'grus brtan zhes bya'o// 'dus pa dang po la ni nyan thos dgra bcom pa dung phyur phrag dgu dang bye ba phrag drug go// gnyis pa la ni dung phyur phrag dgu dang bye ba phrag bzhi'o// gsum pa la ni dung phyur phrag dgu dang bye ba phrag gnyis so// sku tshe'i tshad ni lo brgyad khri bzhi stong ngo // dam pa'i chos ni lo brgyad khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa seng ge skye ba'i yul ni grong khyer me tog lha zhes bya'o// rigs ni rgyal rigs so// 'od ni dpag tshad gcig go// yab ni seng ge stag ces bya'o// yum ni dga' ba'i nga ro zhes bya'o// sras ni stobs chen zhes bya'o// rim gro pa ni des pa zhes bya'o// shes rab can rnams kyi mchog ni ye shes brtsegs pa zhes bya'o// rdzu 'phrul can rnams kyi mchog ni sprin ldan zhes bya'o// 'dus pa dang po la ni ther 'bum mo// gnyis pa la ni dung phyur phrag dgu'o// gsum pa la ni dung phyur phrag brgyad do// sku tshe'i tshad ni lo bdun khri'o// dam pa'i chos ni lo bye ba'i bar du gnas so// sku gdung ni rgyas par 'gyur ro// de bzhin gshegs pa rab gsal skye ba'i yul ni rgyu skar can zhes bya'o// rigs ni rgyal rigs so// 'od ni dpag tshad lnga'o// yab ni legs pa'i blo gros zhes bya'o// yum ni me tog ces bya'o// sras ni dus rig ces bya'o// rim gro pa ni dpa' ba'i dbang po zhes bya'o// shes rab can rnams kyi mchog ni bkra shis zhes bya'o// rdzu 'phrul can rnams kyi mchog ni 'brug sgra zhes bya'o// 'dus pa dang po la ni nyan thos bye ba phrag 'bum mo// gnyis pa la ni dung phyur phrag dgu dang bye ba phrag dgu'o// 'dus pa gsum pa la ni dung phyur phrag dgu dang bye ba phrag brgyad do// sku tshe'i tshad ni lo bye ba phrag dgu'o// dam pa'i chos ni lo brgyad khri lnga stong gi bar du gnas so// sku gdung ni rgyas par 'gyur ro// de bzhin gshegs pa thub pa skye ba'i yul ni grong khyer me tog bla ma zhes bya'o// rigs ni rgyal rigs so// 'od ni dpag tshad gcig go// yab ni lhun chen zhes bya'o// yum ni sna ma'i me tog 'od ces bya'o// sras ni rin chen mchog ces bya'o// rim gro pa ni mchog gi dam pa zhes bya'o// shes rab can rnams kyi mchog ni rnam par nges pa'i blo gros zhes bya'o// rdzu 'phrul can rnams kyi mchog ni mthus byin zhes bya'o// 'dus pa dang po la ni nyan thos khri'o// gnyis pa la ni dung phyur phrag bzhi'o// 'dus pa gsum pa la ni dgra bcom pa dung phyur phrag lnga'o// sku tshe'i tshad ni lo drug khri'o// dam pa'i chos ni lo stong gi bar du gnas so// sku gdung ni rgyas par 'gyur ro// de bzhin gshegs pa me tog skye ba'i yul ni pad ma dkar po zhes bya'o// rigs ni bram ze'o// 'od ni dpag tshad brgyad do// yab ni dus mchog ces bya'o// yum ni me tog ces bya'o// sras ni skye ba'i dbang po zhes bya'o// rim gro pa ni byang chub dga' ba zhes bya'o// shes rab can rnams kyi mchog ni chos stobs zhes bya'o// rdzu 'phrul can rnams kyi mchog ni mi tshugs pa zhes bya'o// 'dus pa dang po la ni nyan thos ther 'bum phrag drug cu'o// gnyis pa la ni dung phyur phrag gsum dang bye ba phrag lnga'o// gsum pa la ni dung phyur phrag gsum dang bye ba phrag bzhi'o// sku tshe'i tshad ni lo lnga khri'o// dam pa'i chos ni lo stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa me tog gnyis pa skye ba'i yul ni gzi brjid yangs pa zhes bya'o// rigs ni bram ze'o// 'od ni dpag tshad gcig go// yab ni gtsug na me tog ces bya'o// yum ni chos ldan ma zhes bya'o// sras ni lus gtsang zhes bya'o// rim gro pa ni blo gros sems pa zhes bya'o// shes rab can rnams kyi mchog ni dga' ba bzang po zhes bya'o// rdzu 'phrul can rnams kyi mchog ni dga' bo zhes bya'o// 'dus pa dang po la ni nyan thos dung phyur phrag gcig dang bye ba phrag bzhi'o// gnyis pa la ni dung phyur phrag gcig dang bye ba phrag lnga'o// gsum pa la ni dung phyur phrag gcig dang bye ba phrag drug go// sku tshe'i tshad ni lo bye ba phrag dgu'o// dam pa'i chos ni lo dung phyur gyi bar du gnas so// sku gdung ni rgyas par 'gyur ro// de bzhin gshegs pa spyan legs skye ba'i yul ni bzang byed ces bya'o// rigs ni bram ze'o// 'od ni dpag tshad bcu gnyis so// yab ni rin po che zhes bya'o// yum ni sA la can zhes bya'o// sras ni rgyu skar rgyal po zhes bya'o// rim gro pa ni yon tan blo gros zhes bya'o// shes rab can rnams kyi mchog ni blo gros mtha' yas zhes bya'o// rdzu 'phrul can rnams kyi mchog ni seng ge'i 'gros zhes bya'o// 'dus pa dang po la ni nyan thos sum 'bum mo// gnyis pa la ni nyis 'bum brgyad stong ngo // 'dus pa gsum pa la ni nyan thos sum 'bum drug stong ngo // sku tshe'i tshad ni lo bdun khri'o// dam pa'i chos ni lo dung phyur phrag gsum gyi bar du gnas so// sku gdung ni rgyas par 'gyur ro// sangs rgyas bcu po de bzhin gshegs pa dang po pa de dag gis sems can rnams yongs su smin par mdzad pa ji snyed pa de snyed cig ni de bzhin gshegs pa de gcig pus kyang mdzad par 'gyur ro// de bzhin gshegs pa ded dpon skye ba'i yul ni rgyal po'i pho brang grong khyer mchog mdzes zhes bya'o// rigs ni bram ze'o// 'od ni dpag tshad sum cu rtsa bzhi'o// yab ni bag tsha ba med pa zhes bya'o// yum ni phan 'dod ma zhes bya'o// sras ni dga' ba zhes bya'o// rim gro pa ni mtsho chen po zhes bya'o// shes rab can rnams kyi mchog ni dpal mchog ces bya'o// rdzu 'phrul can rnams kyi mchog ni mchod 'os zhes bya'o// 'dus pa dang po la ni nyan thos bdun 'bum mo// gnyis pa la ni drug 'bum mo// gsum pa la ni lnga 'bum mo// sku tshe'i tshad ni lo bye ba phrag stong ngo // dam pa'i chos ni lo dgu khri nyis stong gi bar du gnas so// sku gdung ni rgyas par 'gyur ro// de bzhin gshegs pa lag chen skye ba'i yul ni 'gro ba zhes bya'o// rigs ni rgyal rigs so// 'od ni dpag tshad lnga'o// yab ni brtson 'grus byin zhes bya'o// yum ni drang srong byin zhes bya'o// sras ni rnam par snang byed ces bya'o// rim gro pa ni legs sems zhes bya'o// shes rab can rnams kyi mchog ni bag tsha ba med pa'i nga ro zhes bya'o// rdzu 'phrul can rnams kyi mchog ni rlung ltar 'gro zhes bya'o// 'dus pa dang po la ni nyan thos dung phyur phrag gcig go// de phan chad ni bgrang gis mi lang ngo // sku tshe'i tshad ni lo dung phyur phrag bzhi'o// dam pa'i chos ni lo bye ba'i bar du gnas so// sku gdung ni rgyas par 'gyur ro// de bzhin gshegs pa stobs chen skye ba'i yul ni grong khyer rin po che'i gzi brjid ces bya'o// rigs ni bram ze'o// 'od ni dpag tshad sum cu'o// yab ni mdzes ldan zhes bya'o// yum ni gzi brjid can ma zhes bya'o// sras ni seng ge'i 'gros zhes bya'o// rim gro pa ni bzang dga' zhes bya'o// shes rab can rnams kyi mchog ni mchog sbyin zhes bya'o// rdzu 'phrul can rnams kyi mchog ni legs gnas zhes bya'o// 'dus pa dang po la ni nyan thos sum 'bum mo// gnyis pa la ni de nyis 'gyur ro// 'dus pa gsum pa la ni nyan thos khri 'byung bar 'gyur ro// sku tshe'i tshad ni lo bzhi khri'o// dam pa'i chos ni lo brgyad khri bzhi stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa rgyu skar rgyal po skye ba'i yul ni grong khyer 'dzam bu'i chu klung zhes bya'o// rigs ni bram ze'o// 'od ni dpag tshad brgya'o// yab ni 'od sbyin zhes bya'o// yum ni legs pa'i blo gros ma zhes bya'o// sras ni rgyal zhes bya'o// rim gro pa ni ye shes stobs zhes bya'o// shes rab can rnams kyi mchog ni dris lan dbang phyug ces bya'o// rdzu 'phrul can rnams kyi mchog ni byin rlabs zhes bya'o// 'dus pa dang po la ni nyan thos ther 'bum mo// gnyis pa la ni ther 'bum phrag gcig dang dung phyur phrag dgu'o// gsum pa la ni ther 'bum phrag gcig dang dung phyur phrag brgyad do// sku tshe'i tshad ni lo bye ba phrag brgyad do// dam pa'i chos ni lo bye ba'i bar du gnas so// sku gdung ni rgyas par 'gyur ro// de bzhin gshegs pa rtsi sman skye ba'i yul ni grong khyer sA la can zhes bya'o// rigs ni rgyal rigs so// 'od ni dpag tshad gcig go// yab ni na tshod bzang po zhes bya'o// yum ni yid 'ong blo gros ma zhes bya'o// sras ni ri bo'i rgyal mtshan zhes bya'o// rim gro pa ni me tog ces bya'o// shes rab can rnams kyi mchog ni chos kyi 'byung gnas zhes bya'o// rdzu 'phrul can rnams kyi mchog ni bsod nams stobs zhes bya'o// 'dus pa dang po la ni nyan thos dung phyur phrag bdun no// gnyis pa la ni dung phyur phrag drug dang bye ba phrag dgu'o// gsum pa la ni dung phyur phrag bdun dang bye ba phrag brgyad do// sku tshe'i tshad ni lo bdun khri bdun stong ngo // dam pa'i chos ni lo drug khri'i bar du gnas so// sku gdung ni rgyas par 'gyur ro// de bzhin gshegs pa snyan pa'i tog skye ba'i yul ni grong khyer gzi brjid gsal ba zhes bya'o// rigs ni rgyal rigs so// 'od ni dpag tshad sum cu'o// yab ni rab gsal zhes bya'o// yum ni sA la can zhes bya'o// sras ni me tog bla ma zhes bya'o// rim gro pa ni dga' ba'i mig ces bya'o// shes rab can rnams kyi mchog ni shes rab stobs zhes bya'o// rdzu 'phrul can rnams kyi mchog ni seng ge'i stobs zhes bya'o// 'dus pa dang po la ni nyan thos sum 'bum nyi khri'o// gnyis pa la ni sum 'bum chig khri'o// 'dus pa gsum pa la ni nyan thos sum 'bum mo// sku tshe'i tshad ni lo bye ba phrag gnyis so// dam pa'i chos ni lo bye ba phrag gnyis kyi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa 'od chen po skye ba'i yul ni grong khyer bde dga' zhes bya'o// rigs ni rgyal rigs so// 'od ni dpag tshad bzhi bcu'o// yab ni ba dzi ra zhes bya'o// yum ni rgyal bas byin zhes bya'o// sras ni zla gdugs zhes bya'o// rim gro pa ni rab tu zhi ba'i blo gros zhes bya'o// shes rab can rnams kyi mchog ni sems can snying po zhes bya'o// rdzu 'phrul can rnams kyi mchog ni des pa zhes bya'o// 'dus pa dang po la ni nyan thos dung phyur phrag dgu dang bye ba phrag bdun no// gnyis pa la ni dung phyur phrag dgu dang bye ba phrag lnga'o// gsum pa la ni dung phyur phrag dgu dang bye ba phrag gsum mo// sku tshe'i tshad ni lo stong ngo // dam pa'i chos ni lo dgu khri'i bar du gnas so// sku gdung ni rgyas par 'gyur ro// de bzhin gshegs pa grol ba'i phung po skye ba'i yul ni grong khyer zla ba can zhes bya'o// rigs ni rgyal rigs so// 'od ni dpag tshad gcig go// yab ni yid zhes bya'o// yum ni glog sbyin ma zhes bya'o// sras ni dga' bas 'gro zhes bya'o// rim gro pa ni nor bu'i 'od ces bya'o// shes rab can rnams kyi mchog ni ye shes dpa' bo zhes bya'o// rdzu 'phrul can rnams kyi mchog ni stobs brtan zhes bya'o// 'dus pa dang po la ni nyan thos dung phyur phrag brgyad dang khri phrag gsum mo// gnyis pa la ni de nyis 'gyur ro// 'dus pa gsum pa la ni khri phrag drug go// sku tshe'i tshad ni lo 'bum mo// dam pa'i chos ni lo 'bum lnga khri'i bar du gnas so// sku gdung ni rgyas par 'gyur ro// de bzhin gshegs pa rnam par snang mdzad skye ba'i yul ni grong khyer chos bzang zhes bya'o// rigs ni rgyal rigs so// 'od ni dpag tshad dgu'o// yab ni rgyal ba zhes bya'o// yum ni me tog bzang zhes bya'o// sras ni bzhin 'dra zhes bya'o// rim gro pa ni yul 'khor bzang zhes bya'o// shes rab can rnams kyi mchog ni shin tu bzang po zhes bya'o// rdzu 'phrul can rnams kyi mchog ni dga' ba can zhes bya'o// 'dus pa dang po la ni nyan thos drug 'bum nyi khri'o// gnyis pa la ni drug 'bum chig khri'o// gsum pa la ni drug 'bum mo// sku tshe'i tshad ni lo lnga brgya'o// dam pa'i chos ni lo bzhi khri brgyad stong gi bar du gnas so// sku gdung ni rgyas par 'gyur ro// de bzhin gshegs pa nyi ma'i snying po skye ba'i yul ni grong khyer me tog can zhes bya'o// rigs ni bram ze'o// 'od ni dpag tshad nyis brgya'o// yab ni 'byor ldan zhes bya'o// yum ni me tog ces bya'o// sras ni skar mkhan zhes bya'o// rim gro pa ni ye shes bla ma zhes bya'o// shes rab can rnams kyi mchog ni shes rab sde zhes bya'o// rdzu 'phrul can rnams kyi mchog ni rdo rje'i sde zhes bya'o// 'dus pa dang po la ni nyan thos kyi dge slong 'bum mo// gnyis pa la ni ther 'bum mo// 'dus pa gsum pa la ni nyan thos dkrigs phrag brgyad do// bzhi pa la ni sa ya phrag dgu'o// sku tshe'i tshad ni lo dung phyur phrag bdun no// dam pa'i chos ni lo dung phyur phrag gsum gyi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa zla ba skye ba'i yul ni rin chen mchog ces bya'o// rigs ni rgyal rigs so// 'od ni dpag tshad brgyad do// yab ni tsam pa'i mig ces bya'o// yum ni sman ces bya'o// sras ni nab so zhes bya'o// rim gro pa ni shin tu 'jigs med ces bya'o// shes rab can rnams kyi mchog ni shes rab bla ma zhes bya'o// rdzu 'phrul can rnams kyi mchog ni chos 'phags zhes bya'o// 'dus pa dang po la ni nyan thos bye ba brgya phrag bcu gnyis so// gnyis pa la ni bye ba brgya phrag bcu bzhi'o// 'dus pa gsum pa la ni nyan thos bye ba brgya phrag brgyad do// bzhi pa la ni nyan thos bye ba brgya phrag nyi shu'o// sku tshe'i tshad ni lo drug stong ngo // dam pa'i chos ni lo khri chig stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa 'od 'phro skye ba'i yul ni grong khyer rdul zhes bya'o// rigs ni rgyal rigs so// 'od ni dpag tshad drug cu'o// yab ni bsod nams phung po zhes bya'o// yum ni chos kyi blo gros ma zhes bya'o// sras ni tsam pa'i mchog ces bya'o// rim gro pa ni shin tu spobs pa zhes bya'o// shes rab can rnams kyi mchog ni 'brug sgra zhes bya'o// rdzu 'phrul can rnams kyi mchog ni ye shes bla ma zhes bya'o// 'dus pa dang po la ni nyan thos sa ya phrag bdun no// gnyis pa la ni sa ya phrag brgyad do// gsum pa la ni sa ya phrag dgu'o// sku tshe'i tshad ni lo 'bum mo// dam pa'i chos ni lo sum 'bum gyi bar du gnas so// sku gdung ni rgyas par 'gyur ro// de bzhin gshegs pa 'od bzang skye ba'i yul ni grong khyer skar 'od ces bya'o// rigs ni bram ze'o// 'od ni dpag tshad bcu gsum mo// yab ni nyi ma'i mthu zhes bya'o// yum ni zla ldan ma zhes bya'o// sras ni dbang phyug chen po zhes bya'o// rim gro pa ni stobs brtan zhes bya'o// shes rab can rnams kyi mchog ni ye shes byin zhes bya'o// rdzu 'phrul can rnams kyi mchog ni lus mdangs can zhes bya'o// 'dus pa dang po la ni nyan thos ther 'bum phrag lnga'o// gnyis pa la ni dung phyur phrag bzhi'o// gsum pa la ni dung phyur phrag gsum dang bye ba phrag lnga'o// sku tshe'i tshad ni lo brgyad khri lnga stong ngo // dam pa'i chos ni lo bzhi khri'i bar du gnas so// sku gdung ni rgyas par 'gyur ro// de bzhin gshegs pa mya ngan med skye ba'i yul ni grong khyer shes rab byin zhes bya'o// rigs ni rgyal rigs so// 'od ni dpag tshad brgyad do// yab ni me tog byin zhes bya'o// yum ni chos can ma zhes bya'o// sras ni 'od sbyin zhes bya'o// rim gro pa ni dga' dbyangs zhes bya'o// shes rab can rnams kyi mchog ni lhun po brtsegs pa zhes bya'o// rdzu 'phrul can rnams kyi mchog ni rgyal bas byin zhes bya'o// 'dus pa dang po la ni nyan thos nyi khri'o// gnyis pa la ni khri'o// 'dus pa gsum pa la ni dgu 'bum lnga khri'o// sku tshe'i tshad ni lo stong ngo // dam pa'i chos ni lo sum 'bum gyi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa skar rgyal skye ba'i yul ni grong khyer tsam pa'i mchog ces bya'o// rigs ni bram ze'o// 'od ni dpag tshad brgyad do// yab ni lha bzang zhes bya'o// yum ni sbyin dga' zhes bya'o// sras ni glog gi 'od ces bya'o// rim gro pa ni mthong dga' zhes bya'o// shes rab can rnams kyi mchog ni ye shes bla ma zhes bya'o// rdzu 'phrul can rnams kyi mchog ni 'jig rten bla ma zhes bya'o// 'dus pa dang po la ni nyan thos dung phyur phrag brgyad do// gnyis pa la ni dung phyur phrag bdun dang bye ba phrag brgyad do// gsum pa la ni dung phyur phrag bdun no// sku tshe'i tshad ni lo sum khri nyis stong ngo // dam pa'i chos ni lo bdun khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa rab gsal skye ba'i yul ni gling ldan zhes bya'o// rigs ni bram ze'o// 'od ni stong gi 'jig rten gyi khams tsam mo// yab ni chos 'phags zhes bya'o// yum ni pad ma can zhes bya'o// sras ni zla rkang zhes bya'o// rim gro pa ni grags pa'i dbyangs zhes bya'o// shes rab can rnams kyi mchog ni bsod nams dpal zhes bya'o// rdzu 'phrul can rnams kyi mchog ni rdo rje byin zhes bya'o// 'dus pa dang po la ni nyan thos dung phyur phrag gcig dang bye ba phrag drug go// gnyis pa la ni dung phyur phrag gcig dang bye ba phrag bdun no// gsum pa la ni dung phyur phrag gcig dang bye ba phrag brgyad do// sku tshe'i tshad ni lo khri bzhi stong ngo // dam pa'i chos ni lo nyi khri chig stong gi bar du gnas so// sku gdung ni rgyas par 'gyur ro// de bzhin gshegs pa phreng thogs skye ba'i yul ni grong khyer bsod nams kyi 'byung gnas zhes bya'o// rigs ni rgyal rigs so// 'od ni dpag tshad brgyad cu'o// yab ni pad ma dkar po zhes bya'o// yum ni yon tan byin zhes bya'o// sras ni dpal gyi bsod nams zhes bya'o// rim gro pa ni gzugs bzang zhes bya'o// shes rab can rnams kyi mchog ni sgron ma mtha' yas zhes bya'o// rdzu 'phrul can rnams kyi mchog ni tshogs can rgyal po zhes bya'o// 'dus pa dang po la ni nyan thos dgra bcom pa dung phyur phrag dgu'o// gnyis pa la ni dung phyur phrag dgu dang bye ba phrag dgu'o// gsum pa la ni dung phyur phrag brgyad dang bye ba phrag brgyad do// sku tshe'i tshad ni lo bdun khri'o// dam pa'i chos ni lo bye ba'i bar du gnas so// sku gdung ni rgyas par 'gyur ro// de bzhin gshegs pa yon tan 'od skye ba'i yul ni grong khyer ud pa la zhes bya'o// rigs ni rgyal rigs so// 'od ni dpag tshad drug cu'o// yab ni snang ldan zhes bya'o// yum ni bsod nams phung po zhes bya'o// sras ni chos spobs zhes bya'o// rim gro pa ni bsod nams mchod 'os zhes bya'o// shes rab can rnams kyi mchog ni bai dUr+ya'i snying po zhes bya'o// rdzu 'phrul can rnams kyi mchog ni sas byin zhes bya'o// 'dus pa dang po la ni nyan thos bye ba brgya phrag bcu drug go// gnyis pa la ni bye ba brgya phrag bcu gnyis so// gsum pa la ni bye ba brgya phrag brgyad do// sku tshe'i tshad ni lo sum stong ngo // dam pa'i chos ni lo bye ba'i bar du gnas so// sku gdung ni rgyas par 'gyur ro// de bzhin gshegs pa don gzigs skye ba'i yul ni grong khyer snying po'i mchog ces bya'o// rigs ni bram ze'o// 'od ni dpag tshad drug cu rtsa gnyis so// yab ni yul 'khor zla ba zhes bya'o// yum ni lha dga' zhes bya'o// sras ni yon tan grags pa zhes bya'o// rim gro pa ni tshangs pa'i nga ro zhes bya'o// shes rab can rnams kyi mchog ni zla ba'i blo zhes bya'o// rdzu 'phrul can rnams kyi mchog ni rgyal bas byin zhes bya'o// 'dus pa dang po la ni dgra bcom pa drug 'bum nyi khri'o// gnyis pa la ni bdun 'bum mo// gsum pa la ni brgyad 'bum mo// sku tshe'i tshad ni lo brgya'o// dam pa'i chos ni lo dung phyur gyi bar du gnas so// sku gdung ni rgyas par 'gyur ro// de bzhin gshegs pa mar me skye ba'i yul ni grong khyer rin chen mdzes pa zhes bya'o// rigs ni rgyal rigs so// 'od ni dpag tshad lnga bcu'o// yab ni rin chen so zhes bya'o// yum ni skar mdog ces bya'o// sras ni rin chen snying po zhes bya'o// rim gro pa ni blo gsal zhes bya'o// shes rab can rnams kyi mchog ni thub med ces bya'o// rdzu 'phrul can rnams kyi mchog ni stobs can zhes bya'o// 'dus pa dang po la ni nyan thos bdun 'bum mo// gnyis pa la ni dgu 'bum mo// gsum pa la ni sa ya'o// sku tshe'i tshad ni lo lnga khri'o// dam pa'i chos ni lo nyis 'bum gyi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa mthu ldan skye ba'i yul ni grong khyer gzi brjid 'od ces bya'o// rigs ni bram ze'o// 'od ni dpag tshad gcig go// yab ni legs byin zhes bya'o// yum ni yid ldan legs mo zhes bya'o// sras ni rgyal ba'i bshes gnyen zhes bya'o// rim gro pa ni seng ge'i stobs zhes bya'o// shes rab can rnams kyi mchog ni mya ngan med byin zhes bya'o// rdzu 'phrul can rnams kyi mchog ni ri brtsegs zhes bya'o// 'dus pa dang po la ni nyan thos bye ba phrag gsum mo// gnyis pa la ni ther 'bum phrag gnyis so// gsum pa la ni ther 'bum mo// sku tshe'i tshad ni lo bzhi khri'o// dam pa'i chos ni lo dgu khri'i bar du gnas so// sku gdung ni rgyas par 'gyur ro// de bzhin gshegs pa sman pa skye ba'i yul ni brtul zhugs grub pa zhes bya'o// rigs ni bram ze'o// 'od ni dpag tshad bdun cu rtsa bdun no// yab ni 'dun pa zhes bya'o// yum ni 'dzam bu'i mchog ces bya'o// sras ni dpas byin zhes bya'o// rim gro pa ni zla dga' zhes bya'o// shes rab can rnams kyi mchog ni rgya mtsho zhes bya'o// rdzu 'phrul can rnams kyi mchog ni glang po'i stobs zhes bya'o// 'dus pa dang po la ni nyan thos sa ya phrag gnyis dang 'bum phrag gsum mo// gnyis pa la ni sa ya phrag gnyis dang 'bum phrag lnga'o// gsum pa la ni sa ya phrag gnyis dang 'bum phrag brgyad do// sku tshe'i tshad ni lo bdun khri'o// dam pa'i chos ni lo sa ya phrag gnyis dang 'bum phrag lnga'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa des pa skye ba'i yul ni grong khyer legs 'byor ces bya'o// rigs ni bram ze'o// 'od ni dpag tshad bcu'o// yab ni dbyig mchog ces bya'o// yum ni zla 'od ces bya'o// sras ni chos kyi dbang phyug ces bya'o// rim gro pa ni 'jig rten dga' ba zhes bya'o// shes rab can rnams kyi mchog ni 'brug sgra zhes bya'o// rdzu 'phrul can rnams kyi mchog ni me tog byin zhes bya'o// 'dus pa dang po la ni nyan thos dung phyur phrag gsum mo// gnyis pa la ni dung phyur phrag gnyis dang bye ba phrag brgyad do// gsum pa la ni dung phyur phrag gnyis dang bye ba phrag bdun no// sku tshe'i tshad ni lo sum khri drug stong ngo // dam pa'i chos ni lo stong gi bar du gnas so// sku gdung ni rgyas par 'gyur ro// de bzhin gshegs pa mdzod spu skye ba'i yul ni grong khyer gzi brjid gsal ba zhes bya'o// rigs ni bram ze'o// 'od ni dpag tshad brgya tsam mo// yab ni tshogs can gyi rgyal po zhes bya'o// yum ni skal ldan dga' zhes bya'o// sras ni lhun po sbyin zhes bya'o// rim gro pa ni lha'i zla ba zhes bya'o// shes rab can rnams kyi mchog ni ye shes dga' zhes bya'o// rdzu 'phrul can rnams kyi mchog ni lhas mchod ces bya'o// 'dus pa dang po la ni nyan thos dung phyur phrag drug dang bye ba phrag gnyis so// gnyis pa la ni dung phyur phrag drug dang bye ba phrag gcig go// gsum pa la ni dung phyur phrag drug go// sku tshe'i tshad ni lo lnga khri'o// dam pa'i chos ni lo bdun khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa brtan ldan skye ba'i yul ni bsod nams sgra sgrogs zhes bya'o// rigs ni bram ze'o// 'od ni dpag tshad gcig go// yab ni sa la'i rgyal po zhes bya'o// yum ni skyes bu bzang dga' zhes bya'o// sras ni srid sbyin zhes bya'o// rim gro pa ni dpal stobs zhes bya'o// shes rab can rnams kyi mchog ni zla ba'i tog ces bya'o// rdzu 'phrul can rnams kyi mchog ni yon tan 'od ces bya'o// 'dus pa dang po la ni nyan thos 'bum mo// gnyis pa la ni sa ya phrag dgu'o// 'dus pa gsum pa la ni sa ya phrag brgyad do// sku tshe'i tshad ni lo khri nyis stong ngo // dam pa'i chos ni lo nyi khri brgyad stong gi bar du gnas so// sku gdung ni rgyas par 'gyur ro// de bzhin gshegs pa lha'i dpal skye ba'i yul ni rin chen ldan pa zhes bya'o// rigs ni rgyal rigs so// 'od ni dpag tshad bcu gnyis so// yab ni sbrang rtsi'i snod ces bya'o// yum ni chos can ma zhes bya'o// sras ni dga' ba'i tog ces bya'o// rim gro pa ni brtson 'grus brtan zhes bya'o// shes rab can rnams kyi mchog ni sa sbyin zhes bya'o// rdzu 'phrul can rnams kyi mchog ni zla stobs can zhes bya'o// 'dus pa ni lan cig ste/ nyan thos ther 'bum phrag gcig go// sku tshe'i tshad ni lo brgya'o// dam pa'i chos ni lo bye ba'i bar du gnas so// sku gdung ni rgyas par 'gyur ro// de bzhin gshegs pa gdul dka' skye ba'i yul ni sbyor grub ces bya'o// rigs ni rgyal rigs so// 'od ni dpag tshad bye ba'o// yab ni sgra gcan lha zhes bya'o// yum ni bsod nams can zhes bya'o// sras ni zla sbed ces bya'o// rim gro pa ni bden dga' zhes bya'o// shes rab can rnams kyi mchog ni rin chen dam pa zhes bya'o// rdzu 'phrul can rnams kyi mchog ni 'brug sgra zhes bya'o// 'dus pa dang po la ni nyan thos sum 'bum mo// gnyis pa la ni lnga 'bum mo// gsum pa la ni brgyad 'bum mo// sku tshe'i tshad ni lo bye ba phrag brgyad do// dam pa'i chos ni lo dung phyur phrag gcig dang bye ba phrag brgyad kyi bar du gnas so// sku gdung ni rgyas par 'gyur ro// de bzhin gshegs pa yon tan rgyal mtshan skye ba'i yul ni zla ldan zhes bya'o// rigs ni bram ze'i rigs so// 'od ni dpag tshad lnga'o// yab ni skar rgyal bshes gnyen zhes bya'o// yum ni nor lhas byin zhes bya'o// sras ni rdo rje'i sde zhes bya'o// rim gro pa ni rin chen dga' zhes bya'o// shes rab can rnams kyi mchog ni nyi ma'i snying po zhes bya'o// rdzu 'phrul can rnams kyi mchog ni kha lo sgyur zhes bya'o// 'dus pa dang po la ni nyan thos 'bum phrag sum khri'o// gnyis pa la ni 'bum phrag lnga khri'o// 'dus pa gsum pa la ni nyan thos 'bum phrag drug khri'o// sku tshe'i tshad ni lo bye ba'o// dam pa'i chos ni lo bye ba phrag gsum gyi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa sgra gcan skye ba'i yul ni rin po che'i 'od ces bya'o// rigs ni rgyal rigs so// 'od ni dpag tshad bdun cu rtsa drug go// yab ni mthu rtsal stobs zhes bya'o// yum ni zil mi non ces bya'o// sras ni zla 'od ces bya'o// rim gro pa ni bai dUr+ya'i snying po zhes bya'o// shes rab can rnams kyi mchog ni stobs lha zhes bya'o// rdzu 'phrul can rnams kyi mchog ni dga' sred ces bya'o// sku tshe'i tshad ni lo 'bum mo// dam pa'i chos ni lo lnga 'bum gyi bar du gnas so// de bzhin gshegs pa bzhi bcu po de dag gis sangs rgyas kyi phrin las mdzad pa ji snyed pa de snyed cig ni de bzhin gshegs pa 'dis sems can rnams grol bar mdzad par 'gyur ro// de lta bas na 'di'i 'dus pa rnams kyang ma smos so// sa gzhi chen po yang rin po che bdun gyi rang bzhin du 'gyur ro// rin po che'i shing dang gos byung ba'i shing gis kyang rgyas par 'gyur ro// sems can rnams ni rdzus te 'byung bar 'gyur ro// ngan song gsum yang gtan 'byung bar mi 'gyur ro// // 'phags pa bskal pa bzang po pa zhes bya ba theg pa chen po'i mdo/ bam po bcu pa/ de bzhin gshegs pa tshogs can skye ba'i yul ni mdzes ldan 'gro zhes bya'o// rigs ni bram ze'o// 'od ni dpag tshad phyed do// yab ni rin chen bla ma zhes bya'o// yum ni rin chen 'od ces bya'o// sras ni sa 'dzin ces bya'o// rim gro pa ni yid zhi zhes bya'o// shes rab can rnams kyi mchog ni khrung khrung nga ro zhes bya'o// rdzu 'phrul can rnams kyi mchog ni don grub ces bya'o// 'dus pa ni lan cig ste nyan thos 'bum 'byung bar 'gyur ro// sku tshe'i tshad ni lo sum khri'o// dam pa'i chos ni lo bdun khri'i bar du gnas so// sku gdung ni rgyas par 'gyur ro// de bzhin gshegs pa tshangs pa'i dbyangs skye ba'i yul ni gzi brjid 'od ces bya'o// rigs ni bram ze'o// 'od ni dpag tshad brgyad cu'o// yab ni tshangs pa'i bla ma zhes bya'o// yum ni bde ldan ma zhes bya'o// sras ni bsod nams gzi brjid 'od ces bya'o// rim gro pa ni pad ma'i mig ces bya'o// shes rab can rnams kyi mchog ni gser mdog ces bya'o// rdzu 'phrul can rnams kyi mchog ni glog sbyin zhes bya'o// 'dus pa dang po la ni dgra bcom pa dung phyur phrag brgyad dang bye ba phrag drug go// gnyis pa la ni dung phyur phrag dgu'o// gsum pa la ni ther 'bum mo// sku tshe'i tshad ni lo dgu khri'o// dam pa'i chos ni lo sum stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa tshigs brtan skye ba'i yul ni me tog rgyas pa zhes bya'o// rigs ni rgyal rigs so// 'od ni dpag tshad drug cu'o// yab ni bsod nams dga' zhes bya'o// yum ni skyid ldan ma zhes bya'o// sras ni dus rig sbyin zhes bya'o// rim gro pa ni don spyad ces bya'o// shes rab can rnams kyi mchog ni zla mchog ces bya'o// rdzu 'phrul can rnams kyi mchog ni gser mchog ces bya'o// 'dus pa dang po la ni dgra bcom pa bye ba stong phrag bdun cu'o// gnyis pa la ni bye ba stong phrag bdun cu rtsa brgyad do// gsum pa la ni bye ba stong phrag brgyad cu'o// sku tshe'i tshad ni lo lnga khri lnga stong ngo // dam pa'i chos ni lo bzhi khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa mi 'gying ba skye ba'i yul ni 'gro dga' zhes bya'o// rigs ni bram ze'o// 'od ni dpag tshad bcu'o// yab ni rgya mtsho zhes bya'o// yum ni drang srong byin zhes bya'o// sras ni mig sdug ces bya'o// rim gro pa ni skye dbang zhes bya'o// shes rab can rnams kyi mchog ni don legs bsams zhes bya'o// rdzu 'phrul can rnams kyi mchog ni bden tshig can zhes bya'o// 'dus pa dang po la ni dgra bcom pa bdun khri brgyad stong ngo // gnyis pa la ni bdun khri drug stong ngo // gsum pa la ni bdun khri lnga stong ngo // sku tshe'i tshad ni lo stong phrag brgyad khri'o// dam pa'i chos ni lo brgyad khri'i bar du gnas so// sku gdung ni rgyas par 'gyur ro// de bzhin gshegs pa 'od mdzad skye ba'i yul ni gser gyi 'od ces bya'o// rigs ni rgyal rigs so// 'od ni stong gsum gyi stong chen po'i 'jig rten gyi khams tsam mo// yab ni 'od zer can zhes bya'o// yum ni rin chen byin zhes bya'o// sras ni yon tan rin po che zhes bya'o// rim gro pa ni me tog zla ba zhes bya'o// shes rab can rnams kyi mchog ni rnam par grags pa'i sgra zhes bya'o// rdzu 'phrul can rnams kyi mchog ni gzungs kyi dbang phyug rgyal po zhes bya'o// 'dus pa dang po la ni nyan thos bye ba 'bum phrag lnga bcu'o// gnyis pa la ni bye ba 'bum phrag bzhi bcu'o// gsum pa la ni bye ba 'bum phrag sum cu'o// sku tshe'i tshad ni lo bye ba phrag lnga'o// dam pa'i chos ni lo ther 'bum phrag bdun gyi bar du gnas so// sku gdung ni rgyas par 'gyur ro// de bzhin gshegs pa lhun chen skye ba'i yul ni rin po che bkod pa zhes bya'o// rigs ni bram ze'o// 'od ni dpag tshad brgyad cu'o// yab ni zla ba'i gzi brjid ces bya'o// yum ni nyi mas byin zhes bya'o// sras ni zla gdugs zhes bya'o// rim gro pa ni rin chen mchog ces bya'o// shes rab can rnams kyi mchog ni blo zhes bya'o// rdzu 'phrul can rnams kyi mchog ni rgyal dga' zhes bya'o// 'dus pa dang po la ni dgra bcom pa dung phyur phrag bdun no// gnyis pa la ni dung phyur phrag brgyad do// gsum pa la ni dung phyur phrag dgu'o// sku tshe'i tshad ni lo brgyad stong ngo // dam pa'i chos ni lo sum khri nyis stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa rdo rje skye ba'i yul ni shin tu rnam par phye ba'i gzi brjid ces bya'o// rigs ni rgyal rigs so// 'od ni dpag tshad bcu drug go// yab ni nor bu'i 'od ces bya'o// yum ni ud pa la'i mig ces bya'o// sras ni 'tsho byed ces bya'o// rim gro pa ni rgya mtsho zhes bya'o// shes rab can rnams kyi mchog ni drag shul sbyin zhes bya'o// rdzu 'phrul can rnams kyi mchog ni grogs mchog ces bya'o// 'dus pa dang po la ni nyan thos dgra bcom pa ther 'bum phrag bzhi'o// gnyis pa la ni ther 'bum phrag gsum mo// gsum pa la ni ther 'bum phrag gnyis so// sku tshe'i tshad ni lo 'bum mo// dam pa'i chos ni lo sum khri'i bar du gnas so// sku gdung ni rgyas par 'gyur ro// de bzhin gshegs pa sdom pa can skye ba'i yul ni tsan dan can zhes bya'o// rigs ni bram ze'o// 'od ni dpag tshad brgyad cu'o// yab ni me tog ces bya'o// yum ni glog 'od ma zhes bya'o// sras ni rin chen phung po zhes bya'o// rim gro pa ni rin chen sems zhes bya'o// shes rab can rnams kyi mchog ni 'jigs med ces bya'o// rdzu 'phrul can rnams kyi mchog ni ri rgyal zhes bya'o// 'dus pa dang po la ni dgra bcom pa bdun 'bum mo// gnyis pa la ni drug 'bum mo// gsum pa la ni lnga 'bum mo// sku tshe'i tshad ni lo bye ba'o// dam pa'i chos ni lo bye ba phrag gnyis kyi bar du gnas so// sku gdung ni rgyas par 'gyur ro// de bzhin gshegs pa mi bsnyengs pa skye ba'i yul ni dgra 'joms zhes bya'o// rigs ni rgyal rigs so// 'od ni dpag tshad dgu bcu'o// yab ni 'od sbyin zhes bya'o// yum ni zla ldan ma zhes bya'o// sras ni zla ba'i bla ma zhes bya'o// rim gro pa ni zla ba zhes bya'o// shes rab can rnams kyi mchog ni tshogs can rgyal po zhes bya'o// rdzu 'phrul can rnams kyi mchog ni lhas byin zhes bya'o// 'dus pa dang po la ni dgra bcom pa brgyad 'bum mo// gnyis pa la ni bdun 'bum brgyad khri'o// gsum pa la ni bdun 'bum drug khri'o// sku tshe'i tshad ni lo 'bum mo// dam pa'i chos ni lo bye ba'i bar du gnas so// sku gdung ni rgyas par 'gyur ro// de bzhin gshegs pa rin chen skye ba'i yul ni mtshams brtan zhes bya'o// rigs ni bram ze'o// 'od ni dpag tshad 'bum mo// yab ni drang srong byin zhes bya'o// yum ni bsod nams byin zhes bya'o// sras ni sman gyi me tog ces bya'o// rim gro pa ni brtson 'grus byin zhes bya'o// shes rab can rnams kyi mchog ni thub med ces bya'o// rdzu 'phrul can rnams kyi mchog ni mthu brtan zhes bya'o// 'dus pa dang po la ni nyan thos dung phyur phrag bzhi'o// gnyis pa la ni dung phyur phrag gsum dang bye ba phrag brgyad do// gsum pa la ni dung phyur phrag gcig dang bye ba phrag drug go// sku tshe'i tshad ni lo khri brgyad stong ngo // dam pa'i chos ni lo bdun khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa pad ma'i spyan skye ba'i yul ni yul 'khor me tog ces bya'o// rigs ni rgyal rigs so// 'od ni dpag tshad sum cu rtsa gnyis so// yab ni me tog bla ma zhes bya'o// yum ni gzugs ldan ma zhes bya'o// sras ni lha dga' zhes bya'o// rim gro pa ni mya ngan med pa'i me tog ces bya'o// shes rab can rnams kyi mchog ni shes rab 'od ces bya'o// rdzu 'phrul can rnams kyi mchog ni tshogs can byin zhes bya'o// 'dus pa dang po la ni dgra bcom pa dung phyur phrag bdun no// gnyis pa la ni dung phyur phrag gsum dang bye ba phrag lnga'o// gsum pa la ni dung phyur phrag bzhi'o// sku tshe'i tshad ni lo khri brgyad stong ngo // dam pa'i chos ni lo lnga khri drug stong gi bar du gnas so// sku gdung ni rgyas par 'gyur ro// de bzhin gshegs pa stobs sde skye ba'i yul ni bzang mchog ces bya'o// rigs ni rgyal rigs so// 'od ni dpag tshad drug go// yab ni stobs lha zhes bya'o// yum ni bde sbyin ma zhes bya'o// sras ni bsod nams 'od zer zhes bya'o// rim gro pa ni chos srung zhes bya'o// shes rab can rnams kyi mchog ni rgyal ba'i rgyal po zhes bya'o// rdzu 'phrul can rnams kyi mchog ni shin tu bde ba zhes bya'o// 'dus pa dang po la ni dgra bcom pa drug khri'o// gnyis pa la ni lnga khri brgyad stong ngo // gsum pa la ni lnga khri bdun stong ngo // sku tshe'i tshad ni lo khri drug stong ngo // dam pa'i chos ni lo brgyad stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa me tog 'od zer skye ba'i yul ni zla ba me tog bzang po zhes bya'o// rigs ni bram ze'o// 'od ni dpag tshad bdun cu rtsa brgyad do// yab ni sdug mthong zhes bya'o// yum ni rgyu skar ldan zhes bya'o// sras ni chos brtan zhes bya'o// rim gro pa ni byang chub ces bya'o// shes rab can rnams kyi mchog ni don gyi blo gros zhes bya'o// rdzu 'phrul can rnams kyi mchog ni zla ba'i rgyal mtshan zhes bya'o// 'dus pa dang po la ni dgra bcom pa dung phyur phrag gsum mo// gnyis pa la ni dung phyur phrag gsum dang bye ba phrag gnyis so// gsum pa la ni dung phyur phrag gsum dang bye ba phrag gnyis so// sku tshe'i tshad ni lo nyi khri nyis stong ngo // dam pa'i chos ni lo lnga khri'i bar du gnas so// sku gdung ni rgyas par 'gyur ro// de bzhin gshegs pa ye shes dgyes skye ba'i yul ni nor mchog ces bya'o// rigs ni rgyal rigs so// 'od ni dpag tshad brgyad do// yab ni dge ba zhes bya'o// yum ni dpal bzang mo zhes bya'o// sras ni lhas sbed ces bya'o// rim gro pa ni phan 'dod ces bya'o// shes rab can rnams kyi mchog ni zla gdugs zhes bya'o// rdzu 'phrul can rnams kyi mchog ni tsam pa ka zhes bya'o// 'dus pa dang po la ni dgra bcom pa ther 'bum phrag dgu'o// gnyis pa la ni ther 'bum phrag brgyad do// gsum pa la ni ther 'bum phrag bdun no// sku tshe'i tshad ni lo 'bum mo// dam pa'i chos ni lo lnga khri bdun stong gi bar du gnas so// sku gdung ni rgyas par 'gyur ro// de bzhin gshegs pa gzi chen skye ba'i yul ni mchod sbyin 'byor ldan zhes bya'o// rigs ni bram ze'o// 'od ni dpag tshad lnga'o// yab ni rin po che'i mdzod ces bya'o// yum ni gzi ldan ma zhes bya'o// sras ni 'od zer bla ma zhes bya'o// rim gro pa ni lag zhes bya'o// shes rab can rnams kyi mchog ni me 'od ces bya'o// rdzu 'phrul can rnams kyi mchog ni pad ma'i snying po zhes bya'o// 'dus pa dang po la ni dgra bcom pa bdun khri'o// gnyis pa la ni bdun khri lnga stong ngo // gsum pa la ni brgyad khri'o// sku tshe'i tshad ni lo lnga 'bum mo// dam pa'i chos ni lo nyi khri chig stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa tshangs pa skye ba'i yul ni gser mdog can ces bya'o// rigs ni bram ze'o// 'od ni dpag tshad gsum mo// yab ni mya ngan med dga' zhes bya'o// yum ni tsan dan can zhes bya'o// sras ni rgyal ba'i sde zhes bya'o// rim gro pa ni dgra 'dul zhes bya'o// shes rab can rnams kyi mchog ni lha bdag ces bya'o// rdzu 'phrul can rnams kyi mchog ni gtsug gi rdo rje zhes bya'o// 'dus pa ni lan cig tu zad de dgra bcom pa bye ba phrag brgyad do// sku tshe'i tshad ni lo khri nyis stong ngo // dam pa'i chos ni lo khri bzhi stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa 'od dpag med skye ba'i yul ni nyams dga' zhes bya'o// rigs ni rgyal rigs so// 'od ni dpag tshad bdun cu rtsa drug go// yab ni dbyangs kyi dbang phyug 'od ces bya'o// yum ni zla 'od ces bya'o// sras ni dga' ldan zhes bya'o// rim gro pa ni dga' sde zhes bya'o// shes rab can rnams kyi mchog ni dag pa'i dbang phyug ces bya'o// rdzu 'phrul can rnams kyi mchog ni glog 'od ces bya'o// 'dus pa dang po la ni dgra bcom pa ther 'bum phrag gnyis so// gnyis pa la ni ther 'bum phrag bzhi'o// gsum pa la ni ther 'bum phrag drug go// sku tshe'i tshad ni lo brgyad khri'o// dam pa'i chos kyang lo brgyad khri'i bar du gnas so// sku gdung ni rgyas par 'gyur ro// de bzhin gshegs pa klus sbyin skye ba'i yul ni rin po che sna tshogs zhes bya'o// rigs ni rgyal rigs so// 'od ni dpag tshad phyed do// yab ni rgyal bas 'dzin ces bya'o// yum ni mchog ldan ma zhes bya'o// sras ni bsod nams stobs zhes bya'o// rim gro pa ni rin chen sgron ma zhes bya'o// shes rab can rnams kyi mchog ni tsam pa ka'i mchog ces bya'o// rdzu 'phrul can rnams kyi mchog ni lha mi zhes bya'o// 'dus pa dang po la ni nyan thos brgyad khri'o// gnyis pa la ni bdun khri brgyad stong ngo // gsum pa la ni bdun khri lnga stong ngo // sku tshe'i tshad ni lo bdun khri drug stong ngo // dam pa'i chos ni lo stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa brtan par gshegs skye ba'i yul ni bzang po'i mchog ces bya'o// rigs ni rgyal rigs so// 'od ni dpag tshad lnga brgya'o// yab ni seng ge'i mche ba zhes bya'o// yum ni sdong bu byin zhes bya'o// sras ni chos sgrogs zhes bya'o// rim gro pa ni legs sprul ces bya'o// shes rab can rnams kyi mchog ni rin chen byin zhes bya'o// rdzu 'phrul can rnams kyi mchog ni zlas byin zhes bya'o// 'dus pa dang po la ni nyan thos dgra bcom pa ther 'bum mo// gnyis pa la ni dung phyur phrag dgu dang bye ba phrag dgu'o// gsum pa la ni dung phyur phrag dgu dang bye ba phrag brgyad do// sku tshe'i tshad ni lo ther 'bum mo// dam pa'i chos ni lo bye ba phrag brgya lnga bcu'i bar du gnas so// sku gdung ni rgyas par 'gyur ro// de bzhin gshegs pa don yod mthong skye ba'i yul ni gsal ba can zhes bya'o// rigs ni rgyal rigs so// 'od ni 'dom gang ngo // yab ni dge bas byin zhes bya'o// yum ni sbrang rtsi'i mig ces bya'o// sras ni skar mdog ces bya'o// rim gro pa ni 'dzam bu'i chu klung zhes bya'o// shes rab can rnams kyi mchog ni bshes gnyen snying po zhes bya'o// rdzu 'phrul can rnams kyi mchog ni drang srong byin zhes bya'o// 'dus pa dang po la ni nyan thos dung phyur phrag dgu dang bye ba phrag drug go// gnyis pa la ni dung phyur phrag dgu dang bye ba phrag brgyad do// gsum pa la ni ther 'bum mo// sku tshe'i tshad ni lo brgya'o// dam pa'i chos ni lo stong gi bar du gnas so// sku gdung ni rgyas par 'gyur ro// de bzhin gshegs pa brtson 'grus sbyin skye ba'i yul ni tsam pa zhes bya'o// rigs ni bram ze'o// 'od ni dpag tshad gcig go// yab ni ye shes bzang po zhes bya'o// yum ni dpal byin ma zhes bya'o// sras ni mya ngan med lha zhes bya'o// rim gro pa ni mchod pa'i rgyan zhes bya'o// shes rab can rnams kyi mchog ni dmigs med mchog ces bya'o// rdzu 'phrul can rnams kyi mchog ni zla ba'i dpal zhes bya'o// 'dus pa ni lan cig ste dgra bcom pa brgyad 'bum mo// sku tshe'i tshad ni lo stong ngo // dam pa'i chos ni lo sum stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa bzang skyong skye ba'i yul ni dga' ba rab sbyin zhes bya'o// rigs ni rgyal rigs so// 'od ni dpag tshad bcu'o// yab ni rin chen skar rgyal zhes bya'o// yum ni bsod nams can zhes bya'o// sras ni stag sbyin zhes bya'o// rim gro pa ni ri mchog ces bya'o// shes rab can rnams kyi mchog ni ye shes khyab bdag ces bya'o// rdzu 'phrul can rnams kyi mchog ni blo gros rgya mtsho zhes bya'o// 'dus pa ni lan cig ste/ dgra bcom pa dbang thob pa ther 'bum phrag gcig dang dung phyur phrag brgyad do// sku tshe'i tshad ni lo nyis stong ngo // dam pa'i chos ni lo nyi khri chig stong gi bar du gnas so// sku gdung ni rgyas par 'gyur ro// de bzhin gshegs pa dga' bo skye ba'i yul ni 'byor ldan zhes bya'o// rigs ni bram ze'o// 'od ni dpag tshad bzhi bcu'o// yab ni tshangs lha zhes bya'o// yum ni dpal rgyal zhes bya'o// sras ni gzi brjid chen po zhes bya'o// rim gro pa ni bde stobs 'gro zhes bya'o// shes rab can rnams kyi mchog ni bsod nams lag ces bya'o// rdzu 'phrul can rnams kyi mchog ni dga' ba'i mig ces bya'o// 'dus pa dang po la ni nyan thos dung phyur phrag bdun dang bye ba phrag gsum mo// gnyis pa la ni dung phyur phrag bdun dang bye ba phrag gnyis so// gsum pa la ni dung phyur phrag bdun dang bye ba phrag gcig go// sku tshe'i tshad ni lo brgyad khri bzhi stong ngo // dam pa'i chos ni lo dgu khri'i bar du gnas so// sku gdung ni rgyas par 'gyur ro// de bzhin gshegs pa 'chi med skye ba'i yul ni rdzu 'phrul gzi brjid ces bya'o// rigs ni rgyal rigs so// 'od ni dpag tshad bdun cu'o// yab ni sman pa'i rgyal po zhes bya'o// yum ni rgyu skar dpal zhes bya'o// sras ni me tog lha zhes bya'o// rim gro pa ni mi pham stobs zhes bya'o// shes rab can rnams kyi mchog ni grags pa mtha' yas zhes bya'o// rdzu 'phrul can rnams kyi mchog ni mthu rtsal dpa' bo zhes bya'o// 'dus pa dang po la ni nyan thos dung phyur phrag drug go// gnyis pa la ni dung phyur phrag lnga dang bye ba phrag brgyad do// gsum pa la ni dung phyur phrag lnga dang bye ba phrag bdun no// sku tshe'i tshad ni lo nyi khri chig stong ngo // dam pa'i chos ni lo dgu khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa seng ge'i rgyal mtshan skye ba'i yul ni mdangs thob ces bya'o// rigs ni rgyal rigs so// 'od ni dpag tshad dgu bcu'o// yab ni chos kyi rgyal mtshan zhes bya'o// yum ni bsod nams bshes gnyen zhes bya'o// sras ni phyug sbyin zhes bya'o// rim gro pa ni mchod pa zhes bya'o// shes rab can rnams kyi mchog ni sbyor bas byin zhes bya'o// rdzu 'phrul can rnams kyi mchog ni brtul zhugs mdzes zhes bya'o// 'dus pa dang po la ni nyan thos dung phyur phrag gnyis dang bye ba phrag gnyis so// gnyis pa la ni dung phyur phrag gnyis dang bye ba phrag gcig go// gsum pa la ni dung phyur phrag gnyis so// sku tshe'i tshad ni lo nyi khri brgyad stong ngo // dam pa'i chos ni lo brgyad khri'i bar du gnas so// sku gdung ni rgyas par 'gyur ro// de bzhin gshegs pa rgyal ba skye ba'i yul ni rin po che spyod pa zhes bya'o// rigs ni rgyal rigs so// 'od ni dpag tshad bcu'o// yab ni nyi ma'i gzi brjid ces bya'o// yum ni me tog mig ces bya'o// sras ni bden dga' zhes bya'o// rim gro pa ni chos can zhes bya'o// shes rab can rnams kyi mchog ni brtul zhugs bden zhes bya'o// rdzu 'phrul can rnams kyi mchog ni chos zhes bya'o// 'dus pa dang po la ni nyan thos dung phyur phrag gsum dang bye ba phrag drug go// gnyis pa la ni dung phyur phrag gsum dang bye ba phrag bdun no// gsum pa la ni dung phyur phrag gsum dang bye ba phrag brgyad do// sku tshe'i tshad ni lo brgyad khri'o// dam pa'i chos ni lo 'bum phrag brgyad cu'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa chos ldan skye ba'i yul ni lha dga' zhes bya'o// rigs ni bram ze'o// 'od ni dpag tshad bdun no// yab ni mi pham pa zhes bya'o// yum ni grags ldan ma zhes bya'o// sras ni skye dbang lha zhes bya'o// rim gro pa ni nyi mas byin zhes bya'o// shes rab can rnams kyi mchog ni shing rta chen po zhes bya'o// rdzu 'phrul can rnams kyi mchog ni sman sbyin zhes bya'o// 'dus pa dang po la ni nyan thos bye ba phrag brgyad do// gnyis pa la ni bye ba phrag bdun no// gsum pa la ni bye ba phrag brgyad do// sku tshe'i tshad ni lo bye ba'o// dam pa'i chos ni lo bye ba phrag gsum gyi bar du gnas so// sku gdung ni rgyas par 'gyur ro// de bzhin gshegs pa mchog tu dga' ba'i rgyal po skye ba'i yul ni 'gro don grub ces bya'o// rigs ni rgyal rigs so// 'od ni dpag tshad brgyad do// yab ni bla ma zhes bya'o// yum ni dpal 'dun ces bya'o// sras ni gser sbyin zhes bya'o// rim gro pa ni bshes gnyen bzang po zhes bya'o// shes rab can rnams kyi mchog ni rin chen mchog ces bya'o// rdzu 'phrul can rnams kyi mchog ni lha mdzes zhes bya'o// 'dus pa dang po la ni nyan thos dung phyur phrag bzhi'o// gnyis pa la ni dung phyur phrag gsum dang bye ba phrag brgyad do// gsum pa la ni dung phyur phrag gsum dang bye ba phrag bdun no// sku tshe'i tshad ni lo lnga khri'o// dam pa'i chos ni lo 'bum gyi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa kha lo sgyur skye ba'i yul ni rin po che'i mdzod ces bya'o// rigs ni rgyal rigs so// 'od ni dpag tshad gcig go// yab ni legs skyes zhes bya'o// yum ni rin chen zhes bya'o// sras ni bsod nams 'od ces bya'o// rim gro pa ni rgya mtsho'i mdzod ces bya'o// shes rab can rnams kyi mchog ni zla spyod ces bya'o// rdzu 'phrul can rnams kyi mchog ni mchog sbyin zhes bya'o// 'dus pa dang po la ni nyan thos dung phyur phrag dgu'o// gnyis pa la ni dung phyur phrag dgu dang bye ba phrag brgyad do// gsum pa la ni ther 'bum mo// sku tshe'i tshad ni lo bye ba'o// dam pa'i chos ni lo bye ba phrag gsum gyi bar du gnas so// sku gdung ni rgyas par 'gyur ro// de bzhin gshegs pa dgyes par gshegs pa skye ba'i yul ni 'jig rten mngon par dga' zhes bya'o// rigs ni bram ze'o// 'od ni dpag tshad gsum mo// yab ni zhi ba'i bran zhes bya'o// yum ni dga' ldan ma zhes bya'o// sras ni tshangs sbyin zhes bya'o// rim gro pa ni chos gtso zhes bya'o// shes rab can rnams kyi mchog ni dge mchog ces bya'o// rdzu 'phrul can rnams kyi mchog ni 'chi med byin zhes bya'o// 'dus pa dang po la ni nyan thos dung phyur phrag lnga'o// gnyis pa la ni dung phyur phrag bzhi dang bye ba phrag brgyad do// gsum pa la ni dung phyur phrag bzhi dang bye ba phrag drug go// sku tshe'i tshad ni lo 'bum mo// dam pa'i chos ni lo bye ba'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa chu lha skye ba'i yul ni yid zhes bya'o// rigs ni bram ze'o// 'od ni dpag tshad bzhi bcu'o// yab ni drang por dga' zhes bya'o// yum ni chos kyi blo gros ma zhes bya'o// sras ni zla ba'i bla ma zhes bya'o// rim gro pa ni tog gi gzi brjid ces bya'o// shes rab can rnams kyi mchog ni sgra dga' zhes bya'o// rdzu 'phrul can rnams kyi mchog ni mya ngan med pa zhes bya'o// 'dus pa dang po la ni nyan thos bye ba phrag bdun cu'o// gnyis pa la ni bye ba brgya phrag drug cu'o// gsum pa la ni bye ba brgya phrag lnga bcu'o// sku tshe'i tshad ni lo bzhi khri'o// dam pa'i chos ni lo nyi khri'i bar du gnas so// sku gdung ni rgyas par 'gyur ro// de bzhin gshegs pa yon tan yan lag skye ba'i yul ni spos ldan zhes bya'o// rigs ni rgyal rigs so// 'od ni dpag tshad dgu'o// yab ni mes byin zhes bya'o// yum ni gzi brjid phung po zhes bya'o// sras ni skar rgyal zhes bya'o// rim gro pa ni ud pa la zhes bya'o// shes rab can rnams kyi mchog ni dri med byin zhes bya'o// rdzu 'phrul can rnams kyi mchog ni dga' bas byin zhes bya'o// 'dus pa dang po la ni nyan thos dung phyur phrag gcig dang bye ba phrag bzhi'o// gnyis pa la ni dung phyur phrag gcig dang bye ba phrag drug go// gsum pa la ni dung phyur phrag gcig dang bye ba phrag brgyad do// sku tshe'i tshad ni lo nyi khri lnga stong ngo // dam pa'i chos ni lo lnga khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa spos kyi glang po skye ba'i yul ni bsod nams spos zhes bya'o// rigs ni rgyal rigs so// 'od ni dpag tshad sum cu rtsa gnyis so// yab ni spos dpal zhes bya'o// yum ni me tog phung po zhes bya'o// sras ni dga' ba'i 'od ces bya'o// rim gro pa ni bden pa'i tog ces bya'o// shes rab can rnams kyi mchog ni zla ba dga' ba zhes bya'o// rdzu 'phrul can rnams kyi mchog ni stobs thub ces bya'o// 'dus pa dang po la ni nyan thos dung phyur phrag drug dang bye ba phrag drug go// gnyis pa la ni dung phyur phrag drug dang bye ba phrag bzhi'o// gsum pa la ni dung phyur phrag drug dang bye ba phrag gnyis so// sku tshe'i tshad ni lo bdun khri'o// dam pa'i chos kyang lo bdun khri'i bar du gnas so// sku gdung ni rgyas par 'gyur ro// de bzhin gshegs pa rnam par gzigs skye ba'i yul ni tsam pa mchog ces bya'o// rigs ni bram ze'o// 'od ni dpag tshad brgya'o// yab ni gzugs byin zhes bya'o// yum ni rin chen 'phags ma zhes bya'o// sras ni skye ba po zhes bya'o// rim gro pa ni zla ba zhes bya'o// shes rab can rnams kyi mchog ni snang ba byin zhes bya'o// rdzu 'phrul can rnams kyi mchog ni blo gros sna tshogs zhes bya'o// 'dus pa dang po la ni nyan thos dung phyur phrag bdun no// gnyis pa la ni dung phyur phrag drug dang bye ba phrag brgyad do// gsum pa la ni dung phyur phrag drug dang bye ba phrag drug go// sku tshe'i tshad ni lo dung phyur phrag dgu'o// dam pa'i chos ni lo dung phyur phrag dgu dang bye ba phrag dgu'o// sku gdung ni rgyas par 'gyur ro// de bzhin gshegs pa 'brug sgra skye ba'i yul ni gnas dga' zhes bya'o// rigs ni bram ze'o// 'od ni dpag tshad bzhi bcu rtsa bzhi'o// yab ni glog mchog ces bya'o// yum ni gzi byin phung po zhes bya'o// sras ni chos can zhes bya'o// rim gro pa ni dgra 'dul zhes bya'o// shes rab can rnams kyi mchog ni zla ba'i snying po zhes bya'o// rdzu 'phrul can rnams kyi mchog ni mthu rtsal stobs zhes bya'o// 'dus pa dang po la ni nyan thos dung phyur phrag bdun no// gnyis pa la ni dung phyur phrag bdun dang bye ba phrag lnga'o// gsum pa la ni dung phyur phrag brgyad do// sku tshe'i tshad ni lo dgu khri'o// dam pa'i chos ni lo 'bum gyi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa legs sems skye ba'i yul ni rin chen mtha' yas zhes bya'o// rigs ni bram ze'o// 'od ni dpag tshad phyed do// yab ni sems brtan zhes bya'o// yum ni bsod nams ldan zhes bya'o// sras ni me tog sbyin zhes bya'o// rim gro pa ni stobs sbyin zhes bya'o// shes rab can rnams kyi mchog ni dpe med ces bya'o// rdzu 'phrul can rnams kyi mchog ni drang srong byin zhes bya'o// 'dus pa dang po la ni nyan thos 'bum mo// gnyis pa la ni brgyad khri'o// gsum pa la ni sa ya phrag bdun no// sku tshe'i tshad ni lo stong ngo // dam pa'i chos ni lo khri bzhi stong gi bar du gnas so// sku gdung ni rgyas par 'gyur ro// de bzhin gshegs pa yid skye ba'i yul ni blta na sdug pa zhes bya'o// rigs ni rgyal rigs so// 'od ni dpag tshad bcu bzhi'o// yab ni nor lha zhes bya'o// yum ni gzi ldan ma zhes bya'o// sras ni me tog ces bya'o// rim gro pa ni mchog bden zhes bya'o// shes rab can rnams kyi mchog ni so mnyam zhes bya'o// rdzu 'phrul can rnams kyi mchog ni stabs kyis 'gro zhes bya'o// 'dus pa dang po la ni nyan thos dung phyur phrag gnyis dang bye ba phrag brgyad do// gnyis pa la ni dung phyur phrag gnyis dang bye ba phrag lnga'o// gsum pa la ni dung phyur phrag gnyis dang bye ba phrag gsum mo// sku tshe'i tshad ni lo sum khri'o// dam pa'i chos ni lo drug khri'i bar du gnas so// sku gdung ni rgyas par 'gyur ro// de bzhin gshegs pa dri med skye ba'i yul ni nor can gzi ldan zhes bya'o// rigs ni bram ze'o// 'od ni dpag tshad nyi shu rtsa brgyad do// yab ni dpal gyi snying po zhes bya'o// yum ni me tog 'od ces bya'o// sras ni gzi brjid gya nom zhes bya'o// rim gro pa ni mtshungs med ces bya'o// shes rab can rnams kyi mchog ni sa ri zhes bya'o// rdzu 'phrul can rnams kyi mchog ni mgu ba can zhes bya'o// 'dus pa dang po la ni nyan thos brgyad khri'o// gnyis pa la ni dgu khri'o// gsum pa la ni 'bum mo// sku tshe'i tshad ni lo drug khri lnga stong ngo // dam pa'i chos ni lo nyi khri'i bar du gnas so// sku gdung ni rgyas par 'gyur ro// de bzhin gshegs pa zla ba skye ba'i yul ni mya ngan med pa zhes bya'o// rigs ni rgyal rigs so// 'od ni dpag tshad brgya'o// yab ni bla ma zhes bya'o// yum ni dpal mchog ces bya'o// sras ni gzi brjid byin zhes bya'o// rim gro pa ni chos 'phags zhes bya'o// shes rab can rnams kyi mchog ni ri bo zhes bya'o// rdzu 'phrul can rnams kyi mchog ni drang srong dga' ba zhes bya'o// 'dus pa dang po la ni nyan thos ther 'bum mo// gnyis pa la ni dung phyur phrag dgu'o// gsum pa la ni dung phyur phrag brgyad do// sku tshe'i tshad ni lo bdun khri'o// dam pa'i chos ni lo sa ya phrag gnyis kyi bar du gnas so// sku gdung ni rgyas par 'gyur ro// de bzhin gshegs pa grags chen skye ba'i yul ni dmigs pa dga' zhes bya'o// rigs ni bram ze'o// 'od ni dpag tshad bcu gnyis so// yab ni dpal brtsegs zhes bya'o// yum ni nyi mas byin zhes bya'o// sras ni yid gnyis spong zhes bya'o// rim gro pa ni thos pa'i don sems zhes bya'o// shes rab can rnams kyi mchog ni yul 'khor dga' zhes bya'o// rdzu 'phrul can rnams kyi mchog ni khron pa byin zhes bya'o// 'dus pa dang po la ni nyan thos ther 'bum phrag lnga'o// gnyis pa la ni ther 'bum phrag gsum mo// gsum pa la ni ther 'bum phrag gnyis so// sku tshe'i tshad ni lo brgyad khri'o// dam pa'i chos ni lo lnga stong gi bar du gnas so// sku gdung ni rgyas par 'gyur ro// de bzhin gshegs pa gtsug na nor bu skye ba'i yul ni 'od gsal zhes bya'o// rigs ni rgyal rigs so// 'od ni dpag tshad sum cu'o// yab ni rtogs dga' zhes bya'o// yum ni tsam pa bdag ces bya'o// sras ni rnam par rgyal ba'i sde zhes bya'o// rim gro pa ni yon tan mtha' yas zhes bya'o// shes rab can rnams kyi mchog ni rin chen gzi brjid ces bya'o// rdzu 'phrul can rnams kyi mchog ni brtul zhugs dka' thub ces bya'o// 'dus pa dang po la ni nyan thos bye ba brgya phrag dgu'o// gnyis pa la ni bye ba brgya phrag bcu'o// gsum pa la ni bye ba brgya phrag bcu gnyis so// sku tshe'i tshad ni lo dgu khri'o// dam pa'i chos ni lo bye ba'i bar du gnas so// sku gdung ni rgyas par 'gyur ro// de bzhin gshegs pa drag shul can skye ba'i yul ni bde skyid can zhes bya'o// rigs ni rgyal rigs so// 'od ni stong gsum gyi stong chen po'i 'jig rten gyi khams tsam mo// yab ni mchod rten zhes bya'o// yum ni sA la bdag ces bya'o// sras ni 'od ldan zhes bya'o// rim gro pa ni nor bu dga' zhes bya'o// shes rab can rnams kyi mchog ni skal ldan 'od ces bya'o// rdzu 'phrul can rnams kyi mchog ni dgra 'dul zhes bya'o// 'dus pa dang po la ni nyan thos dgra bcom pa dung phyur phrag gcig dang bye ba phrag gsum mo// gnyis pa la ni dung phyur phrag gcig dang bye ba phrag brgyad do// gsum pa la ni dung phyur phrag gcig dang bye ba phrag lnga'o// sku tshe'i tshad ni lo sum khri'o// dam pa'i chos ni lo dgu khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa seng ge'i stabs skye ba'i yul ni bkod pa dang ldan pa zhes bya'o// rigs ni rgyal rigs so// 'od ni dpag tshad sum cu rtsa gsum mo// yab ni ri dga' zhes bya'o// yum ni sman zhes bya'o// sras ni gru 'dzin ces bya'o// rim gro pa ni dal bar 'gro zhes bya'o// shes rab can rnams kyi mchog ni shin tu gnyid sangs zhes bya'o// rdzu 'phrul can rnams kyi mchog ni yul 'khor gzhol zhes bya'o// 'dus pa dang po la ni nyan thos sa ya phrag gcig dang 'bum phrag bdun no// gnyis pa la ni sa ya phrag gcig dang 'bum phrag drug go// gsum pa la ni sa ya phrag gcig dang 'bum phrag bzhi'o// sku tshe'i tshad ni lo nyi khri brgyad stong ngo // dam pa'i chos ni lo bye ba phrag bdun gyi bar du gnas so// sku gdung ni rgyas par 'gyur ro// de bzhin gshegs pa ljon pa skye ba'i yul ni tsam pa mchog ces bya'o// rigs ni rgyal rigs so// 'od ni dpag tshad bye ba'o// yab ni sA la'i rgyal po zhes bya'o// yum ni blo gros tog ces bya'o// sras ni 'gro bar dga' zhes bya'o// rim gro pa ni 'od zer byin zhes bya'o// shes rab can rnams kyi mchog ni thar ba dga' zhes bya'o// rdzu 'phrul can rnams kyi mchog ni thub dka' zhes bya'o// 'dus pa dang po la ni nyan thos dung phyur phrag bzhi dang bye ba phrag brgyad do// gnyis pa la ni dung phyur phrag gsum dang bye ba phrag lnga'o// gsum pa la ni dung phyur phrag gsum dang bye ba phrag gsum mo// sku tshe'i tshad ni lo khri brgyad stong ngo // dam pa'i chos ni lo bdun khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa rnam par rgyal ba can skye ba'i yul ni yul 'khor sman ldan zhes bya'o// rigs ni rgyal rigs so// 'od ni dpag tshad dgu'o// yab ni dga' bas lha zhes bya'o// yum ni nor sbyin ma zhes bya'o// sras ni dpa' bos sbyin zhes bya'o// rim gro pa ni chos sbyin zhes bya'o// shes rab can rnams kyi mchog ni kun tu rgyal ba zhes bya'o// rdzu 'phrul can rnams kyi mchog ni mchod grags zhes bya'o// 'dus pa dang po la ni nyan thos dung phyur phrag bdun dang bye ba phrag drug go// gnyis pa la ni dung phyur phrag bdun dang bye ba phrag bzhi'o// gsum pa la ni dung phyur phrag bdun dang bye ba phrag gnyis so// sku tshe'i tshad ni lo brgyad khri'i bar du gnas so// dam pa'i chos ni lo 'bum gyi bar du gnas so// sku gdung ni rgyas par 'gyur ro// de bzhin gshegs pa shes rab brtsegs skye ba'i yul ni bzang sbyin zhes bya'o// rigs ni rgyal rigs so// 'od ni dpag tshad bcu gcig go// yab ni thams cad sbyin zhes bya'o// yum ni gzi brjid sbrang rtsi zhes bya'o// sras ni tshangs lha zhes bya'o// rim gro pa ni chos kyi grags pa zhes bya'o// shes rab can rnams kyi mchog ni dbang po'i yid ces bya'o// rdzu 'phrul can rnams kyi mchog ni gtso bo zhes bya'o// 'dus pa dang po la ni nyan thos dung phyur phrag bzhi dang bye ba phrag lnga'o// gnyis pa la ni dung phyur phrag bzhi dang bye ba phrag gsum mo// gsum pa la ni dung phyur phrag bzhi dang bye ba phrag gnyis so// sku tshe'i tshad ni lo sum stong ngo // dam pa'i chos ni lo bzhi khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa legs gnas skye ba'i yul ni shing rta gzi brjid ces bya'o// rigs ni bram ze'o// 'od ni dpag tshad bcu'o// yab ni tshugs pa med pa'i bzhin zhes bya'o// yum ni dga' ba'i nga ro zhes bya'o// sras ni sbed pa po zhes bya'o// rim gro pa ni drang srong blo zhes bya'o// shes rab can rnams kyi mchog ni bla mas byin zhes bya'o// rdzu 'phrul can rnams kyi mchog ni nor gyi sgron ma zhes bya'o// 'dus pa dang po la ni nyan thos bzhi khri drug stong ngo // gnyis pa la ni bzhi khri lnga stong ngo // gsum pa la ni bzhi khri sum stong ngo // sku tshe'i tshad ni lo lnga khri'o// dam pa'i chos ni lo brgyad khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa blo gros skye ba'i yul ni yid 'ong dga' zhes bya'o// rigs ni bram ze'o// 'od ni dpag tshad gcig go// yab ni tshul khrims sbyin zhes bya'o// yum ni yon tan blo gros zhes bya'o// sras ni nyi mas byin zhes bya'o// rim gro pa ni dbang pos byin zhes bya'o// shes rab can rnams kyi mchog ni spyod pa zhes bya'o// rdzu 'phrul can rnams kyi mchog ni rin chen sems zhes bya'o// 'dus pa dang po la ni nyan thos bye ba phrag dgu'o// gnyis pa la ni bye ba phrag bdun no// gsum pa la ni bye ba phrag drug go// sku tshe'i tshad ni lo sum khri bdun stong ngo // dam pa'i chos ni lo dgu khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa yan lag skyes skye ba'i yul ni gnas dga' zhes bya'o// rigs ni rgyal rigs so// 'od ni dpag tshad gsum mo// yab ni dbang po'i mtshon cha zhes bya'o// yum ni lha mo'i dbang phyug ces bya'o// sras ni chu lha'i lha zhes bya'o// rim gro pa ni shes rab gtsug ces bya'o// shes rab can rnams kyi mchog ni blo gros bla ma zhes bya'o// rdzu 'phrul can rnams kyi mchog ni chos dpal zhes bya'o// 'dus pa dang po la ni nyan thos dung phyur phrag dgu'o// gnyis pa la ni dung phyur phrag brgyad do// gsum pa la ni dung phyur phrag bdun no// sku tshe'i tshad ni lo stong ngo // dam pa'i chos ni lo khri nyis stong gi bar du gnas so// sku gdung ni rgyas par 'gyur ro// de bzhin gshegs pa blo mtha' yas skye ba'i yul ni me tog gi gdugs zhes bya'o// rigs ni bram ze'o// 'od ni dpag tshad bdun no// yab ni mig dmar zhes bya'o// yum ni klus byin zhes bya'o// sras ni mdzes pa zhes bya'o// rim gro pa ni lha zhes bya'o// shes rab can rnams kyi mchog ni sgra snyan zhes bya'o// rdzu 'phrul can rnams kyi mchog ni dal 'gro zhes bya'o// 'dus pa dang po la ni nyan thos dung phyur phrag bdun no// gnyis pa la ni dung phyur phrag lnga'o// gsum pa la ni dung phyur phrag bzhi'o// sku tshe'i tshad ni lo bye ba'o// dam pa'i chos ni lo bye ba phrag drug gi bar du gnas so// sku gdung ni rgyas par 'gyur ro// de bzhin gshegs pa gzugs bzang skye ba'i yul ni gzi brjid can zhes bya'o// rigs ni rgyal rigs so// 'od ni dpag tshad bcu gsum mo// yab ni dga' ba'i dbang phyug ces bya'o// yum ni dga' ldan ma zhes bya'o// sras ni 'gro don grub ces bya'o// rim gro pa ni bla mas byin zhes bya'o// shes rab can rnams kyi mchog ni bsod nams rgya chen zhes bya'o// rdzu 'phrul can rnams kyi mchog ni bag mi tsha ba zhes bya'o// 'dus pa dang po la ni nyan thos dung phyur phrag bdun no// gnyis pa la ni dung phyur phrag dgu'o// gsum pa la ni ther 'bum mo// sku tshe'i tshad ni lo sum khri'o// dam pa'i chos ni lo khri drug stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa mkhyen ldan skye ba'i yul ni bde ba bkod pa zhes bya'o// rigs ni bram ze'o// 'od ni dpag tshad bcu bzhi'o// yab ni drang srong byin zhes bya'o// yum ni rdul bral zhes bya'o// sras ni dpa' bo zhes bya'o// rim gro pa ni kun dga' bo zhes bya'o// shes rab can rnams kyi mchog ni spyod pa zhes bya'o// rdzu 'phrul can rnams kyi mchog ni des pa zhes bya'o// 'dus pa dang po la ni nyan thos dung phyur phrag gnyis dang bye ba phrag gnyis so// gnyis pa la ni dung phyur phrag gnyis dang bye ba phrag gcig go// gsum pa la ni dung phyur phrag gnyis so// sku tshe'i tshad ni lo nyi khri brgyad stong ngo // dam pa'i chos ni lo drug khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa 'od zer skye ba'i yul ni bai dUr+ya'i 'od ces bya'o// rigs ni rgyal rigs so// 'od ni dpag tshad brgyad cu rtsa gsum mo// yab ni phan par dga' zhes bya'o// yum ni yid dga' zhes bya'o// sras ni yid smon zhes bya'o// rim gro pa ni cho ga dga' zhes bya'o// shes rab can rnams kyi mchog ni 'phags dgyes dga' zhes bya'o// rdzu 'phrul can rnams kyi mchog ni dul ba'i bshes gnyen zhes bya'o// 'dus pa dang po la ni nyan thos dung phyur phrag gnyis dang bye ba phrag brgyad do// gnyis pa la ni dung phyur phrag brgyad dang bye ba phrag bdun no// gsum pa la ni dung phyur phrag brgyad dang bye ba phrag drug go// sku tshe'i tshad ni lo brgyad khri'o// dam pa'i chos ni lo sum khri'i bar du gnas so// sku gdung ni rgyas par 'gyur ro// de bzhin gshegs pa brtul shugs brtan skye ba'i yul ni nyi ma 'dod ces bya'o// rigs ni bram ze'o// 'od ni dpag tshad gcig go// yab ni lha dga' zhes bya'o// yum ni nga ro yid bzang zhes bya'o// sras ni dbang phyug byin zhes bya'o// rim gro pa ni yid 'ong nga ro zhes bya'o// shes rab can rnams kyi mchog ni nyi mas byin zhes bya'o// rdzu 'phrul can rnams kyi mchog ni sbrang rtsi zhes bya'o// 'dus pa dang po la ni nyan thos ther 'bum mo// gnyis pa la ni dung phyur phrag dgu dang bye ba phrag bdun no// gsum pa la ni dung phyur phrag dgu dang bye ba phrag lnga'o// sku tshe'i tshad ni lo bye ba'o// dam pa'i chos ni lo dung phyur phrag bzhi'i bar du gnas so// sku gdung ni rgyas par 'gyur ro// de bzhin gshegs pa bkra shis skye ba'i yul ni dga' 'dul zhes bya'o// rigs ni bram ze'o// 'od ni dpag tshad bdun cu'o// yab ni sems kyi rgyal po zhes bya'o// yum ni me tog 'od ces bya'o// sras ni mtha' yas lag ces bya'o// rim gro pa ni bshes gnyen rgyal po zhes bya'o// shes rab can rnams kyi mchog ni chos kyi 'byung gnas zhes bya'o// rdzu 'phrul can rnams kyi mchog ni rnam par rgyal ba'i bshes gnyen zhes bya'o// 'dus pa dang po la ni nyan thos dung phyur phrag lnga'o// gnyis pa la ni dung phyur phrag bzhi dang bye ba phrag brgyad do// gsum pa la ni dung phyur phrag bzhi dang bye ba phrag drug go// sku tshe'i tshad ni lo lnga khri'o// dam pa'i chos ni lo bye ba'i bar du gnas so// sku gdung ni rgyas par 'gyur ro// de bzhin gshegs pa bden pa'i tog skye ba'i yul ni dga' ba sgrogs pa zhes bya'o// rigs ni bram ze'o// 'od ni dpag tshad gcig go// yab ni bsod nams stegs zhes bya'o// yum ni bzang ldan ma zhes bya'o// sras ni snyan par dga' zhes bya'o// rim gro pa ni bshes gnyen mchog ces bya'o// shes rab can rnams kyi mchog ni zla ba bzang po zhes bya'o// rdzu 'phrul can rnams kyi mchog ni sA la'i mig ces bya'o// 'dus pa dang po la ni nyan thos dung phyur phrag brgyad do// gnyis pa la ni dung phyur phrag bdun no// gsum pa la ni dung phyur phrag drug go// sku tshe'i tshad ni lo bye ba'o// dam pa'i chos ni lo bye ba phrag brgyad kyi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa pad ma skye ba'i yul ni me tog rgyas pa'i gzi brjid ces bya'o// rigs ni rgyal rigs so// 'od ni dpag tshad bcu gnyis so// yab ni nor sbyin zhes bya'o// yum ni dga' ba can zhes bya'o// sras ni bsod nams 'od ces bya'o// rim gro pa ni thub dga' zhes bya'o// shes rab can rnams kyi mchog ni chos 'od ces bya'o// rdzu 'phrul can rnams kyi mchog ni sman chen zhes bya'o// 'dus pa dang po la ni nyan thos khri'o// gnyis pa la ni dgu khri dgu stong ngo // gsum pa la ni dgu khri brgyad stong ngo // sku tshe'i tshad ni lo lnga brgya'o// dam pa'i chos ni lo khri lnga stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa sred med kyi bu skye ba'i yul ni mtshams brtan zhes bya'o// rigs ni rgyal rigs so// 'od ni dpag tshad lnga'o// yab ni dga' ba'i mig ces bya'o// yum ni yid bzang sbyin zhes bya'o// sras ni bzang po zhes bya'o// rim gro pa ni gtsug na nor bu zhes bya'o// shes rab can rnams kyi mchog ni byang chub bshes gnyen zhes bya'o// rdzu 'phrul can rnams kyi mchog ni zla ba'i bzhin zhes bya'o// 'dus pa dang po la ni nyan thos dung phyur phrag drug go// gnyis pa la ni dung phyur phrag lnga'o// gsum pa la ni dung phyur phrag dgu'o// sku tshe'i tshad ni lo khri nyis stong ngo // dam pa'i chos ni lo sum khri'i bar du gnas so// sku gdung ni rgyas par 'gyur ro// de bzhin gshegs pa lag skye ba'i yul ni yid dga' zhes bya'o// rigs ni bram ze'o// 'od ni dpag tshad gsum mo// yab ni rin chen mtha' yas zhes bya'o// yum ni blo gros bla ma zhes bya'o// sras ni gzungs kyi dbang phyug ces bya'o// rim gro pa ni drag shul can zhes bya'o// shes rab can rnams kyi mchog ni 'od zer zla ba zhes bya'o// rdzu 'phrul can rnams kyi mchog ni seng ge'i tog ces bya'o// 'dus pa dang po la ni nyan thos dung phyur phrag dgu dang bye ba phrag drug go// gnyis pa la ni dung phyur phrag dgu dang bye ba phrag bzhi'o// gsum pa la ni dung phyur phrag dgu dang bye ba phrag gnyis so// sku tshe'i tshad ni lo brgyad khri bzhi stong ngo // dam pa'i chos kyang lo brgyad khri bzhi stong gi bar du gnas so// sku gdung ni rgyas par 'gyur ro// sangs rgyas ye shes 'byung gnas skye ba'i yul// grong khyer bsod nams 'byor dang ldan zhes bya// de yi rigs ni rgyal rigs 'od kyi tshad// dpag tshad bcu yod yab ni mya ngan med// dga' ba rgya mtsho zhes bya yum yin no// sras ni yid gzhungs legs byin rim gro pa// ye shes yang dag 'phags pa mkhas pa ste// bsod nams dga' zhes bya ba rdzu 'phrul can// 'dus pa dang por bye ba phrag stong yod// gnyis par bye brgyad gsum par bye ba bdun// sku tshe lo grangs stong phrag brgyad cu ste// lnga 'gyur dag tu dam pa'i chos kyang gnas// rgyal ba de yi sku gdung rgyas 'gyur la// skad cig de la bde bar gshegs pa de'i// mtshan ni gang dag nyan par byed pa rnams// byang chub la ni myur du reg par 'gyur// de bzhin gshegs pa yon tan 'od 'phro yi// skye ba'i yul ni grong khyer sman ces bya// rigs ni rgyal rigs yin te 'od kyi tshad// dpag tshad bcu yod yul 'khor bzang po yab// mya ngan med ldan yum yin grags pa sras// mdzes dang ldan zhes bya ba rim gro pa// tog mkhas thos rig rab gsal rdzu 'phrul can// 'dus pa dang por bye stong brgyad cu ste// gnyis par bye stong bdun cu rtsa brgyad yod// 'dus pa gsum par bye stong bdun cu lnga// mi rnams dag gi tshe lo bye ba phrag // stong du tshang ba nyi shu rtsa gnyis yod// dam chos lo grangs stong phrag bdun cu gsum// gnas 'gyur 'jig rten sgron ma mdzad pa po// grags pa mtha' yas de yi sku gdung dag // rnam par rgyas pa dag tu 'gyur ba yin// bde bar gshegs pa tshangs pas byin pa yi// skye yul grong khyer dga' ba sgrogs zhes bya// rgyal ba de yi rigs ni bram ze yin// 'od ni dpag tshad bdun cu rtsa drug yod// tshangs pa yab yin yum ni tshangs bla ma// sras po dga' byed rim gro na tshod bzang // zla ba'i 'od ces bya ba mkhas pa ste// sbyin pa sgrogs zhes bya ba rdzu 'phrul can// 'dus pa dang por dgra bcom pa yi tshogs// bye ba stong phrag dgu bcu rtsa dgu yod// gnyis par bye ba stong phrag dgu bcu drug // gsum par bye ba stong phrag dgu bcu lnga// rgyal ba de yi sku tshe'i lo grangs ni// stong phrag bdun cu rtsa gnyis dag tu 'gyur// dam pa'i chos kyang lo grangs bye bar gnas// sku gdung mchod rten gcig cig 'byung bar 'gyur// de bzhin gshegs pa rin chen 'byung gnas kyi// skye yul grong khyer bzang po zhes kyang bya// 'od kyi tshad ni dpag tshad drug cu yod// sman pa yab yin yum ni zla nyi bzang // rin chen mchog ma zhes bya sras yin la// rim gro pa ni blo gros bzang po yin// mthong dga' mkhas pa zla ba rdzu 'phrul can// de yi 'dus pa dang por khri phrag gcig // gnyis par drug cu rtsa drug gsum par ni// drug cu tham pa rgyal de'i sku tshe'i tshad// lo grangs stong phrag dgu bcu rtsa yang gnyis// lnga 'gyur du ni dam pa'i chos kyang gnas// de yi sku gdung dag kyang rgyas 'gyur zhing // de ni dpal gyis rgyas par gyur pa ste// khyu mchog seng ge'i stabs gshegs pa// de yi sku gdung rnams la'ang mchod par 'gyur// ston pa lha yi me tog skye ba'i yul// grong khyer me tog gdugs zhes bya ba yin// rigs ni bram ze yin te 'od kyi tshad// dpag tshad nyi shu rtsa gnyis blo yab// yum ni pad ldan sras po skye dbang yin// snying po mdzod 'chang rim gro pa yang yin// zla mchog skye bos mchod 'gyur shes rab can// zla 'od ces bya rdzu 'phrul can yang yin// 'dus pa dang por bye ba brgya phrag gsum// gnyis par bye ba brgya phrag gnyis gsum par// bye ba phrag brgya sku tshe'i lo grangs ni// khri phrag stong yin sum 'gyur dam chos gnas// 'dren pa yi ni mchod rten gcig 'byung la// de la gang dag skyes pa bud med rnams// bstod mchog mchod pa rgya chen byed de dag // byang chub mchog rab la ni reg par 'gyur// de bzhin gshegs pa don legs sems pa yi// skye ba'i yul ni bsod nams rab gsal yin// rigs ni bram ze yin te 'od dpag tshad// nyi shu rtsa gnyis bsod nams bzang po yab// dad pa can zhes bya ba yum yin no// rnam 'phrul sras yin dge ba rim gro pa// rgya mtsho'i mdzod ces bya ba mkhas pa ste// bsod nams stobs zhes bya ba rdzu 'phrul can// 'dus pa dang por khri phrag bcu yod la// gnyis par brgyad khri gsum par drug khri yod// mi rnams dag gi tshe tshad lo grangs ni// brgyad cu rtsa bzhi tham ste de'i yang yin// de yi dam chos lo grangs stong phrag ni// dgu bcu rtsa gnyis bar du gnas 'gyur la// srid pa mthar mdzad grags pa mtha' yas de'i// sku gdung rnams kyang rgyas pa dag tu 'gyur// de bzhin gshegs pa chos kyi dbang phyug gi// skye ba'i yul ni blo yi tog ces bya// rigs ni bram ze yin te 'od kyi tshad// dpag tshad bcu yod yab ni legs byin yin// mkhas pa'i nga ro zhes bya yum yin no// bsod nams can sras legs dga' rim gro pa// shes rab can gyi mchog dang rdzu 'phrul can// shin tu mthong zhes bya ba 'byung bar 'gyur// tshogs 'dus dang po bye ba sum cu gnyis// gnyis par bye ba phrag ni nyi shu gcig // gsum par bye phrag sum cu sku tshe'i tshad// lo grangs stong phrag sum cu rtsa drug yin// gsung ba'i mchog gi dam pa'i chos dag kyang // lo grangs stong phrag bdun cu tham par gnas// rgyal ba mtshan dang gzi brjid dpal rgyas pa'i// mchod rten dag kyang nyi shu rtsa gcig 'byung // de bzhin gshegs pa blo gros grags pa yi// skye ba'i yul ni bsod nams 'od ces bya// rgyal ba'i rigs ni bram ze 'od kyi tshad// dpag tshad gnyis yod yab ni na tshod bzang // de yi yum ni gser gyi phreng zhes bya// sras po legs 'byor blo ldan rim gro pa// tshogs can rgyal po mkhas shing mdzangs pa ste// rgyal bas byin pa rdzu 'phrul can yang yin// tshogs bdag dam pa'i 'dus pa dang po la// dgra bcom sum khri gnyis par nyi khri yod// gsum par chig khri sku tshe lo stong yin// dam chos lo grangs bye ba phrag gnyis gnas// ye shes 'byung gnas 'jig rten mkhyen pa po// yon tan thams cad bsags par gyur pa de'i// sku gdung rgyas par 'gyur la mchod rten yang // drug cu gnyis te de ni de 'drar 'gyur// mi yi mchog ma spobs pa brtsegs pa yi// skye yul grong khyer rdul bral can zhes bya// rigs ni rgyal rigs chen po 'od kyi tshad// dpag tshad drug cu rtsa gnyis dad dpal yab// dga' mgu zhes bya yum yin 'byung med sras// glog dang ldan zhes bya ba rim gro pa// zla 'od pha rol phyin de mkhas pa ste// go cha sra brtan zhes bya rdzu 'phrul can// drang srong tshogs pa 'dus pa dang po la// bye khri brgyad cu gnyis yod gnyis par yang // bye khri brgyad cu gcig yod gsum par ni// bye khri brgyad cu sku tshe lo dgu stong // dam chos lo grangs bye ba phrag gnyis gnas// de yi sku gdung dag kyang rgyas 'gyur la// gang tshe rmi lam na yang dran byed gang // de dag thams cad ting 'dzin 'di thob 'gyur// // 'phags pa bskal pa bzang po pa zhes bya ba theg pa chen po'i mdo/ bam po bcu gcig pa/ mi yi skyes mchog rdo rje rgyal mtshan gyi// skye ba'i yul ni gser dang ldan zhes bya// rigs ni bram ze yin te 'od dag kyang // sku las dpag tshad dgu 'byung zla nyi yab// yum ni zla sras po mthong dga' yin// nor bu'i 'od zer zhes bya rim gro pa// mthu chen 'gro ba'i nga ro shes rab can// sems gnas chos 'dzin rdzu 'phrul ldan pa yin// de yi 'dus pa dang por dgra bcom pa// khri phrag stong po brgya phrag sum cu drug // gnyis par sum cu bzhi yod gsum par yang // sum cu gsum yod rgyal ba'i tshe lo khri// mi yi mchog ma'i dam pa'i chos rnams kyang // lo grangs sum stong chig brgya'i bar du gnas// 'dren pa yi ni mchod rten gcig 'byung la// 'od kyis dpag tshad bcu gsum khyab par 'gyur// 'jig rten rnam par 'dren pa phan bzhed pa'i// skye ba'i yul ni mthong na dga' zhes bya// de bzhin gshegs pa'i rigs ni bram ze yin// 'od ni dpag tshad gnyis yod lag yab// ud pal pad mig yum yin sras po ni// gtsug na rin chen grags ldan rim gro pa// gser mchog gzi brjid ldan pa shes rab can// dge slong sprin 'od rdzu 'phrul ldan pa yin// 'dus pa dang por nyan thos zag med rnams// bye ba phrag ni brgyad snyed cig 'byung // gnyis par de snyed gsum par bye ba phrag // nyi shu tshe lo stong phrag bcu gnyis yin// 'dren pa mya ngan 'das nas dam chos dag // lo grangs lnga khri'i bar du gnas par 'gyur// de yi sku gdung rgyas 'gyur mchod rten yang // bye ba brgya phrag bdun cu rtsa bzhi 'byung // de bzhin gshegs pa rnam par rol ldan gyi// skye ba'i yul ni lha yis mchod ces bya// rigs ni rgyal rigs 'od kyi dra ba dag // dpag tshad bcu bzhi de yab legs yin// de yi yum ni yid 'phrog ma zhes bya// snyan pa'i bla ma sras yin rim gro mchog // spyod lam ldan zhes bya ba shes rab can// nor bu'i zla ba zhes bya rdzu 'phrul can// 'dus pa dang por dge slong bsam gtan pa// tshogs pa lnga khri 'dus pa gnyis par yang // drug khri gsum par drug khri lnga stong yod// mi rnams dag gi tshe lo nyis stong yin// de bzhin gshegs pa'i dam pa'i chos dag kyang // lo grangs stong phrag bcu gcig tshang bar gnas// mya ngan 'das pa'i mchod rten gcig yin la// dpag tshad gsum pa'i gdugs stong dag gis khyab// de bzhin gshegs pa mun dang bral ba yi// skye ba'i yul ni pad mas brgyan ces bya// rigs ni rgyal rigs 'od ni dpag tshad bcu// bsod nams dga' yab yum ni yon tan 'od// sras ni zla bas byin zhes bya ba yin// rim gro pa ni des pa zhes kyang bya// zla ba dga' zhes bya ba shes rab can// rin chen rgyal mtshan zhes bya rdzu 'phrul can// 'dus pa dang por nyan thos tshogs pa dag // bye ba phrag ni nyi shu gsum gnyis par// nyi shu gcig yod gsum par nyi shu yod// sku tshe lo grangs stong phrag nyi shu lnga// yongs su mya ngan 'das nas chos tshul dag // lo grangs stong phrag lnga bcu tshang bar gnas// de yi sku gdung rnams ni rgyas 'gyur la// mchod rten bye ba brgya phrag dgu bcu bzhi// rgyal ba sgra gcan lha zhes bya ba yi// skye yul bzang po'i 'byung gnas zhes kyang bya// de'i rigs bram ze yin te 'od kyi tshad// dpag tshad phyed dang gsum yod grags bzang yab// skal ldan 'dod ma de bzhin gshegs pa'i yum// rin chen 'od ces bya ba sras yin no// mtha' yas gzugs zhes bya ba rim gro pa// stobs brtson zhes ni bya ba shes rab can// zla ba'i zhal zhes bya ba rdzu 'phrul can// de yi 'dus pa dang por dgra bcom tshogs// bye ba tshang bar yod de gnyis par yang // bye ba phrag drug gsum par bye phrag lnga// sku tshe lo grangs stong phrag brgyad cu yin// gzhan yang dam chos phal chen phyir zhing gnas// 'dren pa yi ni mchod rten gcig 'byung la// dpag tshad gcig pa'i gdugs ni lnga brgyas khyab// chos kyi rgyal po ri bo'i rgyal mtshan gyi// skye ba'i yul ni rgyal ba can zhes bya// rigs ni rgyal rigs yin te sku yi 'od// rgyang grags gnyis yod gzi yab yin la// bde ba'i 'od ces bya ba yum yin no// chos sras yin sang g+hil rim gro pa// spyod pa'i 'od ces bya ba shes rab can// mya ngan med dpal zhes bya rdzu 'phrul can// 'dus pa dang por bye ba brgya phrag bcu// gnyis par dgu yod gsum par bye ba brgyad// de yi tshe na skyes pa bud med kyi// tshe lo stong phrag nyi shu rtsa yang gnyis// 'jig rten rnam 'dren mya ngan 'das nas kyang // dam pa'i chos ni lo grangs bye bar gnas// sku gdung rin chen bdag nyid ril po gcig // mchod rten gcig la sna tshogs gdugs stong yod// bde bar gshegs pa tshogs can 'od skye ba'i// yul ni yul 'khor bde dang ldan zhes bya// rgyal ba'i rigs ni rgyal rigs 'od kyi tshad// dpag tshad sum cu legs pa'i lha ni yab// dga' byed gzi brjid yum yin sngo sangs sras// legs sems grags pa zhes bya rim gro pa// nga ro yod pa de ni mkhas pa ste// rigs par dga' ba rdzu 'phrul can yin no// 'dus pa dang por dgra bcom bye ba brgya// gnyis par dgu bcu gsum par brgyad cu yod// de tshe mi rnams dag gi tshe lo'i tshad// lo grangs stong phrag brgyad cu rtsa bzhi yin// de bzhin gshegs pa mya ngan 'das nas chos// lo grangs bye phrag gsum du 'jig mi 'gyur// rgyal ba'i sku gdung dag kyang rgyas 'gyur la// mchod rten bye ba phrag ni drug cu tham// de bzhin gshegs mchog rin chen snying po yi// skye yul zla ba me tog bzang zhes bya// de yi rigs ni rgyal rigs 'od kyi tshad// dpag tshad bcu gnyis yod de lhun yab// de yi yum ni zla dpal ma zhes bya// gser 'od sras yin rgya mtsho rim gro pa// seng ge'i stobs zhes bya ba shes rab can// bsod nams dga' zhes bya ba rdzu 'phrul can// de yi 'dus pa dang por nyan thos grangs// khri phrag stong po brgyad cu gnyis par yang // de snyed gsum par khri stong dgu bcu drug // de 'og dge slong tshogs ni bsam mi khyab// sku tshe'i tshad ni lo grangs brgyad khri yin// dam chos lo grangs bdun khri tham par gnas// de yi sku gdung dag kyang rgyas 'gyur la// mchod rten bye ba gdugs stong dag gis khyab// de bzhin gshegs pa shin tu mthor gshegs kyi// skye ba'i yul ni mchog tu bzang zhes bya// rigs ni bram ze dpag tshad drug pa'i 'od// kun tu khyab pa yab ni legs yid gzhungs// de'i yum bsod nams ldan yin sras po ni// mu stegs bzang po stobs can rim gro pa// legs par sems zhes bya ba shes rab can// kha lo sgyur dga' zhes bya rdzu 'phrul can// 'dus pa dang por dgra bcom bye ba phrag // dgu bcu rtsa bzhi gnyis par bye ba gsum// gsum par tshogs pa bye ba brgyad cu tham// mi rnams dag gi tshe tshad lo stong yin// mya ngan 'das nas dam pa'i chos dag kyang // lo grangs stong phrag drug cu tham par gnas// dpag tshad gnyis pa'i mchod rten gcig 'byung la// gdugs ni bye ba dag gis kun tu khyab// mi yi mchog ma bdag po skar rgyal gyi// skye ba'i yul ni rin chen sgron zhes bya// de bzhin gshegs pa'i rigs ni rgyal rigs 'od// dpag tshad brgyad yod yab ni mu stegs bzang // gzugs bzang yum yin sras ni drang srong yin// chos 'dzin dbyangs rim gro pa yang yin// rin chen dga' zhes bya ba shes rab can// brtan pas byin zhes bya ba rdzu 'phrul can// 'dus pa dang por dri gsum bral ba'i tshogs// bye ba sum cu rtsa drug gnyis par yang // sum cu rtsa lnga gsum par sum cu bzhi// sku tshe lo grangs stong phrag bdun cu bdun// skyes mchog yongs su mya ngan 'das nas kyang // dam chos lo bye drug cu gnyis su gnas// mya ngan 'das pa'i mchod rten gcig 'byung la// rgyal mtshan bye ba brgya yis brgyan par 'gyur// de bzhin gshegs pa ru skye ba yi// yul ni dpal ldan gsal ba zhes kyang bya// de'i rigs rgyal rigs yin te 'od kyi tshad// dpag tshad sum cu rtsa gnyis 'byor ldan yab// yon tan mtha' yas yum yin sras po ni// byang chub dga' yin dpal can rim gro pa// so zhes ni bya ba shes rab can// sna ma'i me tog 'od ni rdzu 'phrul can// 'dus pa dang por nyan thos bsam gtan pa// stong phrag bzhi bcu rtsa drug gnyis par yang // sum khri lnga stong gsum par drug khri yod// de tshe mi tshe lo grangs brgyad khri yin// rkang gnyis mchog ma mya ngan 'das nas kyang // dam pa'i chos ni lo grangs bye bar gnas// de yi sku gdung dag kyang rgyas 'gyur la// mchod rten bye ba brgya phrag sum cu lnga// gang zag mtshungs med yon tan grags pa yi// skye ba'i yul ni rin chen sgron zhes bya// 'dren pa'i rigs ni rgyal rigs 'od kyi tshad// dpag tshad gsum yod yab ni legs pa'i lha// shin tu mdzes zhes bya ba yum yin no// sras po rin chen drang srong rim gro pa// spobs dga' zhes bya shes rab can gyi mchog // ye shes dbang phyug rdzu 'phrul can gyi mchog // 'dus pa dang por bye ba brgya phrag drug // gnyis par bdun yod gsum par bye ba brgyad// sku tshe lo grangs stong phrag nyi shu gcig // mya ngan 'das nas dam chos lo lngar bsgyur// rkang gnyis mchog ma mya ngan 'das pa yi// mchod rten bye ba brgya phrag dgu bcu drug // gsung rab dag ni 'di 'drar 'gyur ba ste// skye bo su yang ngan 'gror 'gro mi 'gyur// de bzhin gshegs pa 'od ldan nyi zla yi// skye ba'i yul ni 'byor pa'i sgra zhes bya// de rigs rgyal rigs yin te 'od kyi tshad// dpag tshad brgyad yab ni zla ba yin// tog gi 'od ces bya ba de yum yin// sras po legs sems tshogs can rim gro pa// srid mthar byed ces bya ba shes rab can// me tog 'od ces bya ba rdzu 'phrul can// 'dus pa dang por dgra bcom tshogs bye ba// gnyis par bye lnga gsum par bye ba bcu// sku tshe lo grangs stong phrag bdun cu drug // 'dren pa mya ngan 'das nas dam chos dag // lo grangs bye ba phrag gnyis bar du gnas// de yi sku gdung dag kyang rgyas 'gyur la// phyogs rnams mchod rten 'bum phrag dgu bcu dgu// mchod rten re rer gdugs ni stong stong yod// rgyal ba nyi ma'i 'od ces bya ba yi// skye ba'i yul ni 'od zer bcu zhes bya// de rigs bram ze yin te 'od kyi tshad// dpag tshad brgyad cu rtsa brgyad skye dbang yab// de'i yum gser mdog ces ni bya ba yin// mchod pa sras yin lhun po rim gro pa// bsod nams 'byung gnas zhes bya shes rab can// bzang po dga' zhes bya ba rdzu 'phrul can// 'dus pa dang por dgra bcom dge slong tshogs// khri phrag bdun cu rtsa drug gnyis par yang // khri phrag brgyad cu gsum par khri dgu bcu// sku tshe lo grangs stong phrag dgu bcu gnyis// rkang gnyis mchog ma mya ngan 'das nas kyang // dam pa'i chos ni lo grangs bye bar gnas// mchod rten gcig tu zad la gdugs kyi grangs// stong phrag brgyad cus dpag tshad bzhir yang khyab// mi yi 'dren pa skar mkhan zhes bya ba'i// skye yul de tshe dga' bas lta zhes bya// de bzhin gshegs rigs rgyal rigs 'od kyi tshad// dpag tshad dgu yod yab ni legs pa'i lha// bsod nams blo gros zhes bya skyed pa'i yum// de'i sras skye dbang mchog ma rim gro pa// lha dga' zhes ni bya ba shes rab can// rdzu 'phrul can gyi mchog ma legs yin// 'dus pa dang por nyan thos ther 'bum phrag // khri phrag dgu bcu rtsa dgu 'byung bar 'gyur// de yi phyin chad nyan thos tshogs mtha' yas// sku tshe'i tshad ni lo grangs bye ba yin// 'dren pa yongs su mya ngan 'das nas kyang // dam chos lo grangs bye ba gsum du gnas// mi yi 'dren pa'i mchod rten gcig 'byung la// gdugs ni brgya phrag nyi shu gnyis kyis khyab// de bzhin gshegs pa seng ge'i tog dag gi// skye ba'i yul ni dga' ba'i rgyud ces bya// de'i rigs rgyal rigs yin te 'od kyi tshad// dpag tshad brgya yod yab ni 'dzin// de yi yum ni pad ma dkar zhes bya// mdzes pa zhes bya de yi sras po yin// gzi brjid 'od 'phro zhes bya rim gro pa// mya ngan med pa'i ri bo shes rab can// dge ba'i dpal zhes bya ba rdzu 'phrul can// 'dus pa dang por nyan thos drug stong yod// gnyis par lnga stong gsum par bzhi stong yod// tshe tshad lo grangs stong phrag bdun cu gcig // mya ngan 'das nas de yi dam chos dag // lo grangs bye ba phyed dang gnyis su gnas// rgyal ba de yi sku gdung rgyas 'gyur la// mchod rten bye ba brgya phrag dgu bcu gnyis// mi yi bdag po dus mkhyen rgyal po yi// skye ba'i yul ni mthong na dga' zhes bya// de bzhin gshegs rigs bram ze 'od kyi tshad// dpag tshad drug yod yab ni lhas byin yin// de yi yum ni ma smad pa zhes bya// sras po sprin yin dpal ni rim gro pa// 'bar ba zhes bya mkhas pa'i mchog ma ste// bsam gtan stobs zhes bya ba rdzu 'phrul can// 'dus pa dang por dgra bcom zag zad pa// nyon mongs med pa bye ba nyi shu gnyis// gnyis par nyi shu gsum yod gsum par yang // gnyis yod mi rnams tshe tshad lo lnga brgya// 'khor ba 'jig mdzad mya ngan 'das nas kyang // dam chos lo grangs nyis stong bar du gnas// de yi sku gdung ril gcig mchod rten gcig // gser gyi srog shing dpag tshad gcig tu 'phags// srid mthar mdzad pa dpal gyi snying po yi// skye ba'i yul ni skye bo dga' zhes bya// rigs ni bram ze 'od ni dpag tshad gcig // de yi yab ni zla ba'i stobs zhes bya// u be zhes bya yum yin zla ba sras// brtson 'grus bde ba'i dbang po rim gro pa// nor gyi 'byung gnas zhes bya shes rab can// bsam gtan dbang phyug zhes bya rdzu 'phrul can// dgongs pa dri ma med pa'i dge slong dag // 'dus pa dang por lnga khri bzhi stong yod// gnyis par drug khri gsum par brgyad khri yod// sku tshe lo grangs stong phrag lnga bcu yin// dam pa'i chos ni lo grangs 'bum du gnas// rkang gnyis mchog ma de yi mchod rten yang // gcig 'byung dpag tshad bzhi tsam khor yug tu// gdugs bkab dril bu g.yer kha'i dra bas khyab// de bzhin gshegs pa srid mtha' gzigs pa yi// skye ba'i yul ni dga' bas mthong zhes bya// rigs ni rgyal rigs 'od dpag tshad dag // sum cu gsum yod yab ni rnam par gnon// de yi yum ni zla ba'i 'dab ldan ma// sras po rje btsan sbed pa rim gro pa// skye ba'i 'od ces bya ba mkhas pa'i mchog // rlung ltar 'gro zhes bya ba rdzu 'phrul can// 'dus pa dang por dge slong brgyad khri yod// gnyis par dgu khri gsum par bye ba yod// sku tshe lo grangs stong phrag brgya yang yin// mya ngan 'das nas dam pa'i chos rnams kyang // lo grangs bye ba'i bar du gnas par 'gyur// de bzhin gshegs pa the tsom mi mnga' ba// de yi sku gdung rnams kyang rgyas 'gyur la// mchod rten bye ba brgya phrag dgu bcu gcig // de bzhin gshegs pa glog gi 'od dag gi// skye ba'i yul ni sman ces bya ba yin// rigs ni rgyal rigs yin te 'od kyi tshad// dpag tshad gnyis yod bde ba'i dbang po yab// de yi yum ni yan lag dga' zhes bya// sras po stobs brtan chos ni rim gro pa// nor lha zhes ni bya ba mkhas pa ste// snyan par sems zhes bya ba rdzu 'phrul can// de yi 'dus pa dang por dgra bcom pa// nyon mongs zad pa brgyad cu gnyis par yang // nyis 'gyur gsum pa dag tu sum 'gyur yod// de yi sku tshe lo grangs nyis stong yin// rgyal ba de ni mya ngan 'das nas kyang // dam chos lo grangs stong phrag bcur yang gnas// mya ngan 'das pa'i mchod rten gcig 'byung la// gdugs grangs brgya phrag drug cu gnyis kyis khyab// 'jig rten mgon po gser gyi ri bo de'i// skye ba'i yul ni dregs par byed ces bya// rgyal ba'i rigs ni bram ze 'od kyi tshad// dpag tshad gnyis yod yab ni gsal ba yin// de yi yum ni dge mchog ma zhes bya// shin tu bkra shis sras chos rim gro pa// chos 'phags zhes ni bya ba mkhas pa ste// mi yi tog ces bya ba rdzu 'phrul can// 'dus pa dang por dgra bcom pa yi tshogs// stong phrag sum cu dag ni 'byung bar 'gyur// 'dus pa gnyis par nyi shu rtsa brgyad yod// 'dus pa gsum par tshogs pa nyi shu yod// de yi sku tshe lo grangs dgu stong yin// dam pa'i chos ni lo grangs stong phrag ni// sum cu rtsa gnyis tham par gnas 'gyur zhing // de yi sku gdung rnams kyang rgyas par 'gyur// spyan dang ldan pa seng ges byin pa yi// skye ba'i yul ni rin chen mchog ces bya// mgon po'i rigs ni rgyal rigs 'od kyi tshad// dpag tshad drug cu rtsa lnga chos ldan yab// yum ni zla ldan sras ni rin po che// rim gro pa ni glog 'gyu zhes kyang bya// de tshe mkhas gyur dga' ba blo zhes bya// dga' chen zhes bya de yi rdzu 'phrul can// 'dus pa dang por yang srid zad pa yi// dge slong tshogs pa 'bum phrag bzhi bcu yod// 'dus pa gnyis par 'bum phrag bzhi bcu gnyis// 'dus pa gsum par 'bum phrag bzhi bcu gsum// mi rnams tshe tshad lo grangs stong phrag bcu// de bzhin gshegs pa mya ngan 'das nas kyang // dam chos lo grangs brgyad khri'i bar du gnas// mya ngan 'das pa'i mchod rten gcig tu zad// bde gshegs gzhan gyis mi thub rgyal mtshan gyi// skye ba'i yul ni me tog ldan zhes bya// de'i rigs rgyal rigs yin te 'od kyi tshad// dpag tshad gcig yod yab ni tshogs dbang po// de'i yum lus mchog ces ni bya ba yin// yon tan stobs sras sgra gcan rim gro pa// kha lo sgyur zhes bya ba mkhas pa ste// sprin po che zhes bya ba rdzu 'phrul can// 'dus pa dang por drang srong mchog dgra bcom// tshogs pa bye ba brgya phrag gsum yang yod// gnyis par gnyis yod gsum par bye brgya gcig // de tshe mi tshe lo grangs stong yin no// mya ngan 'das pa de yi dam chos dag // lo grangs sum stong bar du gnas par 'gyur// mya ngan 'das pa'i mchod rten bye ba ste// sku gdung dam pa rnams kyang 'phel bar 'gyur// de bzhin gshegs pa mchog dga' grags pa yi// skye ba'i yul ni bsod nams ldan zhes bya// rigs ni rgyal rigs yin te 'od kyi tshad// dpag tshad bcu yod yab ni 'dron yin// de yi yum ni sprin ldan ma zhes bya// sras ni rgyal po skye ldan rim gro pa// tshul khrims dga' zhes bya ba shes rab can// bdud rtsi stobs zhes bya ba rdzu 'phrul can// 'dus pa dang por bye ba phrag drug yod// gnyis par lnga yod gsum par gnyis yod do// de yi tshe na 'dren pa'i sku tshe'i tshad// lo grangs stong phrag brgyad cu rtsa gnyis yin// 'dren pa yongs su mya ngan 'das nas kyang // dam chos lo grangs bye ba phrag gnyis gnas// mchod rten 'bum phrag bdun cu rtsa gnyis te// rgyal mtshan gyis brgyan gdugs stong dag gis khyab// yon tan mtha' yas brtson 'grus brtan pa yi// skye ba'i yul ni dga' sdug ces kyang bya// de bzhin gshegs rigs rgyal rigs 'od kyi tshad// dpag tshad gcig yod yab ni mya ngan med// de yi yum ni me tog ldan zhes bya// sras po 'byor ldan grags pa rim gro pa// 'od byed rgyal po zhes bya shes rab can// legs don spyod ces bya ba rdzu 'phrul can// dge slong tshogs pa bye brgya lnga bcu drug // de tshe 'dus pa gnyis par lnga bcu yod// 'dus pa gsum par lnga bcu rtsa bzhi yod// mi rnams tshe tshad lo grangs stong phrag gsum// mya ngan 'das nas dam pa'i chos kyi tshul// lo grangs bye ba phrag ni bzhi bcur gnas// mya ngan 'das pa'i mchod rten gcig byung la// dpag tshad gsum tsam khor yug gdugs kyis brgyan// de bzhin gshegs pa grags pa rdzogs pa yi// skye ba'i yul ni yul dbus zhes bya// rgyal ba'i rigs ni rgyal rigs 'od kyi tshad// dpag tshad gcig yod yab ni sdong bu yin// dpe med ma zhes bya ba yum yin no// lha dga' zhes ni bya ba sras po yin// bde bar 'tsho ldan zhes bya rim gro pa// mkhas pa tog yin glang po rdzu 'phrul can// 'dus pa dang po dag tu dgra bcom pa// bye ba brgya phrag nyi shu gnyis par yang // nyis 'gyur gsum pa dag tu sum 'gyur yod// mi rnams tshe tshad lo grangs stong phrag bcu// yongs su mya ngan 'das nas dam chos tshul// lo grangs lnga khri drug stong bar du gnas// de yi sku gdung rnams kyang rgyas 'gyur la// mchod rten bye ba brgya phrag sum cu gnyis// de bzhin gshegs pa bsnyengs dang bral ba yi// skye ba'i yul ni me tog brgyan ces bya// rigs ni rgyal rigs yin te 'od kyi tshad// dpag tshad khri yod yab ni legs yid gzhungs// chos kyi dbang phyug ces bya de yi yum// sras po rnam 'phrul rgyal ni rim gro pa// the tsom gcod ces bya ba shes rab can// brtul zhugs mi g.yo ba ni rdzu 'phrul can// 'dus pa dang por bsam gtan pa tshogs pa// ther 'bum khri phrag brgyad cu 'dus par 'gyur// gnyis par bdun cu gsum par drug cu yod// gzhan rnams kun tu bye brgya tshang bar 'gyur// mi rnams dag gi tshe tshad lo grangs ni// bye ba sum cu rtsa drug tham pa yin// dam chos brgyad 'gyur gnas shing sku gdung ni// ril gcig mchod rten dpag tshad lnga tsam mo// de bzhin gshegs pa mchod 'os lha dag gi// skye ba'i yul ni dga' ba'i blo zhes bya// rigs ni rgyal rigs 'od ni dpag tshad gcig // sbyin sreg 'od 'phro yab yin chos bzang yum// legs pa'i lha zhes bya ba sras yin no// snying stobs mchog ces bya ba rim gro pa// zla sdug ces ni bya ba shes rab can// thub med stobs zhes bya ba rdzu 'phrul can// 'dus pa dang por 'jigs med tshogs pa dag // stong phrag lnga bcu rtsa drug gnyis par yang // drug cu gsum pa dag tu drug cu lnga// sku tshe lo grangs stong phrag nyi shu gnyis// sa bdag yongs su mya ngan 'das nas kyang // dam chos lo grangs stong phrag brgyad cur gnas// mchod rten bye ba drug cu tham pa la// gdugs dang rgyal mtshan zla gam dag gis brgyan// de bzhin gshegs pa sgron ma chen po yi// skye ba'i yul ni dga' ba bzang zhes bya// de'i rigs bram ze yin te 'od kyi tshad// dpag tshad bdun cu yab ni spyan legs yin// de yi yum ni yan lag mchog ces bya// sras po dbyangs snyan dge ba rim gro pa// don legs spyod ces bya ba shes rab can// drang srong byin zhes bya ba rdzu 'phrul mchog // drang srong dge 'dun bye ba brgya phrag gsum// gnyis par gnyis yod gsum par gcig yod do// de tshe mi de dag gi tshe yi tshad// lo grangs stong phrag brgyad cu rtsa yang drug // de yi dam chos lo grangs bye bar gnas// sku gdung ril gcig mchod rten gcig 'byung la// dpag tshad gsum tsam khor yug gdugs stong gis// brgyan cing rin chen dra ba dag gis khyab// de bzhin gshegs pa 'jig rten 'od dag gi// skye ba'i yul ni 'jig rten dga' zhes bya// rigs ni bram ze 'od ni dpag tshad gcig // de yi yab ni bzang po dpal zhes bya// sna ma'i me tog dri ldan de yi yum// skye bo dga' ba sras me rim gro pa// tshogs rgyal dga' ba drang srong shes rab can// bsnyen par grags zhes bya ba rdzu 'phrul can// rkang gnyis mchog ma'i 'dus pa dang por ni// dge slong stong phrag dgu bcu rtsa dgu tham// 'dus pa gnyis par dgu bcu rtsa brgyad do// gsum par 'khor ni dgu bcu rtsa yang bdun// sku tshe lo grangs stong phrag nyi shu lnga// dam pa'i chos ni de yi lnga 'gyur gnas// sku gdung rgyas 'gyur mchod rten phal che ste// bye ba dgu bcu rtsa gnyis rgyan gyis brgyan// de bzhin gshegs pa spos dri zhim pa yi// skye ba'i yul ni spos kyis brgyan zhes bya// rigs ni rgyal rigs 'od ni gling chen dag // stong phrag gsum khyab yab ni bsod nams bzang // 'gro ba 'dzin zhes bya ba yum yin no// sras po legs mthong lhun po rim gro pa// gang zag mchog ces bya ba mkhas pa ste// lha yis mchod ces bya ba rdzu 'phrul can// dgra bcom 'dus pa bye ba phrag bzhi yod// gnyis par gsum yod gsum par gnyis yod do// de na mi de dag gi tshe yi tshad// lo grangs stong phrag dgu bcu rtsa yang gnyis// yongs su mya ngan 'das nas dam chos dag // sangs rgyas zhing du lo bye gnyis su gnas// mchod rten gcig 'byung dpag tshad drug tsam gyi// khyon kun rin po che yis khyab par 'gyur// de bzhin gshegs pa yon tan mchog 'dzin gyi// skye ba'i yul ni dga' bas brgyan zhes bya// mi mchog rgyal ba'i rigs ni rgyal rigs te// 'od ni rgyang grags gsum yod me tog yab// de yi yum ni bde bar byed ces bya// sras po 'byor ldan 'brug sgra rim gro pa// de tshe grags mchog ces bya shes rab can// 'od byed ces bya rdzu 'phrul ldan pa yin// dgra bcom 'dus pa bye ba brgya phrag gnyis// de tshe 'dus pa gnyis par de lnga bsgyur// gsum par tshogs pa bye stong bcu gsum yod// de tshe sku tshe lo grangs bye ba gsum// dam pa'i chos dag lo grangs lnga brgyar gnas// de yi sku gdung ril gcig mchod rten yang // dpag tshad gnyis pa gdugs ni stong phrag brgyas// brgyan cing rin chen me tog dag gis gang // de bzhin gshegs pa mun dang bral ba yi// skye ba'i yul ni bsod nams ldan zhes bya// de'i rigs bram ze yin te 'od kyi tshad// dpag tshad bcu bzhi drang srong chen po yab// shin tu bkra shis zhes bya yum yin no// sras po chos smra ngos rim gro pa// dpal bzang zhes bya mkhas pa chen po ste// yon tan 'byung gnas zhes bya rdzu 'phrul can// 'dus pa dang por bye ba dgu bcu gnyis// 'dus pa gnyis par bye ba bdun cu yod// gsum par bye ba bdun cu rtsa drug yod// sku tshe lo grangs lnga brgya tham pa yin// 'jig rten rnam par 'dren pa'i dam chos dag // lo grangs stong phrag bzhi bcu drug tu gnas// de yi sku gdung rnams kyang rgyas 'gyur la// rgyal mtshan bzang po bye ba brgyad cus gang // de bzhin gshegs pa seng ge'i 'gram pa yi// skye ba'i yul ni dge dang ldan zhes bya// de'i rigs rgyal rigs yin te 'od kyi tshad// dpag tshad bcu gnyis yab ni legs yid gzhungs// bde 'od ces bya yum yin sras po ni// yon tan rgyal mtshan bden pa rim gro pa// chos 'dod ces ni bya ba mkhas pa ste// 'gro ba'i mchod rten zhes bya rdzu 'phrul can// drang srong yid zhi dge 'dun 'dus pa rnams// stong phrag brgyad cu dag ni 'byung bar 'gyur// dam pa'i chos ni lo grangs bdun khri'i bar// gnas par 'gyur ro sku gdung 'phel bar 'gyur// de bzhin gshegs pa rin chen grags pa yi// skye ba'i yul ni bsod nams snying po yin// de'i rigs bram ze yin te 'od kyi tshad// dpag tshad bdun cu yab ni legs yin// rin chen gtsug tor zhes bya yum yin no// ri mchog sras yin rgyal ni rim gro pa// shes rab sgron ma zhes bya mkhas pa ste// gtsug na nor bu zhes bya rdzu 'phrul can// 'dus pa dang por srid pa zad pa dag // ther 'bum yod do gnyis par lnga yang yod// gsum pa dag tu ther 'bum phrag kyang dgu// sku tshe'i tshad ni lo grangs stong yang yin// 'jig rten mkhyen pa mya ngan 'das nas kyang // dam chos lo grangs stong phrag bcur yang gnas// rin chen bdun po kun gyi rgyus byung ba// mchod rten bye ba brgya phrag bcu yang 'byung // de bzhin gshegs pa skyon rab zhi ba yi// skye ba'i yul ni dga' bar byed ces bya// rigs ni bram ze yin te 'od kyi tshad// dpag tshad dgu bcu gnyis yod 'byor ldan yab// de yi yum ni bzang ldan ma zhes bya// dbyangs snyan sras po gsal ba rim gro pa// chos dpal 'od ces bya ba mkhas pa ste// don smra zhes ni bya ba rdzu 'phrul can// 'dus pa dang por rdzu 'phrul stobs can dag // dgra bcom stong phrag drug cu rtsa gsum yod// gnyis par drug cu rtsa gnyis tham par yod// 'dus pa gsum par drug cu rtsa yang gcig // de tshe lo ni stong phrag dgu bcu drug // de srid dus su dam pa'i chos ni lo// bye phrag gnyis gnas ston pa mya ngan 'das// sku gdung ril gcig mchod rten gcig byung ngo // de bzhin gshegs pa bdud rtsi 'chang ba yi// skye ba'i yul ni bzang dang ldan zhes bya// de'i rigs bram ze yin te 'od kyi tshad// dpag tshad bcu drug yab ni tshangs yin// me tog can zhes bya ba yum yin no// sras po zlas byin rgyal dbang rim gro pa// ye shes 'od gsal zhes bya mkhas pa ste// 'od po che zhes bya ba rdzu 'phrul can// 'dus pa dang por dgra bcom ther 'bum dgu// gnyis par brgyad yod gsum pa dag tu'ang brgyad// de tshe sangs rgyas mchog ma'i sku tshe'i tshad// lo grangs stong phrag bdun cu rtsa drug yin// bde gshegs yongs su mya ngan 'das nas kyang // dam pa'i chos ni lo grangs bye bar gnas// mchod rten bye ba stong phrag dgu bcu dgu// rin po che yi gdugs kyis brgyan par 'gyur// de bzhin gshegs pa mi yi zla ba yi// skye ba'i yul ni dga' ba zhes bya// de'i rigs bram ze 'od ni dpag tshad gcig // bde bar gshegs pa'i yab ni bzang po yin// sprin ldan ma zhes bya ba yum yin no// sras po legs mthong lhun po rim gro pa// rin chen mchog ma shes rab gtam ldan te// 'dzam bu'i chu bo zhes bya rdzu 'phrul can// dgra bcom bye ba stong phrag bcu yod de// gnyis par brgyad yod gsum par dgra bcom pa// de dag bye brgya lnga bcu rtsa lnga yod// sku tshe lo grangs stong phrag brgya drug cu// bde bar gshegs pa mya ngan 'das nas kyang // dam chos lo grangs bye ba gnyis su gnas// rgyal ba'i mchod rten bye ba bdun cu drug // 'jig rten gsum du sil snyan brgya yang grags// de bzhin gshegs pa shin tu gzigs pa yi// skye ba'i yul ni skyed par ldan zhes bya// rgyal ba rgyal rigs yin te 'od kyi tshad// dpag tshad bcu yod bsod nams bzang po yab// de yi yum ni snyan par smra zhes bya// sras po chos bzang zla ba rim gro pa// shes rab mthar phyin zhes bya mkhas pa ste// gtam ldan gtso bo zhes bya rdzu 'phrul can// 'dus pa dang por rga nad sel ba po// dgra bcom bye ba phrag ni dgu bcu yod// 'dus pa gnyis par bye ba brgyad cu yod// gsum par tshogs pa bye ba brgyad cu bdun// mi rnams tshe tshad bye ba phrag brgya yin// dam chos lo grangs bye ba brgyad du gnas// ston pa mya ngan 'das pa'i mchod rten dag // bye ba stong phrag bdun cu rtsa gsum 'byung // de bzhin gshegs pa rab tu brgyan pa yi// skye ba'i yul ni mchod pa'i rten zhes bya// rgyal ba de'i rigs bram ze 'od kyi tshad// dpag tshad bdun yod yab ni lha bzang yin// gzi ldan ma ni yum yin sras po ni// mya ngan med pa thub med rim gro pa// gzhan 'joms pa zhes bya ba mkhas pa ste// nga ro snyan zhes bya ba rdzu 'phrul can// 'dus pa dang por srid pa mthar byed pa// zhi bar song ba bye ba bdun cu gnyis// gnyis par bye ba bdun cu rtsa gcig yod// gsum par nga rgyal gcogs pa bdun cu yod// 'jig rten mkhyen pa'i sku tshe'i tshad dag ni// lo grangs stong phrag dgu bcu rtsa dgu yin// mya ngan 'das nas dam chos lo grangs dag // bye bar gnas 'gyur sku gdung dbyer med do// de bzhin gshegs pa nor bu'i 'od skye ba'i// yul ni me tog legs rgyas gzi brjid yin// de'i rigs rgyal rigs yin te 'od kyi tshad// dpag tshad bcu yod yab ni zla bzang yin// de yi yum ni rin chen zla zhes bya// sras po skal 'dod tog ni rim gro pa// sman gyi rgyal po zhes bya mkhas pa ste// skye bo dga' zhes bya ba rdzu 'phrul can// 'dus pa dang por drang srong dgra bcom pa// dge slong bye ba stong phrag dgu yod do// gnyis par brgyad yod gsum par bdun yang yod// sku tshe'i tshad ni lo grangs bye ba yin// bde gshegs mya ngan 'das nas dam chos dag // lo grangs bye ba gsum du nyams med gnas// mchod rten bye ba stong phrag dgu bcu dgu// 'byung bar 'gyur la cod pan dag gis brgyan// sangs rgyas ri bo brtsegs pa'i tog dag gi// skye ba'i yul ni tsan dan zhes kyang bya// de'i rigs bram ze yin te 'od kyi tshad// dpag tshad bdun cu yab ni na tshod bzang // me tog mchog ces bya ba yum yin no// sras po 'od 'chang chos mchog rim gro pa// chos kyi sgron ma zhes bya mkhas pa ste// 'od 'gro zhes ni bya ba rdzu 'phrul can// 'dus pa dang por lus ni sil ba po// bye ba stong phrag bdun cu rtsa bzhi 'byung // gnyis par gsum yod gsum par gnyis 'byung ngo // sku tshe lo grangs stong phrag bdun cu yin// sangs rgyas 'jig rten phan par mdzad pa po// de ni mya ngan 'das nas dam chos dag // lo grangs stong phrag dgu bcu drug gnas shing // mchod rten dbyer med pa ni gcig cig 'byung // de bzhin gshegs pa chos kyi 'byung gnas kyi// skye ba'i yul ni me tog ldan zhes bya// rigs ni rgyal rigs yin te 'od dpag tshad// nyi shu gnyis yod bsod nams bzang po yab// bsod nams ldan pa yum yin sras po ni// sA la'i dri ldan byang chub rim gro pa// smra ba 'joms byed ces bya mkhas pa ste// brtul zhugs brtan zhes bya ba rdzu 'phrul can// 'dus pa dang por gang dag dgra bcom pa// bye ba dgu bcu rtsa bzhi tham pa yod// gnyis par gsum yod gsum par bzhi yod do// de yi sku tshe lo grangs brgyad khri yin// rgyal ba mya ngan 'das pa'i dam chos dag // lo grangs stong phrag bcu yi bar du gnas// mchod rten bye ba dgu bcu rtsa drug ste// thams cad rin chen dra bas rnam par brgyan// de bzhin gshegs pa tshims sbyin skye ba'i yul// me tog rnam par brgyan zhes bya ba yin// rigs ni rgyal rigs yin te 'od dpag tshad// khri brgya sum cu gnyis yod legs skyes yab// sA la'i 'od ces bya ba yum yin no// sras po legs ldan 'od 'phro rim gro pa// dpal rgyal zhes ni bya ba mkhas pa ste// 'od byed sbyin zhes bya ba rdzu 'phrul can// 'dus pa dang por skye ba 'joms byed pa// dgra bcom stong phrag sum cu rtsa gnyis yod// 'dus pa gnyis par nyi shu rtsa dgu yod// gsum par nyi shu rtsa brgyad tham pa yod// de na mi rnams dag gi tshe yi tshad// lo grangs stong phrag nyi shu rtsa gnyis yin// mya ngan 'das nas dam chos sum 'gyur gnas// bde gshegs sku gdung ril gcig mchod rten gcig // de bzhin gshegs pa rin chen 'byung gnas kyi// skye ba'i yul ni zla ba can zhes bya// rgyal ba'i rigs ni bram ze 'od kyi tshad// dpag tshad gnyis yod yab ni mya ngan med// bsod nams ldan zhes bya ba yum yin no// sras po legs mthong mchog ma rim gro pa// blo sbyin zhes bya shes rab gtso bo ste// seng ge dga' zhes bya ba rdzu 'phrul can// 'dus pa dang por skye rga 'chi ba dag // mthar byed bye ba brgya phrag dgu bcu yod// 'dus pa gnyis par dgu bcu rtsa lnga yod// gsum par tshogs pa dgu bcu rtsa drug tham// mi rnams dag gi tshe tshad lo brgya yin// yongs su mya ngan 'das nas dam chos dag // lo grangs stong phrag bdun cu'i bar du gnas// de yi mchod rten dpag tshad gcig pa gcig // de bzhin gshegs pa skye dbang mtshungs pa yi// skye ba'i yul ni rnam par bltas zhes bya// rgyal ba'i rigs ni bram ze 'od kyi tshad// dpag tshad sum cu yab ni spos yin// rin chen ldan zhes bya ba yum yin no// sras po sdug dga' 'dun pa rim gro pa// rgya mtsho'i blo zhes bya ba shes rab che// 'od byed sbyin zhes bya ba rdzu 'phrul can// dang por tshogs pa ther 'bum dgu bcu yod// bar ma gnyis par tshogs pa brgyad cu brgyad// tha mar ther 'bum brgyad cu rtsa drug yod// de dag tshe tshad lo grangs stong phrag brgya// dam chos lo grangs bye ba bcur yang gnas// mchod rten bye ba dgu bcu rtsa brgyad de// rin chen rgyal mtshan gdugs dang 'phan gyis brgyan// mchod rten re re'ang gdugs ni bye ba yod// de bzhin gshegs pa stabs kyis gshegs pa yi// skye ba'i yul ni me tog 'od ces bya// rigs ni bram ze 'od zer dra ba'i tshad// dpag tshad nyi shu gnyis yod ri dbang yab// rgyal de'i yum ni dga' ba zhes kyang bya// de yi sras po yon tan sems zhes bya// srid pa'i bshes gnyen de yi rim gro pa// nye sde shes can rkang stobs rdzu 'phrul can// mi mchog de yi 'dus pa dang por ni// dgra bcom brgya phrag sum cu rtsa gnyis yod// gnyis par brgya phrag sum cu rtsa gsum yod// gsum par tshogs pa phal cher ther 'bum yod// mi yi 'dren pa de yi sku tshe'i tshad// lo grangs stong phrag dgu bcu rtsa bzhi yin// de tshe de yi sum 'gyur dam chos gnas// de tshe sku gdung ril gcig mchod rten gcig // 'jig rten rnam par 'dren pa blo gnas kyi// skye yul rin chen gzi brjid dga' zhes bya// rigs ni rgyal rigs 'od ni dpag tshad gcig // bsod nams dpal yab dga' ba bzang mo yum// sras po chu lha dga' ba rim gro pa// bsod nams sgron zhes bya ba shes rab can// 'brug sgra rdzu 'phrul can gyi mchog ma yin// 'dus pa dang por dgra bcom bye ba brgya// 'dus pa gnyis par yang srid zad pa dag // brgyad cu gsum par drug cu 'byung bar 'gyur// de na mi de dag gi tshe yi tshad// lo grangs stong phrag nyi shu rtsa bzhi yin// mya ngan 'das nas de na dam chos dag // lo grangs stong phrag lnga brgya'i bar du gnas// mchod rten bye ba brgya phrag lnga yod de// thams cad rin chen gdugs kyis mdzes khebs byas// de bzhin gshegs pa gdugs mdzes pa dag gi// skye ba'i yul ni rin chen phung po yin// rigs ni rgyal rigs 'od gzi dpag tshad ni// bye ba tham pa yab ni sgra gcan lha// me tog can zhes bya ba de yi yum// de'i sras rgyal ba blo rim gro pa// lha yis mchod ces bya ba shes rab can// ma ga d+ha zhes bya ba rdzu 'phrul can// dgra bcom bye ba brgya phrag sum cu gsum// gnyis par chags med sum cu rtsa gnyis yod// gsum par zad med sum cu rtsa gcig yod// mi tshe lo grangs stong phrag nyi shu lnga// 'jig rten rnam 'dren mya ngan 'das nas kyang // dam pa'i chos dag lo grangs bye bar gnas// mchod rten dpag tshad phyed pa bye ba phrag // brgyad cu rin chen bdun yin rgyas par 'gyur// 'jig rten dag gi mgon po gtso bo yi// skye ba'i yul ni bsod nams ldan zhes bya// rgyal ba'i rigs ni rgyal rigs 'od kyi tshad// dpag tshad gnyis yod yab ni zla yin// de yi yum ni me tog bsags zhes bya// sras po mdzes pa dpal can rim gro pa// blo sbyangs zhes ni bya ba shes rab can// mtha' yas dpal zhes bya ba rdzu 'phrul can// 'dus pa dang por dbang du gyur pa rnams// stong phrag brgyad cu gnyis par dgu bcu yod// gsum par dri ma med pa bye ba brgya// sku tshe lo grangs bye ba gnyis kyang yin// dam chos lo grangs bye ba bcur yang gnas// rgyang grags sum cu pa yi mchod rten gcig // rin chen bdun po dag gis de rgyas shing // gdugs grangs bye ba brgya phrag bdun cu gnyis// bde bar gshegs pa shin tu 'phags dpal gyi// skye ba'i yul ni ye shes ldan zhes bya// bde gshegs de'i rigs bram ze 'od kyi tshad// rgyang grags bcu yod bshes gnyen bzang po yab// skye bo'i mchod rten zhes bya skyed pa'i yum// sras po mchog ma mig rim gro pa// seng ge'i sgra sgrogs pa ni mkhas pa ste// bla ma zhes ni bya ba rdzu 'phrul can// 'dus pa dang por dgra bcom bye phrag bcu// gnyis par bcu gnyis gsum par brgyad yod do// de na mi rnams dag gi tshe yi tshad// lo grangs stong phrag nyi shu rtsa bzhi yin// rgyal ba mya ngan 'das nas dam chos dag // lo grangs bye bar gnas shing sku gdung 'phel// mchod rten bye ba brgya phrag dgu yod de// thams cad rgyang grags bdun pa rin chen gdugs// de bzhin gshegs pa seng ge'i sgra dag gi// skye ba'i yul ni sA la'i bdag ces bya// bde gshegs rgyal rigs yin te 'od kyi tshad// rgyang grags dgu yod yab ni lus mdzes yin// smra ba grub ces bya ba de yi yum// sras po nad med tog ni rim gro pa// shes rab gdon mi za ba mkhas pa ste// chos dga' zhes ni bya ba rdzu 'phrul can// dang por tshogs pa stong phrag drug cu yod// gnyis par bdun cu gsum par brgyad cu yod// dgra bcom kun kyang nga rgyal dregs las grol// sku tshe ring ste lo grangs stong phrag bcu// rdul dang rnam bral mya ngan 'das nas kyang // dam pa'i chos dag lo grangs stong du gnas// de tshe bde bar gshegs pa'i mchod rten gcig // dpag tshad bdun tsam khor yug rin chen gang // bde bar gshegs pa rnam rol ldan pa yi// skye ba'i yul ni bsod nams dpal zhes bya// bde gshegs rigs ni bram ze 'od kyi tshad// rgyang grags gsum yod gzi brjid bzang po yab// bsod nams nga ro zhes bya yum yin no// sras po lha sdug zhi ba rim gro pa// chos 'phags zhes ni bya ba mkhas pa ste// smra ba'i mchog ces bya ba rdzu 'phrul can// 'dus pa dang por 'dod chags rdul rnams ni// ma lus bcom pa stong phrag brgyad cu yod// 'dus pa gnyis par bdun cu rtsa brgyad yod// gsum par gti mug spangs pa bdun cu drug // de tshe mi rnams dag gi tshe yi tshad// lo grangs stong phrag bdun cu rtsa bzhi yin// nyis 'gyur dag tu de yi dam chos gnas// drang srong chen po'i mchod rten gcig cig 'byung // de bzhin gshegs pa klu yi 'od dag gi// skye ba'i yul ni glang pos mthong zhes bya// de'i rigs rgyal rigs yin te 'od kyi tshad// dpag tshad bdun cu yab ni yul 'khor bzang // shin tu dga' zhes bya ba yum yin no// sras po 'phan byed lhun po rim gro pa// rgyu yi stobs zhes bya ba mkhas pa ste// drang srong byin dga' zhes bya rdzu 'phrul can// 'dus pa dang por rgyal ba'i dgra bcom pa// tshogs pa bye ba stong phrag bdun cu gnyis// gnyis pa dag tu bdun cu rtsa gcig yod// gsum par bye ba stong phrag bdun cu yod// de tshe skad cig de la sku tshe'i tshad// lo grangs brgyad brgya'i bar du gnas par 'gyur// dam chos lo grangs brgya phrag bcu gnyis gnas// rgyal ba'i mchod rten gcig cig 'byung bar 'gyur// de bzhin gshegs pa me tog ri bo yi// skye ba'i yul ni ri yis mthong zhes bya// rigs ni bram ze 'od kyi dkyil 'khor dag // dpag tshad sum cu yab ni legs yid gzhungs// yon tan bsags zhes bya ba yum yin no// sras po bde stobs drag shul rim gro pa// blo rdzogs 'od zer zhes bya mkhas pa ste// glog mchog ces bya ba ni rdzu 'phrul can// dgra bcom 'dus pa stong phrag drug cu drug // gnyis par rdul med drug cu rtsa yang lnga// gsum par stong phrag drug cu rtsa bzhi yod// sku tshe lo grangs stong phrag brgyad cu yin// bde bar gshegs pa mya ngan 'das nas kyang // dam chos lo grangs bye ba gsum du gnas// rgyal ba'i mchod rten khri phrag bcu yod de// mu tig dra ba mchog dag sbyangs pas khyab// de bzhin gshegs pa klu ni dga' ba yi// skye ba'i yul ni me tog 'od ces bya// rgyal ba rgyal rigs yin te 'od kyi tshad// dpag tshad drug cu rtsa bdun 'phros par 'gyur// 'gros zhes bya ba yab yin la// gzugs bzang mo zhes bya ba yum yin no// de yi sras po klu zhes bya ba ste// gling 'gro zhes bya de yi rim gro pa// 'gro ba'i gzi brjid ces bya mkhas pa ste// dga' chen zhes ni bya ba rdzu 'phrul can// dang por tshogs pa bye ba stong phrag yod// gnyis par brgyad yod gsum pa dag tu lnga// sku tshe lo grangs dag ni sum khri yin// dam chos lo grangs stong phrag bdun cur gnas// rgyal ba'i mchod rten stong phrag brgyad cu ste// rgyal mtshan mthon po dpag tshad gcig pas brgyan// de bzhin gshegs pa spos kyi dbang phyug gi// skye ba'i yul ni dga' bas mthong zhes bya// rgyal ba'i rigs ni bram ze 'od kyi tshad// dpag tshad sum cu yab ni legs skyes yin// zla 'od yum yin sras po 'dzam bu 'gro// legs gtso zhes ni bya ba rim gro pa// shes rab 'od ces bya ba mkhas pa ste// dpal dregs zhes ni bya ba rdzu 'phrul can// dang por dgra bcom bye brgya dgu bcu yod// gnyis par brgyad cu gsum par bdun cu drug // de tshe mi rnams dag gi tshe yi tshad// lo grangs stong phrag brgyad cu rtsa bzhi yin// de yi dam pa'i chos dag lo grangs ni// 'bum phrag brgya yi bar du gnas par 'gyur// mchod rten bye ba stong phrag bdun cu gcig // gser mchog dam pa dag gis legs par spras// bde bar gshegs pa shin tu grags pa yi// skye ba'i yul ni dag par dga' zhes bya// rigs ni rgyal rigs yin te 'od kyi tshad// dpag tshad lnga yod yab ni tshogs dbang yin// gser ldan ma zhes bya ba yum yin no// sras po skal 'dod nyi ma rim gro pa// chos 'od ces ni bya ba mkhas pa ste// thos pa rtogs zhes bya ba rdzu 'phrul can// 'dus pa dang po dag tu dgra bcom pa// bye ba stong phrag bzhi bcu rtsa drug yod// gnyis par bzhi bcu rtsa gsum tham pa yod// gsum par nyi shu rtsa gsum tham pa 'byung // sku tshe lo grangs stong phrag gnyis kyang yin// ston pa mya ngan 'das nas dam chos dag // lo grangs bdun khrir gnas 'gyur sku gdung gcig // dpag tshad lnga pa'i mchod rten gcig cig 'byung // de bzhin gshegs pa stobs kyi lha de yi// skye ba'i yul ni 'od po che zhes bya// rigs ni rgyal rigs yin te 'od kyi tshad// dpag tshad nyi shu gnyis yod legs bzang yab// zla 'od ces ni bya ba yum yin no// sras po dbang 'od dga' bo rim gro pa// seng ge'i blo gros zhes bya mkhas pa ste// srid pa'i bshes gnyen zhes bya rdzu 'phrul can// 'dus pa dang por rdul rnams bcom pa po// bye ba stong phrag dgu bcu rtsa gsum yod// 'dus pa gnyis par dgu bcu rtsa gnyis yod// 'dus pa gsum par dgu bcu rtsa gcig yod// sku tshe lo grangs dag ni dgu stong yin// dam chos lo grangs stong phrag bdun cur gnas// de yi sku gdung dag kyang rgyas 'gyur la// mchod rten bye ba stong phrag brgyad cu tham// mtshungs pa med pa yon tan phreng ldan gyi// skye ba'i yul ni dga' ba sdug ces bya// rigs ni bram ze yin te 'od dpag tshad// bdun cu rtsa drug yab ni na tshod bzang // skal ldan nga ro zhes bya yum yin no// de tshe rgyal ba'i sras po tshangs bdag yin// blo rdzogs zhes ni bya ba rim gro pa// lag mkhas pa bzhin rdzu 'phrul can// dang por tshogs pa dgra bcom bye ba stong // gnyis pa dag tu'ang de snyed yod gyur la// 'dus pa gsum pa dag tu lnga 'gyur yod// sku tshe lo grangs stong phrag brgyad cu yin// mtshungs med mya ngan 'das nas dam chos dag // lo grangs bye ba phrag ni gsum du gnas// mchod rten bye ba dgu bcu rtsa dgu ste// thams cad gser dag gis ni khyab par 'gyur// bde bar gshegs pa klu yi lag pa yi// skye ba'i yul ni dga' ba zhes kyang bya// mgon po'i rigs ni bram ze dag tu 'gyur// gling phran stong phrag bdun cu rtsa gnyis rnams// de yi 'od kyis rtag pa dag tu khyab// de yi yab ni tshogs can 'od yin la// de yi yum ni spos ldan ma zhes bya// sras po des pa 'od 'phro rim gro pa// ye shes rnam lta zhes bya mkhas pa ste// bden par smra zhes bya ba rdzu 'phrul can// 'dus pa dang por bye ba bcu drug yod// gnyis par brgyad gsum par nyi shu yod// sku tshe'i tshad ni lo grangs stong phrag bcu// bde bar gshegs pa mya ngan 'das nas kyang // dam chos lo grangs bye ba phrag brgyad gnas// de yi mchod rten bye ba dgu bcu dgu// bde bar gshegs pa mig ni brgyan pa yi// skye ba'i yul ni mchod rten mchog ces bya// rgyal ba'i rigs ni bram ze 'od kyi tshad// dpag tshad bdun yod yab ni grogs bzang yin// yum ni dra ba can gyi 'od ces bya// sras po shugs dga' grol ba rim gro pa// chos mthong zhes ni bya ba mkhas pa ste// mnyam par bzhag ces bya ba rdzu 'phrul can// 'dus pa dang por dgra bcom bye stong brgya// 'dus pa gnyis par dgra bcom tshogs pa dag // bye stong dgu bcu gsum par brgyad cu yod// sku tshe lo grangs stong phrag nyi shu drug // sangs rgyas yongs su mya ngan 'das nas kyang // dam chos lo grangs bye ba'i bar du gnas// mchod rten bzang po grangs ni bye ba ste// rin chen brgya yi dra bas rnam par spras// sangs rgyas legs par sbyangs pa'i blo dag gi// skye ba'i yul ni bcu ldan zhes kyang bya// rgyal ba'i rigs ni rgyal rigs 'od kyi tshad// dpag tshad gnyis yod yab ni dbang chen yin// tog 'od ces bya yum yin sras po ni// skye ba'i khyu mchog rgyan ni rim gro pa// sman gyi rgyal po zhes bya mkhas pa ste// tshig gi kha lo sgyur ba rdzu 'phrul can// dgra bcom stong phrag nyi shu rtsa gnyis yod// gnyis par de na sum cu yod par 'gyur// 'dus pa gsum par nyi shu rtsa yang brgyad// sku tshe'i tshad ni lo grangs stong yin no// sangs rgyas yongs su mya ngan 'das nas kyang // dam chos lo grangs stong phrag bcu bzhir spyod// mtshungs pa med pa'i sku gdung mchod rten ni// gcig yin dpag tshad rangs pa gcig tsam mo// sangs rgyas zil gyis gnon pa ye shes kyi// skye ba'i yul ni dga' ba 'dod ces bya// rgyal ba'i rigs ni rgyal rigs 'od kyi tshad// dpag tshad gnyis yod yab ni mthu ldan yin// brtul zhugs bden pa yum yin sras po ni// drang srong sdug pa dga' bo rim gro pa// chos kyis rnam par rol pa mkhas pa ste// zla ba'i 'od ces bya ba rdzu 'phrul can// 'dus pa dang por bye phrag bcu gsum yod// gnyis par bcu gnyis gsum pa dag tu brgyad// sku tshe lo grangs brgya phrag gnyis kyang yin// dam chos lo grangs bye ba stong du gnas// de yi sku gdung dag kyang rgyas 'gyur la// mchod rten bye ba brgya phrag sum cu gnyis// mchod rten kun kyang dpag tshad gnyis pa ste// thams cad gdugs grangs stong phrag brgyad cus khyab// sangs rgyas mtha' yas pa yi spyan dag gi// skye ba'i yul ni bsod nams 'od gsal yin// rgyal ba'i rigs ni bram ze 'od kyi tshad// dpag tshad bzhi yod yab ni brtul zhugs shes// chos gnas zhes bya yum yin sras po ni// rgyal bar dga' ba snying po rim gro pa// me tog tshogs zhes bya ba mkhas pa ste// glang po'i 'gros zhes bya ba rdzu 'phrul can// dgra bcom bye ba brgya phrag drug cu drug // gnyis par lnga yod gsum pa dag tu bdun// thugs rje can gyi sku tshe'i tshad dag ni// lo grangs stong phrag nyi shu rtsa yang gsum// bdud rnams brlag mdzad de yi dam chos dag // lo grangs stong phrag bcu yi bar du gnas// mchod rten bye ba phrag bcu tshang ba ste// me tog rgyan dang rta babs dag gis brgyan// de bzhin gshegs pa bden par gsung ba yi// skye ba'i yul ni mdangs dang ldan zhes bya// rgyal ba'i rigs ni rgyal rigs 'od kyi tshad// dpag tshad dgu yod yab ni bsod nams bzang // lha 'od ces ni bya ba yum yin no// sras po don chen 'od ldan rim gro pa// ye shes yang dag 'phags pa mkhas pa ste// srid par 'gro zhes bya ba rdzu 'phrul can// dgra bcom bye ba brgya phrag nyi shu ste// gnyis par bye ba brgya ni tshang bar yod// 'dus pa gsum par bye ba dgu bcu yod// sku tshe lo grangs stong phrag brgyad cu yin// zhi bar gyur pa'i dam pa'i chos dag kyang // lo grangs stong phrag nyi shu gnyis su gnas// mchod rten dam pa bye ba drug cu ste// gser las byas pa'i rgyal mtshan dag gis gang // de bzhin gshegs pa nyi ma'i 'od dag gi// skye ba'i yul ni sman zhes bya ba yin// rgyal ba'i rigs ni rgyal rigs 'od kyi tshad// dpag tshad gsum yod yab ni mig bzang yin// tshul khrims ldan zhes bya ba yum yin no// sras po thar dga' zhi ba rim gro pa// nor grags zhes ni bya ba mkhas pa ste// rnyog pa med ces bya ba rdzu 'phrul can// 'dus pa dang por bye phrag sum cu gnyis// 'dus pa gnyis par bye phrag nyi shu gcig // 'dus pa gsum par bye phrag sum cu tham// sku tshe lo grangs 'bum phrag drug cu yin// dam chos lo grangs sa ya phrag gcig dang // 'bum phrag gsum gyi bar du gnas par 'gyur// mchod rten bye ba brgya phrag dgu yod de// gser las byas pa'i rgyal mtshan dag gis gang // de bzhin gshegs pa des pa'i blo dag gi// skye ba'i yul ni dga' ba sdug ces bya// rgyal ba'i rigs ni bram ze 'od kyi tshad// dpag tshad bcu yod yab ni khyad par 'phags// bde ldan ma zhes bya ba yum yin no// gang po sras yin skar ma rim gro pa// lhag shes zhes ni bya ba mkhas pa ste// bdud spong zhes ni bya ba rdzu 'phrul can// 'dus pa dang por phal chen bye ba brgya// gnyis par brgyad cu gsum par drug cu yod// mi rnams tshe tshad lo grangs stong phrag bcu// de yis lnga 'gyur du ni dam chos gnas// 'dzam bu'i gling na sku gdung rgyas 'gyur la// mchod rten bye ba brgya phrag brgyad cu brgyad// mchod rten re re dag gi thad na yang // mar me bye ba brgya phrag nyin mtshan 'bar// de bzhin gshegs pa mtha' yas gzugs dag gi// skye ba'i yul ni mchod pa zhes kyang bya// rigs ni rgyal rigs yin te 'od kyi tshad// dpag tshad nyi shu rtsa bzhi grogs bzang yab// bzang ldan ma zhes bya ba yum yin no// sras po 'jigs med 'od ldan rim gro pa// gsang sngags gdon mi za ba mkhas pa ste// bde ba'i 'od ces bya ba rdzu 'phrul can// shin tu dga' ba'i blo can dgra bcom pa// bye ba lnga bcu rtsa drug gnyis par lnga// 'dus pa gsum par lnga bcu rtsa yang bzhi// sku tshe'i tshad ni lo grangs bye ba yin// bde bar gshegs pa mya ngan 'das nas kyang // dam chos lo grangs bye ba'i bar du gnas// mchod rten bye ba brgya phrag sum cu gnyis// rin chen pad ma dag gis rnam par spras// bde bar gshegs pa rnam par snang mdzad kyi// skye ba'i yul ni me tog rdzogs zhes bya// rgyal ba'i rigs ni rgyal rigs 'od kyi tshad// dpag tshad lnga yod yab ni na tshod bzang // gang gA'i mchog ces bya ba yum yin no// sras po 'od mtha' gang po rim gro pa// gti mug rnam par sel ba mkhas pa ste// nyon mongs spong zhes bya ba rdzu 'phrul can// shes ldan srid las rgal ba dgra bcom pa// 'dus pa dang por bye ba drug cu yod// gnyis par bdun cu gsum par brgyad cu yod// sku tshe'i tshad ni lo grangs bye ba yin// mtshungs pa med pa mya ngan 'das nas kyang // dam chos lo grangs bye ba gsum du gnas// de yi mchod rten dag kyang gcig 'byung la// dpag tshad phyed dang gsum khyon rin chen khebs// de bzhin gshegs pa rin chen tog dag gi// skye ba'i yul ni dga' ba zhes kyang bya// rigs ni rgyal rigs yin te 'od dpag tshad// nyi shu gnyis yod yab ni rnam par gnon// thams cad dga' zhes bya ba yum yin no// sras po bzang grags dri med rim gro pa// nam mkha'i blo zhes bya ba mkhas pa ste// ri bo'i 'od ces bya ba rdzu 'phrul can// dgra bcom 'dus pa bye ba dgu bcu bzhi// 'dus pa gnyis par bye ba dgu bcu gsum// 'dus pa gsum par bye ba dgu bcu gnyis// de yi sku tshe lo grangs dgu khri yin// srid gsum mchod pa mya ngan 'das nas kyang // dam pa'i chos ni lo grangs bye bar gnas// sku gdung dag kyang legs par rgyas 'gyur la// mchod rten bye ba dgu bcu rtsa gnyis 'byung // mgon po the tshom rnam par spangs pa yi// skye ba'i yul ni bkra shis can zhes bya// rgyal ba'i rigs ni bram ze 'od kyi tshad// dpag tshad dgu yod yab ni mya ngan med// blo gros bzang mo zhes bya yum yin no// sras po rnyog med shes can rim gro pa// des pa'i shugs zhes bya ba mkhas pa ste// rdzu 'phrul dga' zhes bya ba rdzu 'phrul can// 'dus pa dang por bye ba phrag dgu yod// gnyis par bye brgyad gsum par bye ba bdun// de yi tshe na rgyal ba'i sku tshe'i tshad// lo grangs sum brgya dag tu 'gyur ba yin// rgyal ba 'gog par phyin pa'i dam chos dag // lo grangs nyis stong bar du gnas par 'gyur// de yi mchod rten gcig ste rin po che// bdun las grub pa 'phang du dpag tshad gcig // bde bar gshegs pa 'jig rten 'das pa yi// skye ba'i yul ni rtag tu dga' zhes bya// rgyal ba'i rigs ni bram ze 'od dpag tshad// drug yod yab ni srid pa'i zla ba yin// tshangs 'od ces bya yum yin sras po ni// tshangs gtsug phud 'phyang ba rim gro pa// nyi ma'i 'od ces bya ba mkhas pa ste// phrad med ces ni bya ba rdzu 'phrul can// dgra bcom bye ba phrag ni bcu bzhi ste// 'dus pa gnyis par blo ldan sum cu yod// de tshe gsum par bye ba nyi shu yod// sku tshe'i tshad ni lo grangs bye ba yin// 'jig rten 'od mdzad mya ngan 'das nas kyang // dam chos lo grangs bye ba gsum du gnas// mya ngan 'das pa'i mchod rten rin chen spras// grangs ni bye ba brgyad cu tshang bar 'gyur// sangs rgyas don yod rnam par gnon pa yi// skye ba'i yul ni sprin dang ldan zhes bya// rgyal ba'i rigs ni bram ze 'od dpag tshad// bdun yod yab ni drang srong dbang po yin// tshangs pa'i dbyangs zhes bya ba yum yin no// sras po bde 'od brtan pa rim gro pa// yul 'khor ye shes zhes bya mkhas pa ste// yid du 'ong ba'i nga ro rdzu 'phrul can// dgra bcom nga med bye ba dgu bcu dgu// gnyis pa dag tu dgu bcu rtsa brgyad yod// gsum pa dag tu dgu bcu rtsa drug yod// de'i tshe lo ni dgu khri lnga stong yin// bde bar gshegs pa mya ngan 'das nas kyang // dam pa'i chos ni lo grangs bye bar gnas// de yi sku gdung dag kyang rgyas 'gyur la// mchod rten bye ba brgya phrag sum cu gnyis// bde bar gshegs pa rtogs par mdzad pa yi// skye ba'i yul ni dga' ba'i sprin zhes bya// rgyal ba'i rigs ni rgyal rigs 'od kyi tshad// dpag tshad sum cu yab ni dbang chen yin// rin chen dga' ba yum yin sras po ni// skye bo dga' ba thub pa rim gro pa// chos kyi stobs zhes bya ba mkhas pa ste// mkhas pa shes rab ldan pa rdzu 'phrul can// yid gnyis spong bar byed pa dgra bcom pa// 'dus pa dang por bye ba brgya phrag dgu// gnyis par brgyad yod gsum par bdun yang yod// sku tshe lo grangs stong phrag brgyad cu yin// bde bar gshegs pa zad mthar phyin pa yi// dam chos lo grangs bye ba gsum du gnas// sku gdung ril gcig mchod rten gcig 'byung la// dpag tshad gsum khyon gser gyi rgyal mtshan brgyan// // 'phags pa bskal pa bzang po pa zhes bya ba theg pa chen po'i mdo/ bam po bcu gnyis pa/ bde bar gshegs pa me tog rgyal mtshan gyi// skye ba'i yul ni mchog ma zhes kyang bya// rgyal ba'i rigs ni rgyal rigs 'od kyi tshad// dpag tshad lnga yod yab ni ngo tsha shes// 'dzam bu'i chu bo zhes bya yum yin no// sras po brtan ldan dga' ba rim gro pa// 'jig rten 'od ces bya ba mkhas pa ste// ye shes ldan zhes bya ba rdzu 'phrul can// 'dus pa dang por bye ba bdun cu yod// gnyis pa dag tu sems grol brgyad cu yod// 'dus pa gsum par bye ba dgu bcu yod// sku tshe lo grangs stong phrag dgu bcu dgu// mya ngan 'das nas dam pa'i chos dag kyang // lo grangs bye ba phrag bcu'i bar du gnas// de yi mchod rten bzang po sku gdung bcas// bye ba phrag ni sum cu rtsa gnyis 'byung // de bzhin gshegs pa ri dbang rgyal po yi// skye ba'i yul ni dga' bas mthong zhes bya// de yi rigs ni rgyal rigs 'od kyi tshad// dpag tshad bcu drug yab ni brtul zhugs bzang // sbyin la dga' zhes bya ba yum yin no// sras po tsam ka 'od dbang rim gro pa// shes rab sgra skad ces bya mkhas pa ste// zla sdug ces ni bya ba rdzu 'phrul can// dgra bcom dag ni stong phrag brgyad cu ste// gnyis par bdun cu gsum par drug cu yod// mi de dag gi tshe yi tshad dag ni// lo yi grangs dag bye ba tshang bar 'gyur// bde bar gshegs pa mya ngan 'das nas kyang // dam pa'i chos ni lo grangs bye bar gnas// de yi mchod rten gcig 'byung 'phang dag tu// dpag tshad gcig yod rin po che yis spras// de bzhin gshegs pa gzi brjid chen po yi// skye ba'i yul ni rtag tu mthong zhes bya// rgyal ba'i rigs ni bram ze 'od kyi tshad// dpag tshad gnyis yod yab ni mu stegs bzang // 'brug sgra zhes ni bya ba yum yin no// sras po 'jam dga' 'od ldan rim gro pa// skar mda' 'phags zhes bya ba mkhas pa ste// dpa' bar grags zhes bya ba rdzu 'phrul can// dgra bcom nga med stong phrag sum cu gnyis// gnyis pa dag tu stong phrag sum cu gcig // 'dus pa gsum par stong phrag sum cu yod// de tshe sku tshe'i lo grangs drug khri yin// rgyal ba mya ngan 'das nas dam chos dag // lo grangs stong phrag brgyad cu tshang bar gnas// de yi sku gdung dag kyang rgyas 'gyur la// mchod rten bye ba stong phrag bdun cu drug // de bzhin gshegs pa don mdzad gzigs pa yi// skye ba'i yul ni ud pal 'dab ces bya// rigs ni bram ze yin te 'od dpag tshad// dung phyur brgyad yod yab ni 'jigs med yin// dpal gyi gzi brjid ces bya yum yin no// sras po rnam sgrogs chos ldan rim gro pa// 'od zhes ni bya ba mkhas pa ste// blo gros mchog ces bya ba rdzu 'phrul can// dgra bcom bye ba bzhi bcu rtsa gsum ste// 'dus pa gnyis par bye ba bzhi bcu gnyis// 'dus pa gsum par bye ba bzhi bcu gcig // sku tshe lo grangs stong phrag bzhi bcu drug // yongs su mya ngan 'das nas dam chos dag // lo grangs stong phrag brgyad cu drug tu gnas// sku gdung ril gcig mchod rten gcig 'byung la// gdugs grangs stong phrag brgyad cu dag gis khebs// de bzhin gshegs pa grags pa mtha' yas kyi// skye ba'i yul ni pad ma nges zhes bya// rgyal ba rgyal rigs yin te 'od kyi tshad// dpag tshad dgu yod yab ni sgyu med yin// bde bar sems zhes bya ba yum yin no// sras po grags dga' klu ni rim gro pa// gdon mi za ba'i blo ni mkhas pa ste// dga' ba'i nga ro zhes bya rdzu 'phrul can// 'dus pa dang por dgra bcom bye ba phrag // bdun cu gnyis par bye ba drug cu yod// gsum pa dag tu bye ba lnga bcu yod// sku tshe'i tshad ni lo grangs drug 'bum yin// bde bar gshegs pa zad mthar phyin nas kyang // dam chos lo grangs bye ba gsum du gnas// sku gdung rgyas pa'i mchod rten dung phyur bdun// gdugs dang rgyal mtshan ba dan dag gis brgyan// de bzhin gshegs pa rin chen lha dag gi// skye ba'i yul ni ud pal brgyan ces bya// rgyal ba rgyal rigs yin te 'od kyi tshad// dpag tshad gnyis yod yab ni dpa' bo yin// sA la'i 'od ces bya ba yum yin no// sras po bzang dga' rgyal ba rim gro pa// skar 'od ces ni bya ba mkhas pa ste// gser gyi 'od ces bya ba rdzu 'phrul can// 'dus pa dang por bye ba brgyad cu yod// gnyis par lnga bcu gsum par sum cu yod// de na mi rnams dag gi tshe yi tshad// lo grangs stong phrag nyi shu rtsa gnyis yin// de tshe 'gog par phyin pa'i dam chos dag // lo grangs stong phrag dgu bcu'i bar du gnas// mchod rten dpag tshad gnyis kyi khyon tsam la// gdugs grangs bye ba phrag ni brgya yis bskor// de bzhin gshegs pa don gnas mkhyen pa yi// skye ba'i yul ni brgyan pa zhes kyang bya// de'i rigs bram ze yin te 'od kyi tshad// dpag tshad bcu gnyis yab ni don gnas yin// zla ldan ma zhes bya ba yum yin no// sras po zla sdug dga' ba rim gro pa// dpal rgyas zhes ni bya ba mkhas pa ste// brtul zhugs snying po zhes bya rdzu 'phrul can// dgra bcom bye ba nyi shu rtsa gnyis te// 'dus pa gnyis par nyi shu rtsa yang gcig // 'dus pa gsum par nyi shu tham pa yod// mi yi tshe tshad lo grangs bye ba yin// rdul dang bral ba'i dam pa'i chos dag kyang // lo grangs stong phrag dgu bcu rtsa dgur gnas// de yi mchod rten dpag tshad bzhi pa la// gdugs grangs bye ba dag gis legs par brgyan// de bzhin gshegs pa blo ni rdzogs pa yi// skye ba'i yul ni bsod nams 'od ces bya// de'i rigs rgyal rigs yin te 'od kyi tshad// dpag tshad drug yod yab ni blo yin// pad ma can zhes bya ba yum yin no// sras po snyan dga' do shal rim gro pa// bsod nams yang dag 'phags pa mkhas pa ste// zla ba'i stobs zhes bya ba rdzu 'phrul can// 'dus pa dang por bye ba brgyad cu yod// 'dus pa gnyis par 'jigs bral bdun cu yod// 'dus pa gsum par bye ba phrag stong yod// sku tshe lo grangs stong phrag bdun cu drug // 'jig rten mkhyen pa'i dam pa'i chos dag kyang // lo grangs bye ba nyi shu gsum du gnas// rdul bral mchod rten bye brgya drug cu bzhi// thams cad rgyang grags gsum gyi tshad tsam yin// de bzhin gshegs pa mya ngan med pa yi// skye ba'i yul ni mdangs 'phags zhes kyang bya// rigs ni bram ze yin te 'od kyi tshad// dpag tshad bcu bzhi yab ni zla ri yin// legs sems ma ni yum yin sras po ni// yid 'ong sdug pa yon tan rim gro pa// chos mthong ba zhes bya ba mkhas pa ste// seng ge'i stabs zhes bya ba rdzu 'phrul can// 'dus pa dang por stong phrag sum cu yod// 'dus pa gnyis par nyi shu rtsa brgyad yod// sku tshe'i tshad ni lo grangs stong yang yin// bde bar gshegs pa mya ngan 'das nas kyang // dam chos lo grangs dgu khri'i bar du gnas// dpag tshad gcig pa'i mchod rten tha dad pa// rin chen mchog ma sna bdun rang bzhin yin// de bzhin gshegs pa dri ma bral ba yi// skye ba'i yul ni rin chen brgyan ces bya// de'i rigs bram ze yin te 'od kyi tshad// dpag tshad gsum yod yab ni lha legs yin// rab tu zhi ldan yum yin sras po ni// zla sdug yon tan can ni rim gro pa// glang po bsgyings zhes bya ba mkhas pa ste// bden par smra zhes bya ba rdzu 'phrul can// dgra bcom bye ba brgya phrag lnga yod de// gnyis par bye ba brgya phrag gnyis kyang yod// gsum pa dag tu bye ba brgya phrag gsum// sku tshe lo grangs brgyad khri bzhi stong yin// rkang gnyis mchog ma mya ngan 'das nas kyang // dam chos lo grangs bye ba stong du gnas// mchod rten gcig ste 'phang du dpag tshad gcig // gdugs mchog stong phrag bcu yis khyab par 'gyur// de bzhin gshegs pa tshangs lha skye ba'i yul// bsod nams dag gis rnam par brgyan ces bya// rigs ni rgyal rigs yin te 'od dpag tshad// kun tu sum cu yab ni legs yid gzhungs// yum ni me tog 'od yin sras po ni// yon tan bsags pa 'jam pa rim gro pa// rta dbang lha zhes bya ba mkhas pa ste// sgra gcan 'dzin ces bya ba rdzu 'phrul can// yang srid zad pa dgra ni bcom pa dag // 'dus pa dang por 'bum phrag lnga yod do// gnyis par drug cu gsum par bdun cu bdun// sku tshe'i tshad ni lo grangs stong yin no// rgyal ba dam pa mya ngan 'das nas kyang // dam chos lo grangs sum stong bar du gnas// de yi sku gdung ril po gcig yin la// mchod rten 'phang du dpag tshad gsum tsam 'phags// de bzhin gshegs pa sa yi dbang phyug gi// skye ba'i yul ni gzi dang ldan zhes bya// rgyal ba rgyal rigs yin te 'od kyi tshad// dpag tshad drug cu yab ni gzugs bzang yin// chos kyi 'od ces bya ba yum yin no// sras po bde dga' dge ba rim gro pa// gti mug sel zhes bya ba mkhas pa ste// dga' rgyal zhes ni bya ba rdzu 'phrul can// dgra bcom stong phrag drug cu rtsa bzhi ste// 'dus pa gnyis par drug cu rtsa yang lnga// 'dus pa gsum par stong phrag drug cu yod// sku tshe'i tshad ni lo grangs bye ba yin// mtshungs pa med pa bde bar gshegs pa'i chos// lo grangs bye ba phrag ni gsum du gnas// de yi sku gdung dag kyang rgyas 'gyur la// mchod rten bye ba brgya phrag drug cu gnyis// de bzhin gshegs pa me tog spyan dag gi// skye ba'i yul ni sems dang 'brel zhes bya// rigs ni bram ze yin te 'od dpag tshad// drug cu rtsa gnyis yab ni skye dbang yin// blo gros sems ma zhes bya yum yin no// sras po bde 'gro me tog rim gro pa// mya ngan sel zhes bya ba mkhas pa ste// 'gro ba 'dzin ces bya ba rdzu 'phrul can// 'dus pa dang por stong phrag drug cu yod// gnyis par bdun cu gsum par brgyad cu yod// de tshe rgyal ba de yi sku tshe'i tshad// lo grangs stong phrag dgu bcu dag kyang yin// mya ngan 'das pa de yi dam chos dag // lo grangs bye ba phrag ni gnyis su gnas// mchod rten bye ba phrag ni bcu yod la// gser gyis brgyan cing rin po che yis spras// de bzhin gshegs pa rnam par 'byes pa'i sku// skye ba'i yul ni rin chen sna tshogs yin// rigs ni bram ze yin te 'od kyi tshad// dpag tshad phyed yod yab ni grags dbang po// rnam par snang mdzad ces bya yum yin no// sras po rab 'phags mu stegs rim gro pa// phal chen sbyin pa bden smra mkhas pa ste// seng ge'i nga ro zhes bya rdzu 'phrul can// 'dus pa dang por drang srong dgra bcom pa// bye ba stong phrag dag ni bcu yod do// gnyis par brgyad yod gsum par bdun yod do// sku tshe'i tshad ni lo grangs bye ba yin// sangs rgyas yongs su mya ngan 'das nas kyang // dam chos lo grangs bye ba phrag lngar gnas// mya ngan 'das pa'i sku gdung ril po gcig // mchod rten dpag tshad bdun pa gcig cig 'byung // bde bar gshegs pa chos kyi 'od dag gi// skye ba'i yul ni mdangs mthong zhes kyang bya// rgyal ba'i rigs ni rgyal rigs 'od kyi tshad// dpag tshad lnga yod yab ni khyad par 'phags// rin chen chen mo yum yin sras po ni// rab 'phags ngo tsha shes pa rim gro pa// seng ge rnam par sgrogs pa mkhas pa ste// 'jam pa'i 'od ces bya ba rdzu 'phrul can// 'dus pa dang por bye ba dgu bcu yod// gnyis par brgyad cu gsum par drug cu yod// de na mi rnams dag gi tshe yi tshad// lo yi grangs ni bdun khri bzhi stong yin// dngos po med par phyin pa'i dam chos dag // lo grangs bye ba phrag ni nyi shur gnas// rgyal ba'i mchod rten sku gdung bcas pa'i grangs// bye ba stong phrag dgu bcu rtsa bzhi 'byung // de bzhin gshegs pa kun nas gzigs pa yi// skye ba'i yul ni 'jig rten lta zhes bya// rigs ni bram ze yin te 'od kyi tshad// dpag tshad gsum yod yab ni lag yin// seng ge'i blo gros yum yin sras po ni// yon tan 'od yin mya ngan rim gro pa// mya ngan sel zhes bya ba mkhas pa ste// grags chen zhes ni bya ba rdzu 'phrul can// dgra bcom bye ba bdun cu rtsa bzhi ste// 'dus pa gnyis par bdun cu rtsa lnga yod// 'dus pa gsum par bdun cu rtsa yang drug // sku tshe lo grangs bye ba bdun cu yin// rdul dang bral ba zad mthar mdzad pa yi// dam chos lo grangs bye ba phrag dgur gnas// mchod rten bye ba brgya phrag gsum yod de// gser gyis brgyan cing rin po che yis spras// bde bar gshegs pa yon tan 'od gsal gyi// skye ba'i yul ni byang chub mthong zhes bya// rigs ni rgyal rigs yin te 'od dpag tshad// kun tu bye ba yab ni dgra thul yin// brtul zhugs drag ldan zhes bya yum yin no// sras po bde dga' dga' bo rim gro pa// lta sems zhes ni bya ba mkhas pa ste// 'od po che zhes bya ba rdzu 'phrul can// dgra bcom bye ba brgya phrag gcig tshang ste// gnyis par dgu bcu rtsa drug gsum par yang // brgyad cu yod de de tshe sku tshe'i tshad// 'jig rten dag na de tshe lo stong yin// zad mthar phyin pa'i dam pa'i chos dag kyang // lo grangs dgu khri drug stong bar du gnas// mchod rten khyad par 'phags pa dung phyur lnga// nor bu rin chen mchog ma dag gis spras// de bzhin gshegs pa zla ba'i zhal dag gi// skye ba'i yul ni bsod nams tshogs zhes bya// rigs ni rgyal rigs yin te 'od dpag tshad// bye ba gsum yod yab ni rgya mtsho yin// me tog ldan zhes bya ba yum yin no// sras po tshogs dga' ni khum rim gro pa// seng ges bltas zhes bya ba mkhas pa ste// shin tu dga' zhes bya ba rdzu 'phrul can// dgra bcom bye ba stong phrag brgyad cu ste// gnyis par bdun cu gsum par sum cu yod// mi de dag gi tshe yi tshad dag ni// lo grangs stong phrag bzhi bcu rtsa drug yin// zad mthar phyin pa'i dam pa'i chos dag kyang // lo grangs stong phrag bcu ni tshang bar gnas// mchod rten bye ba stong phrag dgu bcu dgu// rin chen dag gis rnam par spras par 'gyur// de bzhin gshegs pa rin chen 'od skye ba'i yul ni gtsug na rin po che zhes bya'o// rigs ni rgyal rigs so// 'od ni dpag tshad brgyad cu'o// yab ni skal ldan 'dod ces bya'o// yum ni grags lha zhes bya'o// sras ni snyan par smra zhes bya'o// rim gro pa ni 'gro ba dga' zhes bya'o// shes rab can rnams kyi mchog ni tshogs can gtso bo zhes bya'o// rdzu 'phrul can rnams kyi mchog ni gdul dka' zhes bya'o// 'dus pa dang po la ni nyan thos tshogs pa dung phyur phrag dgu'o// gnyis pa la ni dung phyur phrag gcig dang bye ba phrag gnyis so// gsum pa la ni dung phyur phrag gcig dang bye ba phrag lnga'o// sku tshe'i tshad ni lo bye ba'o// dam pa'i chos ni lo bye ba phrag gsum gyi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa rin chen tog skye ba'i yul ni sna tshogs brtsegs pa zhes bya'o// rigs ni bram ze'o// 'od ni dpag tshad 'bum mo// yab ni rgya mtsho'i blo zhes bya'o// yum ni rdzogs sems zhes bya'o// sras ni 'jig rten dga' zhes bya'o// rim gro pa ni nga ro can zhes bya'o// shes rab can rnams kyi mchog ni blo'i sgron ma zhes bya'o// rdzu 'phrul can rnams kyi mchog ni gzi brjid dpal zhes bya'o// sku tshe'i tshad ni lo bye ba phrag 'bum mo// 'dus pa dang po la ni nyan thos dung phyur phrag drug go// gnyis pa la ni dung phyur phrag brgyad do// gsum pa la ni ther 'bum mo// dam pa'i chos ni lo bye ba'i bar du gnas so// sku gdung ni rgyas par 'gyur ro// mchod rten ni 'bum 'byung bar 'gyur ro// de bzhin gshegs pa grags pa'i bla ma skye ba'i yul ni me tog mchog ces bya'o// rigs ni rgyal rigs so// 'od ni dpag tshad drug cu'o// yab ni bla ma zhes bya'o// yum ni mchog ldan ma zhes bya'o// sras ni gzi brjid mdzes pa zhes bya'o// rim gro pa ni yon tan lhag ces bya'o// shes rab can rnams kyi mchog ni bden pa zhes bya'o// rdzu 'phrul can rnams kyi mchog ni 'gro ba brtan zhes bya'o// 'dus pa dang po la ni nyan thos ther 'bum mo// gnyis pa la ni bye ba phrag lnga'o// gsum pa la ni ther 'bum phrag bcu'o// sku tshe'i tshad ni lo khri brgyad stong ngo // dam pa'i chos ni lo bzhi khri'i bar du gnas so// sku gdung ni rgyas par 'gyur ro// de bzhin gshegs pa 'od byed skye ba'i yul ni rab tu brgyan pa zhes bya'o// rigs ni rgyal rigs so// 'od ni dpag tshad khri'o// yab ni tog gi rgyal mtshan zhes bya'o// yum ni dri ma med pa'i 'od ces bya'o// sras ni glog sbyin zhes bya'o// rim gro pa ni dgra bcom dga' zhes bya'o// shes rab can rnams kyi mchog ni rnam par 'byed blo zhes bya'o// rdzu 'phrul can rnams kyi mchog ni thub med ces bya'o// 'dus pa dang po la ni nyan thos dung phyur phrag bdun no// gnyis pa la ni dung phyur phrag brgyad do// gsum pa la ni dung phyur phrag dgu'o// sku tshe'i tshad ni lo drug khri'o// dam pa'i chos ni lo bye ba'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa gzi brjid dpag med skye ba'i yul ni blta bar bya ba zhes bya'o// rigs ni rgyal rigs so// 'od ni dpag tshad sa ya phrag gcig dang 'bum phrag gnyis so// yab ni bde bar 'dud ces bya'o// yum ni bzang sbyin ma zhes bya'o// sras ni tshul khrims sbyin zhes bya'o// rim gro pa ni mnyam par sems zhes bya'o// shes rab can rnams kyi mchog ni 'jigs med ces bya'o// rdzu 'phrul can rnams kyi mchog ni 'jigs bral zhes bya'o// 'dus pa dang po la ni nyan thos dung phyur phrag dgu'o// gnyis pa la ni dung phyur phrag dgu dang bye ba phrag brgyad do// gsum pa la ni dung phyur phrag dgu dang bye ba phrag dgu'o// sku tshe'i tshad ni lo khri brgyad stong ngo // dam pa'i chos kyang lo khri brgyad stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa dus mkhyen skye ba'i yul ni skar ma dga' zhes bya'o// rigs ni bram ze'o// 'od ni 'dzam bu'i gling tsam mo// yab ni dbyig mchog ces bya'o// yum ni blo gros bzang mo zhes bya'o// sras ni bzang sbyin zhes bya'o// rim gro pa ni dpag med 'gro zhes bya'o// shes rab can rnams kyi mchog ni zla gdugs zhes bya'o// rdzu 'phrul can rnams kyi mchog ni mtshungs med ces bya'o// 'dus pa dang po la ni nyan thos tshogs pa dung phyur phrag brgyad do// gnyis pa la ni dung phyur phrag brgyad dang bye ba phrag lnga'o// gsum pa la ni dung phyur phrag dgu'o// sku tshe'i tshad ni lo grangs drug khri'o// dam pa'i chos ni lo lnga khri'i bar du gnas so// sku gdung ni rgyas par 'gyur ro// de bzhin gshegs pa seng ge'i sku skye ba'i yul ni nyams dga' ba sdug pa zhes bya'o// rigs ni rgyal rigs so// 'od ni gling bzhi pa tsam mo// yab ni lha'i me tog ces bya'o// yum ni mtshungs med mnyam zhes bya'o// sras ni blo ldan zhes bya'o// rim gro pa ni blo rdzogs zhes bya'o// shes rab can rnams kyi mchog ni bsam pa'i stobs zhes bya'o// rdzu 'phrul can rnams kyi mchog ni rnam par 'byed pa'i sde zhes bya'o// 'dus pa ni lan brgyad de thams cad la yang ther 'bum ther 'bum mo// sku tshe'i tshad ni lo bye ba'o// dam pa'i chos kyang lo bye ba'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa mkhas pa'i blo skye ba'i yul ni mchog bsags zhes bya'o// rigs ni bram ze'o// 'od ni dpag tshad lnga brgya'o// yab ni blo mchog ces bya'o// yum ni tshangs mchog ces bya'o// sras ni brtul zhugs grub ces bya'o// rim gro pa ni nor lha zhes bya'o// shes rab can rnams kyi mchog ni 'jig rten dga' zhes bya'o// rdzu 'phrul can rnams kyi mchog ni mthu rtsal brtan po zhes bya'o// 'dus pa ni lan bcu ste thams cad la yang bye ba stong phrag bcu bcu'o// sku tshe'i tshad ni lo bdun khri'o// dam pa'i chos ni lo drug khri'i bar du gnas so// sku gdung ni rgyas par 'gyur ro// de bzhin gshegs pa rgyal bar dka' skye ba'i yul ni 'od ldan zhes bya'o// rigs ni rgyal rigs so// 'od ni dpag tshad nyi shu'o// yab ni me tog sbyin zhes bya'o// yum ni me tog phreng zhes bya'o// sras ni gtsug na rin po che zhes bya'o// rim gro pa ni mdzod 'dzin ces bya'o// shes rab can rnams kyi mchog ni khyad par 'phags zhes bya'o// rdzu 'phrul can rnams kyi mchog ni des pa zhes bya'o// 'dus pa dang po la ni nyan thos khri'o// gnyis pa la ni sum khri'o// gsum pa la ni lnga khri'o// sku tshe'i tshad ni lo stong ngo // dam pa'i chos ni lo dgu khri'i bar du gnas so// sku gdung ni rgyas par 'gyur ro// de bzhin gshegs pa yon tan phung po skye ba'i yul ni rtag tu blta ba zhes bya'o// rigs ni bram ze'o// 'od ni dpag tshad sa ya phrag drug go// yab ni mtshon cha bzang po zhes bya'o// yum ni bzang sbyin ma zhes bya'o// sras ni mya ngan med ces bya'o// rim gro pa ni mya ngan dang bral ba zhes bya'o// shes rab can rnams kyi mchog ni legs sems zhes bya'o// rdzu 'phrul can rnams kyi mchog ni mthu rtsal g.yo med ces bya'o// 'dus pa ni lan brgyad cu ste thams cad la yang dung phyur phrag brgyad brgyad do// sku tshe'i tshad ni lo brgyad khri'o// dam pa'i chos ni lo dung phyur phrag gcig dang bye ba phrag brgyad kyi bar du gnas so// sku gdung ni rgyas par 'gyur ro// de bzhin gshegs pa zla ba'i tog skye ba'i yul ni bzang mchog ces bya'o// rigs ni bram ze'o// 'od ni dpag tshad sa ya phrag gcig dang 'bum phrag brgyad do// yab ni legs bzang zhes bya'o// yum ni gnam mo zhes bya'o// sras ni srog ldan zhes bya'o// rim gro pa ni blo ldan zhes bya'o// shes rab can rnams kyi mchog ni mig lta zhes bya'o// rdzu 'phrul can rnams kyi mchog ni mthu rtsal blo gros zhes bya'o// 'dus pa dang po la ni nyan thos ther 'bum drug cu'o// gnyis pa la ni ther 'bum bdun cu'o// gsum pa la ni ther 'bum brgyad cu'o// bzhi pa la ni ther 'bum dgu bcu'o// lnga pa la ni ther 'bum brgya'o// sku tshe'i tshad ni lo sum khri drug stong ngo // dam pa'i chos ni lo bdun khri drug stong gi bar du gnas so// mchod rten ni brgyad khri bzhi stong 'byung bar 'gyur ro// de bzhin gshegs pa mthu thob skye ba'i yul ni bkod pa mtha' yas zhes bya'o// rigs ni rgyal rigs so// 'od ni dpag tshad sum brgya'o// yab ni sa'i dbang phyug ces bya'o// yum ni mig ma zhes bya'o// sras ni ye shes dpal zhes bya'o// rim gro pa ni bsod nams 'dod ces bya'o// shes rab can rnams kyi mchog ni ye shes 'byung gnas zhes bya'o// rdzu 'phrul can rnams kyi mchog ni blo brtan zhes bya'o// 'dus pa ni lan sum cu ste thams cad la yang ther 'bum ther 'bum mo// sku tshe'i tshad ni lo drug khri drug stong ngo // dam pa'i chos ni lo bdun khri chig stong gi bar du gnas so// sku gdung ni rgyas par 'gyur ro// de bzhin gshegs pa mthu rtsal mtha' yas skye ba'i yul ni chos kyi bkod pa zhes bya'o// rigs ni bram ze'o// 'od ni dpag tshad drug cu'o// yab ni kha lo sgyur dga' zhes bya'o// yum ni grags sbyin ma zhes bya'o// sras ni mtshon cha bzang po zhes bya'o// rim gro pa ni gnas 'phyag ces bya'o// shes rab can rnams kyi mchog ni blo gros 'bar ba zhes bya'o// rdzu 'phrul can rnams kyi mchog ni dpal 'od ces bya'o// 'dus pa dang po la ni nyan thos drug 'bum mo// gnyis pa la ni lnga 'bum mo// gsum pa la ni bzhi 'bum mo// sku tshe'i tshad ni lo brgyad khri'o// dam pa'i chos ni lo nyi khri nyis stong gi bar du gnas so// sku gdung ni rgyas par 'gyur ro// de bzhin gshegs pa zla ba skye ba'i yul ni 'od kyis brgyan pa zhes bya'o// rigs ni rgyal rigs so// 'od ni dpag tshad dung phyur phrag gsum mo// yab ni dri med 'od 'phro zhes bya'o// yum ni gzi brjid phung po zhes bya'o// sras ni gzi brjid sgron ma zhes bya'o// rim gro pa ni yon tan gyi tshogs zhes bya'o// shes rab can rnams kyi mchog ni sgrib pa med pa'i blo gros zhes bya'o// rdzu 'phrul can rnams kyi mchog ni mchog sbyin zhes bya'o// 'dus pa ni lan brgyad cu ste thams cad la yang ther 'bum ther 'bum mo// sku tshe'i tshad ni lo dung phyur phrag drug go// dam pa'i chos ni lo bye ba phrag brgyad kyi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa dri med skye ba'i yul ni bkod pa chen po zhes bya'o// rigs ni rgyal rigs so// 'od ni dpag tshad bzhi bcu'o// yab ni yul 'khor bzang po zhes bya'o// yum ni chos kyi blo gros ma zhes bya'o// sras ni nabs so zhes bya'o// rim gro pa ni mchod 'os ces bya'o// shes rab can rnams kyi mchog ni thub med ces bya'o// rdzu 'phrul can rnams kyi mchog ni rin chen dga' ba zhes bya'o// 'dus pa dang po la ni nyan thos ther 'bum mo// gnyis pa la ni dung phyur phrag dgu dang bye ba phrag dgu'o// gsum pa la ni dung phyur phrag brgyad dang bye ba phrag brgyad do// sku tshe'i tshad ni lo dgu khri drug stong ngo // dam pa'i chos ni lo bye ba'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa don thams cad gzigs pa skye ba'i yul ni gzi brjid phung po zhes bya'o// rigs ni bram ze'o// 'od ni dpag tshad bye ba phrag gnyis dang sa ya phrag lnga'o// yab ni rdo rje'i sde zhes bya'o// yum ni rgya mtshos byin zhes bya'o// sras ni dga' ba'i dbyangs zhes bya'o// rim gro pa ni don dga' zhes bya'o// shes rab can rnams kyi mchog ni rgol ba tshar gcod ces bya'o// rdzu 'phrul can rnams kyi mchog ni grags pa'i mngon par 'phags zhes bya'o// 'dus pa ni lan nyi shu ste thams cad la yang 'bum 'bum mo// sku tshe'i tshad ni lo bdun khri bdun stong ngo // dam pa'i chos ni lo sum khri drug stong gi bar du gnas so// sku gdung ni rgyas par 'gyur ro// de bzhin gshegs pa dpa' bo skye ba'i yul ni tshugs pa med pa zhes bya'o// rigs ni bram ze'o// 'od ni dpag tshad brgya'o// yab ni dga' ba'i 'od ces bya'o// yum ni bsod nams can zhes bya'o// sras ni mdzes pa zhes bya'o// rim gro pa ni dbyangs snyan zhes bya'o// shes rab can rnams kyi mchog ni yid 'ong sems pa zhes bya'o// rdzu 'phrul can rnams kyi mchog ni mchog smra zhes bya'o// 'dus pa ni lan drug cu ste thams cad la yang bye ba phrag bcu bzhi bcu bzhi'o// sku tshe'i tshad ni lo bye ba phrag lnga'o// dam pa'i chos ni lo bzhi khri'i bar du gnas so// sku gdung ni rgyas par 'gyur ro// de bzhin gshegs pa 'byor ldan skye ba'i yul ni bsams bzhin ster zhes bya'o// rigs ni bram ze'o// 'od ni dpag tshad bzhi khri'o// yab ni sA la'i rgyal po zhes bya'o// yum ni nges par dga' zhes bya'o// sras ni don sems zhes bya'o// rim gro pa ni chos sems zhes bya'o// shes rab can rnams kyi mchog ni chos can zhes bya'o// rdzu 'phrul can rnams kyi mchog ni zla ba'i tog ces bya'o// 'dus pa ni lan bzhi bcu ste/ thams cad la yang ther 'bum phrag bcu bcu'o// sku tshe'i tshad ni lo ther 'bum mo// dam pa'i chos ni lo ther 'bum phrag bzhi bcu'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa bsod nams skye ba'i yul ni skye bos mchod ces bya'o// rigs ni bram ze'o// 'od ni dpag tshad dgu khri dgu stong ngo // yab ni lha dga' zhes bya'o// yum ni snyan par dga' zhes bya'o// sras ni dga' bo zhes bya'o// rim gro pa ni skye bo phal chen dga' zhes bya'o// shes rab can rnams kyi mchog ni ye shes lag ces bya'o// rdzu 'phrul can rnams kyi mchog ni chos stobs zhes bya'o// 'dus pa dang po la ni nyan thos bye ba stong phrag bdun cu'o// gnyis pa la ni bye ba stong phrag drug cu rtsa lnga'o// gsum pa la ni bye ba stong phrag drug cu'o// sku tshe'i tshad ni lo sum khri'o// dam pa'i chos ni lo bdun khri'i bar du gnas so// sku gdung ni rgyas par 'gyur ro// de bzhin gshegs pa sgron ma skye ba'i yul ni rin po che'i mdzod ces bya'o// rigs ni rgyal rigs so// 'od ni dpag tshad dgu stong brgyad brgya'o// yab ni tsan dan ces bya'o// yum ni spobs ldan ma zhes bya'o// sras ni tsam pa'i mchog ces bya'o// rim gro pa ni sbrang rtsi sbyin zhes bya'o// shes rab can rnams kyi mchog ni tshig snyan ces bya'o// rdzu 'phrul can rnams kyi mchog ni sems gsal zhes bya'o// 'dus pa ni lan bzhi bcu ste thams cad la yang dung phyur phrag bdun bdun no// sku tshe'i tshad ni lo dgu stong ngo // dam pa'i chos ni lo khri nyis stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa yon tan 'od 'phro skye ba'i yul ni don snang zhes bya'o// rigs ni rgyal rigs so// 'od ni dpag tshad brgyad cu'o// yab ni bde bar gzhol zhes bya'o// yum ni blo gros bzang mo zhes bya'o// sras ni rin po che zhes bya'o// rim gro pa ni 'byor ldan zhes bya'o// shes rab can rnams kyi mchog ni ye shes mchog ces bya'o// rdzu 'phrul can rnams kyi mchog ni rin chen mchog ces bya'o// 'dus pa ni lan bcu drug ste thams cad la yang dung phyur phrag gsum dang bye ba phrag drug drug go// sku tshe'i tshad ni lo brgyad khri bzhi stong ngo // dam pa'i chos ni lo sa ya phrag dgu'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa blo yang skye ba'i yul ni rgya mtsho zhes bya'o// rigs ni bram ze'o// 'od ni dpag tshad brgya'o// yab ni legs yid gzhungs zhes bya'o// yum ni blo gnas zhes bya'o// sras ni legs 'byung zhes bya'o// rim gro pa ni yon tan 'byung gnas zhes bya'o// shes rab can rnams kyi mchog ni mdzod dbyangs zhes bya'o// rdzu 'phrul can rnams kyi mchog ni mthu rtsal gzhan gyis mi thub pa zhes bya'o// 'dus pa ni lan dgu ste thams cad la yang dung phyur phrag gsum gsum mo// sku tshe'i tshad ni lo dgu khri'o// dam pa'i chos ni lo dgu khri'i bar du gnas so// sku gdung ni rgyas par 'gyur ro// de bzhin gshegs pa legs skyes skye ba'i yul ni bsod nams dga' zhes bya'o// rigs ni bram ze'o// 'od ni dpag tshad stong ngo // yab ni tshangs pa'i dbyangs zhes bya'o// yum ni chos ldan ma zhes bya'o// sras ni rgyu skar rgyal po zhes bya'o// rim gro pa ni rnam par snang byed ces bya'o// shes rab can rnams kyi mchog ni 'jig rten dga' zhes bya'o// rdzu 'phrul can rnams kyi mchog ni thub med ces bya'o// 'dus pa dang po la ni nyan thos ther 'bum mo// gnyis pa la ni dung phyur phrag dgu dang bye ba phrag brgyad do// gsum pa la ni dung phyur phrag dgu dang bye ba phrag drug go// sku tshe'i tshad ni lo 'bum mo// dam pa'i chos ni lo drug khri'i bar du gnas so// sku gdung ni rgyas par 'gyur ro// de bzhin gshegs pa nor lha skye ba'i yul ni me tog ces bya'o// rigs ni bram ze'o// 'od ni dpag tshad drug cu rtsa gnyis so// yab ni bzang po zhes bya'o// yum ni so ma zhes bya'o// sras ni zla ba zhes bya'o// rim gro pa ni sbrang rtsi sbyin zhes bya'o// shes rab can rnams kyi mchog ni mdangs stobs zhes bya'o// rdzu 'phrul can rnams kyi mchog ni blo mnyam zhes bya'o// 'dus pa ni lan bcu bzhi ste thams cad la yang dung phyur phrag gcig dang bye ba phrag bzhi bzhi'o// sku tshe'i tshad ni lo bdun khri'o// dam pa'i chos kyang lo bdun khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa yid gnyis spong skye ba'i yul ni nyams dga' yon tan can zhes bya'o// rigs ni rgyal rigs so// 'od ni dpag tshad bye ba'o// yab ni be'u dga' zhes bya'o// yum ni bzang ldan ma zhes bya'o// sras ni me tog dga' zhes bya'o// rim gro pa ni blo gros legs gnas zhes bya'o// shes rab can rnams kyi mchog ni mdzes 'gro zhes bya'o// rdzu 'phrul can rnams kyi mchog ni mthu rtsal mdzes pa zhes bya'o// 'dus pa ni lan dgu ste thams cad la yang dung phyur phrag brgyad brgyad do// sku tshe'i tshad ni lo dgu khri'o// dam pa'i chos ni lo dgu stong gi bar du gnas so// sku gdung ni rgyas par 'gyur ro// de bzhin gshegs pa 'dzin pa dpag med skye ba'i yul ni rtag tu mthong zhes bya'o// rigs ni bram ze'o// 'od ni dpag tshad sum cu rtsa drug go// yab ni yul 'khor bzang po zhes bya'o// yum ni smon sems zhes bya'o// sras ni lha dga' zhes bya'o// rim gro pa ni mig po che zhes bya'o// shes rab can rnams kyi mchog ni mkhas dga' zhes bya'o// rdzu 'phrul can rnams kyi mchog ni bag mi tsha ba zhes bya'o// 'dus pa dang po la ni nyan thos bye ba'o// gnyis pa la ni ther 'bum mo// gsum pa la ni ther 'bum phrag stong ngo // sku tshe'i tshad ni lo drug khri sum stong ngo // dam pa'i chos ni lo lnga khri lnga stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa mchog srid skye ba'i yul ni bde gsal zhes bya'o// rigs ni bram ze'o// 'od ni dpag tshad drug cu rtsa drug go// yab ni mchog smra zhes bya'o// yum ni blo mchog ma zhes bya'o// sras ni 'od 'phro zhes bya'o// rim gro pa ni mchod pa zhes bya'o// shes rab can rnams kyi mchog ni nor lha'i bu zhes bya'o// rdzu 'phrul can rnams kyi mchog ni blo mchog ces bya'o// 'dus pa ni lan dgu bcu ste thams cad la yang sum khri sum khri'o// sku tshe'i tshad ni lo nyi khri nyis stong ngo // dam pa'i chos kyang lo nyi khri nyis stong gi bar du gnas so// sku gdung ni rgyas par 'gyur ro// de bzhin gshegs pa choms med skye ba'i yul ni gdul dka' zhes bya'o// rigs ni bram ze'o// 'od ni dpag tshad lnga'o// yab ni mdangs stobs zhes bya'o// yum ni yid 'ong blo gros ma zhes bya'o// sras ni ud pa la'i dri zhes bya'o// rim gro pa ni yon tan 'od ces bya'o// shes rab can rnams kyi mchog ni rin chen mdzod ces bya'o// rdzu 'phrul can rnams kyi mchog ni g.yo ba med pa'i blo zhes bya'o// 'dus pa ni lan gsum ste thams cad la yang dung phyur phrag bdun bdun no// sku tshe'i tshad ni lo dgu khri drug stong ngo // dam pa'i chos ni lo dgu khri drug stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa mi gnas pa skye ba'i yul ni rgyal mchog ces bya'o// rigs ni rgyal rigs so// 'od ni dpag tshad nyi shu rtsa brgyad do// yab ni drang srong lha zhes bya'o// yum ni dri med blo gros ma zhes bya'o// sras ni rgyu skar rgyal po zhes bya'o// rim gro pa ni sred med kyi bu zhes bya'o// shes rab can rnams kyi mchog ni dga' bo zhes bya'o// rdzu 'phrul can rnams kyi mchog ni shin tu dga' zhes bya'o// 'dus pa ni lan bcu ste thams cad la yang ther 'bum ther 'bum mo// sku tshe'i tshad ni lo sum khri lnga stong ngo // dam pa'i chos ni lo lnga khri'i bar du gnas so// sku gdung ni rgyas par 'gyur ro// de bzhin gshegs pa bder gnas skye ba'i yul ni rin po che'i 'byung gnas zhes bya'o// rigs ni bram ze'o// 'od ni dpag tshad brgyad do// yab ni gtso mchog ces bya'o// yum ni me tog can zhes bya'o// sras ni don sems zhes bya'o// rim gro pa ni yang dag 'phags zhes bya'o// shes rab can rnams kyi mchog ni yon tan tshogs zhes bya'o// rdzu 'phrul can rnams kyi mchog ni bdud rtsi'i blo zhes bya'o// 'dus pa ni lan brgyad cu ste thams cad la yang dung phyur phrag re re'o// sku tshe'i tshad ni lo drug stong ngo // dam pa'i chos ni lo khri brgyad stong gi bar du gnas so// sku gdung ni rgyas par 'gyur ro// de bzhin gshegs pa tshogs can gtso bo skye ba'i yul ni gzi brjid gsal ba zhes bya'o// rigs ni rgyal rigs so// 'od ni dpag tshad lnga'o// yab ni me tog gi rgyal mtshan zhes bya'o// yum ni mkhas pa'i snying po zhes bya'o// sras ni don gyi snying po zhes bya'o// rim gro pa ni rnam par snang byed byin zhes bya'o// shes rab can rnams kyi mchog ni dpag tu med par sems zhes bya'o// rdzu 'phrul can rnams kyi mchog ni rgol ba rab 'joms zhes bya'o// 'dus pa ni lan cig tu zad de brgyad 'bum mo// sku tshe'i tshad ni nyin gcig go// dam pa'i chos ni lo dung phyur phrag bzhi dang bye ba phrag drug gi bar du gnas so// sku gdung ni rgyas par 'gyur ro// de bzhin gshegs pa 'gro ba'i 'od zer skye ba'i yul ni 'od mtha' yas pa zhes bya'o// rigs ni rgyal rigs so// 'od ni dpag tshad stong ngo // yab ni mtha' yas 'od ces bya'o// yum ni gzi rgyal ma zhes bya'o// sras ni yon tan 'od ces bya'o// rim gro pa ni thos 'od ces bya'o// shes rab can rnams kyi mchog ni ye shes 'od ces bya'o// rdzu 'phrul can rnams kyi mchog ni brtson 'grus 'od ces bya'o// nyan thos 'dus pa ni lan nyi shu rtsa gcig ste thams cad la yang dung phyur phrag gcig dang bye ba phrag brgyad brgyad do// sku tshe'i tshad ni lo bzhi khri drug stong ngo // dam pa'i chos ni lo dung phyur phrag bzhi'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa phal chen skye ba'i yul ni nyams dga' yon tan can zhes bya'o// rigs ni bram ze'o// 'od ni dpag tshad brgyad do// yab ni rgyal mchog ces bya'o// yum ni tsam pa mchog ces bya'o// sras ni mchog sems zhes bya'o// rim gro pa ni zhum med sems zhes bya'o// shes rab can rnams kyi mchog ni blo gros yon tan can zhes bya'o// rdzu 'phrul can rnams kyi mchog ni blo gros mthu rtsal zhes bya'o// nyan thos 'dus pa ni lan brgyad de thams cad la yang sa ya phrag gnyis dang 'bum phrag lnga lnga'o// sku tshe'i tshad ni lo nyi khri chig stong ngo // dam pa'i chos ni lo 'bum gyi bar du gnas so// sku gdung ni rgyas par 'gyur ro// de bzhin gshegs pa rgyal ba skye ba'i yul ni mchod pa zhes bya'o// rigs ni bram ze'o// 'od ni dpag tshad nyi shu rtsa brgyad do// yab ni rgyu skar rgyal po zhes bya'o// yum ni rtsi sman ces bya'o// sras ni sgra gcan gzi brjid mtha' yas ces bya'o// rim gro pa ni 'od zer gzhal med khang zhes bya'o// shes rab can rnams kyi mchog ni ye shes grub ces bya'o// rdzu 'phrul can rnams kyi mchog ni 'jigs bral zhes bya'o// nyan thos 'dus pa ni lan lnga ste thams cad la yang 'bum phrag re re'o// sku tshe'i tshad ni lo brgya'o// dam pa'i chos ni lo khri nyis stong gi bar du gnas so// sku gdung ni rgyas par 'gyur ro// de bzhin gshegs pa gzi brjid mtha' yas skye ba'i yul ni 'od ldan zhes bya'o// rigs ni rgyal rigs so// 'od ni stong chen po'i 'jig rten gyi khams tsam mo// yab ni me tog gi rgyal mtshan zhes bya'o// yum ni dbang po'i mtshon cha zhes bya'o// sras ni nyi ma'i 'od zer zhes bya'o// rim gro pa ni zla bzhin zhes bya'o// shes rab can rnams kyi mchog ni dri med blo gros zhes bya'o// rdzu 'phrul can rnams kyi mchog ni zil gyis mi non pa'i 'od ces bya'o// nyan thos 'dus pa ni lan nyi shu rtsa gnyis te thams cad la yang dung phyur phrag re re'o// sku tshe'i tshad ni lo brgya'o// dam pa'i chos ni lo bdun stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa don gyi blo gros skye ba'i yul ni 'byor pa'i gzi brjid ces bya'o// rigs ni rgyal rigs so// 'od ni stong gi 'jig rten gyi khams tsam mo// yab ni spobs pa can zhes bya'o// yum ni yon tan gyi rjes su song ba zhes bya'o// sras ni me tog dga' zhes bya'o// rim gro pa ni des pa zhes bya'o// shes rab can rnams kyi mchog ni mi mnyam pa med pa'i blo gros zhes bya'o// rdzu 'phrul can rnams kyi mchog ni mthu rtsal mi g.yo ba zhes bya'o// 'dus pa dang po la ni nyan thos 'bum phrag brgyad do// gnyis pa la ni 'bum phrag dgu'o// gsum pa la ni sa ya'o// sku tshe'i tshad ni lo brgyad khri'o// dam pa'i chos ni lo dung phyur phrag drug go// sku gdung ni ril po gcig tu 'dug go// mchod rten yang gcig tu zad do// de bzhin gshegs pa sman pa'i rgyal po skye ba'i yul ni dben zhing skyid pa zhes bya'o// rigs ni bram ze'o// 'od ni dpag tshad sum cu rtsa bzhi'o// yab ni dbang po'i stobs zhes bya'o// yum ni tsan dan bsung zhes bya'o// sras ni rdo rje sbyin zhes bya'o// rim gro pa ni gso byed ces bya'o// shes rab can rnams kyi mchog ni mig po che zhes bya'o// rdzu 'phrul can rnams kyi mchog ni dpa' brtan zhes bya'o// 'dus pa ni lan bcu ste thams cad la yang ther 'bum ther 'bum mo// sku tshe'i tshad ni lo bdun khri'o// dam pa'i chos ni lo khri drug stong gi bar du gnas so// sku gdung ni rgyas par 'gyur ro// de bzhin gshegs pa tha ba spangs pa skye ba'i yul ni skyon dang bral ba zhes bya'o// rigs ni bram ze'o// 'od ni dpag tshad lnga brgya'o// yab ni phan par sems zhes bya'o// yum ni byams ldan ma zhes bya'o// sras ni rgyal ba'i dbyangs zhes bya'o// rim gro pa ni nyer sems zhes bya'o// shes rab can rnams kyi mchog ni stobs kyi mdzod ces bya'o// rdzu 'phrul can rnams kyi mchog ni ri bo brtsegs zhes bya'o// nyan thos 'dus pa ni lan bcu bdun te thams cad la yang sa ya phrag gsum dang 'bum phrag drug drug go// sku tshe'i tshad ni lo stong ngo // dam pa'i chos kyang lo stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa rims nad med skye ba'i yul ni bag chags chung ba zhes bya'o// rigs ni bram ze'o// 'od ni dpag tshad sum cu'o// yab ni mdangs yod ces bya'o// yum ni bsod nams blo gros zhes bya'o// sras ni byams sems zhes bya'o// rim gro pa ni mnyam sems zhes bya'o// shes rab can rnams kyi mchog ni ye shes gdon mi za ba zhes bya'o// rdzu 'phrul can rnams kyi mchog ni zil gyis mi non ces bya'o// dgra bcom pa 'dus pa ni lan bcu gcig ste thams cad la yang ther 'bum phrag sum cu sum cu'o// sku tshe'i tshad ni lo bdun stong ngo // dam pa'i chos ni lo sum khri bzhi stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa legs byin skye ba'i yul ni sdug cing nyams dga' ba zhes bya'o// rigs ni rgyal rigs so// 'od ni gling bzhi pa'i 'jig rten gyi khams tsam mo// yab ni bzang skyong zhes bya'o// yum ni des dga' zhes bya'o// sras ni tshig snyan zhes bya'o// rim gro pa ni 'byor pa'i gzi brjid ces bya'o// shes rab can rnams kyi mchog ni yon tan rin chen 'od ces bya'o// rdzu 'phrul can rnams kyi mchog ni ye shes 'od ces bya'o// dgra bcom pa 'dus pa ni lan sum cu ste thams cad la yang ther 'bum ther 'bum mo// sku tshe'i tshad ni lo sum stong ngo // dam pa'i chos kyang lo sum stong gi bar du gnas so// sku gdung ni rgyas par 'gyur ro// de bzhin gshegs pa grags byin skye ba'i yul ni ye shes byin zhes bya'o// rigs ni rgyal rigs so// 'od ni dpag tshad drug cu rtsa gsum mo// yab ni lha legs zhes bya'o// yum ni grags byin zhes bya'o// sras ni spyod pa'i blo gros zhes bya'o// rim gro pa ni sems brtan zhes bya'o// shes rab can rnams kyi mchog ni 'grogs bde zhes bya'o// rdzu 'phrul can rnams kyi mchog ni phan par sems zhes bya'o// dgra bcom pa 'dus pa ni lan sum cu rtsa drug ste thams cad la yang 'bum phrag bcu bcu'o// sku tshe'i tshad ni lo brgyad khri'o// dam pa'i chos ni lo brgyad stong gi bar du gnas so// sku gdung ni rgyas par 'gyur ro// de bzhin gshegs pa me tog byin skye ba'i yul ni dga' ba'i 'od ces bya'o// rigs ni bram ze'o// 'od ni dpag tshad gsum mo// yab ni me tog byin zhes bya'o// yum ni spobs ldan ma zhes bya'o// sras ni rin chen lha zhes bya'o// rim gro pa ni dbyangs byin zhes bya'o// shes rab can rnams kyi mchog ni yid 'ong dbyangs zhes bya'o// rdzu 'phrul can rnams kyi mchog ni dpal dbyangs zhes bya'o// 'dus pa ni lan bcu gcig ste thams cad la yang phyir mi ldog pa'i byang chub sems dpa' bye ba phrag 'bum 'bum mo// sku tshe'i tshad ni lo 'bum mo// dam pa'i chos ni lo bye ba'i bar du gnas so// bstan pa la ni phyir mi ldog pa'i tshogs 'byung bar 'gyur ro// sku gdung ni rgyas par 'gyur ro// de bzhin gshegs pa skyes bus byin skye ba'i yul ni bsod nams 'byung gnas zhes bya'o// rigs ni bram ze'o// 'od ni dpag tshad dgu khri dgu stong ngo // yab ni rdo rje 'dzin ces bya'o// yum ni skal ldan 'dod ces bya'o// sras ni drang srong byin zhes bya'o// rim gro pa ni 'phags pa dgyes zhes bya'o// shes rab can rnams kyi mchog ni thar pa sems zhes bya'o// rdzu 'phrul can rnams kyi mchog ni phan par 'gro zhes bya'o// 'dus pa ni lan gnyis te dung phyur phrag gsum dang bye ba phrag drug drug go// sku tshe'i tshad ni lo brgyad khri'o// dam pa'i chos ni lo nyi khri drug stong gi bar du gnas so// sku gdung ni rgyas par 'gyur ro// de bzhin gshegs pa rdo rje sde skye ba'i yul ni bkod pa mtha' yas zhes bya'o// rigs ni rgyal rigs so// 'od ni dpag tshad brgyad do// yab ni dri med byin zhes bya'o// yum ni 'od ldan ma zhes bya'o// sras ni snyan par grags zhes bya'o// rim gro pa ni ye shes 'gros zhes bya'o// shes rab can rnams kyi mchog ni mthong ba sems zhes bya'o// rdzu 'phrul can rnams kyi mchog ni yon tan gzi brjid ces bya'o// 'dus pa ni lan bzhi bcu ste thams cad la yang sum 'bum sum 'bum mo// sku tshe'i tshad ni lo sum khri lnga stong ngo // dam pa'i chos ni lo bzhi khri'i bar du gnas so// sku gdung ni rgyas par 'gyur ro// de bzhin gshegs pa phal chen byin skye ba'i yul ni bsod nams spos ldan zhes bya'o// rigs ni rgyal rigs so// 'od ni dpag tu med do// yab ni blo mchog ces bya'o// yum ni sna ma'i me tog mchog ces bya'o// sras ni yon tan byin zhes bya'o// rim gro pa ni 'byor pa'i blo zhes bya'o// shes rab can rnams kyi mchog ni legs par gnas pa'i sems zhes bya'o// rdzu 'phrul can rnams kyi mchog ni bdud zil gyis gnon pa zhes bya'o// 'dus pa ni lan nyi shu ste thams cad la yang phyir mi ldog pa'i byang chub sems dpa' ther 'bum phrag lnga lnga'o// sku tshe'i tshad ni lo sum stong ngo // dam pa'i chos ni lo khri drug stong gi bar du gnas so// bstan pa la ni phyir mi ldog pa'i tshogs 'byung bar 'gyur ro// sku gdung ni rgyas par 'gyur ro// de bzhin gshegs pa zhi ba'i blo gros skye ba'i yul ni rab tu zhi bar nyams dga' ba zhes bya'o// rigs ni bram ze'o// 'od ni dpag tshad stong ngo // yab ni chos lha zhes bya'o// yum ni bsod nams blo gros zhes bya'o// sras ni sna tshogs can zhes bya'o// rim gro pa ni mchod 'os zhes bya'o// shes rab can rnams kyi mchog ni rin chen lag ces bya'o// rdzu 'phrul can rnams kyi mchog ni mun pa bral zhes bya'o// 'dus pa ni lan bcu drug ste thams cad la yang ther 'bum ther 'bum mo// sku tshe'i tshad ni lo nyi khri'o// dam pa'i chos ni lo bye ba'i bar du gnas so// sku gdung ni rgyas par 'gyur ro// de bzhin gshegs pa spos kyi glang po skye ba'i yul ni spos ldan zhes bya'o// rigs ni rgyal rigs so// 'od ni dpag tshad gsum mo// yab ni spos kyi dbang phyug ces bya'o// yum ni yid 'ong spos zhes bya'o// sras ni yon tan spos zhes bya'o// rim gro pa ni 'od 'phro can zhes bya'o// shes rab can rnams kyi mchog ni 'dam las brgal zhes bya'o// rdzu 'phrul can rnams kyi mchog ni bsam pa byin zhes bya'o// nyan thos 'dus pa ni lan drug ste thams cad la yang dung phyur phrag drug drug go// sku tshe'i tshad ni lo nyi khri lnga stong ngo // dam pa'i chos kyang lo nyi khri lnga stong gi bar du gnas so// sku gdung ni rgyas par 'gyur ro// de bzhin gshegs pa sred med kyi bu skye ba'i yul ni gzi brjid brtan pa zhes bya'o// rigs ni rgyal rigs so// 'od ni dpag tshad lnga'o// yab ni dpa' bo zhes bya'o// yum ni mtshon cha bzang zhes bya'o// sras ni mthu rtsal stobs zhes bya'o// rim gro pa ni sgyid mi lug pa zhes bya'o// shes rab can rnams kyi mchog ni blo stobs bskyed ces bya'o// rdzu 'phrul can rnams kyi mchog ni phas kyi rgol ba tshar gcod ces bya'o// 'dus pa ni lan brgyad cu rtsa bzhi ste thams cad la yang bye ba phrag stong stong ngo // sku tshe'i tshad ni lo dgu khri nyis stong ngo // dam pa'i chos ni lo dgu khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa des pa skye ba'i yul ni dga' ba'i gzi brjid ces bya'o// rigs ni bram ze'o// 'od ni dpag tshad bcu dgu'o// yab ni khung med ces bya'o// yum ni dga' ba'i dbang phyug ces bya'o// sras ni yid 'ong byin zhes bya'o// rim gro pa ni phan pa'i blo zhes bya'o// shes rab can rnams kyi mchog ni zla ba'i tog gi rgyal mtshan zhes bya'o// rdzu 'phrul can rnams kyi mchog ni brtson 'grus brtan pa zhes bya'o// 'dus pa ni lan gsum ste thams cad la yang sum 'bum sum 'bum mo// sku tshe'i tshad ni lo brgyad stong ngo // dam pa'i chos ni lo khri chig stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa mi tshugs pa skye ba'i yul ni tshugs pa med pa'i 'khor lo zhes bya'o// rigs ni bram ze'o// 'od ni dpag tshad brgya'o// yab ni nyi ma'i gdugs zhes bya'o// yum ni chos kyi bla ma zhes bya'o// sras ni mdangs sdug ces bya'o// rim gro pa ni chos kyi mdzod ces bya'o// shes rab can rnams kyi mchog ni dran grogs zhes bya'o// rdzu 'phrul can rnams kyi mchog ni lha gsal zhes bya'o// 'dus pa ni lan drug ste thams cad la yang dung phyur phrag gcig dang bye ba phrag brgyad brgyad do// sku tshe'i tshad ni lo sum stong ngo // dam pa'i chos ni lo khri bzhi stong gi bar du gnas so// sku gdung ni rgyas par 'gyur ro// de bzhin gshegs pa nyi zla skye ba'i yul ni rin po che'i 'od ces bya'o// rigs ni rgyal rigs so// 'od ni dpag tshad drug go// yab ni zla ba zhes bya'o// yum ni rin chen gzi brjid ces bya'o// sras ni zlas byin zhes bya'o// rim gro pa ni 'jam pa'i dbyangs zhes bya'o// shes rab can rnams kyi mchog ni blo gnas zhes bya'o// rdzu 'phrul can rnams kyi mchog ni tshul khrims rnam dag 'od ces bya'o// 'dus pa ni lan brgyad cu rtsa bzhi ste thams cad la yang bye ba phrag 'bum 'bum mo// sku tshe'i tshad ni lo brgyad khri'o// dam pa'i chos kyang lo brgyad khri'i bar du gnas so// sku gdung ni rgyas par 'gyur ro// de bzhin gshegs pa glog gi tog skye ba'i yul ni 'od rtag ces bya'o// rigs ni bram ze'o// 'od ni dpag tshad sum brgya'o// yab ni dbang po'i tog ces bya'o// yum ni nor lha'i bu'i 'od ces bya'o// sras ni nyi ma'i sgron ma zhes bya'o// rim gro pa ni blo gros legs sems zhes bya'o// shes rab can rnams kyi mchog ni tshogs can gtso bo zhes bya'o// rdzu 'phrul can rnams kyi mchog ni yid 'ong sems zhes bya'o// dgra bcom pa 'dus pa ni lan drug cu ste thams cad la yang 'bum 'bum mo// sku tshe'i tshad ni lo drug khri chig stong ngo // dam pa'i chos ni lo khri bzhi stong gi bar du gnas so// sku gdung ni rgyas par 'gyur ro// de bzhin gshegs pa mchod pa skye ba'i yul ni blta na yid du 'ong ba zhes bya'o// rigs ni bram ze'o// 'od ni dpag tshad phyed dang gsum mo// yab ni yul 'khor bzang po zhes bya'o// yum ni ye shes 'od zer zhes bya'o// sras ni bsod nams 'dod ces bya'o// rim gro pa ni thar pa'i sems zhes bya'o// shes rab can rnams kyi mchog ni zil gyis mi non ces bya'o// rdzu 'phrul can rnams kyi mchog ni 'jig rten mngon dga' zhes bya'o// dgra bcom pa 'dus pa ni lan bcu ste thams cad la yang dung phyur phrag drug drug go// sku tshe'i tshad ni lo brgyad khri'o// dam pa'i chos ni lo drug khri'i bar du gnas so// sku gdung ni rgyas par 'gyur ro// de bzhin gshegs pa dpal sbas skye ba'i yul ni zla ba'i tog ces bya'o// rigs ni rgyal rigs so// 'od ni gling chen po bzhi pa'i 'jig rten gyi khams bcu tsam mo// yab ni blo zhes bya'o// yum ni rin chen blo zhes bya'o// sras ni chos kyi mthu rtsal zhes bya'o// rim gro pa ni blo dbyangs zhes bya'o// shes rab can rnams kyi mchog ni gnas pa med pa'i blo zhes bya'o// rdzu 'phrul can rnams kyi mchog ni brtul zhugs yang dag par 'phags zhes bya'o// 'dus pa ni lan bcu drug ste thams cad la yang ther 'bum phrag sum cu sum cu'o// sku tshe'i tshad ni lo 'bum mo// dam pa'i chos ni lo bye ba phrag bdun gyi bar du gnas so// sku gdung ni rgyas par 'gyur ro// de bzhin gshegs pa ye shes nyi ma skye ba'i yul ni 'od mtha' yas pa zhes bya'o// rigs ni rgyal rigs so// 'od ni 'jig rten gyi khams sum cu rtsa gnyis tsam mo// yab ni bzang po zhes bya'o// yum ni bzang mchog ma zhes bya'o// sras ni nyi ma'i gdong zhes bya'o// rim gro pa ni brtul zhugs bzang po zhes bya'o// shes rab can rnams kyi mchog ni ston pa mtha' yas zhes bya'o// rdzu 'phrul can rnams kyi mchog ni ye shes can zhes bya'o// 'dus pa ni lan bcu drug ste thams cad la yang phyir mi ldog pa'i byang chub sems dpa' dung phyur phrag brgyad brgyad do// sku tshe'i tshad ni lo brgyad brgya'o// dam pa'i chos ni lo khri'i bar du gnas so// bstan pa la ni phyir mi ldog pa'i tshogs 'byung bar 'gyur ro// sku gdung ni rgyas par 'gyur ro// de bzhin gshegs pa don grub skye ba'i yul ni bsam pa ji lta ba bzhin 'byung ba zhes bya'o// rigs ni bram ze'o// 'od ni dpag tshad khri nyis stong ngo // yab ni gau ta ma zhes bya'o// yum ni yid du 'ong ba'i nga ro zhes bya'o// sras ni zlas byin zhes bya'o// rim gro pa ni brtan pas byin zhes bya'o// shes rab can rnams kyi mchog ni snying po mchog ces bya'o// rdzu 'phrul can rnams kyi mchog ni blo dga' zhes bya'o// 'dus pa ni lan bcu bdun te thams cad la yang dung phyur phrag gcig dang bye ba phrag brgyad brgyad do// sku tshe'i tshad ni lo stong ngo // dam pa'i chos ni lo nyi khri brgyad stong gi bar du gnas so// sku gdung ni rgyas par 'gyur ro// de bzhin gshegs pa lhun po brtsegs skye ba'i yul ni rin po che bkod pa zhes bya'o// rigs ni rgyal rigs so// 'od ni dpag tshad bye ba'o// yab ni blo gros gnas zhes bya'o// yum ni mnyam sems zhes bya'o// sras ni blo 'od ces bya'o// rim gro pa ni chos kyi dbang phyug ces bya'o// shes rab can rnams kyi mchog ni tshogs can 'od ces bya'o// rdzu 'phrul can rnams kyi mchog ni chos kyi cho 'phrul zhes bya'o// dgra bcom pa 'dus pa ni lan bcu drug ste thams cad la yang khri phrag re re'o// sku tshe'i tshad ni lo bye ba'o// dam pa'i chos kyang lo bye ba'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa dgra 'dul skye ba'i yul ni 'jigs pa dang bral ba zhes bya'o// rigs ni bram ze'o// 'od ni gling chen po bzhi pa'i 'jig rten gyi khams drug cu tsam mo// yab ni thub med grags zhes bya'o// yum ni blo gros grags zhes bya'o// sras ni blo gros mdzes zhes bya'o// rim gro pa ni gdangs snyan ces bya'o// shes rab can rnams kyi mchog ni tsam pa'i dpal zhes bya'o// rdzu 'phrul can rnams kyi mchog ni stobs chen zhes bya'o// dgra bcom pa 'dus pa ni lan sum cu rtsa drug ste thams cad la yang bye ba phrag stong stong ngo // sku tshe'i tshad ni lo khri'o// dam pa'i chos ni lo dung phyur phrag gcig dang bye ba phrag bzhi'i bar du gnas so// sku gdung ni rgyas par 'gyur ro// // 'phags pa bskal pa bzang po pa zhes bya ba theg pa chen po'i mdo/ bam po bcu gsum pa/ de bzhin gshegs pa pad ma skye ba'i yul ni pad ma dkar po zhes bya'o// rigs ni bram ze'o// 'od ni gling chen po bzhi pa'i 'jig rten gyi khams brgyad tsam mo// yab ni me tog ces bya'o// yum ni ud pa la phreng zhes bya'o// sras ni me tog phung po zhes bya'o// rim gro pa ni yon tan rgya mtsho zhes bya'o// shes rab can rnams kyi mchog ni kun tu mdzes pa zhes bya'o// rdzu 'phrul can rnams kyi mchog ni skye bo'i mchod rten zhes bya'o// dgra bcom pa 'dus pa ni lan bdun cu rtsa drug ste// thams cad la yang dung phyur phrag dgu dang bye ba phrag bzhi bzhi'o// sku tshe'i tshad ni lo khri drug stong ngo // dam pa'i chos ni lo 'bum gyi bar du gnas so// sku gdung ni rgyas par 'gyur ro// de bzhin gshegs pa dgra bcom grags pa skye ba'i yul ni drang srong dad pa zhes bya'o// rigs ni rgyal rigs so// 'od ni dpag tshad dgu bcu'o// yab ni tshangs 'dod ces bya'o// yum ni bden byin zhes bya'o// sras ni dga' 'dzin ces bya'o// rim gro pa ni sdug dga' zhes bya'o// shes rab can rnams kyi mchog ni mi g.yo blo zhes bya'o// rdzu 'phrul can rnams kyi mchog ni ri bo brtsegs zhes bya'o// dgra bcom pa 'dus pa ni lan brgyad de/ thams cad la yang ther 'bum phrag bcu bzhi bcu bzhi'o// sku tshe'i tshad ni lo 'bum mo// dam pa'i chos kyang lo 'bum gyi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa ye shes 'gros skye ba'i yul ni spobs pa'i dpal zhes bya'o// rigs ni rgyal rigs so// 'od ni 'dom gang ngo // yab ni brtul zhugs 'byor ces bya'o// yum ni yon tan bsam pa can zhes bya'o// sras ni thar pa'i sems zhes bya'o// rim gro pa ni don yod sems zhes bya'o// shes rab can rnams kyi mchog ni kha lo sgyur ba'i 'od ces bya'o// rdzu 'phrul can rnams kyi mchog ni rgol ba bsal zhes bya'o// dgra bcom pa 'dus pa ni lan bcu ste/ thams cad la yang ther 'bum ther 'bum mo// sku tshe'i tshad ni lo brgyad khri bzhi stong ngo // dam pa'i chos kyang lo brgyad khri bzhi stong gi bar du gnas so// sku gdung ni rgyas par 'gyur ro// de bzhin gshegs pa nyon mongs bral skye ba'i yul ni 'jam pa zhes bya'o// rigs ni bram ze'o// 'od ni dpag tshad drug go// yab ni gnyen zhes bya'o// yum ni rgun chang myos zhes bya'o// sras ni pad ma'i snying po zhes bya'o// rim gro pa ni dran pa gsal zhes bya'o// shes rab can rnams kyi mchog ni thogs pa med pa'i sems zhes bya'o// rdzu 'phrul can rnams kyi mchog ni dul ba'i rgyal mtshan zhes bya'o// 'dus pa dang po la ni dgra bcom pa bye ba phrag 'bum mo// gnyis pa la ni bye ba phrag bcu'o// gsum pa la ni phrag sum cu'o// sku tshe'i tshad ni lo khri drug stong ngo // dam pa'i chos ni lo drug khri drug stong gi bar du gnas so// sku gdung ni rgyas par 'gyur ro// de bzhin gshegs pa 'dam bu skye ba'i yul ni rtse dga' zhes bya'o// rigs ni bram ze'o// 'od ni dpag tshad drug cu rtsa brgyad do// yab ni rin po che'i 'byung gnas zhes bya'o// yum ni sA la can zhes bya'o// sras ni bshes gnyen bden zhes bya'o// rim gro pa ni bzang po'i tog ces bya'o// shes rab can rnams kyi mchog ni bsod nams phung po zhes bya'o// rdzu 'phrul can rnams kyi mchog ni 'byor pa'i mdzod ces bya'o// dgra bcom pa 'dus pa ni lan gsum ste// thams cad la yang brgyad khri brgyad khri'o// sku tshe'i tshad ni lo sum stong ngo // dam pa'i chos ni lo dgu stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa spos skye ba'i yul ni 'od mtha' yas pa zhes bya'o// rigs ni rgyal rigs so// 'od ni 'dzam bu'i gling tsam mo// yab ni ye shes rgyal mtshan zhes bya'o// yum ni drang srong dga' zhes bya'o// sras ni drang srong byin zhes bya'o// rim gro pa ni yon tan grags pa zhes bya'o// shes rab can rnams kyi mchog ni spyod pa'i blo gros zhes bya'o// rdzu 'phrul can rnams kyi mchog ni sa 'dzin rgyal po zhes bya'o// dgra bcom pa 'dus pa ni lan bcu bzhi ste thams cad la yang bye ba phrag stong stong ngo // sku tshe'i tshad ni lo khri brgyad stong ngo // dam pa'i chos ni lo dung phyur phrag bdun gyi bar du gnas so// sku gdung ni rgyas par 'gyur ro// de bzhin gshegs pa yul 'khor rangs skye ba'i yul ni legs par bsrungs pa'i gzi brjid ces bya'o// rigs ni bram ze'o// 'od ni gling chen po bzhi pa'i 'jig rten gyi khams tsam mo// yab ni skal ldan 'dod ces bya'o// yum ni rin chen ldan zhes bya'o// sras ni bai dUr+ya'i snying po zhes bya'o// rim gro pa ni grags pa'i rgya mtsho zhes bya'o// shes rab can rnams kyi mchog ni mtha' yas lag ces bya'o// rdzu 'phrul can rnams kyi mchog ni mthu rtsal tshang ba zhes bya'o// nyan thos 'dus pa ni lan sum cu rtsa brgyad de// thams cad la yang khri phrag 'bum 'bum mo// sku tshe'i tshad ni lo bye ba'o// dam pa'i chos kyang lo bye ba'i bar du gnas so// sku gdung ni rgyas par 'gyur ro// de bzhin gshegs pa lha grags skye ba'i yul ni lha dga' zhes bya'o// rigs ni rgyal rigs so// 'od ni gling chen po bzhi pa'i bye ma snyed tsam mo// yab ni yul 'khor bzang po zhes bya'o// yum ni nor lha'i bu zhes bya'o// sras ni rnam par snang byed ces bya'o// rim gro pa ni legs sems zhes bya'o// shes rab can rnams kyi mchog ni chos brtsegs zhes bya'o// rdzu 'phrul can rnams kyi mchog ni ljon pa'i me tog ces bya'o// 'dus pa ni lan brgyad de thams cad la yang dung phyur phrag gcig dang bye ba phrag bzhi bzhi'o// sku tshe'i tshad ni lo bdun khri'o// dam pa'i chos ni lo sum khri drug stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa srid mtha' gzigs skye ba'i yul ni dga' bas bltas zhes bya'o// rigs ni bram ze'o// 'od ni dpag tshad drug cu'o// yab ni mya ngan med ces bya'o// yum ni dga' bas byin zhes bya'o// sras ni ri brtsegs zhes bya'o// rim gro pa ni mtshan byin zhes bya'o// shes rab can rnams kyi mchog ni gzi brjid chen po zhes bya'o// rdzu 'phrul can rnams kyi mchog ni yid du 'ong ba'i 'od ces bya'o// 'dus pa ni lan bzhi bcu ste thams cad la yang 'bum phrag lnga lnga'o// sku tshe'i tshad ni lo khri drug stong ngo // dam pa'i chos ni lo khri brgyad stong gi bar du gnas so// sku gdung ni rgyas par 'gyur ro// de bzhin gshegs pa zla ba skye ba'i yul ni bkod pa dang ldan pa zhes bya'o// rigs ni bram ze'o// 'od ni dpag tshad bzhi bcu'o// yab ni zla ba'i tog ces bya'o// yum ni nyi ma'i snying po zhes bya'o// sras ni gzi brjid 'od ces bya'o// rim gro pa ni gdangs snyan ces bya'o// shes rab can rnams kyi mchog ni sgrib med mthong zhes bya'o// rdzu 'phrul can rnams kyi mchog ni brtson pa mi gtong ba zhes bya'o// 'dus pa ni lan bzhi bcu ste thams cad la yang dung phyur phrag gcig dang bye ba phrag brgyad brgyad do// sku tshe'i tshad ni lo nyi khri brgyad stong ngo // dam pa'i chos ni lo sum khri nyis stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa sgra gcan skye ba'i yul ni rin po che 'bar ba zhes bya'o// rigs ni rgyal rigs so// 'od ni dpag tshad sum brgya'o// yab ni glog 'od ces bya'o// yum ni yid du 'ong ba'i 'od ces bya'o// sras ni mthu rtsal brtan zhes bya'o// rim gro pa ni mthu rtsal sems zhes bya'o// shes rab can rnams kyi mchog ni thogs pa med pa zhes bya'o// rdzu 'phrul can rnams kyi mchog ni drag shul 'bar zhes bya'o// 'dus pa dang po la ni dgra bcom pa 'bum phrag brgyad khri'o// gnyis pa la ni 'bum phrag drug khri'o// gsum pa la ni 'bum phrag bzhi khri'o// sku tshe'i tshad ni lo nyi khri brgyad stong ngo // dam pa'i chos ni lo sum khri lnga stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa rin chen zla ba skye ba'i yul ni rin po che'i mchog ces bya'o// rigs ni rgyal rigs so// 'od ni dpag tshad drug brgya'o// yab ni legs bzang zhes bya'o// yum ni bkod pa chen mo zhes bya'o// sras ni gsal dga' zhes bya'o// rim gro pa ni nyes dmigs gdong zhes bya'o// shes rab can rnams kyi mchog ni dga' spyod ces bya'o// rdzu 'phrul can rnams kyi mchog ni 'gros brtan zhes bya'o// 'dus pa ni lan nyi shu rtsa lnga ste/ thams cad la yang ther 'bum phrag lnga lnga'o// sku tshe'i tshad ni lo lnga stong ngo // dam pa'i chos ni lo bdun khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa seng ge'i rgyal mtshan skye ba'i yul ni mngon par shes pa rnam par rol pa zhes bya'o// rigs ni bram ze'o// 'od ni dpag tshad drug cu'o// yab ni mngon shes byin zhes bya'o// yum ni yid 'ong sems zhes bya'o// sras ni zil mi non zhes bya'o// rim gro pa ni phan par sems zhes bya'o// shes rab can rnams kyi mchog ni 'thun par spyod ces bya'o// rdzu 'phrul can rnams kyi mchog ni kun tu 'gro zhes bya'o// 'dus pa ni lan nyi shu ste thams cad la yang bye ba phrag 'bum 'bum mo// sku tshe'i tshad ni lo bzhi khri'o// dam pa'i chos ni lo 'bum gyi bar du gnas so// sku gdung ni rgyas par 'gyur ro// de bzhin gshegs pa bsam gtan dgyes skye ba'i yul ni zhi ba nyams dga' ba zhes bya'o// rigs ni bram ze'o// 'od ni dpag tshad drug brgya'o// yab ni rlung gnas zhes bya'o// yum ni mi gnas sems zhes bya'o// sras ni rin chen rab zhi zhes bya'o// rim gro pa ni chos dga' zhes bya'o// shes rab can rnams kyi mchog ni rnam par dag spyod ces bya'o// rdzu 'phrul can rnams kyi mchog ni bsod nams la dad pa zhes bya'o// 'dus pa ni lan dgu ste thams cad la yang khri phrag re re'o// sku tshe'i tshad ni lo bye ba phrag gnyis so// dam pa'i chos ni lo bdun khri sum stong gi bar du gnas so// sku gdung ni rgyas par 'gyur ro// de bzhin gshegs pa rdzogs ldan skye ba'i yul ni bkod pa mtha' yas pa zhes bya'o// rigs ni bram ze'o// 'od ni dpag tshad sum stong ngo // yab ni mi thub pa med pa zhes bya'o// yum ni blo mtshungs ma zhes bya'o// sras ni blo gros zhi ba zhes bya'o// rim gro pa ni sdug par lta zhes bya'o// shes rab can rnams kyi mchog ni skar mda' 'dzin ces bya'o// rdzu 'phrul can rnams kyi mchog ni shes rab 'dod ces bya'o// 'dus pa ni lan bcu gcig ste/ thams cad la yang ther 'bum ther 'bum mo// sku tshe'i tshad ni lo drug khri'o// dam pa'i chos kyang lo bye ba'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa rnam par rol pa skye ba'i yul ni bkod pa dpag tu med pa zhes bya'o// rigs ni rgyal rigs so// 'od ni dpag tshad sum brgya'o// yab ni lha dga' zhes bya'o// yum ni rin chen gzi brjid ces bya'o// sras ni mig brgyan ces bya'o// rim gro pa ni mthong dga' zhes bya'o// shes rab can rnams kyi mchog ni thogs med blta zhes bya'o// rdzu 'phrul can rnams kyi mchog ni bde bar 'gro zhes bya'o// 'dus pa ni lan sum cu rtsa gsum ste/ thams cad la yang dung phyur phrag drug dang bye ba phrag gnyis gnyis so// sku tshe'i tshad ni lo ther 'bum mo// dam pa'i chos ni lo dung phyur phrag gcig dang bye ba phrag bzhi'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa yon tan rin chen skye ba'i yul ni yon tan mtha' yas pa zhes bya'o// rigs ni bram ze'o// 'od ni dpag tshad drug cu'o// yab ni yon tan tog ces bya'o// yum ni bsod nams tog ces bya'o// sras ni mtshan byin zhes bya'o// rim gro pa ni shin tu rnam par 'byed ces bya'o// shes rab can rnams kyi mchog ni yang dag sems zhes bya'o// rdzu 'phrul can rnams kyi mchog ni 'byor pa'i blo gros zhes bya'o// nyan thos 'dus pa ni lan bcu gsum ste/ thams cad la yang dung phyur phrag bdun bdun no// sku tshe'i tshad ni lo khri brgyad stong ngo // dam pa'i chos kyang lo khri brgyad stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa dgra bcom grags pa skye ba'i yul ni rmad du byung ba zhes bya'o// rigs ni bram ze'o// 'od ni dpag tshad brgya'o// yab ni klus sbas zhes bya'o// yum ni me tog can zhes bya'o// sras ni mngon par shes pa'i me tog ces bya'o// rim gro pa ni don legs bsams zhes bya'o// shes rab can rnams kyi mchog ni dbyangs snyan ces bya'o// rdzu 'phrul can rnams kyi mchog ni shes rab 'byung gnas zhes bya'o// nyan thos 'dus pa ni lan bcu ste/ thams cad la yang dung phyur phrag brgyad brgyad do// sku tshe'i tshad ni lo brgyad brgya'o// dam pa'i chos ni lo stong gi bar du gnas so// sku gdung ni rgyas par 'gyur ro// de bzhin gshegs pa pad ma'i ngos skye ba'i yul ni rin po che bkod pa zhes bya'o// rigs ni rgyal rigs so// 'od ni dpag tshad brgyad cu rtsa drug go// yab ni bsod nams 'byor ces bya'o// yum ni sa'i dbang phyug ma zhes bya'o// sras ni bkra shis zhes bya'o// rim gro pa ni drag shul gzi brjid ces bya'o// shes rab can rnams kyi mchog ni 'khrug pa med par gnas zhes bya'o// rdzu 'phrul can rnams kyi mchog ni 'khrul pa med par sems zhes bya'o// 'dus pa ni lan drug ste/ thams cad la yang bye ba phrag 'bum 'bum mo// sku tshe'i tshad ni lo 'bum mo// dam pa'i chos ni lo brgyad khri sum stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa mdzod spu ldan skye ba'i yul ni yid du 'ong ba'i gzi brjid ces bya'o// rigs ni bram ze'o// 'od ni dpag tshad sum brgya'o// yab ni shes rab can rgyal mtshan zhes bya'o// yum ni mnyam sems zhes bya'o// sras ni dga' ba'i nga ro zhes bya'o// rim gro pa ni yid du 'ong ba'i nga ro zhes bya'o// shes rab can rnams kyi mchog ni skye bo phal po che'i tog ces bya'o// rdzu 'phrul can rnams kyi mchog ni nges par gnas zhes bya'o// 'dus pa ni lan drug ste/ thams cad la yang bye ba phrag 'bum 'bum mo// sku tshe'i tshad ni lo brgyad khri'o// dam pa'i chos ni lo dgu stong gi bar du gnas so// sku gdung ni rgyas par 'gyur ro// de bzhin gshegs pa spobs pa grags pa skye ba'i yul ni yongs su dag pa yid du 'ong ba zhes bya'o// rigs ni rgyal rigs so// 'od ni dpag tshad sum khri drug stong ngo // yab ni thar pa dga' zhes bya'o// yum ni rin chen can zhes bya'o// sras ni rgyal byin zhes bya'o// rim gro pa ni yon tan spos zhes bya'o// shes rab can rnams kyi mchog ni blo gros 'khrul pa med ces bya'o// rdzu 'phrul can rnams kyi mchog ni blo brtan zhes bya'o// 'dus pa ni lan sum cu rtsa gnyis te/ thams cad la yang sa ya phrag gsum dang 'bum phrag drug drug go// sku tshe'i tshad ni lo dung phyur phrag gcig dang bye ba phrag bzhi'o// dam pa'i chos ni lo brgyad khri'i bar du gnas so// sku gdung ni rgyas par 'gyur ro// de bzhin gshegs pa rdo rje nor bu skye ba'i yul ni rin po che'i 'od ces bya'o// rigs ni rgyal rigs so// 'od ni dpag tshad drug cu rtsa drug go// yab ni mtshon cha bzang po zhes bya'o// yum ni so ma zhes bya'o// sras ni gzi brjid sbas zhes bya'o// rim gro pa ni bdud zil gnon ces bya'o// shes rab can rnams kyi mchog ni zil gyis mi non pa zhes bya'o// rdzu 'phrul can rnams kyi mchog ni pha rol gyi tshogs 'joms pa zhes bya'o// 'dus pa ni lan drug cu rtsa gcig ste/ thams cad la yang dung phyur phrag dgu dang bye ba phrag gnyis gnyis so// sku tshe'i tshad ni lo bye ba'o// dam pa'i chos kyang lo bye ba'i bar du gnas so// sku gdung ni rgyas par 'gyur ro// de bzhin gshegs pa tshe dpag med skye ba'i yul ni gsal ba dang ldan pa zhes bya'o// rigs ni rgyal rigs so// 'od ni dpag tshad khri sum stong ngo // yab ni bzang mchog ces bya'o// yum ni gzi brjid bzang mo zhes bya'o// sras ni zla ba zhes bya'o// rim gro pa ni dri med grags pa zhes bya'o// shes rab can rnams kyi mchog ni bzang po'i tog ces bya'o// rdzu 'phrul can rnams kyi mchog ni bkod pa chen po zhes bya'o// 'dus pa ni lan 'bum ste/ thams cad la yang byang chub sems dpa' thams cad dpag tu med do// sku tshe'i tshad ni lo drug khri chig stong ngo // dam pa'i chos kyang lo drug khri chig stong gi bar du gnas so// dam pa'i chos ji srid gnas pa de srid du 'khor byang chub sems dpa' thams cad kyang 'byung bar 'gyur ro// sku gdung ni rgyas par 'gyur ro// de bzhin gshegs pa nor bu bkod pa skye ba'i yul ni rin po che bkod pa zhes bya'o// rigs ni bram ze'o// 'od ni dpag tshad bye ba'o// yab ni mchod pa bkod ces bya'o// yum ni yon tan blo gros ma zhes bya'o// sras ni bsod nams gzi brjid ces bya'o// rim gro pa ni chos kyi bkod pa zhes bya'o// shes rab can rnams kyi mchog ni ye shes bkod pa zhes bya'o// rdzu 'phrul can rnams kyi mchog ni mthu rtsal mthong zhes bya'o// 'dus pa ni lan lnga ste/ thams cad la yang brgyad khri brgyad khri'o// sku tshe'i tshad ni lo 'bum mo// dam pa'i chos ni lo bdun khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa dbang chen skye ba'i yul ni mdangs 'gro zhes bya'o// rigs ni bram ze'o// 'od ni dpag tshad sum brgya'o// yab ni sman pa zhes bya'o// yum ni rtsi sman zhes bya'o// sras ni 'dod 'phags zhes bya'o// rim gro pa ni skar ma zhes bya'o// shes rab can rnams kyi mchog ni nga ro chen po zhes bya'o// rdzu 'phrul can rnams kyi mchog ni nga ro thob ces bya'o// 'dus pa ni lan bzhi bcu ste/ thams cad la yang 'bum 'bum mo// sku tshe'i tshad ni lo drug stong ngo // dam pa'i chos ni lo khri nyis stong gi bar du gnas so// sku gdung ni rgyas par 'gyur ro// de bzhin gshegs pa yon tan 'byung gnas skye ba'i yul ni yon tan dang ldan pa zhes bya'o// rigs ni rgyal rigs so// 'od ni dpag tshad brgya'o// yab ni grags pa mngon par 'phags zhes bya'o// yum ni gzi brjid mchog ces bya'o// sras ni gzi brjid bzang po zhes bya'o// rim gro pa ni lha dga' zhes bya'o// shes rab can rnams kyi mchog ni kun tu shes zhes bya'o// rdzu 'phrul can rnams kyi mchog ni tshugs pa med pa'i 'khor lo zhes bya'o// 'dus pa ni lan dgu ste/ thams cad la yang dung phyur phrag gcig dang bye ba phrag gsum gsum mo// sku tshe'i tshad ni lo khri bdun stong ngo // dam pa'i chos kyang lo khri bdun stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa lhun po grags skye ba'i yul ni tshul khrims dang ldan pa zhes bya'o// rigs ni rgyal rigs so// 'od ni dpag tshad stong ngo // yab ni dri med dga' zhes bya'o// yum ni yon tan gzi brjid ma zhes bya'o// sras ni sgron ma byin zhes bya'o// rim gro pa ni mthong dga' zhes bya'o// shes rab can rnams kyi mchog ni mig dag ces bya'o// rdzu 'phrul can rnams kyi mchog ni 'gro ba'i 'od zer zhes bya'o// 'dus pa ni lan brgyad de/ thams cad la yang bye ba phrag 'bum 'bum mo// sku tshe'i tshad ni lo sum khri sum stong ngo // dam pa'i chos ni lo bdun khri sum stong gi bar du gnas so// sku gdung ni rgyas par 'gyur ro// de bzhin gshegs pa 'od zer bcu pa skye ba'i yul ni tshugs pa med pa'i gzi brjid ces bya'o// rigs ni bram ze'o// 'od ni dpag tshad sum khri drug stong ngo // yab ni mthu rtsal mdzes pa zhes bya'o// yum ni sems ma zhes bya'o// sras ni shin tu yid gzhungs zhes bya'o// rim gro pa ni shed bu zhes bya'o// shes rab can rnams kyi mchog ni yid du 'ong ba'i dbyangs zhes bya'o// rdzu 'phrul can rnams kyi mchog ni bden dga' zhes bya'o// 'dus pa ni lan sum cu rtsa bzhi ste/ thams cad la yang drug 'bum drug 'bum mo// sku tshe'i tshad ni lo bzhi khri'o// dam pa'i chos ni lo sum khri bzhi stong gi bar du gnas so// sku gdung ni rgyas par 'gyur ro// de bzhin gshegs pa ma smad pa skye ba'i yul ni mchod rten zhes bya'o// rigs ni bram ze'o// 'od ni dpag tshad drug stong ngo // yab ni rdo rjes byin zhes bya'o// yum ni sna ma'i me tog ces bya'o// sras ni yid du 'ong ba'i nga ro zhes bya'o// rim gro pa ni ye shes nges zhes bya'o// shes rab can rnams kyi mchog ni bzang po'i tog ces bya'o// rdzu 'phrul can rnams kyi mchog ni pha rol mu stegs 'joms zhes bya'o// 'dus pa ni lan lnga bcu rtsa gnyis te/ thams cad la yang dung phyur phrag drug drug go// sku tshe'i tshad ni lo brgyad khri'o// dam pa'i chos ni lo khri drug stong gi bar du gnas so// sku gdung ni rgyas par 'gyur ro// de bzhin gshegs pa glang po'i 'gros skye ba'i yul ni me tog 'od ces bya'o// rigs ni bram ze'o// 'od ni dpag tshad sum stong ngo // yab ni chos zhes bya'o// yum ni chos bzang ma zhes bya'o// sras ni nor lha zhes bya'o// rim gro pa ni mchog sems zhes bya'o// shes rab can rnams kyi mchog ni ye shes gnas zhes bya'o// rdzu 'phrul can rnams kyi mchog ni gzi brjid gsal zhes bya'o// 'dus pa dang po la ni dgra bcom pa bye ba phrag stong ngo // gnyis pa la ni bye ba phrag dgu bcu'o// gsum pa la ni bye ba phrag brgyad do// sku tshe'i tshad ni lo drug stong ngo // dam pa'i chos kyang lo drug stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa yid 'thad skye ba'i yul ni 'od bkod pa zhes bya'o// rigs ni rgyal rigs so// 'od ni dpag tshad bdun stong ngo // yab ni kun tu bzang po zhes bya'o// yum ni yid 'ong byin zhes bya'o// sras ni mdangs stobs zhes bya'o// rim gro pa ni mya ngan bral zhes bya'o// shes rab can rnams kyi mchog ni snyan par smra zhes bya'o// rdzu 'phrul can rnams kyi mchog ni 'jig rten dga' ba zhes bya'o// 'dus pa ni lan bcu bzhi ste/ thams cad la yang dung phyur phrag gsum gsum mo// sku tshe'i tshad ni lo dgu khri'o// dam pa'i chos ni lo sum stong gi bar du gnas so// sku gdung ni rgyas par 'gyur ro// de bzhin gshegs pa rin chen zla ba skye ba'i yul ni tog gi 'od ces bya'o// rigs ni bram ze'o// 'od ni dpag tshad drug khri drug stong ngo // yab ni rin chen sems zhes bya'o// yum ni lha'i 'od zer zhes bya'o// sras ni me tog ces bya'o// rim gro pa ni yul 'khor shing rta can zhes bya'o// shes rab can rnams kyi mchog ni yon tan rgyal mtshan zhes bya'o// rdzu 'phrul can rnams kyi mchog ni rgyu skar zhes bya'o// 'dus pa ni lan sum cu rtsa bzhi ste// thams cad la yang dung phyur phrag gcig dang bye ba phrag bzhi bzhi'o// sku tshe'i tshad ni lo bdun khri bdun stong ngo // dam pa'i chos ni lo stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa zhi ba skye ba'i yul ni skyon med pa zhes bya'o// rigs ni bram ze'o// 'od ni dpag tshad brgyad do// yab ni zhi ba'i blo gros zhes bya'o// yum ni shin tu zhi ba'i gzi brjid ces bya'o// sras ni phal chen dga' zhes bya'o// rim gro pa ni gang po zhes bya'o// shes rab can rnams kyi mchog ni tshugs med ces bya'o// rdzu 'phrul can rnams kyi mchog ni 'khrul med ces bya'o// 'dus pa ni lan lnga ste/ thams cad la yang dung phyur phrag gsum dang bye ba phrag drug drug go// sku tshe'i tshad ni lo bzhi khri'o// dam pa'i chos ni lo khri lnga stong gi bar du gnas so// sku gdung ni rgyas par 'gyur ro// de bzhin gshegs pa rab gsal rgyal po skye ba'i yul ni tog gi 'od ces bya'o// rigs ni bram ze'o// 'od ni dpag tshad lnga brgya'o// yab ni rab gsal zhes bya'o// yum ni blo gros tog ces bya'o// sras ni gzi brjid byin zhes bya'o// rim gro pa ni legs mthong zhes bya'o// shes rab can rnams kyi mchog ni mtha' yas lag ces bya'o// rdzu 'phrul can rnams kyi mchog ni rnam par rol pa can zhes bya'o// 'dus pa ni lan nyi shu rtsa bzhi ste/ thams cad la yang sa ya phrag dgu dang 'bum phrag brgyad brgyad do// sku tshe'i tshad ni lo bye ba phrag gnyis so// dam pa'i chos kyang lo bye ba phrag gnyis kyi bar du gnas so// sku gdung ni rgyas par 'gyur ro// de bzhin gshegs pa kha lo sgyur skye ba'i yul ni gzi brjid gsal ba zhes bya'o// rigs ni bram ze'o// 'od ni dpag tshad bye ba'o// yab ni nyi ma'i gzi brjid ces bya'o// yum ni mi 'jigs byin zhes bya'o// sras ni mthong dga' zhes bya'o// rim gro pa ni sgron ma'i lag ces bya'o// shes rab can rnams kyi mchog ni blo mi 'khrug ces bya'o// rdzu 'phrul can rnams kyi mchog ni nges brtan zhes bya'o// 'dus pa ni lan bdun cu ste/ thams cad la yang dung phyur phrag brgyad dang bye ba phrag lnga lnga'o// sku tshe'i tshad ni lo brgyad khri'o// dam pa'i chos ni lo stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa dga' ba'i dbang phyug skye ba'i yul ni yid du 'ong ba'i dbyangs can zhes bya'o// rigs ni bram ze'o// 'od ni dpag tshad bdun khri'o// yab ni dga' ba'i dbyangs zhes bya'o// yum ni sgron ma byin zhes bya'o// sras ni stobs byin zhes bya'o// rim gro pa ni yid du 'ong ba'i dbyangs zhes bya'o// shes rab can rnams kyi mchog ni bden pa'i blo zhes bya'o// rdzu 'phrul can rnams kyi mchog ni yon tan mtha' yas zhes bya'o// 'dus pa dang po la ni dgra bcom pa ther 'bum phrag drug cu'o// gnyis pa la ni ther 'bum phrag bdun cu'o// gsum pa la ni ther 'bum phrag brgyad cu'o// bzhi pa la ni 'bum phrag dgu bcu'o// lnga pa la ni ther 'bum phrag brgya'o// sku tshe'i tshad ni lo drug khri'o// dam pa'i chos ni lo bye ba'i bar du gnas so// sku gdung ni rgyas par 'gyur ro// de bzhin gshegs pa gtsug na rin po che skye ba'i yul ni yon tan brtsegs pa zhes bya'o// rigs ni rgyal rigs so// 'od ni dpag tshad stong ngo // yab ni rin chen 'gros zhes bya'o// yum ni bsod nams 'phel zhes bya'o// sras ni chos mchog ces bya'o// rim gro pa ni rnam par snang byed ces bya'o// shes rab can rnams kyi mchog ni blo gnas zhes bya'o// rdzu 'phrul can rnams kyi mchog ni lha'i rgyal po zhes bya'o// 'dus pa ni lan bdun cu ste/ thams cad la yang sa ya phrag gsum dang 'bum phrag drug drug go// sku tshe'i tshad ni lo nyis stong ngo // dam pa'i chos kyang lo drug stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa bsnyengs bral skye ba'i yul ni tshe sbyin zhes bya'o// rigs ni bram ze'o// 'od ni dpag tshad drug khri'o// yab ni 'od zhes bya'o// yum ni mchod sbyin ma zhes bya'o// sras ni nges mthong zhes bya'o// rim gro pa ni nges byin zhes bya'o// shes rab can rnams kyi mchog ni blo brtan zhes bya'o// rdzu 'phrul can rnams kyi mchog ni drang srong gtso zhes bya'o// 'dus pa ni lan cig tu zad do// dge slong gi dge 'dun dpag tu med do// sku tshe'i tshad ni lo nyi khri nyis stong ngo // dam pa'i chos ni lo brgyad khri nyis stong gi bar du gnas so// sku gdung ni rgyas par 'gyur ro// de bzhin gshegs pa rin chen snying po skye ba'i yul ni phung po las grol ba zhes bya'o// rigs ni rgyal rigs so// 'od ni dpag tshad 'bum phrag brgya drug cu'o// yab ni ye shes 'od ces bya'o// yum ni rin chen blo gros ma zhes bya'o// sras ni pad ma'i mdzod ces bya'o// rim gro pa ni rnam par grags pa'i sgra zhes bya'o// shes rab can rnams kyi mchog ni tshugs pa med pa'i gzi brjid ces bya'o// rdzu 'phrul can rnams kyi mchog ni mi gnas sems zhes bya'o// 'dus pa ni lan bdun cu ste/ thams cad la yang bye ba 'bum phrag bcu bzhi bcu bzhi'o// sku tshe'i tshad ni lo bye ba phrag lnga'o// dam pa'i chos ni lo bye ba phrag brgya'i bar du gnas so// sku gdung ni rgyas par 'gyur ro// de bzhin gshegs pa zla zhal skye ba'i yul ni dri ma med pa zhes bya'o// rigs ni bram ze'o// 'od ni dpag tshad bzhi khri nyis stong ngo // yab ni mig zhes bya'o// yum ni mig byin zhes bya'o// sras ni zla sdug ces bya'o// rim gro pa ni yon tan grags pa zhes bya'o// shes rab can rnams kyi mchog ni spobs pa'i snying po zhes bya'o// rdzu 'phrul can rnams kyi mchog ni blo mi 'khrug ces bya'o// 'dus pa ni lan drug ste/ thams cad la yang dung phyur phrag gnyis dang bye ba phrag drug drug go// sku tshe'i tshad ni lo drug stong ngo // dam pa'i chos ni lo khri drug stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa dri ma med par grags pa skye ba'i yul ni tsher ma med pa zhes bya'o// rigs ni bram ze'o// 'od ni dpag tshad 'bum mo// yab ni gsum rig ces bya'o// yum ni blo ma zhes bya'o// sras ni 'dam rdzab med ces bya'o// rim gro pa ni mi'i zla ba zhes bya'o// shes rab can rnams kyi mchog ni blo grags zhes bya'o// rdzu 'phrul can rnams kyi mchog ni brda la mkhas pa zhes bya'o// 'dus pa ni lan sum cu ste/ thams cad la yang 'bum 'bum mo// sku tshe'i tshad ni lo nyi khri brgyad stong ngo // dam pa'i chos ni lo bzhi khri'i bar du gnas so// sku gdung ni rgyas par 'gyur ro// de bzhin gshegs pa zhi ba'i gzi brjid skye ba'i yul ni gzi brjid mtha' yas pa zhes bya'o// rigs ni rgyal rigs so// 'od ni gling chen po bzhi pa'i 'jig rten gyi khams brgya snyed tsam mo// yab ni gzi brjid mtha' yas zhes bya'o// yum ni gzi ldan ma zhes bya'o// sras ni gzi brjid me tog ces bya'o// rim gro pa ni gzi brjid 'jam pa zhes bya'o// shes rab can rnams kyi mchog ni thogs pa med pa'i gzi brjid ces bya'o// rdzu 'phrul can rnams kyi mchog ni mthu rtsal gzi brjid ces bya'o// 'dus pa ni lan drug cu rtsa dgu ste/ thams cad la yang bye ba phrag brgyad brgyad do// sku tshe'i tshad ni lo bye ba'o// dam pa'i chos ni lo khri bzhi stong gi bar du gnas so// sku gdung ni rgyas par 'gyur ro// de bzhin gshegs pa dga' ba'i tog gi ni// skye ba'i yul ni dga' bar byed ces bya// rgyal ba'i rigs ni bram ze 'od kyi tshad// dpag tshad bcu yod yab ni legs yin// chos kyi blo gros zhes bya yum yin no// sras po 'od byed dge ba rim gro pa// grags mchog ces bya ba ni mkhas pa ste// rnam par snang byed ces bya rdzu 'phrul can// 'dus pa dag ni lan grangs brgyad cu ste// kun la'ang nyon mongs spangs pa dgra bcom pa// bye ba stong phrag bdun cu rtsa gsum gsum// mi tshe lo grangs stong phrag bdun cu gsum// 'jig rten mkhyen pa mya ngan 'das nas kyang // dam chos lo grangs brgyad khri'i bar du gnas// rgyal ba'i sku gdung dag ni rgyas 'gyur la// de yi mchod rten stong phrag bdun cu drug // de bzhin gshegs pa sgra gcan lha yi ni// skye ba'i yul ni dga' bar byed ces bya// rgyal ba'i rigs ni rgyal rigs 'od kyi tshad// dpag tshad brgyad yod yab ni gzi brjid bzang // skal ldan shing rta zhes bya yum yin no// sras po bla med ljon pa rim gro pa// nga ro snyan ces bya ba mkhas pa ste// bde bar song zhes bya ba rdzu 'phrul can// 'dus pa lan grangs drug cu rtsa drug ste// kun la'ang bye phrag nyi shu gnyis gnyis yod// mi tshe lo grangs stong phrag nyi shu gnyis// zad mthar phyin pa'i dam pa'i chos dag kyang // lo grangs stong phrag dgu bcu gsum du gnas// sku gdung rgyas 'gyur rin po che yis spras// mchod rten bye ba brgyad cu rtsa drug ste// rin chen sna bdun dag gis brgyan par 'gyur// 'jig rten 'dren pa na tshod bzang po yi// skye ba'i yul ni rin chen brgyan ces bya// rigs ni bram ze yin te 'od dpag tshad// nyi shu gnyis yod yab ni 'byor pa yin// skye ba'i mchod rten yum yin sras po ni// sgra gcan dga' ba bzang po rim gro pa// rkang 'gro zhes bya de ni mkhas pa ste// rnam par sgrogs zhes bya ba rdzu 'phrul mchog // 'dus pa dag ni lan grangs brgyad cu ste// kun la'ang dgra bcom thams cad g.yo med pa// rnam grol dri med bye ba phrag bcu bcu// mi tshe lo grangs dag ni brgyad khri yin// 'jig rten mkhyen pa mya ngan 'das nas kyang // lo stong bar du chos kyi 'khor lo skor// sku gdung rgyas 'gyur kho ra khor yug tu// mchod rten stong phrag drug cu rtsa bzhis brgyan// de bzhin gshegs pa lha dga' zhes bya ba'i// skye ba'i yul ni lha yis brgyan ces bya// rigs ni rgyal rigs yin te 'od kyi tshad// dpag tshad bye ba yab ni na tshod bzang // mnyam par sems zhes bya ba rgyal ba'i yum// sras po dga' sdug dga' bo rim gro pa// mi yi seng ge zhes bya mkhas pa ste// bdud 'joms pa zhes bya ba rdzu 'phrul can// 'dus pa lan grangs sum cu rtsa drug ste// 'dus pa kun la'ang blo gros rab zhi ba// bye ba brgya phrag drug cu gnyis gnyis yod// mi tshe lo grangs stong phrag nyi shu gsum// ston pa mya ngan 'das nas dam chos dag // lo grangs stong phrag bdun cu gnyis su 'bar// sku gdung rgyas 'gyur mchod rten bzang po dag // bye ba stong phrag dgu bcu rtsa dgu 'byung // de bzhin gshegs pa rin chen phung po yi// skye ba'i yul ni rin chen brgyan ces bya// de'i rigs rgyal rigs yin te 'od kyi tshad// dpag tshad bdun cu yab ni 'khrug med yin// rin chen mchog ma zhes bya rgyal ba'i yum// sras po legs sems zla ba rim gro pa// mchog dbyangs zhes bya de ni mkhas pa ste// rgol ba tshar gcod ces bya rdzu 'phrul can// 'dus pa lan grangs drug cu rtsa drug ste// kun la'ang dri med g.yo med lus sbyangs pa// bye ba phrag ni dgu bcu gsum gsum yod// mi tshe lo grangs stong phrag bdun cu gsum// bde gshegs 'gog par phyin pa'i dam chos dag // lo grangs brgya phrag bcu yi bar du gnas// rgyal ba'i sku gdung ril gcig mchod rten yang // 'phang du dpag tshad lnga yi tshad tsam yin// de bzhin gshegs pa mdzes par gshegs pa yi// skye ba'i yul ni sdug cing dga' zhes bya// rgyal ba'i rigs ni bram ze 'od kyi tshad// dpag tshad gsum yod yab ni 'od zer bzang // me tog can ces bya ba rgyal ba'i yum// sras po byams pa blo rim gro pa// blo mchog ces ni bya ba mkhas pa ste// rnam par 'phrul zhes bya ba rdzu 'phrul can// 'dus pa lan grangs drug cu rtsa drug ste// kun la'ang nga med thams cad rims med pa// srid grol bye ba phrag ni gsum gsum yod// mi tshe'i tshad ni lo grangs bye ba yin// rab tu zhi bar phyin pa'i dam chos dag // lo grangs stong phrag dgu bcu gcig tu gnas// 'jig rten mkhyen pa'i sku gdung rgyas 'gyur la// mchod rten bye ba phrag ni nyi shu gsum// de bzhin gshegs pa seng ge'i phyogs pa yi// skye ba'i yul ni bsod nams ldan zhes bya// rigs ni bram ze yin te 'od kyi tshad// dpag tshad brgyad yab ni legs bzang yin// pad ma can zhes bya ba de yi yum// sras po gtso mchog chos ni rim gro pa// 'od zer brgya pa zhes bya mkhas pa ste// rab tu 'joms zhes bya ba rdzu 'phrul can// 'dus pa lan grangs bcu ste thams cad la'ang // dgra bcom chags med 'dam brgal sbyangs pa po// bye ba phrag ni bcu bcu kho na yod// mi tshe'i tshad ni lo grangs sum brgya yin// rnam par grol bar phyin pa'i dam chos dag // lo grangs stong phrag bcu yi bar du gnas// mchod rten bye ba brgya phrag gnyis yod de// gser las byas pa'i dra bas kun tu g.yogs// de bzhin gshegs pa shin tu mthor gshegs kyi// skye ba'i yul ni lha yis sprul ces bya// rigs ni rgyal rigs yin te 'od dpag tshad// dgu bcu gnyis yod ljon pa'i dbang po yab// dga' ba can ni yum yin sras po ni// yon tan dga' ba rgyal ba rim gro pa// dgra bcom dga' zhes bya ba mkhas pa ste// dge slong skar mkhan grags pa rdzu 'phrul can// 'dus pa lan grangs drug cu rtsa drug ste// kun la'ang sems zhi dul bar ldan pa dag // bye ba phrag ni nyi shu gnyis gnyis yod// mi tshe lo grangs stong phrag bzhi bcu yin// rtog pa med pa de yi dam chos dag // lo grangs stong phrag dgu yi bar du gnas// rgyal ba'i mchod rten dpag tshad gsum pa gcig // gser dag gis ni rnam par spras par 'gyur// mi yi mchog ma skye ba'i dbang po yi// skye ba'i yul ni 'jig rten 'phags zhes bya// rgyal ba'i rigs ni bram ze 'od kyi tshad// dpag tshad gsum yod yab ni shin tu mchod// 'jigs pa med pa yum yin sras po ni// 'jig rten dga' ba rgyal ba rim gro pa// tshogs can blo zhes bya ba mkhas pa ste// 'brug sgra dbyangs zhes bya ba rdzu 'phrul can// 'dus pa dag ni lan grangs bcu drug ste// kun la'ang dri gsum dri dag yid ldan pa// sems sbyangs bye ba phrag ni drug drug yod// mi tshe'i tshad ni lo grangs nyis stong yin// rgyal ba mya ngan 'das nas dam chos dag // lo grangs stong phrag bdun cu gnyis su gnas// mchod rten bye ba stong phrag gnyis tshang ste// rin po che yis rnam par spras par 'gyur// smra ba'i zla ba blo gros bzang po yi// skye ba'i yul ni nges pa'i mdangs zhes bya// rgyal ba rgyal rigs yin te 'od kyi tshad// dpag tshad gnyis yod yab ni thogs pa med// rin chen ldan zhes bya ba rgyal ba'i yum// sras po 'joms byed bzang byin rim gro pa// dge slong tshogs can gtso bo mkhas pa ste// rgol ba phung byed ces bya rdzu 'phrul can// 'dus pa dag ni lan grangs dgu bcu ste// kun la'ang sred dang dri ma tha ba dang // mdud pa bcad pa bye ba phrag bcu bcu// mi tshe lo grangs bye ba stong phrag bcu// rnam par grol bar phyin pa'i dam chos dag // lo grangs stong phrag gnyis kyi bar du gnas// mchod rten khyad 'phags dpag tshad gcig pa la// rin chen khyad par 'phags pa brgya yis spras// de bzhin gshegs pa 'jig rten 'od kyi ni// skye ba'i yul ni gzi brjid 'phags zhes bya// rgyal ba rgyal rigs yin te 'od kyi tshad// dpag tshad drug cu yab ni zla ba'i ri// me tog can zhes bya ba yum yin no// sras po dga' sdug rgyal byed rim gro pa// yon tan grags zhes bya ba mkhas pa ste// tsan dan bzang po zhes bya rdzu 'phrul can// 'dus pa lan grangs drug cu rtsa drug ste// 'dus pa kun la'ang dgra bcom bye ba phrag // stong phrag dgu bcu rtsa ni dgu dgu yod// mi tshe lo grangs stong phrag nyi shu gnyis// dam chos lo grangs stong gi bar du gnas// rgyal ba'i mchod rten dpag tshad gsum pa la// khor yug gser las byas pa'i bla res spras// gdugs grangs bye ba brgya phrag bcu yang yod// de bzhin gshegs pa rin chen gzi brjid kyi// skye ba'i yul ni bsod nams rnam 'phrul yin// rgyal ba rgyal rigs yin te 'od kyi tshad// dpag tshad bcu gsum yab ni pad ma bzang // yon tan smra ba rgyal yum sras po ni// me tog legs rgyas skar ma rim gro pa// drang srong mang pos bstod pa mkhas ldan te// 'jig rten dga' zhes bya ba rdzu 'phrul can// 'dus pa dag ni lan grangs ther 'bum ste// de dag kun la'ang sems sbyangs mchod gnas dag // ther 'bum ther 'bum dag ni tshang bar yod// mi tshe lo grangs dag ni dgu stong yin// rgyal ba mya ngan 'das nas dam chos dag // lo grangs drug khri'i bar du gnas par 'gyur// rgyal ba'i sku gdung dag ni rgyas 'gyur la// mchod rten brgyad khri dag ni tshang bar 'gyur// bde bar gshegs pa skal ldan shing rta yi// skye ba'i yul ni skar ma'i 'od ces bya// rgyal ba'i rigs ni bram ze 'od kyi tshad// dpag tshad bcu yod yab ni yul 'khor bzang // rin chen mchog ma rgyal yum sras po ni// dga' ba'i dbang phyug legs dga' rim gro pa// 'od byed ces ni bya ba mkhas pa ste// yon tan 'byung gnas zhes bya rdzu 'phrul can// 'dus pa dag ni lan grangs brgyad cu ste// kun la'ang sems ni rnam par grol ba kun// bye ba phrag ni dgu bcu rtsa gnyis gnyis// de dag tshe tshad lo grangs brgya yang yin// zad mthar phyin pa'i dam pa'i chos dag kyang // lo grangs stong phrag nyi shu gsum du gnas// sku gdung mchod rten bye stong bdun cu drug // rin chen brgya yi dra bas rnam par spras// 'jig rten mgon po kun tu rgyal ba yi// skye ba'i yul ni bden pas brgyan ces bya// rigs ni bram ze yin te 'od dpag tshad// bye ba bcu gnyis yab ni rgya mtsho yin// gzi brjid bdag mo rgyal yum sras po ni// bsam gtan dga' ba lha ni rim gro pa// dgra bcom dag gis bstod pa mkhas pa ste// rgol ba rab tu 'joms pa rdzu 'phrul can// 'dus pa dag ni lan grangs brgyad yin te// 'dus pa kun la'ang nga rgyal rgyal mtshan dag // spangs pa thams cad bye ba phrag stong stong // mi tshe lo grangs dag ni brgyad khri yin// mi yi mchog rab dag gi dam chos dag // lo grangs bye ba tshang bar gnas par 'gyur// mchod rten bye ba brgya phrag tshang ba la// dngul gyis spras shing mu tig rab tu sbyangs// de bzhin gshegs pa dga' ba bkod pa yi// skye ba'i yul ni rtag tu mthong zhes bya// rigs ni rgyal rigs yin te 'od kyi tshad// dpag tshad bye ba yab ni 'khrug pa med// skad snyan ma zhes bya ba rgyal ba'i yum// sras po 'jam dbyangs skar ma rim gro pa// 'gro ba dga' zhes bya ba mkhas pa ste// thub pa mchod 'dod ces bya rdzu 'phrul can// 'dus pa dag ni lan grangs gnyis yin te// kun la'ang dgra bcom 'khrug med gnas pa kun// khri phrag nyi shu rtsa ni gnyis gnyis yod// mi tshe lo grangs dag ni sum stong yin// lus pa med par phyin pa'i dam chos dag // lo grangs stong phrag bcu gnyis bar du gnas// de yi tshe na rgyal ba'i mchod rten ni// dpag tshad bcu pa'i tshad tsam gcig 'byung 'gyur// de bzhin gshegs pa stegs ni mdzad pa yi// skye ba'i yul ni bde ba can zhes bya// rgyal ba rgyal rigs yin te 'od kyi tshad// dpag tshad sum cu yab ni mthu rtsal yin// yid gnyis spong ba rgyal ba'i yum yin no// sras po ljon mchog thabs ldan rim gro pa// sa 'dzin ces ni bya ba mkhas pa ste// ri bo sgul zhes bya ba rdzu 'phrul can// 'dus pa lan grangs drug cu rtsa drug ste// 'dus pa kun la'ang sred pa'i rgya mtsho las// rgal gyur bye ba phrag ni dgu dgu yod// mi tshe lo grangs stong phrag dgu bcu dgu// zad mthar phyin pa'i dam pa'i chos dag kyang // lo grangs sum khri drug stong bar du gnas// sku gdung rgyas 'gyur mchod rten bzang po dag // bye ba stong phrag nyi shu rtsa gnyis 'byung // de bzhin gshegs pa spos kyi glang po yi// skye ba'i yul ni spos gsal zhes kyang bya// rgyal ba'i rigs ni bram ze 'od kyi tshad// dpag tshad bye ba phrag gsum lag yab// sa yi bdag mo zhes bya rgyal ba'i yum// sras po shug pa drag shul rim gro pa// nges pa brtan zhes bya ba mkhas pa ste// glang po'i lta stangs zhes bya rdzu 'phrul can// 'dus pa lan grangs sum cu rtsa drug ste// kun la'ang 'dam brgal gti mug bral gyur pa// bye ba phrag ni nyi shu bzhi bzhi yod// mi tshe lo grangs stong phrag lnga yin// lus pa med par phyin pa'i dam chos dag // lo grangs stong phrag dgu bcu rtsa dgur gnas// rgyal ba'i sku gdung dag ni rgyas 'gyur la// mchod rten bye ba brgya phrag bdun cu 'byung // de bzhin gshegs pa blo gros 'od 'phro yi// skye ba'i yul ni bsod nams ldan zhes bya// rgyal ba'i rigs ni bram ze 'od kyi tshad// zhing rnams khyab ldan yab ni 'od yin// dpal gzi ma zhes bya ba yum yin no// sras po gzi sdug grags pa rim gro pa// yon tan brgyan ces bya ba mkhas pa ste// srid pa skrag par byed pa rdzu 'phrul can// 'dus pa lan grangs khri phrag bzhi yin te// kun la'ang rnam thar brgyad la gnas gyur pa// bye ba brgya phrag sum cu gnyis gnyis yod// rgyal ba'i sku tshe lo grangs brgya yang yin// mya ngan 'das nas 'gro la phan pa'i phyir// dam chos lo grangs stong gi bar du gnas// rgyal ba'i sku gdung ril gcig mchod rten gcig // dpag tshad bdun cu pa ste rgyal mtshan brgyan// de bzhin gshegs pa ri bo'i rgyal mtshan gyi// skye yul mchod rten rmad du byung zhes bya// rigs ni bram ze yin te 'od dpag tshad// nyi shu gnyis yod yab ni shed skyes yin// tha spangs ma zhes bya ba rdul bral yum// sras po lha dga' skar rgyal rim gro pa// thos pa rgya mtsho zhes bya mkhas pa ste// rgol ba rnam par 'joms pa rdzu 'phrul can// 'dus pa lan grangs drug cu rtsa drug ste// kun la'ang ting 'dzin zhi ba rim bsgoms pa// dgra bcom 'khrug med bye ba bye ba yod// mi tshe lo grangs stong phrag bcu yang yin// zhi bar phyin pa'i dam pa'i chos dag kyang // lo grangs stong phrag bcu ni tshang bar gnas// mchod rten bzang po bye ba phrag gsum ste// me tog ba dan rgyal mtshan mchog gis brgyan// bde bar gshegs pa rin chen spos // skye ba'i yul ni spos kyis brgyan ces bya// rigs ni rgyal rigs yin te 'od dpag tshad// bye ba brgyad cu yab ni legs yid gzhungs// spos kyi mchod rten zhes bya rgyal ba'i yum// sras po nor sred dga' ba rim gro pa// rab zhi mchog ces bya ba mkhas pa ste// mchod rten mchog ces bya ba rdzu 'phrul can// 'jig rten gsum la ma zhen mtshungs smra la// chags pa med par gyur pa sdig sbyangs pa// 'dus pa dag ni mtha' yang yas par 'gyur// mi tshe lo grangs sa ya phrag gsum yin// mgon po mchog ma mya ngan 'das nas kyang // mgon po mchog ma'i dam chos gnas par 'gyur// mchod rten dag gi grangs ni brgyad khri ste// gzhan yang bzhi stong gser gyi rgyal mtshan can// de bzhin gshegs pa chos brtan zhes bya ba'i// skye ba'i yul ni drag shul 'od ces bya// rgyal ba'i rigs ni bram ze 'od dpag tshad// khri phrag bcu yod yab ni yang dag gzigs// shin tu yang dag gzigs ma rgyal yum sras// bsod nams bzang po gzi rim gro pa// brtul zhugs mchod rten zhes bya mkhas pa ste// shes rab rnam par nges pa rdzu 'phrul can// 'dus pa dag ni lan grangs bcu gcig ste// kun la'ang 'khrug pa med par gnas gyur kun// bye ba phrag ni bdun cu gnyis gnyis yod// mi tshe lo grangs 'bum phrag gnyis kyang yin// mtshungs pa med pa mya ngan 'das nas kyang // dam chos lo grangs brgyad cu'i bar du gnas// mchod rten bzang po bye ba bdun cu drug // khor yug rin chen rgyal mtshan dag gis brgyan// sangs rgyas gzi brjid drag shul can gyi ni// skye yul gzi brjid ma smad pa zhes bya// rigs ni bram ze yin te 'od kyi tshad// dpag tshad bye ba yab ni lag dbang yin// sprin ldan ma zhes bya ba rgyal ba'i yum// sras po rnam nges dpa' bo rim gro pa// skye ba zad ces bya ba shes can te// zhing rnams g.yo bar byed pa rdzu 'phrul can// 'dus pa lan grangs lnga ste kun la yang // 'gro dang srid mtha'i pha rol phyin gyur pa// bye ba phrag ni bdun cu re re yod// rdul bral sku tshe lo grangs nyis brgya yin// 'jig rten phan phyir thub pa'i dam chos dag // lo grangs stong phrag gnyis kyi bar du gnas// rgyal ba'i sku gdung ril gcig mchod rten gcig // dpag tshad drug cu pa ste rgyan gyis brgyan// de bzhin gshegs pa chos kyi nor bu yi// skye ba'i yul ni pad ma dkar zhes bya// rigs ni bram ze yin te 'od dpag tshad// nyi shu gnyis yod yab ni legs dga' yin// dga' mchog ma zhes bya ba rgyal ba'i yum// sras po shes dga' tshangs rim gro pa// mnyam par sems zhes bya ba mkhas pa ste// 'jig rten 'od byed pa ni rdzu 'phrul can// 'dus pa lan grangs sum cu rtsa drug ste// kun la'ang gti mug ma rig mun bcom pa// 'gog pa thob pa brgyad cu brgyad cu yod// mi tshe lo grangs dag ni sum stong yin// mtshungs pa med pa mya ngan 'das nas kyang // dam chos lo grangs stong gi bar du gnas// rgyal ba'i sku gdung dag ni rgyas 'gyur la// mchod rten bzang po stong phrag sum cu drug // 'jig rten mgon po bzang po byin pa yi// skye ba'i yul ni pad ma'i tog ces bya// rigs ni rgyal rigs yin te 'od kyi tshad// dpag tshad bcu gnyis yab ni phung po bzang // nyi ma'i rgyud ces bya ba yum yin no// sras po tshangs dga' grub pa rim gro pa// lha yis mchod ces bya ba mkhas pa ste// gsal ba gti mug med pa rdzu 'phrul can// 'dus pa dag ni lan grangs sum cu ste// 'dus pa kun la'ang rgyal sras thams cad dag // bye ba phrag ni bdun cu gsum gsum yod// sku tshe lo grangs 'bum du tshang bar 'gyur// mtshungs pa med pa mya ngan 'das nas kyang // dam chos lo grangs bdun cu'i bar du gnas// bde bar gshegs pa mya ngan 'das nas kyang // sku gdung rgyas 'gyur mchod rten bzhi zhig 'byung // mi yi 'dren pa bde gshegs zla ba yi// skye ba'i yul ni gzi brjid sprul ces bya// rgyal ba rgyal rigs yin te 'od kyi tshad// dpag tshad brgyad yod yab ni tog yin// bzang ldan ma ni rgyal yum sras po ni// rtsi sman yan lag mnyam pa rim gro pa// yon tan tshogs zhes bya ba mkhas pa ste// mngon par 'phags pa'i lha ni rdzu 'phrul can// drang srong chen po'i sras po chags med pa// sems zhi ri dang mtshungs pa thams cad dag // 'dus pa lan grangs drug cu rtsa drug 'dus// mi tshe lo grangs nyi shu rtsa yang gnyis// grags pa mtha' yas de yi dam chos dag // lo grangs sum brgya tshang ba'i bar du gnas// rgyal ba'i mchod rten bzang po gcig yin te// dpag tshad brgyad pa kun tu mdzes pa yin// bde bar gshegs pa tshangs pa'i dbyangs dag gi// skye ba'i yul ni dga' ba'i dbyangs zhes bya// rgyal ba'i rigs ni bram ze 'od kyi tshad// dpag tshad dgu yod yab ni na tshod bzang // lha dga' zhes ni bya ba yum yin no// sras po dga' bo dul ba rim gro pa// yon tan rgya mtsho zhes bya mkhas pa ste// ye shes rnam par 'phrul pa rdzu 'phrul can// 'dus pa lan grangs brgyad cu kun la yang // tha ba med cing zhi dul dga' ba po// bsam gtan pa ni bye ba bye ba yod// mi tshe lo grangs stong phrag bcu drug yin// dam chos lo grangs dag ni brgyad khrir gnas// rgyal ba'i sku gdung dag ni rgyas 'gyur la// mchod rten grangs ni brgyad khri tshang ba ste// rin chen rgyal mtshan dra ba dag gis g.yogs// de bzhin gshegs pa seng ge'i zla ba yi// skye ba'i yul ni rtag tu mthong zhes bya// rigs ni rgyal rigs yin te 'od dpag tshad// dgu bcu gnyis yod yab ni legs byin yin// sangs rgyas blo gros yum yin sras po ni// mig mi 'thun pa zla ba rim gro pa// rab tu brgyan pa'i gzi brjid blo ldan te// rnam par nges zhes bya ba rdzu 'phrul can// 'dus pa lan grangs brgyad cu kun la yang // 'jig rten chags med g.yo med nga med pa// 'bum phrag drug cu rtsa ni gsum gsum yod// mi tshe lo grangs dag ni brgyad khri yin// mgon po mchog ma mya ngan 'das nas kyang // dam pa'i chos ni lo grangs stong du gnas// rgyal ba'i sku gdung ril gcig mchod rten gcig // dpag tshad gsum pa rgyal mtshan dag gis brgyan// sangs rgyas mtshungs pa med pa dpal dag gi// skye ba'i yul ni 'jig rten mdzes zhes bya// rgyal ba rgyal rigs yin te 'od kyi tshad// dpag tshad gcig yod yab ni mya ngan med// sdug dga' zhes bya yum yin sras po ni// tsher ma med pa dga' ba rim gro pa// skye bos mchod ces bya ba mkhas pa ste// rgol ba 'joms zhes bya ba rdzu 'phrul can// 'dus pa lan grangs bzhi brgya brgyad cu ste// kun la'ang 'dam rdzab dra ba mun spangs pa// rdul bral srid las grol ba sha stag 'dus// mi tshe lo grangs dag ni brgya yang yin// mgon po mchog ma mya ngan 'das nas kyang // dam pa'i chos ni lo grangs brgyad cur gnas// rgyal ba'i sku gdung dag ni rgyas 'gyur la// mchod rten bzang po drug khri drug stong 'byung // 'jig rten mkhyen pa legs par skyes pa yi// skyes pa'i yul ni des pa zhes kyang bya// rgyal ba rgyal rigs yin te 'od dpag tshad// bye ba bdun cu yab ni bdag nyid che// 'od skyong ma zhes bya ba rgyal ba'i yum// sras po glog 'od drag shul rim gro pa// yon tan rgya mtsho zhes bya mkhas pa ste// skyon sel pa zhes bya ba rdzu 'phrul can// 'dus pa lan grangs brgyad cu kun la yang // gnas med pha rol phyin pa thams cad po// bye ba phrag ni sum cu gsum gsum yod// mi tshe lo grangs dag ni nyis stong yin// rgal bar gyur pa'i dam pa'i chos dag kyang // lo grangs sum khri drug stong bar du gnas// rgyal ba'i sku gdung dag ni rgyas 'gyur la// mchod rten bzang po bye ba brgya phrag gsum// sangs rgyas thub pa med pa'i tshogs dag gi// skye ba'i yul ni mtshan gyis brgyan ces bya// rgyal ba'i rigs ni bram ze 'od kyi tshad// dpag tshad brgya yod yab ni don yod yin// grags ldan ma zhes bya ba yum yin no// sras po zla bden pa rim gro pa// stobs kyis 'gro zhes bya ba mkhas pa ste// rnam par 'phrul pa'i gzi brjid rdzu 'phrul can// 'dus pa lan grangs bzhi khri kun la yang // srid pa'i 'ching las grol ba thams cad po// drang srong che sras bye ba bye ba yod// mi rnams tshe tshad lo grangs bzhi khri yin// 'jig rten bla ma mya ngan 'das nas kyang // dam chos lo grangs brgyad khri'i bar du gnas// sku gdung dag ni rgyas 'gyur mchod rten grangs// bye ba brgya phrag dgu yod gser gyis spras// de bzhin gshegs pa grags pa'i bshes gnyen gyi// skye ba'i yul ni grags pa 'phags zhes bya// rigs ni bram ze yin te 'od dpag tshad// bye ba dgu yod sbyin sreg 'od 'phro yab// bsod nams can zhes bya ba yum yin no// sras po drang srong khyad 'phags rim gro pa// yon tan bden zhes bya ba mkhas pa ste// 'jigs med blo zhes bya ba rdzu 'phrul can// 'dus pa lan grangs drug cu rtsa drug ste// kun la'ang bdud dpung brlag mthar byed pa po// bye ba phrag ni sum cu bzhi bzhi yod// mi tshe lo grangs nyi khri chig stong yin// mtshungs pa med pa'i dam pa'i chos dag kyang // lo grangs nyi khri nyis stong bar du gnas// rgyal ba'i sku gdung dag ni rgyas 'gyur la// mchod rten bzang po bye ba bdun cu drug // de bzhin gshegs pa bden pa zhes bya ba'i// skye ba'i yul ni gzi brjid mdzes zhes bya// de'i rigs rgyal rigs yin te 'od dpag tshad// bye ba bcu yod mi yi dbang po yab// skal 'dod ma ni yum yin sras po ni// skar mkhan mchod sbyin bzang po rim gro pa// snyan par grags zhes bya ba shes can te// rnam par 'phrul zhes bya ba rdzu 'phrul can// 'dus pa lan grangs bye stong kun la yang // dri gsum dri ma kun bral dgra bcom pa// bye ba brgya phrag bdun cu bdun cu yod// sku tshe lo grangs sum khri tshang ba yin// rgyal ba zhi bar phyin pa'i dam chos dag // lo grangs dgu stong bar du gnas par 'gyur// rgyal ba'i sku gdung ril gcig mchod rten gcig // dpag tshad dgu pa rin chen brgya yis spras// bde bar gshegs pa dka' thub chen po yi// skye yul mgon med tshim par byed ces bya// rigs ni bram ze yin te 'od dpag tshad// nyi shu gnyis yod yab ni 'od zer bzang // dga' ldan ma zhes bya ba yum yin no// sras po 'jigs med grags pa rim gro pa// rnam par snang byed grags pa shes can te// lhun po sgul zhes bya ba rdzu 'phrul can// 'dus pa lan grangs bdun te kun la yang // mngon shes drug ldan gti mug med gyur pa// bye ba brgya phrag bdun cu gsum gsum yod// mi rnams tshe tshad lo grangs stong phrag bcu// phung po spangs pa'i dam pa'i chos dag kyang // lo grangs dgu 'bum bar du gnas par 'gyur// rgyal ba'i sku gdung rgyas 'gyur mchod rten bzang // bye ba phrag ni nyi shu gnyis kyang yod// // 'phags pa bskal pa bzang po pa zhes bya ba theg pa chen po'i mdo/ bam po bcu bzhi pa/ rdul dang bral ba'i lhun po'i 'od zer gyi// skye ba'i yul ni 'jig rten 'phags zhes bya// rigs ni bram ze yin te 'od kyi tshad// dpag tshad brgya yod yab ni legs byin yin// kun tu blta zhes bya ba rgyal ba'i yum// sras po legs mchod rnam grol rim gro pa// shes rab yon tan zhes bya mkhas pa ste// sgrogs pa'i bshes gnyen zhes bya rdzu 'phrul can// 'dus pa lan grangs brgyad cu kun la yang // smra mtshungs lus pa med par phyin pa po// bye ba phrag ni dgu bcu gnyis gnyis yod// mi tshe lo grangs dag ni brgyad khri yin// rgyal ba yongs su mya ngan 'das nas kyang // dam pa'i chos ni lo grangs bdun cur gnas// sku gdung mchod rten bzang po stong du tshang // rin chen rgyal mtshan yid du 'ong bas brgyan// de bzhin gshegs pa yon tan brtsegs pa yi// skye ba'i yul ni byang chub 'phags zhes bya// rigs ni rgyal rigs yin te 'od dpag tshad// bdun cu gsum yod bdag nyid phyug po yab// yon tan dga' zhes bya ba yum yin no// sras po rnam sgrogs don ldan rim gro pa// rab tu brgyan ces bya ba mkhas pa ste// smra ba'i mchog ces bya ba rdzu 'phrul can// 'dus pa lan grangs sum cu kun la yang // khams gsum spong bar byed pa bsam gtan pa// dgra bcom pa dag ther 'bum ther 'bum yod// mi yi tshe tshad lo grangs sum stong yin// 'gog par phyin pa'i dam pa'i chos dag kyang // lo grangs sum stong bar du gnas par 'gyur// mchod rten bzang po'i grangs ni bye ba phrag // dgu bcu rtsa gnyis rin po che yis spras// rdul dang bral ba mchod pa grags pa yi// skye ba'i yul ni 'jig rten dad ces bya// rigs ni bram ze yin te 'od dpag tshad// bdun cu gsum yod yab ni zhing yin// phyogs sems ma ni yum yin sras po ni// bzhin gtsang tshul mi 'chos pa rim gro pa// dga' ba'i nga ro zhes bya mkhas pa ste// rnam par sel zhes bya ba rdzu 'phrul can// 'dus pa lan grangs brgyad cu kun la yang // nga rgyal rnam grol thob pa'i bsam gtan pa// bye ba phrag ni dgu bcu gnyis gnyis yod// mi tshe lo grangs dgu khri nyis stong yin// rnam par thar par phyin pa'i dam chos dag // lo grangs sum khri nyis stong bar du gnas// mchod rten dpag tshad bcu gnyis pa yi grangs// drug khri drug stong gser gyi rgyal mtshan gang // de bzhin gshegs pa chos kyi grags pa yi// skye ba'i yul ni rnam par nges zhes bya// rgyal ba rgyal rigs yin te 'od kyi tshad// dpag tshad bcu yod yab ni dbang po yin// mi g.yo blo gros skyed pa'i yum sras po// ra hu sha yin blo rim gro pa// 'gro bas mchod ces bya ba mkhas pa ste// grags pa mchod ces bya ba rdzu 'phrul can// 'dus pa lan grangs drug cu rtsa drug ste// kun la'ang bdud dpung dpung med byed pa po// bye ba phrag ni nyi shu gnyis gnyis yod// mi tshe lo grangs bdun khri sum stong yin// 'jig rten phan phyir dam pa'i chos dag kyang // lo grangs khri phrag gcig gi bar du gnas// rgyal ba'i sku gdung dag ni rgyas 'gyur la// mchod rten bzang po bye ba phrag gsum 'byung // bde bar gshegs pa sbyin pa'i 'od dag gi// skye yul 'jig rten shin tu dga' zhes bya// rigs ni bram ze yin te 'od kyi tshad// dpag tshad bcu gcig bdag nyid chen po yab// yul la dga' ba yum yin sras po ni// chos kyi 'byung gnas gzi brjid rim gro pa// yon tan rgya mtsho zhes bya mkhas pa ste// 'jig rten 'jigs med ces bya rdzu 'phrul can// 'dus pa lan grangs sum cu rtsa drug ste// kun la'ang pad mtshungs lus pa med gyur pa// 'di dag kun kyang ther 'bum gsum gsum yod// mi tshe lo grangs drug khri drug stong yin// pha rol phyin pa'i dam pa'i chos dag kyang // lo grangs nyi khri nyis stong bar du gnas// rgyal ba'i sku gdung ril gcig mchod rten gcig // dpag tshad brgya tsam rgyal mtshan mchog gis gang // de bzhin gshegs pa glog ni 'byin pa yi// skye yul rtag tu snang bar byas zhes bya// rigs ni rgyal rigs yin te 'od dpag tshad// bye ba gsum yod yab ni blo yin// byang chub dga' zhes bya ba rgyal ba'i yum// sras po blo rdzogs khyad 'phags rim gro pa// dga' bas lta zhes bya ba mkhas pa ste// 'jigs med sems zhes bya ba rdzu 'phrul can// 'dus pa lan grangs sum cu rtsa drug ste// kun la'ang yid ni yongs dag dgra bcom pa// 'khor ni ther 'bum bdun cu drug drug yod// mi tshe lo grangs dag ni nyis stong yin// rgyal ba thar par phyin pa'i dam chos dag // lo grangs drug stong bar du gnas par 'gyur// dpag tshad lnga pa'i sku gdung mchod rten gcig // de bzhin gshegs pa bden par gsung ba yi// skye ba'i yul ni mchod pa'i gnas zhes bya// de'i rigs bram ze yin te 'od dpag tshad// bye ba phrag bcu bdag nyid chen po yab// mchod rten grags zhes bya ba rgyal ba'i yum// sras po chos mchog chos ldan rim gro pa// bdud 'joms pa zhes bya ba mkhas pa ste// sdug bsngal sel zhes bya ba rdzu 'phrul can// 'dus pa lan grangs lnga ste kun la yang // nga med zag pa med pa'i bsam gtan pa// bye ba phrag ni dgu bcu gsum gsum yod// mi tshe lo grangs bdun khri sum stong yin// chos thob pa yi dam pa'i chos dag kyang // lo grangs nyi khri chig stong bar du gnas// rgyal ba'i sku gdung dag ni rgyas 'gyur la// mchod rten bzang po ther 'bum phrag gsum 'byung // 'jig rten dag gi mgon po 'tsho byed kyi// skye ba'i yul ni thams cad 'byor zhes bya// rigs ni bram ze yin te 'od kyi tshad// dpag tshad gsum yod yab ni ngos yin// dga' 'gro ma zhes bya ba yum yin no// sras po rgyal byin lus rim gro pa// skyabs mchog rgyal po blo gros ldan pa ste// skar mkhan mkhas pa zhes bya rdzu 'phrul can// 'dus pa lan grangs bdun te kun la yang // drang srong gti mug med par thar dga' ba// bye ba phrag ni drug cu bzhi bzhi yod// mi tshe lo grangs dag ni nyis stong yin// 'jig rten gsum las spags pa'i dam chos dag // lo grangs dgu khri nyis stong bar du gnas// mchod rten bzang po'i grangs ni ther 'bum phrag // dgu bcu rtsa lnga dag ni 'byung bar 'gyur// de bzhin gshegs pa na tshod bzang po yi// skye ba'i yul ni rtag tu 'dod ces bya// rigs ni rgyal rigs yin te 'od dpag tshad// nyi shu gnyis yod yab ni mya ngan med// grags ldan ma zhes bya ba rgyal ba'i yum// sras po dga' chen zla ba rim gro pa// 'gros mdzes pa zhes bya ba mkhas pa ste// 'jigs med lha zhes bya ba rdzu 'phrul can// 'dus pa lan grangs sum cu kun la yang // yid gnyis dag dang bral ba'i dgra bcom kun// bye ba phrag ni bdun cu gsum gsum yod// mi tshe lo grangs dag ni chig stong yin// rgyal ba 'khrug pa med par phyin pa yi// dam chos lo grangs sum stong bar du gnas// sku gdung dag ni rgyas 'gyur mchod rten grangs// ther 'bum phrag gnyis sku gdung dag gis brgyan// bde bar gshegs pa legs pa'i tshogs can gyi// skye ba'i yul ni gser gyi ri zhes bya// rigs ni bram ze yin te 'od dpag tshad// dgu bcu gsum yod yab ni legs mchod yin// tshogs mkhas ma zhes bya ba rgyal ba'i yum// sras po bla ma skyon med rim gro pa// rnam par lta zhes bya ba shes can te// rgya mtsho brtsegs zhes bya ba rdzu 'phrul can// 'dus pa lan grangs lnga ste kun la yang // srid pa'i sred la chags pa med gyur pa// skye ba'i bzlog pa dag ni khri khri yod// mi tshe lo grangs dag ni bzhi stong yin// zad mthar phyin pa'i dam pa'i chos dag kyang // lo grangs drug stong bar du gnas par 'gyur// rgyal ba'i mchod rten bye ba nyi shu gnyis// rgyal mtshan dam pa brgya snyed dag gis brgyan// rgyal ba rnam par nges pa'i blo gros kyi// skye ba'i yul ni mchod par nges zhes bya// rgyal ba'i rigs ni bram ze 'od kyi tshad// dpag tshad lnga yab ni su me ru// yon tan 'dzin zhes bya ba rgyal ba'i yum// sras po mtshan bzang legs mthong rim gro pa// mthu rtsal bcu ldan zhes bya mkhas pa ste// rnam 'phrul klu zhes bya ba rdzu 'phrul can// 'dus pa lan grangs drug cu rtsa drug ste// kun la'ang lta ba'i dra bsal bsam gtan pa// bye ba phrag ni bdun cu bdun bdun yod// mi tshe lo grangs stong phrag brgyad yin// srid mthar phyin pa'i dam pa'i chos dag kyang // lo grangs bdun khri bdun stong bar du gnas// rgyal ba'i mchod rten bdun cu rtsa bzhi ste// rin chen dra ba yid du 'ong bas spras// de bzhin gshegs pa srid mtha' nor bu'i spos// skye ba'i yul ni dga' ba dad ces bya// rgyal ba'i rigs ni bram ze 'od kyi tshad// dpag tshad bye ba yab ni dga' 'byor yin// yon tan mchog ces bya ba rgyal ba'i yum// sras po dge legs phan ldan rim gro pa// bdud 'joms pa ni blo gros ldan pa ste// blo mi 'khrug ces bya ba rdzu 'phrul can// 'dus pa lan grangs dgu ste kun la yang // mi 'khrugs yid ldan ri dang mtshungs pa po// bye ba phrag ni bdun cu re re yod// mi tshe lo grangs bye ba brgya phrag bcu// dam chos lo grangs nyi khri nyis stong dang // gzhan yang dgu khri dgu stong bar du gnas// dpag tshad lnga pa'i mchod rten sku gdung bcas// gcig ste rin chen rgyal mtshan dra bas brgyan// de bzhin gshegs pa rgyal bas dgyes pa yi// skye ba'i yul ni sems sbyangs pa zhes bya// rgyal ba'i rigs ni bram ze 'od kyi tshad// dpag tshad drug yod yab ni sa ga yin// dgra bcom dga' zhes bya ba rgyal ba'i yum// sras po mchod legs gnyid sangs rim gro pa// phas kyi rgol ba 'joms pa mkhas pa ste// 'jig rten bkra shis pa ni rdzu 'phrul can// 'dus pa lan grangs brgyad cu rtsa gsum ste// kun la'ang srid pa kun la ma chags pa// bye ba phrag ni gnyis gnyis yod par 'gyur// mi tshe lo grangs bye ba sum cu gnyis// rgyal ba mya ngan 'das kyang dam chos dag // lo grangs bye bar the tshom med par gnas// mchod rten grangs ni ther 'bum phrag gnyis te// na bza' brgya stong snyed kyis rnam par brgyan// de bzhin gshegs pa seng ge'i 'od zer gyi// skye ba'i yul ni drag shul nges zhes bya// de'i rigs bram ze yin te 'od kyi tshad// dpag tshad bye ba yab ni grogs bzang yin// don ldan nga ro zhes bya yum yang yin// sras po don ldan don chen rim gro pa// dge ba dga' zhes bya ba mkhas pa ste// bdag brtags pa zhes bya ba rdzu 'phrul can// 'dus pa dag ni lan grangs bdun cu ste// thams cad la yang nga rgyal spangs pa po// bye ba stong phrag dag ni mtha' yang yas// mi tshe lo grangs chig khri bzhi stong yin// rgyal ba'i dam chos lo grangs chig khri dang // gzhan yang sum khri drug stong bar du gnas// mchod rten bye ba phrag ni stong snyed de// gser gyi rgyal mtshan dag gis 'khor bar bskor// de bzhin gshegs pa rnam par snang mdzad kyi// skye ba'i yul ni grags pa tshad med yin// rgyal ba rgyal rigs yin te 'od kyi tshad// dpag tshad bye ba yab ni lha legs yin// mi yis mchod ces bya ba rgyal ba'i yum// sras po dga' byed brtan ldan rim gro pa// dpa' brtan zhes ni bya ba mkhas pa ste// mthu rtsal nor gnas pa ni rdzu 'phrul can// 'dus pa lan grangs bdun te dgra bcom grangs// bye ba phrag ni chig khri chig stong dang // nyis brgya drug cu dag ni 'byung bar 'gyur// sku tshe lo grangs nyi khri nyis stong yin// rgyal ba'i dam pa'i chos ni lo grangs dag // chig khri bdun stong bar du gnas rgyal ba'i// sku gdung mchod rten dpag tshad gnyis pa gcig // nor bu'i dra ba dag gis rnam par brgyan// tha ba med pa grags pa mchog dag gi// skye ba'i yul ni grags pa'i 'od ces bya// rgyal ba'i rigs ni bram ze 'od kyi tshad// dpag tshad brgya yod yab ni phreng yin// me tog dga' zhes bya ba rgyal ba'i yum// sras po rgyal byin lha rim gro pa// srid pa g.yo bar byed pa mkhas pa ste// the tshom rnam par 'jig pa rdzu 'phrul can// 'dus pa lan grangs drug cu rtsa drug dang // gzhan yang lan grangs nyi shu rtsa bzhi ste// 'dus pa kun la'ang bye ba stong stong yod// mi tshe lo grangs brgyad khri nyis stong yin// de yi dam chos lo grangs stong phrag ni// bcu bdun tshang ba'i bar du gnas par 'gyur// sku gdung dag ni rnam par rgyas 'gyur la// mchod rten dag gi grangs ni brgya yang yin// mi yi 'dren pa thugs rab gzhungs pa yi// skye ba'i yul ni ye shes blta zhes bya// rgyal ba rgyal rigs yin te 'od kyi tshad// dpag tshad lnga yod yab ni sgron ma yin// byang chub yan lag dga' ba rgyal ba'i yum// sras po shed bu dge bzang rim gro pa// 'gro bas mchod ces bya ba mkhas pa ste// ye shes stobs mchog ldan ni rdzu 'phrul can// 'dus pa lan grangs brgyad cu rtsa drug ste// 'jig rten rgol ba rab 'joms g.yo med la// kha gsag med pa'i dgra bcom sha stag 'dus// mi tshe lo grangs dag ni khri yang yin// zad mthar phyin pa'i dam pa'i chos dag kyang // lo grangs chig khri nyis stong bar du gnas// rgyal ba'i sku gdung dag ni rgyas 'gyur la// mchod rten grangs ni bye ba dgur yang tshang // de bzhin gshegs pa nor bu zla ba yi// skye ba'i yul ni mig gis mthong zhes bya// rgyal ba'i rigs ni bram ze 'od kyi tshad// dpag tshad bcu yod 'od zer bzang po yab// grags ldan ma zhes bya ba rgyal ba'i yum// sras po chos 'dod skar rgyal rim gro pa// 'gro ba lta zhes bya ba mkhas pa ste// mdza' yi gsal zhes bya ba rdzu 'phrul can// 'dus pa lan grangs brgyad cu kun la yang // legs rtogs sems ldan tshul khrims mtshungs pa po// dgra bcom bye ba phrag ni brgya brgya yod// mi tshe lo grangs chig khri nyis stong yin// rgyal ba srid pa zhi bar gyur pa yi// dam chos lo grangs stong phrag bcu yang gnas// rgyal ba'i mchod rten drug cu rtsa gnyis te// gdugs grangs chig khri drug stong dag gis brgyan// de bzhin gshegs pa drag shul 'od zer gyi// skye yul 'od ni rtag pa zhes kyang bya// rgyal ba'i rigs ni bram ze 'od kyi tshad// gling bzhi pa tsam brgyad yod dbyangs snyan yab// rgyal ldan ma ni yum yin sras po ni// kha lo sgyur yin dbyer med rim gro pa// 'gros mkhas pa zhes bya ba mkhas pa ste// 'jig rten pa yis bsngags pa rdzu 'phrul can// 'dus pa lan grangs brgyad de kun la yang // nga med phung por 'dzin pa spangs pa po// bye ba phrag ni bcu bzhi bcu bzhi yod// mi tshe lo grangs dag ni brgyad khri yin// dam pa'i chos dag lo grangs stong phrag ni// bzhi bcu rtsa drug bar du gnas par 'gyur// sku gdung rgyas 'gyur mchod rten bzang po'i grangs// bye ba stong phrag nyi shu rtsa gnyis 'byung // de bzhin gshegs pa brtul zhugs thub med kyi// skye ba'i yul ni dga' bas tshim zhes bya// rgyal ba rgyal rigs yin te 'od kyi tshad// dpag tshad bcu yin yab ni lha dbang yin// sa bdag ma zhes bya ba rgyal ba'i yum// sras po byams pa legs byams rim gro pa// blo mtshungs pa zhes bya ba mkhas pa ste// legs nges thob ces bya ba rdzu 'phrul can// 'dus pa lan grangs bcu gcig kun la yang // dgra bcom bye phrag dgu bcu gnyis gnyis yod// lhag pa gzhan yang brgyad stong brgyad stong yin// mi tshe lo grangs stong phrag bdun cu yin// dam pa'i chos dag lo grangs stong phrag ni// drug cu rtsa dgu'i bar du gnas par 'gyur// mchod rten grangs ni bye ba phrag brgya dang // lhag kyang rtsa lnga gser gyi rgyal mtshan can// 'od dang ldan pa 'gro bas mchod pa yi// skye ba'i yul ni sems sbyangs pa zhes bya// rigs ni bram ze yin te 'od dpag tshad// nyi shu gnyis yod yab ni byams legs yin// blo gros grags ma yum yin sras po ni// rin chen rin chen bzang po rim gro pa// brtul zhugs chen po zhes bya mkhas pa ste// skyes mchog dam pa zhes bya rdzu 'phrul can// 'dus pa dag ni lan grangs brgyad cu dang // gzhan yang lhag pa nyi shu gnyis kun la'ang // bye ba stong phrag brgyad brgyad yod// mi tshe lo grangs bdun khri bzhi stong yin// mchod pa'i gnas kyi dam pa'i chos dag kyang // lo grangs stong du gnas shing sku gdung rgyas// mchod rten grangs ni brgyad khri nyis stong ste// rin chen spras shing 'gro ba dag gis brgyan// de bzhin gshegs pa nor bu'i tshogs skye ba'i// yul ni gzi byin kun las 'phags zhes bya// rigs ni bram ze yin te 'od kyi tshad// dpag tshad bdun cu drang srong dbang po yab// lha dga' zhes ni bya ba yum yin no// sras po lha yin lha bzang rim gro pa// mi yi dbang phyug ces bya mkhas pa ste// chags med gnas zhes bya ba rdzu 'phrul can// 'dus pa lan grangs bdun cu rtsa drug ste// kun la'ang so so yang dag rig ces pa'i// pha rol phyin pa ther 'bum ther 'bum yod// mi tshe lo grangs bdun khri nyis stong yin// dam pa'i chos dag lo grangs stong phrag ni// bzhi bcur tshang ba'i bar du gnas par 'gyur// rgyal ba'i mchod rten bye ba phrag bcu ste// gser gyi pad ma dag gis 'khor bar bskor// de bzhin gshegs pa 'jig rten bla ma yi// skye yul bsod nams yang dag 'phags zhes bya// rigs ni rgyal rigs yin te 'od dpag tshad// bye ba brgyad cu yab ni dpal ldan yin// phyogs lha zhes ni bya ba rgyal ba'i yum// sras po pad ma blo rim gro pa// kun tu dga' zhes bya ba mkhas pa ste// ye shes 'od ces bya ba rdzu 'phrul can// 'dus pa lan grangs brgya ni drug cu ste// kun la'ang lhag med mya ngan 'das phyin pa// dgra bcom bye ba brgya phrag bcu bcu yod// mi tshe lo grangs brgyad khri nyis stong yin// 'gog par phyin pa'i dam pa'i chos dag kyang // lo grangs nyis stong bar du gnas par 'gyur// mchod rten dgu bcu rtsa bzhir tshang ba ste// rin chen rang bzhin lan kan dag gis brgyan// de bzhin gshegs pa glang chen seng ge yi// skye ba'i yul ni mdangs sdug pa zhes bya// rgyal ba'i rigs ni bram ze 'od kyi tshad// dpag tshad dgu yod mchod sbyin bzang po yab// 'gro dga' rgyal ba'i yum yin sras po ni// me tog me tog bzang po rim gro pa// mchod par 'os zhes bya ba mkhas pa ste// lha yis phyag byas pa ni rdzu 'phrul can// 'dus pa lan grangs brgyad cu kun la yang // shin tu nges pa'i shes rab ldan pa po// dgra bcom sems sbyangs bye ba stong stong yod// mi tshe lo grangs bdun khri nyis stong yin// dam pa'i chos ni lo grangs bye ba phrag // lnga dag tshang ba'i bar du gnas par 'gyur// rgyal ba'i sku gdung rgyas 'gyur mchod rten grangs// ther 'bum phrag gcig chig 'bum lnga stong yod// de bzhin gshegs pa zla ba skye ba yi// yul ni snying po rtag tu brtan zhes bya// rigs ni bram ze yin te 'od kyi tshad// dpag tshad gcig yod sA la'i dbang po yab// yon tan smra zhes bya ba rgyal ba'i yum// sras po chos sbyin chos rim gro pa// rab tu zhi dga' zhes bya mkhas pa ste// 'jig rten mi gnas pa ni rdzu 'phrul can// 'dus pa lan grangs brgyad de kun la yang // shes rab legs bsgoms pha rol phyin pa po// bye ba phrag ni nyi shu gnyis gnyis yod// mi tshe lo grangs bdun khri bzhi stong yin// 'gro la phan phyir dam pa'i chos dag kyang // lo grangs bdun khri bzhi stong bar du gnas// 'jig rten mkhyen pa mya ngan 'das nas kyang // mchod rten grangs ni ther 'bum phrag gnyis 'byung // de bzhin gshegs pa rin chen 'od zer gyi// skye ba'i yul ni shes rab snang zhes bya// rigs ni rgyal rigs yin te 'od dpag tshad// bdun cu gsum yod yab ni chu dbang po// dge ldan ma zhes bya ba rgyal ba'i yum// sras po rig dga' lha ni rim gro pa// blo gros mig ldan pa ni mkhas pa ste// yid sbyangs pa zhes bya ba rdzu 'phrul can// 'dus pa lan grangs drug cu rtsa drug ste// 'jig rten ma chags rnam grol thob pa po// 'khrul med skyugs pa bor ba sha stag go// mi tshe lo grangs dag ni sum stong yin// rab tu zhi bar phyin pa'i dam chos dag // lo grangs sum stong tshang ba'i bar du gnas// rgyal ba'i sku gdung mchod rten gcig yin te// dpag tshad gsum pa nor bu'i dra bas spras// de bzhin gshegs pa sgra gcan sbed pa yi// skye ba'i yul ni dge bas brgyan zhes bya// rigs ni bram ze yin te 'od dpag tshad// nyi shu gnyis yod yab ni mthu ldan yin// grags pa'i bla ma zhes bya yum yin no// sras po lha dga' chos ldan rim gro pa// gser lta bu zhes bya ba mkhas pa ste// 'jig rten 'od byed pa ni rdzu 'phrul can// 'dus pa dag ni lan grangs brgyad cu dang // gzhan yang nyi shu rims nad med pa po// bye ba 'bum phrag tshang ba sha stag go// mi tshe lo grangs bdun khri drug stong yin// zhi bar phyin pa'i dam pa'i chos dag kyang // lo grangs stong phrag bcur ni tshang bar gnas// sku gdung rgyas 'gyur mchod rten bzang po'i grangs// bye ba phrag ni nyi shu gnyis kyang yin// de bzhin gshegs pa yon tan rgya mtsho yi// skye ba'i yul ni byang chub 'od ces bya// rgyal ba rgyal rigs yin te 'od kyi tshad// dpag tshad sum cu yab ni pad ma bzang // pad ma can zhes bya ba rgyal ba'i yum// sras po pad ma pad rim gro pa// yon tan spos 'od de ni mkhas pa ste// kun tu gsal zhes bya ba rdzu 'phrul can// 'dus pa lan grangs brgya ste kun la yang // rtswa shing med par mtshungs pa'i sems thob pa// bye ba phrag ni nyi shu gnyis gnyis yod// mi tshe lo grangs nyi khri brgyad stong yin// zad mthar phyin pa'i dam pa'i chos dag kyang // lo grangs brgyad khri'i bar du gnas par 'gyur// sku gdung rgyas 'gyur mchod rten dag gi grangs// stong phrag brgyad cu dag ni tshang bar 'gyur// de bzhin gshegs pa 'od zer ldan pa yi// skye ba'i yul ni 'khrul pa med ces bya// rgyal ba'i rigs ni bram ze 'od dpag tshad// nyi shu gnyis yod yab ni dge bzang yin// rin chen mchog yum sras po yan lag g.yo// yan lag sdug ldan pa ni rim gro pa// rab tu brgyan pa'i dbyangs ni blo ldan te// 'jigs pa med pa'i blo ni rdzu 'phrul can// 'dus pa lan grangs brgyad kun la yang // bsgoms rgyus nyon mongs thal bar rlag pa po// bye ba phrag ni sum khri sum khri yod// mi tshe lo grangs bdun khri nyis stong yin// dam pa'i chos dag lo grangs stong phrag ni// nyi shu rtsa gnyis bar du gnas par 'gyur// rgyal ba'i sku gdung mchod rten gcig yin te// 'phang du dpag tshad gcig pa gdugs kyis brgyan// sangs rgyas rab tu zhi ba'i stabs dag gi// skye ba'i yul ni mdzes par mchod ces bya// rgyal ba'i rigs ni rgyal rigs 'od dpag tshad// sum cu gnyis yod yab ni tshangs yin// mkhas blo ma zhes bya ba yum yin no// sras po skar mkhan skar rim gro pa// skyes pa bud med dga' ba mkhas pa ste// 'jig rten dad ces bya ba rdzu 'phrul can// 'dus pa lan grangs drug cu drug kun la'ang // 'jig rten dag gi mthar ni phyin pa po// dgra bcom dge 'dun bye ba bcu bcu yod// mi tshe lo grangs dgu khri nyis stong yin// de yi dam chos lo grangs stong phrag ni// nyi shu rtsa gnyis bar du gnas par 'gyur// rgyal ba'i sku gdung dag ni rgyas 'gyur la// mchod rten dag gi grangs kyang bye ba 'byung // bde bar gshegs pa 'jig rten bzang po yi// skye ba'i yul ni dga' ba 'byung zhes bya// rgyal ba'i rigs ni bram ze 'od kyi tshad// dpag tshad gsum yod yab ni sman pa bzang // mang pos mchod ces bya ba rgyal ba'i yum// sras po zla nyi rtsi sman rim gro pa// ye shes mchog ces bya ba mkhas pa ste// gti mug med par gnas pa rdzu 'phrul can// 'dus pa lan grangs sum cu rtsa gnyis te// re re kun la'ang dgra dag bcom pa'i tshogs// ther 'bum phrag ni lnga lnga 'byung bar 'gyur// mi tshe lo grangs bdun khri nyis stong yin// 'gro ba'i don du dam pa'i chos dag kyang // lo grangs stong phrag lnga'i bar du gnas// rgyal ba'i sku gdung mchod rten gcig yin te// dpag tshad dgu pa rin chen bzang pos spras// mi yi mchog ma mya ngan med pa yi// skye ba'i yul ni mya ngan 'tshang zhes bya// rigs ni rgyal rigs yin te 'od kyi tshad// dpag tshad bcu gcig yab ni mya ngan med// mya ngan spong zhes bya ba rgyal ba'i yum// sras po mdzes can sdug legs rim gro pa// rab tu brgyan pa shes blo can yin te// rnam par 'phrul pa'i sems ni rdzu 'phrul can// 'dus pa lan grangs sum cu rtsa drug ste// 'dus pa kun la'ang yid ni rab zhi ba// bye ba phrag ni bzhi bcu bzhi bcu yod// mi tshe lo grangs dag ni khri yang yin// 'gro la phan phyir rgyal ba'i dam chos dag // lo grangs bdun khri'i bar du gnas par 'gyur// mchod rten grangs ni ther 'bum phrag gnyis te// mu tig rgyal mtshan rin chen mchog gis spras// de bzhin gshegs pa shugs bcu pa dag gi// skye ba'i yul ni mthong na mchod ces bya// rigs ni rgyal rigs yin te 'od dpag tshad// sum cu gnyis yod yab ni stobs dbang yin// nga ro snyan zhes bya ba rgyal ba'i yum// sras po skad snyan bzang po rim gro pa// dbyangs snyan pa zhes bya ba mkhas pa ste// seng ge'i glal zhes bya ba rdzu 'phrul can// 'dus pa lan grangs brgyad cu kun la yang // ri yi rgyal po lta bur mi g.yo ba// bye ba phrag ni 'bum phrag re re yod// mi tshe lo grangs nyi khri nyis stong yin// rgyal ba'i dam chos lo grangs stong phrag ni// bcu drug dag gi bar du gnas par 'gyur// 'jig rten mkhyen pa mya ngan 'das nas kyang // dpag tshad bcu pa'i mchod rten gdung bcas gcig // de bzhin gshegs pa stobs la dgyes pa yi// skye ba'i yul ni dga' ba'i dbyangs zhes bya// rgyal ba'i rigs ni rgyal rigs 'od kyi tshad// dpag tshad dgu yod yab ni legs byin yin// dga' mchog ma zhes bya ba rgyal ba'i yum// sras po dga' ba klu chen rim gro pa// 'jig rten gsum du snang ba mkhas pa ste// 'jigs pa med pa'i mchog ni rdzu 'phrul can// 'dus pa lan grangs drug cu rtsa drug ste// rtswa shing lta bur chags pa med pa po// ngar mi 'dzin pa nyis 'bum nyis 'bum yod// mi tshe lo grangs nyi khri nyis stong yin// dam chos dag ni lo grangs stong du gnas// mchod rten grangs ni bdun khri bzhi stong kun// lha yi lha rdzas gzhal med khang lta bur// gser gyi rgyal mtshan dag gis rnam par spras// bde bar gshegs pa mthu dpal skye ba yi// yul ni legs par brtan po sbed ces bya// rgyal ba'i rigs ni bram ze 'od kyi tshad// dpag tshad brgya yod yab ni legs yid gzhungs// pad ma can zhes bya ba rgyal ba'i yum// sras po lha dbang tshogs dbang rim gro pa// blo sbyong ba zhes bya ba mkhas pa ste// 'khrug pa med pa'i blo ldan rdzu 'phrul can// 'dus pa lan grangs brgya rtsa bcu drug ste// kun la'ang bar snang mi gnas 'dra ba po// bye ba phrag ni nyi shu gsum gsum yod// mi tshe lo grangs dag ni stong yang yin// 'gro la phan phyir dam pa'i chos dag kyang // lo grangs drug khri drug stong bar du gnas// zhi bar phyin pa'i sku gdung rgyas 'gyur la// rin chen mchod rten bye ba phrag gnyis 'byung // de bzhin gshegs pa mthu thob pa de yi// skye ba'i yul ni legs gnas mchog ces bya// rgyal ba'i rigs ni rgyal rigs 'od kyi tshad// dpag tshad gsum yod rnam par rol pa yab// nges par byas zhes bya ba rgyal ba'i yum// sras po ma smad dul ba rim gro pa// 'gro ba dga' zhes bya ba mkhas pa ste// bsod nams phung po'i gzi brjid rdzu 'phrul can// 'dus pa lan grangs brgyad cu kun la yang // rmas pa med cing rims nad med pa po// dgra bcom ther 'bum phrag ni gsum gsum yod// mi tshe lo grangs bdun khri bzhi stong yin// dam pa'i chos dag lo grangs stong phrag ni// dgu bcu rtsa gnyis bar du gnas par 'gyur// rgyal ba'i sku gdung bcas pa'i mchod rten grangs// bdun yod dpag tshad gcig pa gser gyis spras// de bzhin gshegs pa mthu ni chen po yi// skye ba'i yul ni rgyal bar dka' zhes bya// rigs ni rgyal rigs yin te 'od dpag tshad// sum cu gsum yod gzhal med khang pa yab// yid dga' yum yin kha lo sgyur ba ni// sras po shin tu bden pa rim gro pa// 'gro sdug pa zhes bya ba mkhas pa ste// chags pa med par gnas pa rdzu 'phrul can// 'dus pa dag ni lan grangs bzhi bcu ste// kun la'ang sems ni zla ba nya 'dra ba// bye ba phrag ni nyi khri nyi khri yod// mi tshe lo grangs sum khri nyis stong yin// 'gro la phan phyir dam pa'i chos dag kyang // lo grangs stong phrag bcu bzhi'i bar du gnas// mtshungs pa med pa mya ngan 'das nas kyang // mchod rten grangs ni ther 'bum phrag bcu 'byung // de bzhin gshegs pa yon tan snying po yi// skye ba'i yul ni mchod rten mchod ces bya// rgyal ba rgyal rigs yin te 'od kyi tshad// dpag tshad gcig yod bdag nyid chen po yab// 'gros mchod rgyal yum sras po rdzu 'phrul can// shin tu 'byor zhes bya ba rim gro pa// chu lha dga' zhes bya ba mkhas pa ste// tshangs pa lha zhes bya ba rdzu 'phrul can// 'dus pa lan grangs bcu ste kun la yang // dri gsum dri bral chags pa med gyur pa// bye ba phrag ni brgya brgya 'byung bar 'gyur// rgyal ba'i sku tshe lo grangs khri chig stong // 'jig rten gsum la phan phyir dam chos dag // lo grangs nyi khri sum stong bar du gnas// rgyal ba'i sku gdung bcas pa'i mchod rten gcig // dpag tshad bzhi pa gdugs grangs stong dang ldan// de bzhin gshegs pa bden par spyod pa yi// skye ba'i yul ni bden pa 'dod ces bya// rgyal ba'i rigs ni bram ze 'od kyi tshad// dpag tshad drug yod yab ni stobs ldan zhi// 'od mdzes pa zhes bya ba rgyal ba'i yum// sras po mchog ldan don rim gro pa// yon tan mthu rtsal zhes bya mkhas pa ste// mthu rtsal mchog ces bya ba rdzu 'phrul can// 'dus pa lan grangs drug cu rtsa drug ste// kun la'ang nyon mongs dri ma kun spangs pa// bye ba phrag ni nyi shu gsum gsum yod// mi tshe lo grangs dag ni dgu khri yin// zhi bar phyin pa'i dam pa'i chos dag kyang // lo grangs dgu khri dgu stong bar du gnas// rgyal ba'i mchod rten dgu bcu rtsa bzhi ste// rin chen rta babs gser gyis rnam par spras// de bzhin gshegs pa dge mchog rgyal po yi// skye ba'i yul ni mi 'jigs brdzi ba med// rgyal ba'i rigs ni rgyal rigs 'od kyi tshad// dpag tshad brgya yod glang po'i dbang po yab// sems mtshungs ma zhes bya ba rgyal ba'i yum// sras po srid dga' mchod pa rim gro pa// spobs pa'i nga ro zhes bya blo ldan te// grags pa kun 'phags pa ni rdzu 'phrul can// 'dus pa lan grangs sum cu rtsa drug ste// kun la'ang drang srong bdud yul bral ba po// bye ba phrag ni nyi shu gnyis gnyis yod// mi tshe lo grangs nyi khri nyis stong yin// zhi bar phyin pa'i dam pa'i chos dag kyang // lo grangs sum stong tshang bar gnas par 'gyur// dpag tshad gnyis pa'i sku gdung mchod rten gcig // gser gyi rgyal mtshan gdugs kyis rnam par spras// bde gshegs yon tan rgya mtsho skar rgyal gyi// skye ba'i yul ni mtshan gyis spras zhes bya// rgyal ba'i rigs ni bram ze 'od kyi tshad// dpag tshad dgu yod yab ni blo ldan yin// yid dga' ma zhes bya ba rgyal ba'i yum// sras po khros can rdul bral rim gro pa// yid gnyis spong zhes bya ba mkhas pa ste// the tshom 'joms zhes bya ba rdzu 'phrul can// 'dus pa lan grangs drug cu rtsa gnyis te// kun la'ang dngos po bsal bar gyur pa po// 'ching ba bcad pa ther 'bum ther 'bum yod// mi tshe lo grangs sum khri nyis stong yin// dam pa'i chos dag lo grangs stong phrag ni// sum cu rtsa gnyis bar du gnas par 'gyur// mchod rten grangs ni dgu khri dgu stong ste// lha yi gzhal med khang ltar shin tu spras// de bzhin gshegs pa 'od zer chen po yi// skye ba'i yul ni bsod nams snang zhes bya// rgyal ba'i rigs ni bram ze 'od kyi tshad// dpag tshad bcu yod yab ni tog yin// tog gi blo gros ma ni rgyal ba'i yum// sras po lhas byin bla ma rim gro pa// srid pa'i rgya mtsho 'khrugs byed mkhas pa ste// smra ba'i chu mchog ces bya rdzu 'phrul can// 'dus pa lan grangs dgu ste kun la yang // srid pa'i rgya mtsho skems pa'i yid ldan pa// bye ba phrag ni sum cu dgu dgu yod// mi tshe lo grangs nyi khri nyis stong yin// zhi bar phyin pa'i dam pa'i chos dag kyang // lo grangs bdun khri chig stong bar du gnas// sku gdung rgyas 'gyur sa gzhi thams cad du// mchod rten grangs ni dgu khri 'byung bar 'gyur// yon tan mnga' ba glog gi 'od skye ba'i// yul ni gzi byin shin tu brgyan ces bya// rigs ni bram ze yin te 'od kyi tshad// dpag tshad lnga brgya yab ni lag yin// lhas bsams ma zhes bya ba rgyal ba'i yum// sras po sgom byed ngos rim gro pa// grags mchog ces ni bya ba mkhas pa ste// kha lo sgyur ba'i rgyal po rdzu 'phrul can// 'dus pa lan grangs bcu gcig kun la yang // tshul bzhin chos la 'jigs med thob gyur pa// bye ba phrag ni nyi shu re re yod// mi tshe lo grangs nyi khri sum stong yin// 'gro la phan phyir dam pa'i chos dag kyang // lo grangs dgu 'bum bar du gnas par 'gyur// rgyal ba'i mchod rten dpag tshad bzhi pa dag // gser gyi mchod rten rgyal mtshan dag gis bskor// bde gshegs mgon po yon tan rgya chen gyi// skye ba'i yul ni mtshan mo rgyas zhes bya// rgyal ba'i rigs ni rgyal rigs 'od kyi tshad// dpag tshad drug yod yab ni blo bzang yin// blo ldan ma zhes bya ba rgyal ba'i yum// sras po rtogs byed blo ldan rim gro pa// blos 'gro ba zhes bya ba mkhas pa ste// rnam par 'phrul pa'i blo ni rdzu 'phrul can// 'dus pa lan grangs bdun te kun la yang // lhun po'i rtse ltar g.yo ba med pa po// bye ba phrag ni dgu bcu dgu dgu yod// mi tshe lo grangs dag ni dgu khri yin// rgyal ba thub pa zhi bar phyin pa yi// dam pa'i chos dag lo grangs stong du gnas// mchod rten ther 'bum phrag ni gnyis yod de// rin chen chun phreng stong snyed dag gis spras// mi yi 'dren pa rin po che dag gi// skye ba'i yul ni rin chen mang zhes bya// rigs ni rgyal rigs 'od tshad zhing gi grangs// stong snyed khyab pa yab ni rin chen // rin chen mchog ma zhes bya rgyal ba'i yum// sras po dga' byin khyad 'phags rim gro pa// yon tan tshogs zhes bya ba mkhas pa ste// rnam grangs sems zhes bya ba rdzu 'phrul can// 'dus pa lan grangs brgyad de kun la yang // srid par 'ching ba gcod par byed pa po// bye ba phrag ni nyi shu drug drug 'dus// mi tshe lo grangs drug khri bzhi stong yin// dam pa'i chos dag lo grangs stong phrag ni// brgyad cu rtsa lnga'i bar du gnas par 'gyur// rgyal ba'i mchod rten dpag tshad gsum pa dag // rin chen gtsug phud bye ba dag gis spras// 'gro ba dag gis mchod pa dpal 'od kyi// skye ba'i yul ni pad ma can zhes bya// rigs ni bram ze yin te 'od kyi tshad// dpag tshad gcig yod yab ni bkra shis yin// legs mchod ma zhes bya ba rgyal ba'i yum// sras po mgon byin mgon rim gro pa// sdug dga' zhes ni bya ba mkhas pa ste// thar pa rnam par sgrogs pa rdzu 'phrul can// 'dus pa lan grangs brgyad cu kun la yang // zla ba nya 'dra dri ma med pa po// bye ba phrag ni nyi shu gsum gsum yod// mi tshe lo grangs nyi khri chig stong yin// mi yi rab mchog dag gi dam chos rnams// lo grangs nyi khri chig stong bar du gnas// sku gdung rgyas 'gyur mchod rten bzang po'i grangs// bye ba phrag ni sum cu rtsa gsum 'byung // rgyal ba bdud dag 'dul bar mdzad pa po'i// skye ba'i yul ni bsod nams ldan zhes bya// rigs ni rgyal rigs yin te 'od kyi tshad// dpag tshad lnga brgya khyab gyur phal chen yab// 'od kyi tshogs zhes bya ba rgyal ba'i yum// sras po des ldan chu lha rim gro pa// ye shes 'od mchog ces bya mkhas pa ste// don la rnam par nges pa rdzu 'phrul can// 'dus pa dag ni lan grangs brgyad cu ste// chags med yid ldan de dag thams cad grangs// ther 'bum phrag gnyis snyed ni 'dus par 'gyur// mi tshe lo grangs nyi khri nyis stong yin// grags pa mtha' yas dag gi dam chos rnams// lo grangs bzhi khri drug stong bar du gnas// sku gdung bcas pa'i mchod rten bzang po dag // 'jig rten dag tu ther 'bum phrag gnyis 'byung // de bzhin gshegs pa go cha bgos pa yi// skye ba'i yul ni blta na mdzes zhes bya// rigs ni bram ze yin te 'od dpag tshad// nyi shu rtsa bzhi yab ni legs snang yin// nges byams ma zhes bya ba rgyal ba'i yum// sras po gser yin rnam dag rim gro pa// me tog dga' zhes bya ba blo ldan te// gzugs brtsegs pa zhes bya ba rdzu 'phrul can// 'dus pa lan grangs bye ba phrag bzhi dang // gzhan yang drug cu rtsa drug kun la yang // brgyad khri brgyad khri dag ni tshogs par 'gyur// mi tshe lo grangs bdun khri lnga stong yin// mgon po mchog ma'i dam pa'i chos dag kyang // lo grangs bdun khri lnga stong bar du gnas// rgyal ba'i mchod rten dpag tshad bzhi pa kun// gser gyi 'od kyis rnam par mdzes par byas// de bzhin gshegs pa seng ge'i phyag dag gi// skye ba'i yul ni nges pa'i don zhes bya// rigs ni rgyal rigs yin te 'od dpag tshad// bdun cu rtsa drug yab ni mi dman pa// bdud rtsi dga' zhes bya ba rgyal ba'i yum// sras po chos phan 'dod rim gro pa// ye shes mchog ces bya ba mkhas pa ste// nges par thob ces bya ba rdzu 'phrul can// 'dus pa lan grangs brgyad de kun la yang // theg pa mchog gis rnam thar thob pa po// bye ba phrag ni bcu bcu tshogs par 'gyur// mi tshe lo grangs drug khri nyis stong yin// 'jig rten mkhyen pa mya ngan 'das nas kyang // dam chos lo grangs dgu bcu rtsa dgur gnas// dpag tshad lnga pa'i mchod rten sku gdung bcas// gcig ste rin chen brgya snyed dra bas spras// mi yi 'dren pa me tog bzang po yi// skye ba'i yul ni me tog brgyan zhes bya// rigs ni bram ze yin te 'od kyi tshad// dpag tshad lnga yod yab ni mchod legs yin// me tog mchog ma rgyal yum sras po ni// me tog bzang po me tog rim gro pa// 'gros mdzes pa zhes bya ba mkhas pa ste// gzi brjid mngon 'phags pa ni rdzu 'phrul can// 'dus pa lan grangs brgyad cu kun la yang // mtshungs med bya dang mtshungs shing 'dra ba po// bye ba phrag ni dgu bcu dgu dgu yod// mi tshe lo grangs bdun khri nyis stong yin// 'gro la phan phyir dam pa'i chos dag kyang // lo grangs stong phrag bcu bzhi'i bar du gnas// mchod rten bzang po bye ba brgya phrag bcu// gser gyi 'od dag gis ni rgyas par 'gyur// de bzhin gshegs pa rin chen mthon po yi// skye ba'i yul ni rin chen tshogs zhes bya// rgyal ba'i rigs ni rgyal rigs 'od kyi tshad// dpag tshad drug yod rin chen bzang po yab// dpal rgyan ma zhes bya ba rgyal ba'i yum// sras po 'jigs med dul ba rim gro pa// yon tan tshogs zhes bya ba mkhas pa ste// ston pa mtha' yas pa ni rdzu 'phrul can// 'dus pa lan grangs sum cu rtsa drug ste// dgra bcom de dag thams cad bsam gtan pa// ther 'bum phrag ni bcu bcu 'byung bar 'gyur// rgyal ba'i sku tshe lo grangs khri yang yin// 'gog par phyin pa'i dam pa'i chos dag kyang // lo grangs nyi khri sum stong bar du gnas// rgyal ba'i mchod rten sku gdung bcas pa gcig // dpag tshad gsum pa phreng ba mdzes pa bzhin// mgon po de bzhin gshegs pa rgya mtsho yi// skye yul mthu rtsal snying po zhes kyang bya// rgyal ba'i rigs ni bram ze 'od kyi tshad// dpag tshad bzhi yod yab ni lha dbang yin// yon tan rgya mtsho zhes bya rgyal ba'i yum// sras po rgya mtsho legs dga' rim gro pa// chu yi rgyal po lta bu blo can te// bla med thob ces bya ba rdzu 'phrul can// 'dus pa lan grangs drug cu rtsa drug ste// kun la'ang mtsho ltar gang ba'i yid 'dra ba// bye ba phrag ni dgu bcu gnyis gnyis yod// mi tshe lo grangs dgu khri dgu stong yin// mtha' med brnyes pa'i dam pa'i chos dag kyang // lo grangs brgyad khri tshang ba'i bar du gnas// rgyal ba zhi bar phyin pa'i mchod rten grangs// bye ba phrag ni nyi shu rtsa gnyis 'byung // mgon po de bzhin gshegs pa sa 'dzin gyi// skye ba'i yul ni legs par dul zhes bya// rgyal ba'i rigs ni rgyal rigs 'od kyi tshad// dpag tshad brgya yod yab ni legs yin// mchod sbyin yon brgyan ma ni rgyal ba'i yum// sras po byams ldan blo ldan rim gro pa// sa bdag ces ni bya ba mkhas pa ste// gzungs dgu thob ces bya ba rdzu 'phrul can// 'dus pa lan grangs sum cu drug kun la'ang // mtshungs pa med pa pad ma'i dngos lta bu'i// bye ba phrag ni nyi shu gnyis gnyis yod// mi tshe lo grangs nyi khri nyis stong yin// yon tan mngon par dgyes pa'i dam chos dag // lo grangs stong phrag bcu bdun bar du gnas// rgyal ba'i mchod rten dpag tshad gcig pa ste// me tog brgya dag gis ni brgyan zhing spras// de bzhin gshegs pa don gyi blo mnga' ba'i// skye ba'i yul ni don ldan sgra zhes bya// rgyal ba'i rigs ni bram ze 'od kyi tshad// dpag tshad dgu yod yab ni lag yin// tshangs pa'i mchod rten zhes bya rgyal ba'i yum// sras po mchod rten legs sems rim gro pa// blo gros bdud rtsi zhes bya mkhas pa ste// rnam par nges pa'i mdzod ni rdzu 'phrul can// 'dus pa lan grangs brgyad cu kun la yang // khong khro med pa ri ltar gnas pa po// bye ba phrag ni bdun cu gnyis gnyis yod// mi tshe lo grangs drug khri nyis stong yin// rnam par thar par phyin pa'i dam chos dag // lo grangs stong phrag brgyad bar du gnas// sku gdung rgyas 'gyur sa gzhi thams cad ni// rin chen mchod rten bye ba drug gis khyab// dpal ldan legs pa yon tan bsags pa yi// skye ba'i yul ni blo gros ngan zhes bya// rgyal ba'i rigs ni bram ze 'od kyi tshad// dpag tshad gcig yod yab ni blo ldan yin// mi sdug rgyal ba'i yum yin sras po ni// 'jig rten dga' ba skar ma rim gro pa// 'gros snyoms pa zhes bya ba mkhas pa ste// 'od can grags pa zhes bya rdzu 'phrul can// 'dus pa lan grangs brgya ni rtsa lnga ste// bye ba brgya phrag dag ni tshang ba dang // drug cu rtsa drug dag kyang 'dus par 'gyur// mi tshe lo grangs bdun khri nyis stong yin// lha mi'i don phyir dam chos lo stong du// gnas 'gyur sku gdung bcas pa'i mchod rten ni// dpag tshad dgu bcu rtsa brgyad pa gcig ste// rin chen brgya snyed dra bas rnam par spras// de bzhin gshegs pa yon tan tshogs dag gi// skye ba'i yul ni yon tan brgyan ces bya// rgyal ba'i rigs ni rgyal rigs 'od kyi tshad// dpag tshad gsum yod yab ni rgal ba po// yon tan gzi brjid ldan pa rgyal ba'i yum// sras po blo ldan blo can rim gro pa// mi dga' spong zhes bya ba mkhas pa ste// dra ba gcod byed pa ni rdzu 'phrul can// 'dus pa lan grangs bcu gcig kun la yang // chags pa med pa bsam gtan pa de kun// bye ba brgya phrag dag ni gsum gsum yod// mi tshe'i tshad ni lo grangs khri yang yin// rgyal ba'i dam chos lo grangs stong du gnas// rgyal ba'i mchod rten sku gdung bcas pa ni// dpag tshad phyed pa'i mchod rten gcig yin te// gdugs grangs stong phrag bdun cus rnam par brgyan// de bzhin gshegs pa rin chen me tog gi// skye ba'i yul ni blo ldan mchog ces bya// rigs ni rgyal rigs yin te 'od dpag tshad// drug cu rtsa gnyis tshogs can dbang po yab// seng ge rgyal mtshan zhes bya rgyal ba'i yum// sras po tshogs can tshogs bzang rim gro pa// ri ltar brtsegs zhes bya ba blo ldan te// chags pa med par gnas pa rdzu 'phrul can// 'dus pa lan grangs brgyad cu kun la yang // phyir mi ldog pa gzungs ni thob pa po// bye ba phrag ni bdun cu drug drug 'dus// mi tshe lo grangs dgu khri dgu stong yin// zhi bar phyin pa'i dam pa'i chos dag kyang // lo grangs sum khri nyis stong bar du gnas// srid pa thar mdzad pa yi mchod rten grangs// brgyad khri bzhi stong dag ni 'byung bar 'gyur// bde bar gshegs pa 'jig rten 'das pa yi// skye yul bsod nams legs par bsgoms zhes bya// rigs ni bram ze yin te 'od dpag tshad// sum cu rtsa drug yab ni mu stegs bzang // don la dga' zhes bya ba rgyal ba'i yum// sras po don ldan dga' ba rim gro pa// 'jigs med dga' zhes bya ba mkhas pa ste// grags pa mngon 'phags pa ni rdzu 'phrul can// 'dus pa dag ni lan grangs dgu bcu ste// rab mchog dag gi tshogs kyi grangs rnams kyang // bye ba phrag ni stong stong 'byung bar 'gyur// mi tshe lo grangs nyi khri sum stong yin// yon tan ldan pa'i dam pa'i chos dag kyang // lo grangs bdun khri bzhi stong bar du gnas// rims nad med pa'i sku gdung rgyas 'gyur la// mchod rten bye ba stong phrag bdun cu bzhi// de bzhin gshegs pa 'jig rten zla ba yi// skye ba'i yul ni zla ba can zhes bya// rgyal ba'i rigs ni bram ze 'od kyi tshad// dpag tshad bcu yod yab ni zla ba yin// zla bzhin mdzes ma yum yin sras po ni// tshe ldan me tog bzang po rim gro pa// rnam par snang byed grags pa blo ldan te// tshul khrims 'od byed pa ni rdzu 'phrul can// tshogs kyi rgyal po rab mchog dam pa yi// 'dus pa lan grangs drug cu rtsa drug la// bye ba phrag ni brgya rtsa bzhi bzhi 'dus// sku tshe lo grangs sum khri nyis stong yin// dam pa'i chos dag lo grangs stong phrag ni// dgu bcu rtsa lnga'i bar du gnas par 'gyur// rgyal ba'i mchod rten sku gdung bcas pa ni// dpag tshad bdun pa gcig ste gser gyis brgyan// de bzhin gshegs pa dbyangs ni snyan pa yi// skye ba'i yul ni chos kyi lta zhes bya// rgyal ba'i rigs ni rgyal rigs 'od kyi tshad// dpag tshad sum cu yab ni sku yin// bzang dpal zhes ni bya ba rgyal ba'i yum// sras po pad ma rgyal dga' rim gro pa// yon tan snying po zhes bya mkhas pa ste// chos 'phags zhes ni bya ba rdzu 'phrul can// 'dus pa lan grangs bzhi ste kun la yang // zhi ba goms par bsgoms pa'i yid ldan pa// bye ba phrag ni bdun cu bdun bdun 'dus// mi tshe lo grangs dag ni dgu khri yin// dngos po med par phyin pa'i dam chos dag // lo grangs nyis 'bum bar du gnas par 'gyur// rgyal ba'i sku gdung rgyas 'gyur mtha' yas shing // mchod rten bye ba phrag ni bdun cu gsum// de bzhin gshegs pa tshangs pa'i tog dag gi// skye ba'i yul ni tshangs pas lta zhes bya// rigs ni rgyal rigs yin te 'od dpag tshad// bdun cu rtsa gnyis yab ni tshangs yin// tshangs ldan ma zhes bya ba rgyal ba'i yum// sras po tshangs pa tshangs rim gro pa// bsam pa snying rje can ni mkhas pa ste// byams la gnas zhes bya ba rdzu 'phrul can// 'dus pa lan grangs sum cu drug kun la'ang // chags pa med gyur gti mug med pa kun// bye ba phrag ni bcu gsum bcu gsum yod// mi tshe lo grangs dag ni 'bum yang yin// mya ngan 'das pa de yi dam chos dag // lo grangs dgu khri tshang ba'i bar du gnas// rgyal ba'i mchod rten sku gdung bcas pa ni// dpag tshad bcu gnyis pa gcig gser gyis brgyan// de bzhin gshegs pa tshogs can gtso bo yi// skye ba'i yul ni brtags pa'i blo zhes bya// rgyal ba'i rigs ni rgyal rigs 'od kyi tshad// dpag tshad dgu yod yab ni zla yin// sems snyoms ma zhes bya ba rgyal ba'i yum// sras po pad ma ljon pa rim gro pa// yon tan dag gis brtse ba mkhas pa ste// bla ma sems zhes bya ba rdzu 'phrul can// 'dus pa lan grangs sum cu rtsa drug ste// kun la'ang lhag ma med pa rlung 'dra ba// bye ba phrag ni stong stong tshang bar yod// mi tshe lo grangs stong phrag brgyad yin// 'dren pa mya ngan 'das nas dam chos dag // lo grangs stong phrag bcu gsum bar du gnas// rin chen mchod rten grangs ni bye ba phrag // stong phrag chig brgya rtsa ni bcu dag 'byung // yon tan bsags pa seng ge'i stabs dag gi// skye yul 'jig rten bla ma dgyes zhes bya// de'i rigs bram ze yin te 'od kyi tshad// 'dzam gling gnyis khyab yab ni legs grub yin// dkyil 'khor 'gro zhes bya ba rgyal ba'i yum// sras po yid 'dzin yid 'ong rim gro pa// brtul zhugs grub pa shes rab can yin te// nga ro'i mchog grub pa ni rdzu 'phrul can// 'dus pa dag ni lan grangs brgyad yin te// dgra bcom ther 'bum ji snyed yod pa rnams// gang gA'i rgyun ltar dri med sha stag yin// mi tshe lo grangs dag ni bzhi khri yin// mi yi mchog ma mya ngan 'das nas kyang // dam chos lo grangs drug khri drug stong gnas// sku gdung mchod rten 'phang du dpag tshad gcig // rin chen brgya snyed dag gi dra bas spras// sangs rgyas drag shul can gyis byin pa yi// skye ba'i yul ni dka' thub drag ces bya// rgyal ba'i rigs ni bram ze 'od kyi tshad// dpag tshad brgya yod yab ni spos yin// gser 'od rgyal ba'i yum yin sras po ni// dpal ldan shin tu dpal ldan rim gro pa// yon tan yid ces bya ba mkhas pa ste// yon tan mthon po zhes bya rdzu 'phrul can// 'dus pa dag ni lan grangs lnga yin te// gtan pa lta bur legs par gnas pa po// bye ba stong phrag bcu bcu tshogs par 'gyur// sku tshe lo grangs nyi khri brgyad stong yin// 'jig rten phan phyir dam pa'i chos dag kyang // lo grangs stong phrag bcu dgu gnas par 'gyur// mchod rten grangs ni ther 'bum phrag gsum ste// lha yi skyed mos tshal snyoms pa yis bskor// skyes bu dam pa chos kyi dbang phyug gi// skye ba'i yul ni phyag byas mchod ces bya// rigs ni rgyal rigs yin te 'od dpag tshad// bdun cu rtsa lnga yab ni legs mchod yin// grags pa'i tshogs zhes bya ba rgyal ba'i yum// sras po me tog mchod legs rim gro pa// 'od kyi tog ces bya ba mkhas pa ste// tog gi 'od ces bya ba rdzu 'phrul can// 'dus pa lan grangs gsum ste kun la yang // sras mchog slob pa med par phyin pa po// bye ba phrag ni nyi khri nyi khri yod// mi tshe lo grangs bdun khri chig stong yin// dam pa'i chos dag lo grangs stong phrag ni// brgyad cu dag gi bar du gnas par 'gyur// rgyal ba'i sku gdung mchod rten gcig yin te// dpag tshad gsum pa rin chen mang pos spras// de bzhin gshegs pa gzi brjid 'od dag gi// skye ba'i yul ni mchod cing bkur zhes bya// rgyal ba'i rigs ni bram ze 'od kyi tshad// dpag tshad drug yod yab ni legs rgal yin// yon tan brgyan ces bya ba rgyal ba'i yum// sras po mkhas ldan snang ldan rim gro pa// srid pa'i 'ching ba gcod byed mkhas pa ste// srid pa 'joms zhes bya ba rdzu 'phrul can// 'dus pa lan grangs dag ni brgya yin te// bsod nams rnam grol dgra bcom mi slob pa// de dag 'dus pa ther 'bum tshang bar yod// mi tshe lo grangs dag ni dgu khri yin// dam chos lo grangs bye bar gnas 'gyur zhing // rgyal ba'i sku gdung dag ni rgyas 'gyur la// mchod rten grangs ni ther 'bum phrag gsum ste// rnam rgyal khang lta bur legs par spras// de bzhin gshegs pa 'od zer chen po yi// skye ba'i yul ni chos kyi 'od ces bya// rigs ni bram ze yin te 'od dpag tshad// bdun cu rtsa gnyis bdag nyid chen po yab// sems mtshungs ma zhes bya ba rgyal ba'i yum// sras po 'od ldan nges ldan rim gro pa// shin tu rnam par nges pa mkhas pa ste// nges thob ces ni bya ba rdzu 'phrul can// 'dus pa dag ni lan grangs bcu bzhi ste// kun la'ang dgra bcom pa yi tshogs dag gi// mtshungs par 'gyur te ther 'bum ther 'bum yod// mi tshe lo grangs dgu khri dgu stong yin// bdud rnams phung bar mdzad pa'i dam chos dag // lo grangs dgu khri dgu stong bar du gnas// ston pa mya ngan 'das nas rgyal ba yi// sku gdung mchod rten dpag tshad brgya pa gcig // de bzhin gshegs pa rin chen grags pa skye ba'i yul ni rin po che'i tog ces bya'o// rigs ni rgyal rigs so// 'od ni stong gsum tsam mo// yab ni 'gro ba'i dbang phyug ces bya'o// yum ni dpal gyi rin chen mchog ces bya'o// sras ni yon tan stong gi gzi brjid ces bya'o// rim gro pa ni yon tan mtha' yas zhes bya'o// shes rab can rnams kyi mchog ni yon tan gyi tshogs zhes bya'o// rdzu 'phrul can rnams kyi mchog ni 'od zer yid du 'ong ba zhes bya'o// 'dus pa ni lan grangs grangs med de/ thams cad la yang phyir mi ldog pa'i byang chub sems dpa' sha stag go// sku tshe'i tshad ni lo drug khri'o// dam pa'i chos ni lo bye ba khri phrag sum cu rtsa drug gi bar du gnas so// sku gdung ni rgyas par 'gyur ro// mchod rten ni sum 'bum mo// de bzhin gshegs pa tshogs can gsal ba skye ba'i yul ni blo gros rgya mtsho zhes bya'o// rigs ni bram ze'o// 'od ni dpag tshad dgu bcu'o// yab ni bzang mchog ces bya'o// yum ni yid du 'ong ba'i dbyangs zhes bya'o// sras ni seng ges rnam par rtse zhes bya'o// rim gro pa ni yon tan gyi tshogs zhes bya'o// shes rab can rnams kyi mchog ni grags pa'i sgron ma zhes bya'o// rdzu 'phrul can rnams kyi mchog ni ro mchog rgyal po zhes bya'o// nyan thos 'dus pa dang po ni ther 'bum phrag gsum mo// gnyis pa la ni ther 'bum phrag bzhi'o// gsum pa la ni ther 'bum phrag lnga'o// sku tshe'i tshad ni lo brgyad khri'o// dam pa'i chos ni lo brgyad khri bzhi stong gi bar du gnas so// sku gdung ni rgyas par 'gyur ro// de bzhin gshegs pa grags pa mtha' yas skye ba'i yul ni yid du 'ong ba'i dbyangs zhes bya'o// rigs ni rgyal rigs so// 'od ni dpag tshad gnyis so// yab ni nor lha zhes bya'o// yum ni rgyu skar bdag mo zhes bya'o// sras ni rin chen mchog ces bya'o// rim gro pa ni bsod nams 'byor ldan zhes bya'o// shes rab can rnams kyi mchog ni bsgoms pa'i bdag nyid can zhes bya'o// rdzu 'phrul can rnams kyi mchog ni bsod nams gzi brjid ces bya'o// 'dus pa ni lan bcu ste thams cad la yang ther 'bum ther 'bum mo// sku tshe'i tshad ni lo stong ngo // dam pa'i chos ni lo lnga stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa 'od zer don yod skye ba'i yul ni don yod stegs zhes bya'o// rigs ni bram ze'o// 'od ni dpag tshad sum brgya'o// yab ni kha dog byin zhes bya'o// yum ni dga' bas lta zhes bya'o// sras ni kun tu bzang po zhes bya'o// rim gro pa ni 'jig rten dga' ba zhes bya'o// shes rab can rnams kyi mchog ni kha lo sgyur ba'i rgyal po zhes bya'o// rdzu 'phrul can rnams kyi mchog ni bdud spangs zhes bya'o// dgra bcom pa 'dus pa ni lan drug ste/ thams cad la yang bye ba phrag 'bum 'bum mo// sku tshe'i tshad ni lo brgyad khri'o// dam pa'i chos ni lo bye ba'i bar du gnas so// sku gdung ni rgyas par 'gyur ro// de bzhin gshegs pa lha'i drang srong skye ba'i yul ni kun tu rgyas pa zhes bya'o// rigs ni bram ze'o// 'od ni dpag tshad phyed dang gnyis so// yab ni drang srong bshes gnyen zhes bya'o// yum ni phyogs gnas ma zhes bya'o// sras ni spos mchog rgyal po zhes bya'o// rim gro pa ni shin tu 'byor pa zhes bya'o// shes rab can rnams kyi mchog ni mngon par shes pa'i me tog kun tu rgyas pa zhes bya'o// rdzu 'phrul can rnams kyi mchog ni khyad par du 'phags pa'i blo zhes bya'o// dgra bcom pa 'dus pa ni lan gnyis te/ gnyis ka la yang 'bum 'bum mo// sku tshe'i tshad ni lo 'bum mo// dam pa'i chos ni lo stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa skye ba'i dbang po skye ba'i yul ni skye bo dga' ba zhes bya'o// rigs ni rgyal rigs so// 'od ni gling chen po bzhi pa'i 'jig rten gyi khams tsam mo// yab ni zla rgyas zhes bya'o// yum ni rgyal dka' ma zhes bya'o// sras ni 'khrul pa med par sems zhes bya'o// rim gro pa ni khyad par sems zhes bya'o// shes rab can rnams kyi mchog ni bdud 'joms zhes bya'o// rdzu 'phrul can rnams kyi mchog ni yid gnyis spong zhes bya'o// dgra bcom pa 'dus pa ni lan lnga ste/ thams cad la yang khri phrag re re'o// sku tshe'i tshad ni lo bdun khri'o// dam pa'i chos kyang lo bdun khri'i bar du gnas so// sku gdung ni rgyas par 'gyur ro// de bzhin gshegs pa dge 'dun brtan skye ba'i yul ni blo gros brtan pa zhes bya'o// rigs ni bram ze'o// 'od ni dpag tshad lnga brgya'o// yab ni bzang po zhes bya'o// yum ni rin chen mchog ces bya'o// sras ni lhas mchod ces bya'o// rim gro pa ni 'gro ba lta zhes bya'o// shes rab can rnams kyi mchog ni gzi brjid drag shul can zhes bya'o// rdzu 'phrul can rnams kyi mchog ni mnyam nyid gnas zhes bya'o// 'dus pa ni lan gcig tu zad de/ dgra bcom pa sum 'bum mo// sku tshe'i tshad ni lo 'bum mo// dam pa'i chos kyang lo 'bum gyi bar du gnas so// sku gdung ni rgyas par 'gyur ro// // 'phags pa bskal pa bzang po pa zhes bya ba theg pa chen po'i mdo/ bam po lnga pa/ de bzhin gshegs pa phyogs skye ba'i yul ni rin po che'i ngos zhes bya'o// rigs ni rgyal rigs so// 'od ni dpag tshad bdun brgya'o// yab ni dbyig gi 'od zer zhes bya'o// yum ni yid du 'ong bas byin zhes bya'o// sras ni don yod dga' zhes bya'o// rim gro pa ni skar mda' 'dod ces bya'o// shes rab can rnams kyi mchog ni khyad par du 'phags pa'i blo zhes bya'o// rdzu 'phrul can rnams kyi mchog ni dgra bcom grags pa zhes bya'o// dgra bcom pa 'dus pa ni lan nyi shu rtsa dgu ste/ thams cad la yang bye ba phrag lnga lnga'o// sku tshe'i tshad ni lo khri chig stong ngo // dam pa'i chos kyang lo khri chig stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa tog skye ba'i yul ni tog mchog ces bya'o// rigs ni rgyal rigs so// 'od ni dpag tshad nyi shu'o// yab ni gzhal med mchog ces bya'o// yum ni yon tan lta zhes bya'o// sras ni rnam par snang byed ces bya'o// rim gro pa ni yang srid thul zhes bya'o// shes rab can rnams kyi mchog ni zag pa med pa'i sems zhes bya'o// rdzu 'phrul can rnams kyi mchog ni 'gog pa thob ces bya'o// 'dus pa dang po la ni dgra bcom pa dung phyur phrag bzhi'o// gnyis pa la ni dung phyur phrag drug go// gsum pa la ni ther 'bum mo// sku tshe'i tshad ni lo drug stong ngo // dam pa'i chos ni lo brgyad khri'i bar du gnas so// sku gdung ni rgyas par 'gyur ro// mchod rten ni brgyad khri 'byung ngo // de bzhin gshegs pa yul 'khor me tog skye ba'i yul ni yon tan gyis brgyan pa zhes bya'o// rigs ni rgyal rigs so// 'od ni dpag tshad bdun stong ngo // yab ni bsod nams dpal zhes bya'o// yum ni me tog byin zhes bya'o// sras ni pad ma dkar po zhes bya'o// rim gro pa ni me tog ces bya'o// shes rab can rnams kyi mchog ni grogs thul zhes bya'o// rdzu 'phrul can rnams kyi mchog ni gzhan gyis mi thub pa'i mthu zhes bya'o// 'dus pa ni lan bcu drug ste/ thams cad la yang bye ba phrag 'bum 'bum mo// sku tshe'i tshad ni lo bdun khri bdun stong ngo // dam pa'i chos ni lo stong gi bar du gnas so// sku gdung ni rgyas par 'gyur ro// de bzhin gshegs pa chos kyi blo gros skye ba'i yul ni grong khyer 'dab zhes bya'o// rigs ni bram ze'o// 'od ni dpag tshad bdun no// yab ni tshangs pa sems zhes bya'o// yum ni bsam pas byin zhes bya'o// sras ni nor dga' zhes bya'o// rim gro pa ni shin tu dge zhes bya'o// shes rab can rnams kyi mchog ni zlas byin dbyangs zhes bya'o// rdzu 'phrul can rnams kyi mchog ni zhi bas byin zhes bya'o// 'dus pa dang po la ni nyan thos ther 'bum mo// gnyis pa la ni dung phyur ro// gsum pa la ni dung phyur phrag gsum mo// sku tshe'i tshad ni lo bdun khri dgu stong ngo // dam pa'i chos ni lo drug khri dgu stong gi bar du gnas so// sku gdung ni rgyas par 'gyur ro// de bzhin gshegs pa rlung gi shugs ltar gshegs pa skye ba'i yul ni shin tu gnas zhes bya'o// rigs ni bram ze'o// 'od ni dpag tshad bzhi khri nyis stong ngo // yab ni mi 'thun pa med pa'i sems zhes bya'o// yum ni thar pa dad ces bya'o// sras ni be'u dga' zhes bya'o// rim gro pa ni me tog mya ngan 'tshang zhes bya'o// shes rab can rnams kyi mchog ni me tog man dA ra ba'i dri zhes bya'o// rdzu 'phrul can rnams kyi mchog ni tsan dan 'od ces bya'o// nyan thos 'dus pa ni lan dgu bcu ste// thams cad la yang bye ba phrag stong stong ngo // dam pa'i chos ni lo drug khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa legs bsams grags pa skye ba'i yul ni bkod pa chen po zhes bya'o// rigs ni bram ze'o// 'od ni dpag tshad gcig go// yab ni gzi brjid ces bya'o// yum ni gzi ldan ma zhes bya'o// sras ni rlung sems zhes bya'o// rim gro pa ni blo snyoms zhes bya'o// shes rab can rnams kyi mchog ni tshogs gsal zhes bya'o// rdzu 'phrul can rnams kyi mchog ni gzhan gyis mi thub pa'i blo gros zhes bya'o// nyan thos 'dus pa ni lan bcu bzhi ste/ thams cad la yang 'bum 'bum mo// sku tshe'i tshad ni lo bdun khri'o// dam pa'i chos ni lo khri bdun stong gi bar du gnas so// sku gdung ni rgyas par 'gyur ro// de bzhin gshegs pa snang ldan skye ba'i yul ni skar ma'i 'od ces bya'o// rigs ni bram ze'o// 'od ni dpag tshad stong ngo // yab ni glog gis byin zhes bya'o// yum ni bzang sbyin ma zhes bya'o// sras ni mchod dga' zhes bya'o// rim gro pa ni don mthong zhes bya'o// shes rab can rnams kyi mchog ni bden mthong zhes bya'o// rdzu 'phrul can rnams kyi mchog ni yon tan dga' zhes bya'o// 'dus pa ni lan brgyad de/ thams cad la yang ther 'bum phrag sum cu sum cu'o// sku tshe'i tshad ni lo sum khri lnga stong ngo // dam pa'i chos ni lo stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa lha tshogs skye ba'i yul ni mtshon cha bzang po zhes bya'o// rigs ni rgyal rigs so// 'od ni dpag tshad brgyad brgya'o// yab ni lha ma yin gyi lha zhes bya'o// yum ni klu 'od ma zhes bya'o// sras ni gtso mchog ces bya'o// rim gro pa ni tog 'phags zhes bya'o// shes rab can rnams kyi mchog ni klu dbang grags zhes bya'o// rdzu 'phrul can rnams kyi mchog ni rin chen gtong zhes bya'o// 'dus pa dang po la ni nyan thos ther 'bum mo// gnyis pa la ni dung phyur phrag gcig dang bye ba phrag lnga'o// gsum pa la ni dung phyur phrag dgu'o// sku tshe'i tshad ni lo nyi khri'o// dam pa'i chos ni lo stong gi bar du gnas so// sku gdung ni rgyas par 'gyur ro// de bzhin gshegs pa yon tan bsrungs skye ba'i yul ni yon tan dang ldan pa zhes bya'o// rigs ni rgyal rigs so// 'od ni dpag tshad drug go// yab ni yon tan mchog ces bya'o// yum ni yon tan dpal zhes bya'o// sras ni rin chen mchod ces bya'o// rim gro pa ni mngon par dga' zhes bya'o// shes rab can rnams kyi mchog ni legs pa'i blo gros zhes bya'o// rdzu 'phrul can rnams kyi mchog ni bla ma zhes bya'o// 'dus pa ni lan bcu bzhi ste/ thams cad la yang dung phyur phrag bcu gsum bcu gsum mo// sku tshe'i tshad ni lo nyi khri sum stong ngo // dam pa'i chos ni lo brgyad khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa don gyi blo gros skye ba'i yul ni chos gsal zhes bya'o// rigs ni rgyal rigs so// 'od ni dpag tshad bzhi khri bzhi stong ngo // yab ni me tog rgyal po zhes bya'o// yum ni grags ldan ma zhes bya'o// sras ni pad ma can zhes bya'o// rim gro pa ni legs skyes zhes bya'o// shes rab can rnams kyi mchog ni mi gnas pa'i blo zhes bya'o// rdzu 'phrul can rnams kyi mchog ni drang srong zla ba zhes bya'o// 'dus pa ni lan nyi shu rtsa dgu ste/ thams cad la yang stong phrag bcu gsum bcu gsum mo// sku tshe'i tshad ni lo dgu stong ngo // dam pa'i chos kyang lo dgu stong gi bar du gnas so// sku gdung ni rgyas par 'gyur ro// de bzhin gshegs pa bsnyengs med skye ba'i yul ni zil gyis mi non pa zhes bya'o// rigs ni bram ze'o// 'od ni dpag tshad stong ngo // yab ni stobs lha zhes bya'o// yum ni legs bsams grags ma zhes bya'o// sras ni skrag med ces bya'o// rim gro pa ni mi skrag gnas zhes bya'o// shes rab can rnams kyi mchog ni gzhan gyis mi thub pa'i rgyal mtshan zhes bya'o// rdzu 'phrul can rnams kyi mchog ni tshogs thub ces bya'o// 'dus pa ni lan dgu ste/ thams cad la yang ther 'bum ther 'bum mo// sku tshe'i tshad ni lo khri dgu stong ngo // dam pa'i chos ni lo bdun khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa grogs brtan skye ba'i yul ni bkod pa gnas pa zhes bya'o// rigs ni rgyal rigs so// 'od ni dpag tshad nyis stong ngo // yab ni bkod pa byin zhes bya'o// yum ni dga' sdug ces bya'o// sras ni blo mi g.yo zhes bya'o// rim gro pa ni sems snyoms zhes bya'o// shes rab can rnams kyi mchog ni bde bar gnas zhes bya'o// rdzu 'phrul can rnams kyi mchog ni mdangs kyis 'gro zhes bya'o// 'dus pa ni lan lnga ste/ thams cad la yang bye ba phrag 'bum 'bum mo// sku tshe'i tshad ni lo bzhi khri'o// dam pa'i chos kyang lo bzhi khri'i bar du gnas so// sku gdung ni rgyas par 'gyur ro// de bzhin gshegs pa 'od gnas mtshungs skye ba'i yul ni bkod pa bcos pa med pa zhes bya'o// rigs ni bram ze'o// 'od ni dpag tshad brgyad do// yab ni bdag nyid thul zhes bya'o// yum ni sdes mi thub ces bya'o// sras ni sna tshogs sde zhes bya'o// rim gro pa ni tshangs pa'i dbyangs zhes bya'o// shes rab can rnams kyi mchog ni ma chags sems zhes bya'o// rdzu 'phrul can rnams kyi mchog ni spyod pa ma bcos pa zhes bya'o// 'dus pa ni lan bcu gcig ste/ thams cad la yang bye ba phrag stong stong ngo // sku tshe'i tshad ni lo nyi khri lnga stong ngo // dam pa'i chos ni lo bye ba'i bar du gnas so// sku gdung ni rgyas par 'gyur ro// de bzhin gshegs pa nor bu'i zhabs skye ba'i yul ni nor bu gsal zhes bya'o// rigs ni rgyal rigs so// 'od ni dpag tshad nyi shu rtsa gnyis so// yab ni rin chen grags pa zhes bya'o// yum ni rin chen 'phags pa zhes bya'o// sras ni nor bu'i snying po zhes bya'o// rim gro pa ni byams dga' zhes bya'o// shes rab can rnams kyi mchog ni sems pa 'od ces bya'o// rdzu 'phrul can rnams kyi mchog ni mi tshugs pa zhes bya'o// 'dus pa ni lan bcu bdun te/ thams cad la yang bye ba phrag stong stong ngo // sku tshe'i tshad ni lo lnga khri drug stong ngo // dam pa'i chos ni lo brgyad khri'i bar du gnas so// sku gdung ni rgyas par 'gyur ro// de bzhin gshegs pa thar pa'i gzi brjid skye ba'i yul ni rnam par thar pa zhes bya'o// rigs ni bram ze'o// 'od ni dpag tshad bye ba'o// yab ni chags pa med pa'i sems zhes bya'o// yum ni yid dga' ma zhes bya'o// sras ni sems kyi rgyal po zhes bya'o// rim gro pa ni mchod sbyin legs zhes bya'o// shes rab can rnams kyi mchog ni gzi brjid dga' zhes bya'o// rdzu 'phrul can rnams kyi mchog ni mchod 'os ces bya'o// 'dus pa ni lan dgu ste/ thams cad la yang ther 'bum ther 'bum mo// sku tshe'i tshad ni lo nyi khri chig stong ngo // dam pa'i chos ni lo lnga stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa ngos skye ba'i yul ni thub pa med pa zhes bya'o// rigs ni bram ze'o// 'od ni dpag tshad gsum mo// yab ni mchod sbyin legs mchod byin zhes bya'o// yum ni rin chen 'od ces bya'o// sras ni khyad par sems zhes bya'o// rim gro pa ni legs byin zhes bya'o// shes rab can rnams kyi mchog ni shugs brtan 'dzin zhes bya'o// rdzu 'phrul can rnams kyi mchog ni mdangs thob ces bya'o// 'dus pa dang po la ni nyan thos bye ba stong phrag dgu bcu'o// gnyis pa la ni bye ba stong phrag lnga'o// gsum pa la ni bye ba stong phrag brgyad do// bzhi pa la ni bye ba stong phrag bcu'o// sku tshe'i tshad ni lo bdun khri brgyad stong ngo // dam pa'i chos ni lo 'bum gyi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa blo skye ba'i yul ni sangs rgyas can zhes bya'o// rigs ni bram ze'o// 'od ni dpag tshad bye ba'o// yab ni thar pa dga' zhes bya'o// yum ni yon tan mtha' yas ma zhes bya'o// sras ni skye ba'i mchod rten zhes bya'o// rim gro pa ni lta ba can zhes bya'o// shes rab can rnams kyi mchog ni rtsal bdag ces bya'o// rdzu 'phrul can rnams kyi mchog ni rnam par dag pa'i tog ces bya'o// 'dus pa ni lan bdun cu ste/ thams cad la yang bye ba phrag sum cu rtsa drug drug go// sku tshe'i tshad ni lo dgu khri'o// dam pa'i chos ni lo bye ba'i bar du gnas so// sku gdung ni rgyas par 'gyur ro// de bzhin gshegs pa kun tu gzi brjid skye ba'i yul ni sgrib pa med pa zhes bya'o// rigs ni bram ze'o// 'od ni dpag tshad nyi shu'o// yab ni sa ga'i sems zhes bya'o// yum ni sems mi 'khrug ces bya'o// sras ni lhun po'i rgyal mtshan zhes bya'o// rim gro pa ni seng ge'i mthu rtsal zhes bya'o// shes rab can rnams kyi mchog ni chos kyis blta zhes bya'o// rdzu 'phrul can rnams kyi mchog ni bdud rtsi grags pa zhes bya'o// 'dus pa ni lan bcu drug ste/ thams cad la yang sa ya phrag gsum gsum mo// sku tshe'i tshad ni lo 'bum mo// dam pa'i chos kyang lo 'bum gyi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa ye shes mchog skye ba'i yul ni ye shes dam pa zhes bya'o// rigs ni rgyal rigs so// 'od ni dpag tshad gcig go// yab ni blo gros gya nom zhes bya'o// yum ni bsod nams byin zhes bya'o// sras ni chos dpal zhes bya'o// rim gro pa ni chos dga' zhes bya'o// shes rab can rnams kyi mchog ni bsod nams dag ces bya'o// rdzu 'phrul can rnams kyi mchog ni 'khrug med grags zhes bya'o// 'dus pa ni lan dgu bcu ste/ thams cad la yang dung phyur phrag dgu dgu'o// sku tshe'i tshad ni lo brgyad khri'o// dam pa'i chos kyang lo brgyad khri'i bar du gnas so// sku gdung ni rgyas par 'gyur ro// de bzhin gshegs pa tshangs par gnas skye ba'i yul ni bde bas mthong zhes bya'o// rigs ni bram ze'o// 'od ni dpag tshad drug go// yab ni sems gsal zhes bya'o// yum ni tshangs byin ma zhes bya'o// sras ni gzungs kyi dbang phyug ces bya'o// rim gro pa ni sgra mi zad ces bya'o// shes rab can rnams kyi mchog ni sgrogs mkhas zhes bya'o// rdzu 'phrul can rnams kyi mchog ni rin chen gtong zhes bya'o// 'dus pa ni lan lnga bcu rtsa drug ste/ thams cad la yang bye ba phrag bdun stong bdun stong ngo // sku tshe'i tshad ni lo bye ba'o// dam pa'i chos kyang lo bye ba'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa bden pa gsung skye ba'i yul ni kun tu skar mda' zhes bya'o// rigs ni rgyal rigs so// 'od ni dpag tshad drug brgya'o// yab ni skye bo'i dbang po zhes bya'o// yum ni ku mu da'i so zhes bya'o// sras ni bden dpal zhes bya'o// rim gro pa ni dbang po bsdams zhes bya'o// shes rab can rnams kyi mchog ni mthu ldan zhes bya'o// rdzu 'phrul can rnams kyi mchog ni gzi brjid chen po zhes bya'o// 'dus pa ni lan bcu bzhi ste// thams cad la yang bye ba phrag stong stong ngo // sku tshe'i tshad ni lo dgu khri'o// dam pa'i chos kyang lo dgu khri'i bar du gnas so// sku gdung ni rgyas par 'gyur ro// de bzhin gshegs pa blo skye ba'i yul ni 'od zer rnam par 'phro ba zhes bya'o// rigs ni bram ze'o// 'od ni dpag tshad brgyad stong bzhi brgya'o// yab ni brtul zhugs sems zhes bya'o// yum ni skar mda' 'chang zhes bya'o// sras ni mchod rten mchod ces bya'o// rim gro pa ni byang chub 'dod ces bya'o// shes rab can rnams kyi mchog ni shin tu brtan pa'i 'gros zhes bya'o// rdzu 'phrul can rnams kyi mchog ni stobs brtan zhes bya'o// 'dus pa ni lan bdun cu rtsa lnga ste/ thams cad la yang 'bum phrag sum cu rtsa drug drug go// sku tshe'i tshad ni lo stong ngo // dam pa'i chos ni lo sum stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa stobs byin skye ba'i yul ni ma smad pa zhes bya'o// rigs ni rgyal rigs so// 'od ni dpag tshad lnga bcu rtsa drug go// yab ni gzhan gyis mi thub par grags pa zhes bya'o// yum ni me tog can zhes bya'o// sras ni skye ba'i mchod rten zhes bya'o// rim gro pa ni skyon med par gnas pa zhes bya'o// shes rab can rnams kyi mchog ni kun tu 'dzin pa'i blo zhes bya'o// rdzu 'phrul can rnams kyi mchog ni des par dga' zhes bya'o// 'dus pa ni lan bdun cu rtsa gnyis te/ thams cad la yang 'bum phrag sum cu rtsa gsum gsum mo// sku tshe'i tshad ni lo bye ba phrag gsum mo// dam pa'i chos kyang lo bye ba phrag gsum gyi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa seng ge stabs skye ba'i yul ni dbyangs mchog ces bya'o// rigs ni bram ze'o// 'od ni dpag tshad brgyad brgya'o// yab ni lha 'dod ces bya'o// yum ni phan 'gro ma zhes bya'o// sras ni lha mchog ces bya'o// rim gro pa ni mya ngan sel zhes bya'o// shes rab can rnams kyi mchog ni 'dam las rgal zhes bya'o// rdzu 'phrul can rnams kyi mchog ni dgra bcom bsrungs zhes bya'o// 'dus pa ni lan bcu drug ste/ thams cad la yang bye ba phrag dgu bcu rtsa dgu dgu'o// sku tshe'i tshad ni lo dgu khri bzhi stong ngo // dam pa'i chos kyang lo dgu khri bzhi stong gi bar du gnas so// sku gdung ni rgyas par 'gyur ro// de bzhin gshegs pa me tog gi tog skye ba'i yul ni me tog dri ldan zhes bya'o// rigs ni rgyal rigs so// 'od ni dpag tshad nyis stong ngo // yab ni dbyig gi zla ba zhes bya'o// yum ni me tog 'od ces bya'o// sras ni me tog so zhes bya'o// rim gro pa ni lha'i me tog ces bya'o// shes rab can rnams kyi mchog ni dgra bcom byin zhes bya'o// rdzu 'phrul can rnams kyi mchog ni ston dga' zhes bya'o// 'dus pa ni lan dgu ste/ thams cad la yang ther 'bum phrag bcu bcu'o// sku tshe'i tshad ni lo bye ba'o// dam pa'i chos kyang lo bye ba'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa ye shes 'byung gnas skye ba'i yul ni yon tan 'byung gnas zhes bya'o// rigs ni bram ze'o// 'od ni dpag tshad stong ngo // yab ni yon tan mchod gnas zhes bya'o// yum ni kha lo sgyur dga' zhes bya'o// sras ni 'od zer bzang po zhes bya'o// rim gro pa ni bkra shis 'dzin zhes bya'o// shes rab can rnams kyi mchog ni ye shes tog ces bya'o// rdzu 'phrul can rnams kyi mchog ni 'od byin zhes bya'o// 'dus pa ni lan bcu drug ste/ thams cad la yang bye ba phrag dgu bcu rtsa dgu dgu'o// sku tshe'i tshad ni lo bye ba'o// dam pa'i chos kyang lo bye ba'i bar du gnas so// sku gdung ni rgyas par 'gyur ro// de bzhin gshegs pa me tog byin skye ba'i yul ni bsod nams 'dod ces bya'o// rigs ni bram ze'o// 'od ni dpag tshad gcig go// yab ni lha bzang zhes bya'o// yum ni yon tan rin chen gzi brjid ces bya'o// sras ni rnam par lta ba grags pa dpag med ces bya'o// rim gro pa ni brtson 'grus thob ces bya'o// shes rab can rnams kyi mchog ni yid kyis dpyod ces bya'o// rdzu 'phrul can rnams kyi mchog ni 'jigs med blo zhes bya'o// 'dus pa ni lan drug ste/ thams cad la yang dung phyur phrag gsum gsum mo// sku tshe'i tshad ni lo stong ngo // dam pa'i chos kyang lo stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa yon tan snying po skye ba'i yul ni lha'i pho nya zhes bya'o// rigs ni bram ze'o// 'od ni dpag tshad lnga'o// yab ni nor byin zhes bya'o// yum ni rin chen sdong zhes bya'o// sras ni skyon med ces bya'o// rim gro pa ni yid 'thad ces bya'o// shes rab can rnams kyi mchog ni tog mthu zhes bya'o// rdzu 'phrul can rnams kyi mchog ni dran pas 'gro zhes bya'o// nyan thos 'dus pa ni lan bcu bdun te/ thams cad la yang khri phrag re rer mtshungs so// sku tshe'i tshad ni lo nyi khri chig stong ngo // dam pa'i chos kyang lo khri'i bar du gnas so// sku gdung ni rgyas par 'gyur ro// de bzhin gshegs pa rin chen grags pa skye ba'i yul ni grags bdag ces bya'o// rigs ni bram ze'o// 'od ni dpag tshad khri'o// yab ni dge ba dga' zhes bya'o// yum ni spyod lam ldan ma zhes bya'o// sras ni sna tshogs sems zhes bya'o// rim gro pa ni rig gsum ldan zhes bya'o// shes rab can rnams kyi mchog ni rig sngags 'chang zhes bya'o// rdzu 'phrul can rnams kyi mchog ni sman pa chen po zhes bya'o// dgra bcom pa 'dus pa ni lan nyi shu rtsa dgu ste/ thams cad la yang bye ba drug cu rtsa re re'o// sku tshe'i tshad ni lo nyi khri nyis stong ngo // dam pa'i chos ni lo bye ba'i bar du gnas so// sku gdung ni rgyas par 'gyur ro// de bzhin gshegs pa grags pa rmad du byung ba skye ba'i yul ni lha'i pho nya zhes bya'o// rigs ni rgyal rigs so// 'od ni dpag tshad stong ngo // yab ni bsod nams dga' zhes bya'o// yum ni bsod nams can zhes bya'o// sras ni bsod nams chen po zhes bya'o// rim gro pa ni bsod nams mi dman pa zhes bya'o// shes rab can rnams kyi mchog ni chos kyi rgyal mtshan zhes bya'o// rdzu 'phrul can rnams kyi mchog ni seng ge'i stabs ltar 'gro zhes bya'o// 'dus pa ni lan bcu bzhi ste/ thams cad la yang khri phrag re re'o// sku tshe'i tshad ni lo bdun khri'o// dam pa'i chos ni lo stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa mi tshugs pa skye ba'i yul ni blta na sdug ces bya'o// rigs ni bram ze'o// 'od ni dpag tshad lnga bcu rtsa lnga'o// yab ni 'od gsal zhes bya'o// yum ni snang ba mtha' yas ma zhes bya'o// sras ni spobs pa'i blo zhes bya'o// rim gro pa ni thos pa'i 'byung gnas zhes bya'o// shes rab can rnams kyi mchog ni spobs pa'i lha zhes bya'o// rdzu 'phrul can rnams kyi mchog ni rgol ba rab 'joms zhes bya'o// nyan thos 'dus pa ni lan drug ste/ thams cad la yang bye ba phrag dgu dgu'o// sku tshe'i tshad ni lo khri sum stong ngo // dam pa'i chos ni lo drug stong gi bar du gnas so// sku gdung ni rgyas par 'gyur ro// de bzhin gshegs pa bsnyengs med skye ba'i yul ni gzi brjid skye ba zhes bya'o// rigs ni rgyal rigs so// 'od ni dpag tshad nyi shu rtsa bdun no// yab ni yul 'khor lha zhes bya'o// yum ni tshangs dbyangs ma zhes bya'o// sras ni dbyangs mkhas zhes bya'o// rim gro pa ni rgol bas mchod ces bya'o// shes rab can rnams kyi mchog ni skar mda' 'chang zhes bya'o// rdzu 'phrul can rnams kyi mchog ni gzhal med mchog ces bya'o// nyan thos 'dus pa ni lan sum cu ste/ thams cad la yang ther 'bum phrag nyi shu rtsa gnyis gnyis so// sku tshe'i tshad ni lo lnga stong ngo // dam pa'i chos ni lo nyi khri chig stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa nyi ma'i 'od skye ba'i yul ni bsod nams gzi brjid ces bya'o// rigs ni bram ze'o// 'od ni dpag tshad brgyad khri'o// yab ni bden pa byin zhes bya'o// yum ni rin chen blo gros ma zhes bya'o// sras ni skye ba'i dbang pos byin zhes bya'o// rim gro pa ni dri za'i blo zhes bya'o// shes rab can rnams kyi mchog ni thos pa'i 'byung gnas zhes bya'o// rdzu 'phrul can rnams kyi mchog ni lha chos zhes bya'o// nyan thos 'dus pa ni lan brgyad de/ thams cad la yang ther 'bum bdun cu bdun cu'o// sku tshe'i tshad ni lo bzhi khri'o// dam pa'i chos ni lo khri dgu stong gi bar du gnas so// sku gdung ni rgyas par 'gyur ro// de bzhin gshegs pa tshangs par gshegs skye ba'i yul ni snyan pa ma smad pa zhes bya'o// rigs ni bram ze'o// 'od ni dpag tshad brgya'o// yab ni mthu ldan zhes bya'o// yum ni nga rgyal dang rgyags pa las rnam par grol ba zhes bya'o// sras ni mtshan gyis rnam par spras pa zhes bya'o// rim gro pa ni yid mi skyo zhes bya'o// shes rab can rnams kyi mchog ni mkhas pa'i blo can zhes bya'o// rdzu 'phrul can rnams kyi mchog ni tshangs pa'i sgra dbyangs zhes bya'o// nyan thos 'dus pa ni lan lnga ste/ thams cad la yang khri phrag re re'o// sku tshe'i tshad ni lo sum khri bdun stong ngo // dam pa'i chos kyang lo nyi khri bdun stong gi bar du gnas so// sku gdung ni rgyas par 'gyur ro// de bzhin gshegs pa lha'i mthu rtsal skye ba'i yul ni mngon du 'gro bar bya ba zhes bya'o// rigs ni rgyal rigs so// 'od ni dpag tshad stong ngo // yab ni thams cad byin zhes bya'o// yum ni blo gros bzang mo zhes bya'o// sras ni thams cad 'dod ces bya'o// rim gro pa ni mngon par grags zhes bya'o// shes rab can rnams kyi mchog ni gzi brjid bzang po zhes bya'o// rdzu 'phrul can rnams kyi mchog ni dri ma med pa'i snying po zhes bya'o// nyan thos 'dus pa ni lan brgya ste/ thams cad la yang bye ba phrag lnga lnga'o// sku tshe'i tshad ni lo 'bum mo// dam pa'i chos ni lo brgyad stong gi bar du gnas so// sku gdung ni rgyas par 'gyur ro// de bzhin gshegs pa ye shes dgyes skye ba'i yul ni dga' ba dad ces bya'o// rigs ni bram ze'o// 'od ni dpag tshad lnga'o// yab ni 'phags pa dad ces bya'o// yum ni lhas mchod ma zhes bya'o// sras ni mchod 'os zhes bya'o// rim gro pa ni 'jig rten mchod ces bya'o// shes rab can rnams kyi mchog ni yon tan stong gi gzi brjid ces bya'o// rdzu 'phrul can rnams kyi mchog ni mnyam par gnas zhes bya'o// nyan thos 'dus pa ni lan sum cu rtsa gcig ste/ thams cad la yang sum khri sum khri'o// sku tshe'i tshad ni lo dgu stong gi bar du gnas so// sku gdung ni rgyas par 'gyur ro// de bzhin gshegs pa lha bden skye ba'i yul ni lhas mchod ces bya'o// rigs ni rgyal rigs so// 'od ni mtha' yas so// yab ni mchod 'os zhes bya'o// yum ni mchod 'dod ma zhes bya'o// sras ni tshangs pa'i 'khor lo zhes bya'o// rim gro pa ni 'jig rten lha zhes bya'o// shes rab can rnams kyi mchog ni 'jig rten mchod gnas zhes bya'o// rdzu 'phrul can rnams kyi mchog ni blo zhes bya'o// 'dus pa ni lan stong ste/ thams cad la yang ther 'bum phrag drug drug go// sku tshe'i tshad ni lo sum khri chig stong ngo // dam pa'i chos ni lo bdun khri brgyad stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa nor bu'i snying po skye ba'i yul ni yon tan thams cad kyis mdzes par byas pa zhes bya'o// rigs ni bram ze'o// 'od ni dpag tshad stong ngo // yab ni mi'i zla ba zhes bya'o// yum ni rin chen sgron ma zhes bya'o// sras ni phyogs kyi mthu rtsal zhes bya'o// rim gro pa ni yon tan 'phel zhes bya'o// shes rab can rnams kyi mchog ni yon tan nges zhes bya'o// rdzu 'phrul can rnams kyi mchog ni blo mi 'khrul zhes bya'o// nyan thos 'dus pa ni lan bzhi bcu rtsa dgu ste/ thams cad la yang bye ba phrag lnga bcu rtsa gsum gsum mo// sku tshe'i tshad ni lo lnga khri lnga stong ngo // dam pa'i chos ni lo lnga khri chig stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa yon tan grags skye ba'i yul ni rin po che'i sgron ma zhes bya'o// rigs ni rgyal rigs so// 'od ni dpag tshad gsum mo// yab ni 'phags pa'i lha zhes bya'o// yum ni shin tu mdzes ma zhes bya'o// sras ni drang srong byin zhes bya'o// rim gro pa ni spong dga' zhes bya'o// shes rab can rnams kyi mchog ni ye shes sems dpa' zhes bya'o// rdzu 'phrul can rnams kyi mchog ni dbang phyug chen po zhes bya'o// 'dus pa dang po la ni nyan thos bye ba phrag drug go// gnyis pa la ni bye ba phrag bdun no// gsum pa la ni bye ba phrag brgyad do// sku tshe'i tshad ni lo khri chig stong ngo // dam pa'i chos ni lo 'bum gyi bar du gnas so// sku gdung ni ril po gcig tu 'dug go// mchod rten yang dpag tshad brgyad stong drug brgya pa ste gcig tu zad do// de bzhin gshegs pa ye shes dpal skye ba'i yul ni yon tan phung po zhes bya'o// rigs ni bram ze'o// 'od ni dpag tshad khri'o// yab ni skye bo'i mchod rten zhes bya'o// yum ni yon tan zla ba zhes bya'o// sras ni skal ldan shing rta zhes bya'o// rim gro pa ni nyi ma'i lha zhes bya'o// shes rab can rnams kyi mchog ni mthu rtsal mchog ces bya'o// rdzu 'phrul can rnams kyi mchog ni mthu rtsal grags pa zhes bya'o// nyan thos 'dus pa ni lan nyi shu rtsa gnyis te/ thams cad la yang bye ba phrag 'bum mo// sku tshe'i tshad ni lo bdun stong ngo // dam pa'i chos kyang lo bdun stong gi bar du gnas so// sku gdung ni rgyas par 'gyur ro// de bzhin gshegs pa bcings med skye ba'i yul ni 'od mtha' yas pa zhes bya'o// rigs ni rgyal rigs so// 'od ni dpag tshad sum cu rtsa bzhi pa'o// yab ni chu lha'i lha zhes bya'o// yum ni zla ldan ma zhes bya'o// sras ni dge mchog rgyal po zhes bya'o// rim gro pa ni yon tan gsal zhes bya'o// shes rab can rnams kyi mchog ni 'jig rten dga' zhes bya'o// rdzu 'phrul can rnams kyi mchog ni yid du 'ong bar gnas pa zhes bya'o// nyan thos 'dus pa ni lan sum cu rtsa gsum ste/ thams cad la yang ther 'bum ther 'bum mo// sku tshe'i tshad ni lo sum stong ngo // dam pa'i chos ni lo khri drug stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa brtul zhugs brtan skye ba'i yul ni ma smad pa zhes bya'o// rigs ni bram ze'o// 'od ni dpag tshad stong ngo // yab ni spos ldan zhes bya'o// yum ni yid 'ong spos zhes bya'o// sras ni kun tu gzi brjid ces bya'o// rim gro pa ni ye shes rnam par 'thor zhes bya'o// shes rab can rnams kyi mchog ni ye shes mdzod 'chang zhes bya'o// rdzu 'phrul can rnams kyi mchog ni ye shes nyi ma zhes bya'o// nyan thos 'dus pa ni lan bcu gsum ste/ thams cad la yang dung phyur phrag brgyad brgyad do// sku tshe'i tshad ni lo 'bum mo// dam pa'i chos ni lo khri drug stong gi bar du gnas so// sku gdung ni rgyas par 'gyur ro// de bzhin gshegs pa lha'i gzi brjid skye ba'i yul ni 'gro ba'i gzi brjid ces bya'o// rigs ni bram ze'o// 'od ni dpag tshad drug go// yab ni lhas bsrungs zhes bya'o// yum ni thar pa lha zhes bya'o// sras ni lha la dad ces bya'o// rim gro pa ni srid gsum mya ngan med ces bya'o// shes rab can rnams kyi mchog ni ye shes rtse mo zhes bya'o// rdzu 'phrul can rnams kyi mchog ni snyan par grags zhes bya'o// nyan thos 'dus pa ni lan bdun cu ste/ thams cad la yang nyis 'bum nyis 'bum mo// sku tshe'i tshad ni lo bye ba'o// dam pa'i chos ni lo ther 'bum gyi bar du gnas so// sku gdung ni rgyas par 'gyur ro// de bzhin gshegs pa tshangs pa thub skye ba'i yul ni legs bsams grags pa zhes bya'o// rigs ni bram ze'o// 'od ni dpag tshad brgya'o// yab ni ma smad pa zhes bya'o// yum ni dbang po dul zhes bya'o// sras ni phyag dga' zhes bya'o// rim gro pa ni zhi gnas dga' zhes bya'o// shes rab can rnams kyi mchog ni me tog dga' zhes bya'o// rdzu 'phrul can rnams kyi mchog ni dbyangs snyan zhes bya'o// nyan thos 'dus pa ni lan nyi shu rtsa bzhi ste/ thams cad la yang ther 'bum ther 'bum mo// sku tshe'i tshad ni lo drug khri drug stong ngo // dam pa'i chos ni lo bzhi stong gi bar du gnas so// sku gdung ni rgyas par 'gyur ro// de bzhin gshegs pa dal gyis bzhud skye ba'i yul ni dga' bas 'gro zhes bya'o// rigs ni bram ze'o// 'od ni dpag tshad bdun no// yab ni yon tan phung po zhes bya'o// yum ni yon tan gyi tshogs zhes bya'o// sras ni kun tu gsal zhes bya'o// rim gro pa ni tshogs dbyangs zhes bya'o// shes rab can rnams kyi mchog ni ye shes grags mdzes zhes bya'o// rdzu 'phrul can rnams kyi mchog ni yon tan kun 'byung zhes bya'o// nyan thos 'dus pa ni lan dgu bcu ste/ thams cad la yang 'bum phrag bcu drug bcu drug go// sku tshe'i tshad ni lo lnga khri bdun stong ngo // dam pa'i chos ni lo lnga khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa brtul zhugs dka' thub skye ba'i yul ni 'od chen po zhes bya'o// rigs ni rgyal rigs so// 'od ni dpag tshad drug go// yab ni 'od zer chen po zhes bya'o// yum ni yid 'ong gzi brjid ces bya'o// sras ni bzhin ma zhum zhes bya'o// rim gro pa ni ngoms pa med pa'i blo zhes bya'o// shes rab can rnams kyi mchog ni ye shes tshogs zhes bya'o// rdzu 'phrul can rnams kyi mchog ni sgrib med ma rmongs pa zhes bya'o// nyan thos 'dus pa ni lan bcu drug ste/ thams cad la yang ther 'bum phrag stong stong ngo // sku tshe'i tshad ni lo drug khri nyis stong ngo // dam pa'i chos ni lo drug khri drug stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa 'od zer phung po skye ba'i yul ni klu 'od ces bya'o// rigs ni rgyal rigs so// 'od ni gling chen po bzhi pa'i 'jig rten gyi khams bcu tsam mo// yab ni 'od chen po zhes bya'o// yum ni 'jig rten sgron ma zhes bya'o// sras ni gzi brjid me tog ces bya'o// rim gro pa ni gzi brjid thul zhes bya'o// shes rab can rnams kyi mchog ni pad ma'i dri zhes bya'o// rdzu 'phrul can rnams kyi mchog ni thub pa med pa'i mthu zhes bya'o// nyan thos 'dus pa ni lan bcu drug ste/ thams cad la yang nyi khri nyi khri'o// sku tshe'i tshad ni lo sum khri'o// dam pa'i chos ni lo khri drug stong gi bar du gnas so// sku gdung ni rgyas par 'gyur ro// de bzhin gshegs pa gzi brjid chen po skye ba'i yul ni gzi brjid khyad par du 'phags pa zhes bya'o// rigs ni bram ze'o// 'od ni dpag tshad sum brgya'o// yab ni 'gros brtan zhes bya'o// yum ni dbang sgyur ma zhes bya'o// sras ni 'od gsal zhes bya'o// rim gro pa ni 'jam pa'i dbyangs zhes bya'o// shes rab can rnams kyi mchog ni shes rab phung po zhes bya'o// rdzu 'phrul can rnams kyi mchog ni mchog gi blo gros zhes bya'o// nyan thos 'dus pa ni lan bcu ste/ thams cad la yang ther 'bum phrag gsum gsum mo// sku tshe'i tshad ni lo bye ba'o// dam pa'i chos ni lo bdun stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa tsam pa ka skye ba'i yul ni spos ldan zhes bya'o// rigs ni bram ze'o// 'od ni dpag tshad drug cu'o// yab ni bsod nams 'od ces bya'o// yum ni mthong na yid 'ong zhes bya'o// sras ni seng ge'i lta stangs zhes bya'o// rim gro pa ni glang po che'i lta stangs zhes bya'o// shes rab can rnams kyi mchog ni rgyal mchog ces bya'o// rdzu 'phrul can rnams kyi mchog ni bsod nams rgyal zhes bya'o// nyan thos 'dus pa ni lan bye ba phrag bcu ste/ thams cad la yang bye ba phrag bcu dgu bcu dgu'o// sku tshe'i tshad ni lo sum khri bdun stong ngo // dam pa'i chos ni lo khri brgyad stong gi bar du gnas so// sku gdung ni rgyas par 'gyur ro// de bzhin gshegs pa dga' mdzad skye ba'i yul ni dga' mchog ces bya'o// rigs ni rgyal rigs so// 'od ni gling chen po bzhi pa lnga tsam mo// yab ni dga' 'od ces bya'o// yum ni mchod 'os ma zhes bya'o// sras ni klu spos zhes bya'o// rim gro pa ni tshul khrims 'od ces bya'o// shes rab can rnams kyi mchog ni bden smra dbyangs zhes bya'o// rdzu 'phrul can rnams kyi mchog ni chos smra dbyangs zhes bya'o// nyan thos 'dus pa ni lan bcu drug ste/ thams cad la yang khri phrag brgyad stong brgyad stong ngo // sku tshe'i tshad ni lo lnga stong ngo // dam pa'i chos kyang lo lnga khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa tshogs can bzang po skye ba'i yul ni tshogs ldan gsal ba zhes bya'o// rigs ni bram ze'o// 'od ni dpag tshad bzhi khri'o// yab ni nyi ma'i tog ces bya'o// yum ni nyi ma'i snying po zhes bya'o// sras ni 'gros mdzes zhes bya'o// rim gro pa ni nor lha'i bu dga' zhes bya'o// shes rab can rnams kyi mchog ni byang chub dga' zhes bya'o// rdzu 'phrul can rnams kyi mchog ni bsod nams 'byung gnas zhes bya'o// nyan thos 'dus pa ni lan bzhi bcu ste/ thams cad la yang dung phyur phrag bdun bdun no// sku tshe'i tshad ni lo brgyad khri'o// dam pa'i chos ni lo bdun khri'i bar du gnas so// sku gdung ni rgyas par 'gyur ro// de bzhin gshegs pa dbang po'i rgyal mtshan skye ba'i yul ni rin po che'i rgyal mtshan zhes bya'o// rigs ni rgyal rigs so// 'od ni dpag tshad stong ngo // yab ni bsod nams rgyal mtshan zhes bya'o// yum ni yon tan rgyal mtshan zhes bya'o// sras ni chos kyi blo zhes bya'o// rim gro pa ni 'khrul med blo zhes bya'o// shes rab can rnams kyi mchog ni yid 'ong sems zhes bya'o// rdzu 'phrul can rnams kyi mchog ni dge ba'i tshogs zhes bya'o// nyan thos 'dus pa ni lan bcu drug ste/ thams cad la yang dung phyur phrag brgyad brgyad do// sku tshe'i tshad ni lo bdun 'bum mo// dam pa'i chos ni lo khri drug stong gi bar du gnas so// sku gdung ni rgyas par 'gyur ro// de bzhin gshegs pa dgyes pa chen po skye ba'i yul ni yon tan stong snyed snang zhes bya'o// rigs ni bram ze'o// 'od ni dpag tshad bcu drug go// yab ni mdzod mtha' yas zhes bya'o// yum ni ye shes 'jigs med ma zhes bya'o// sras ni byang chub sems zhes bya'o// rim gro pa ni brtson 'grus brtan zhes bya'o// shes rab can rnams kyi mchog ni ma smad grags pa zhes bya'o// rdzu 'phrul can rnams kyi mchog ni yid 'ong 'dod ces bya'o// nyan thos 'dus pa ni lan nyi shu rtsa gcig ste/ thams cad la yang 'bum 'bum mo// sku tshe'i tshad ni lo stong ngo // dam pa'i chos ni lo 'bum gyi bar du gnas so// sku gdung ni rgyas par 'gyur ro// de bzhin gshegs pa sna ma'i me tog 'od skye ba'i yul ni me tog gzi brjid ces bya'o// rigs ni bram ze'o// 'od ni dpag tshad bdun brgya'o// yab ni me tog bla ma zhes bya'o// yum ni me tog can zhes bya'o// sras ni me tog zla ba zhes bya'o// rim gro pa ni me tog gi tog ces bya'o// shes rab can rnams kyi mchog ni yon tan me tog ces bya'o// rdzu 'phrul can rnams kyi mchog ni pad ma dkar po'i snying po zhes bya'o// nyan thos 'dus pa ni lan stong ste/ thams cad la yang drug 'bum drug khri drug khri'o// sku tshe'i tshad ni lo dung phyur phrag brgyad do// dam pa'i chos kyang lo dung phyur phrag brgyad kyi bar du gnas so// sku gdung ni rgyas par 'gyur ro// de bzhin gshegs pa tshogs can 'od skye ba'i yul ni kha lo sgyur ba'i 'od ces bya'o// rigs ni rgyal rigs so// 'od ni dpag tshad bcu bzhi'o// yab ni yon tan 'od ces bya'o// yum ni lhas mchod ma zhes bya'o// sras ni bsod nams gsal zhes bya'o// rim gro pa ni grags pa gsal zhes bya'o// shes rab can rnams kyi mchog ni ye shes gsal zhes bya'o// rdzu 'phrul can rnams kyi mchog ni 'phags pa gsal zhes bya'o// nyan thos 'dus pa ni lan bcu drug ste/ thams cad la yang dgu khri dgu khri'o// sku tshe'i tshad ni lo bdun stong ngo // dam pa'i chos kyang lo bdun stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa skrun par mdzad pa skye ba'i yul ni shin tu mdzes pa zhes bya'o// rigs ni bram ze'o// 'od ni dpag tshad bzhi bcu rtsa gnyis so// yab ni khur stobs can zhes bya'o// yum ni nyi ma can zhes bya'o// sras ni grags pa'i dbang po zhes bya'o// rim gro pa ni tog gi phung po zhes bya'o// shes rab can rnams kyi mchog ni rin chen dpal zhes bya'o// rdzu 'phrul can rnams kyi mchog ni mthu dpal zhes bya'o// nyan thos 'dus pa ni lan bcu gsum ste/ thams cad la yang ther 'bum ther 'bum mo// sku tshe'i tshad ni lo drug brgya'o// dam pa'i chos kyang lo drug brgya'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa mdangs 'gro skye ba'i yul ni bkod pa yid du 'ong ba zhes bya'o// rigs ni rgyal rigs so// 'od ni dpag tshad lnga'o// yab ni seng ges rnam par rol pa zhes bya'o// yum ni yon tan phung po zhes bya'o// sras ni mtha' yas mig ces bya'o// rim gro pa ni brtson 'grus mi gtong ba zhes bya'o// shes rab can rnams kyi mchog ni brtson 'grus phung po zhes bya'o// rdzu 'phrul can rnams kyi mchog ni kun tu mthu rtsal can zhes bya'o// nyan thos 'dus pa ni lan nyi shu rtsa gcig ste/ thams cad la yang ther 'bum ther 'bum mo// sku tshe'i tshad ni lo drug khri dgu stong ngo // dam pa'i chos ni lo bdun khri chig stong gi bar du gnas so// sku gdung ni rgyas par 'gyur ro// de bzhin gshegs pa don legs nges skye ba'i yul ni yon tan nges pa zhes bya'o// rigs ni rgyal rigs so// 'od ni dpag tshad dgu bcu rtsa dgu'o// yab ni don gyi yon tan zhes bya'o// yum ni gzi brjid dpag med ma zhes bya'o// sras ni grags pa dpag med ces bya'o// rim gro pa ni mthu rtsal chen po zhes bya'o// shes rab can rnams kyi mchog ni 'gro ba'i bshes gnyen zhes bya'o// rdzu 'phrul can rnams kyi mchog ni gzi brjid dpag tu med ces bya'o// nyan thos 'dus pa ni lan drug ste/ thams cad la yang 'bum 'bum mo// sku tshe'i tshad ni lo khri chig stong ngo // dam pa'i chos kyang lo khri chig stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa khyu mchog skye ba'i yul ni lhas mchod ces bya'o// rigs ni bram ze'o// 'od ni dpag tshad stong ngo // yab ni sa mchog ces bya'o// yum ni dri med blo gros ma zhes bya'o// sras ni thub med sde zhes bya'o// rim gro pa ni kun tu mthu rtsal can zhes bya'o// shes rab can rnams kyi mchog ni lhas mchod ces bya'o// rdzu 'phrul can rnams kyi mchog ni lus pa med pa'i blo zhes bya'o// nyan thos 'dus pa ni lan dung phyur phrag bdun te/ thams cad la yang bye ba phrag bcu drug bcu drug go// sku tshe'i tshad ni lo bye ba'o// dam pa'i chos ni lo bdun khri'i bar du gnas so// sku gdung ni rgyas par 'gyur ro// de bzhin gshegs pa lag skye ba'i yul ni lha'i mchod rten zhes bya'o// rigs ni rgyal rigs so// 'od ni dpag tshad drug cu rtsa gnyis so// yab ni bshes gnyen bzang po zhes bya'o// yum ni brtan 'gro ma zhes bya'o// sras ni mchog 'dod ces bya'o// rim gro pa ni bdud rtsi sgrogs zhes bya'o// shes rab can rnams kyi mchog ni sgra gcan shis pa zhes bya'o// rdzu 'phrul can rnams kyi mchog ni 'jig rten bla ma zhes bya'o// nyan thos 'dus pa ni lan nyi shu rtsa gnyis te// thams cad la yang bye ba sum cu rtsa brgyad brgyad do// sku tshe'i tshad ni lo bdun khri sum stong ngo // dam pa'i chos ni lo bdun khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa 'od zer chen po skye ba'i yul ni nor dga' zhes bya'o// rigs ni rgyal rigs so// 'od ni dpag tshad lnga brgya'o// yab ni bdud rtsi dga' zhes bya'o// yum ni yon tan 'dod ces bya'o// sras ni ro mchog ces bya'o// rim gro pa ni ro brgya pa zhes bya'o// shes rab can rnams kyi mchog ni mthu rtsal sems zhes bya'o// rdzu 'phrul can rnams kyi mchog ni rnyog pa med pa'i blo zhes bya'o// nyan thos 'dus pa ni lan bcu gcig ste/ thams cad la yang bye ba phrag bcu gcig bcu gcig go// sku tshe'i tshad ni lo bdun khri chig stong ngo // dam pa'i chos ni lo bdun khri chig stong gi bar du gnas so// sku gdung ni rgyas par 'gyur ro// de bzhin gshegs pa bsam pas byin skye ba'i yul ni bsam pa yang dag 'phags zhes bya'o// rigs ni rgyal rigs so// 'od ni dpag tshad dgu stong ngo // yab ni gsang ba mthong zhes bya'o// yum ni brtul zhugs yang dag 'phags zhes bya'o// sras ni skyon med nga ro zhes bya'o// rim gro pa ni rin chen dbyangs zhes bya'o// shes rab can rnams kyi mchog ni dge ba'i spos zhes bya'o// rdzu 'phrul can rnams kyi mchog ni gdangs po che zhes bya'o// nyan thos 'dus pa ni lan bcu gnyis te/ thams cad la yang bye ba phrag bcu bdun bcu bdun no// sku tshe'i tshad ni lo bdun stong ngo // dam pa'i chos ni lo khri nyis stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa bsod nams 'od skye ba'i yul ni bsod nams phung po zhes bya'o// rigs ni bram ze'o// 'od ni dpag tshad stong ngo // yab ni bsod nams gzi brjid ces bya'o// yum ni bsod nams 'od zer zhes bya'o// sras ni gzi brjid grags pa zhes bya'o// rim gro pa ni lha'i grags pa zhes bya'o// shes rab can rnams kyi mchog ni nyi ma'i 'od ces bya'o// rdzu 'phrul can rnams kyi mchog ni blo gros grags pa zhes bya'o// nyan thos 'dus pa ni lan drug ste/ thams cad la yang sa ya phrag gsum gsum mo// sku tshe'i tshad ni lo stong ngo // dam pa'i chos kyang lo stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa rin chen dbyangs skye ba'i yul ni thar pa'i dbyangs zhes bya'o// rigs ni rgyal rigs so// 'od ni dpag tshad bye ba'o// yab ni bai dUr+ya'i snying po zhes bya'o// yum ni thar pa'i nga ro zhes bya'o// sras ni mi gnas thob ces bya'o// rim gro pa ni lhas mchod ces bya'o// shes rab can rnams kyi mchog ni 'jig rten mchod ces bya'o// rdzu 'phrul can rnams kyi mchog ni klus mchod ces bya'o// nyan thos 'dus pa ni lan lnga bcu ste/ thams cad la yang khri bzhi stong bzhi stong ngo // sku tshe'i tshad ni lo drug khri lnga stong ngo // dam pa'i chos ni lo bye ba'i bar du gnas so// sku gdung ni rgyas par 'gyur ro// de bzhin gshegs pa rdo rje'i sde skye ba'i yul ni mi phyed pa zhes bya'o// rigs ni bram ze'o// 'od ni dpag tshad drug stong ngo // yab ni mi phyed par dga' ba zhes bya'o// yum ni rdo rje'i blo gros ma zhes bya'o// sras ni dga' ba'i sems zhes bya'o// rim gro pa ni dbyangs byin zhes bya'o// shes rab can rnams kyi mchog ni klu'i me tog ces bya'o// rdzu 'phrul can rnams kyi mchog ni 'jig rten mchod ces bya'o// nyan thos 'dus pa ni lan bcu bzhi ste/ thams cad la yang bye ba phrag nyi shu rtsa re re'o// sku tshe'i tshad ni lo bdun khri'o// dam pa'i chos ni lo nyi khri chig stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa 'byor ldan skye ba'i yul ni thams cad 'byor pa zhes bya'o// rigs ni rgyal rigs so// 'od ni dpag tshad lnga stong ngo // yab ni 'byor pa'i rgyal po zhes bya'o// yum ni dge rgyal ma zhes bya'o// sras ni rgyal chen zhes bya'o// rim gro pa ni lha'i rgyal po zhes bya'o// shes rab can rnams kyi mchog ni mchod 'os zhes bya'o// rdzu 'phrul can rnams kyi mchog ni ma spangs pa zhes bya'o// nyan thos 'dus pa ni lan bdun te/ thams cad la yang bye ba phrag stong stong ngo // sku tshe'i tshad ni lo stong ngo // dam pa'i chos kyang lo stong gi bar du gnas so// sku gdung ni rgyas par 'gyur ro// de bzhin gshegs pa seng ge'i stobs skye ba'i yul ni stobs chen zhes bya'o// rigs ni bram ze'o// 'od ni dpag tshad sum stong ngo // yab ni klu stobs zhes bya'o// yum ni grags ldan ma zhes bya'o// sras ni rin chen stobs zhes bya'o// rim gro pa ni yon tan stobs zhes bya'o// shes rab can rnams kyi mchog ni blo gros stobs zhes bya'o// rdzu 'phrul can rnams kyi mchog ni 'jigs med stobs zhes bya'o// nyan thos 'dus pa ni lan lnga bcu ste/ thams cad la yang dung phyur phrag lnga lnga'o// sku tshe'i tshad ni lo sum stong ngo // dam pa'i chos ni lo lnga khri'i bar du gnas so// sku gdung ni rgyas par 'gyur ro// de bzhin gshegs pa dri ma med pa'i spyan skye ba'i yul ni mig tu sdug ces bya'o// rigs ni rgyal rigs so// 'od ni dpag tshad brgya'o// yab ni mig mtshungs zhes bya'o// yum ni yid 'ong mig ces bya'o// sras ni bdud rtsi'i lha zhes bya'o// rim gro pa ni dmigs pa gsal zhes bya'o// shes rab can rnams kyi mchog ni rgyal ba'i mchod rten zhes bya'o// rdzu 'phrul can rnams kyi mchog ni mi zad pa'i blo zhes bya'o// nyan thos 'dus pa ni lan bcu drug ste/ thams cad la yang khri bdun stong bdun stong ngo // sku tshe'i tshad ni lo dgu khri'o// dam pa'i chos ni lo bdun khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa 'od srung skye ba'i yul ni yul 'khor bzang po zhes bya'o// rigs ni bram ze'o// 'od ni dpag tshad sum cu'o// yab ni lha'i drang srong zhes bya'o// yum ni mi 'jigs byin zhes bya'o// sras ni rig pa'i mthu rtsal zhes bya'o// rim gro pa ni kun tu blo zhes bya'o// shes rab can rnams kyi mchog ni sgrib med blo zhes bya'o// rdzu 'phrul can rnams kyi mchog ni bsod nams brtsegs zhes bya'o// nyan thos 'dus pa ni lan dgu bcu ste/ thams cad la yang bye ba phrag dgu bcu rtsa bzhi bzhi'o// sku tshe'i tshad ni lo nyis stong ngo // dam pa'i chos ni lo khri drug stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa blo gsal skye ba'i yul ni gsal ba dang ldan pa zhes bya'o// rigs ni rgyal rigs so// 'od ni dpag tshad stong ngo // yab ni gsal can zhes bya'o// yum ni yon tan gsal zhes bya'o// sras ni thar pa dad ces bya'o// rim gro pa ni rgyal ba gsal zhes bya'o// shes rab can rnams kyi mchog ni smra ba gsal zhes bya'o// rdzu 'phrul can rnams kyi mchog ni rdzu 'phrul gsal zhes bya'o// 'dus pa ni lan sum cu rtsa gnyis te/ thams cad la yang ther 'bum phrag brgyad brgyad do// sku tshe'i tshad ni lo khri bzhi stong ngo // dam pa'i chos ni lo khri drug stong gi bar du gnas so// sku gdung ni rgyas par 'gyur ro// de bzhin gshegs pa ye shes 'gros skye ba'i yul ni gzi brjid kyis brgyan zhes bya'o// rigs ni bram ze'o// 'od ni dpag tshad drug go// yab ni mthu rtsal brtan zhes bya'o// yum ni ye shes thob ces bya'o// sras ni mthong dga' zhes bya'o// rim gro pa ni dga' sdug ces bya'o// shes rab can rnams kyi mchog ni b+ha ra ta zhes bya'o// rdzu 'phrul can rnams kyi mchog ni gzi brjid rab gsal zhes bya'o// nyan thos 'dus pa ni lan bcu gsum ste/ thams cad la yang bye ba stong phrag bcu bcu'o// sku tshe'i tshad ni lo nyi khri bdun stong ngo // dam pa'i chos ni lo khri sum stong gi bar du gnas so// sku gdung ni rgyas par 'gyur ro// de bzhin gshegs pa gzi brjid drag shul can skye ba'i yul ni kun tu gzi brjid can zhes bya'o// rigs ni bram ze'o// 'od ni dpag tshad bzhi bcu'o// yab ni drag shul brtsegs zhes bya'o// yum ni gzi brjid me tog ces bya'o// sras ni dmigs pa ma 'khrul zhes bya'o// rim gro pa ni sems brtags zhes bya'o// shes rab can rnams kyi mchog ni gzungs kyi dbang phyug rgyal po zhes bya'o// rdzu 'phrul can rnams kyi mchog ni 'khrugs pa med par gnas zhes bya'o// 'dus pa dang po la ni nyan thos drug khri'o// gnyis pa la ni 'bum mo// gsum pa la ni sum 'bum mo// bzhi pa la ni drug 'bum mo// lnga pa la ni brgyad 'bum mo// sku tshe'i tshad ni lo lnga khri drug stong ngo // dam pa'i chos ni lo lnga khri drug stong gi bar du gnas so// sku gdung ni rgyas par 'gyur ro// de bzhin gshegs pa 'od zer chen po skye ba'i yul ni 'od zer mtha' yas pa zhes bya'o// rigs ni bram ze'o// 'od ni dpag tshad bdun cu'o// yab ni rin chen sgron ma zhes bya'o// yum ni gzi brjid mchod ces bya'o// sras ni lha'i gzi brjid ces bya'o// rim gro pa ni lag mchog gzi brjid ces bya'o// shes rab can rnams kyi mchog ni khams gsum gzi brjid ces bya'o// rdzu 'phrul can rnams kyi mchog ni 'phags pa'i gzi brjid ces bya'o// 'dus pa ni lan bzhi bcu ste/ thams cad la yang bye ba phrag bcu drug bcu drug go// sku tshe'i tshad ni lo drug khri'o// dam pa'i chos kyang lo drug khri'i bar du gnas so// sku gdung ni rgyas par 'gyur ro// de bzhin gshegs pa nyi ma'i 'od skye ba'i yul ni sgron byed 'od ces bya'o// rigs ni rgyal rigs so// 'od ni dpag tshad bzhi bcu rtsa gnyis so// yab ni grags pa'i 'od ces bya'o// yum ni dpag med mig ces bya'o// sras ni skar mda' 'od ces bya'o// rim gro pa ni 'od mthong zhes bya'o// shes rab can rnams kyi mchog ni lha 'od ces bya'o// rdzu 'phrul can rnams kyi mchog ni zla 'od ces bya'o// 'dus pa ni lan dgu bcu ste/ thams cad la yang ther 'bum phrag brgyad brgyad do// sku tshe'i tshad ni lo brgyad khri'o// dam pa'i chos ni lo sum stong gi bar du gnas so// sku gdung ni rgyas par 'gyur ro// // 'phags pa bskal pa bzang po pa zhes bya ba theg pa chen po'i mdo// bam po bcu drug pa/ de bzhin gshegs pa dri ma med pa'i 'od skye ba'i yul ni bkod pa mi 'khrugs pa zhes bya'o// rigs ni bram ze'o// 'od ni dpag tshad drug go// yab ni lha'i gzi brjid ces bya'o// yum ni lus dga' ma zhes bya'o// sras ni yan lag ma smad pa zhes bya'o// rim gro pa ni skyon med lus zhes bya'o// shes rab can rnams kyi mchog ni pha rol phyin thob ces bya'o// rdzu 'phrul can rnams kyi mchog ni dpag med 'gro zhes bya'o// 'dus pa ni lan bzhi bcu ste/ thams cad la yang bye ba phrag dgu dgu'o// sku tshe'i tshad ni lo sum khri nyis stong ngo // dam pa'i chos kyang lo sum khri nyis stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa gzi brjid rnam par 'byes pa skye ba'i yul ni shin tu rnam par 'byes pa zhes bya'o// rigs ni bram ze'o// 'od ni dpag tshad bcu drug go// yab ni gzi brjid dpal zhes bya'o// yum ni gzi brjid mchog ces bya'o// sras ni skar mkhan zhes bya'o// rim gro pa ni kha lo sgyur ba'i spos zhes bya'o// shes rab can rnams kyi mchog ni blo dge zhes bya'o// rdzu 'phrul can rnams kyi mchog ni bsod nams lag ces bya'o// 'dus pa ni lan bzhi bcu rtsa brgyad de/ thams cad la yang sum khri sum khri'o// sku tshe'i tshad ni lo drug khri lnga stong ngo // dam pa'i chos ni lo bye ba phrag bcu bzhi'i bar du gnas so// sku gdung ni rgyas par 'gyur ro// de bzhin gshegs pa khengs med skye ba'i yul ni rdzogs ldan zhes bya'o// rigs ni rgyal rigs so// 'od ni dpag tshad brgyad cu'o// yab ni mi tshugs pa zhes bya'o// yum ni khyad par thob ces bya'o// sras ni 'jig rten khyad par 'phags zhes bya'o// rim gro pa ni 'dra med ces bya'o// shes rab can rnams kyi mchog ni 'jig rten khyad par 'phags zhes bya'o// rdzu 'phrul can rnams kyi mchog ni khyad par 'phags zhes bya'o// 'dus pa ni lan sum cu ste/ thams cad la yang khri phrag re re'o// sku tshe'i tshad ni lo dgu khri bdun stong ngo // dam pa'i chos ni lo dgu khri drug stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa sbrang rtsi'i zhal skye ba'i yul ni gcig tu yid du 'ong ba zhes bya'o// rigs ni rgyal rigs so// 'od ni dpag tshad brgyad stong ngo // yab ni dga' byed ces bya'o// yum ni bdud rtsi byed ces bya'o// sras ni bkod pa mi 'khrul zhes bya'o// rim gro pa ni 'jig rten mchod ces bya'o// shes rab can rnams kyi mchog ni skar mda' 'chang zhes bya'o// rdzu 'phrul can rnams kyi mchog ni shugs 'chang zhes bya'o// 'dus pa ni lan lnga bcu rtsa dgu ste/ thams cad la yang dung phyur phrag drug drug go// sku tshe'i tshad ni lo drug khri lnga stong ngo // dam pa'i chos kyang lo drug khri lnga stong gi bar du gnas so// sku gdung ni rgyas par 'gyur ro// de bzhin gshegs pa zla 'od skye ba'i yul ni dri ma med pa'i 'od ces bya'o// rigs ni rgyal rigs so// 'od ni dpag tshad bzhi bcu'o// yab ni zla ba'i tog ces bya'o// yum ni zla ba'i me tog ces bya'o// sras ni zla snang zhes bya'o// rim gro pa ni zla zhes bya'o// shes rab can rnams kyi mchog ni bdud rtsi zla ba zhes bya'o// rdzu 'phrul can rnams kyi mchog ni lha'i bdud rtsi zhes bya'o// 'dus pa ni lan drug ste/ thams cad la yang ther 'bum phrag lnga lnga'o// sku tshe'i tshad ni lo 'bum mo// dam pa'i chos ni lo khri sum stong gi bar du gnas so// sku gdung ni rgyas par 'gyur ro// de bzhin gshegs pa glog 'byin skye ba'i yul ni nyi ma'i blo gros zhes bya'o// rigs ni bram ze'o// 'od ni dpag tshad drug go// yab ni dbang po'i rgyal mtshan zhes bya'o// yum ni lha mchod ma zhes bya'o// sras ni nyi ma'i tog ces bya'o// rim gro pa ni sgron ma drang po zhes bya'o// shes rab can rnams kyi mchog ni gser 'od dpal zhes bya'o// rdzu 'phrul can rnams kyi mchog ni don yod go 'phang gnon zhes bya'o// 'dus pa ni lan bzhi bcu rtsa lnga ste/ thams cad la yang bye ba phrag bdun cu rtsa gnyis gnyis so// sku tshe'i tshad ni lo bdun khri drug stong ngo // dam pa'i chos ni lo brgyad khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa rab tu zhi bar gshegs pa skye ba'i yul ni blo brtan zhes bya'o// rigs ni rgyal rigs so// 'od ni dpag tshad sum cu'o// yab ni 'gros snyoms zhes bya'o// yum ni bde 'gro ma zhes bya'o// sras ni 'phags pa 'dod ces bya'o// rim gro pa ni dgra bcom 'dod ces bya'o// shes rab can rnams kyi mchog ni don yod go 'phang gnon zhes bya'o// rdzu 'phrul can rnams kyi mchog ni mthu rtsal brtan po zhes bya'o// 'dus pa ni lan nyi shu rtsa gcig ste/ thams cad la yang 'bum phrag bcu gcig bcu gcig go// sku tshe'i tshad ni lo bdun khri nyis stong ngo // dam pa'i chos kyang lo bdun khri nyis stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa mi 'khrugs pa skye ba'i yul ni 'od ldan zhes bya'o// rigs ni rgyal rigs so// 'od ni dpag tshad bdun stong ngo // yab ni byams gnas zhes bya'o// yum ni snying rjes gnas zhes bya'o// sras ni yid ma 'khrugs zhes bya'o// rim gro pa ni sems snyoms zhes bya'o// shes rab can rnams kyi mchog ni 'khrul med ces bya'o// rdzu 'phrul can rnams kyi mchog ni yon tan yang dag 'phags zhes bya'o// 'dus pa ni lan bcu drug ste/ thams cad la yang bye ba phrag sum cu rtsa bzhi bzhi'o// sku tshe'i tshad ni lo brgyad khri drug stong ngo // dam pa'i chos kyang lo khri bzhi stong gi bar du gnas so// sku gdung ni rgyas par 'gyur ro// de bzhin gshegs pa dgra bcom grags pa skye ba'i yul ni de bzhin gshegs pa'i spyan zhes bya'o// rigs ni rgyal rigs so// 'od ni gling chen po bzhi pa'i 'jig rten gyi khams bcu drug tsam mo// yab ni dgra bcom pa zhes bya'o// yum ni 'phags be'u ma zhes bya'o// sras ni mya ngan 'das pa grags zhes bya'o// rim gro pa ni dgra bcom gsal zhes bya'o// shes rab can rnams kyi mchog ni snyan pa grangs med pa zhes bya'o// rdzu 'phrul can rnams kyi mchog ni spobs pa chen po zhes bya'o// 'dus pa ni lan brgyad cu rtsa bzhi ste/ thams cad la yang 'bum sum khri sum khri'o// sku tshe'i tshad ni lo brgyad khri bdun stong ngo // dam pa'i chos ni lo bye ba'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa chos kyi yon tan skye ba'i yul ni yon tan can zhes bya'o// rigs ni rgyal rigs so// 'od ni dpag tshad nyis brgya'o// yab ni yon tan gzi brjid ces bya'o// yum ni yon tan can zhes bya'o// sras ni yon tan mtha' yas zhes bya'o// rim gro pa ni yon tan chen po'i gzi brjid ces bya'o// shes rab can rnams kyi mchog ni yon tan gzi brjid mtha' yas zhes bya'o// rdzu 'phrul can rnams kyi mchog ni thar pa'i yon tan rgyal po zhes bya'o// 'dus pa ni lan sum cu rtsa gsum ste/ thams cad la yang ther 'bum phrag bdun bdun no// sku tshe'i tshad ni lo 'bum mo// dam pa'i chos ni lo khri bdun stong gi bar du gnas so// sku gdung ni rgyas par 'gyur ro// de bzhin gshegs pa zhing bzang po skye ba'i yul ni bkod pa chen po zhes bya'o// rigs ni bram ze'o// 'od ni gling chen po bzhi pa'i 'jig rten gyi khams nyi shu tsam mo// yab ni rin chen 'od ces bya'o// yum ni mtha' yas zhing zhes bya'o// sras ni shes rab sgron ma zhes bya'o// rim gro pa ni shes rab gsal zhes bya'o// shes rab can rnams kyi mchog ni skar mkhan 'od ces bya'o// rdzu 'phrul can rnams kyi mchog ni bkod pa'i rgyal po zhes bya'o// 'dus pa ni lan drug cu rtsa dgu ste/ thams cad la yang drug 'bum drug 'bum mo// sku tshe'i tshad ni lo brgyad khri chig stong ngo // dam pa'i chos ni lo brgyad khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa bkod pa'i rgyal po skye ba'i yul ni rin po che bkod pa zhes bya'o// rigs ni bram ze'o// 'od ni dpag tshad bdun cu rtsa brgyad do// yab ni bkod pa bsam gyis mi khyab pa zhes bya'o// yum ni gzi brjid rdzogs ldan zhes bya'o// sras ni bkod pa chen po zhes bya'o// rim gro pa ni thar pa bkod pa zhes bya'o// shes rab can rnams kyi mchog ni lha'i nyi ma zhes bya'o// rdzu 'phrul can rnams kyi mchog ni gzi brjid mi g.yo ba zhes bya'o// 'dus pa ni lan bdun cu ste/ thams cad la yang sa ya phrag brgyad brgyad do// sku tshe'i tshad ni lo bdun khri drug stong ngo // dam pa'i chos ni lo brgyad khri bdun stong gi bar du gnas so// sku gdung ni rgyas par 'gyur ro// de bzhin gshegs pa mngon par 'phags pa skye ba'i yul ni lha brtsegs zhes bya'o// rigs ni rgyal rigs so// 'od ni dpag tshad sum brgya'o// yab ni 'gro ba'i dbang phyug ces bya'o// yum ni 'od zer mchog ces bya'o// sras ni khengs med ces bya'o// rim gro pa ni dbang po zhi zhes bya'o// shes rab can rnams kyi mchog ni nor lha'i bu dga' zhes bya'o// rdzu 'phrul can rnams kyi mchog ni bsod nams 'dod ces bya'o// 'dus pa ni lan bcu ste/ thams cad la yang bye ba phrag nyi shu rtsa re re'o// sku tshe'i tshad ni lo brgyad khri bdun stong ngo // dam pa'i chos ni lo drug khri dgu stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa sbyin sreg 'od 'phro skye ba'i yul ni tshangs pa'i tog ces bya'o// rigs ni bram ze'o// 'od ni dpag tshad bdun cu'o// yab ni drang srong blo zhes bya'o// yum ni sems grol ma zhes bya'o// sras ni the tshom med ces bya'o// rim gro pa ni dul bar gnas zhes bya'o// shes rab can rnams kyi mchog ni dpa' spyod ces bya'o// rdzu 'phrul can rnams kyi mchog ni rgya mtsho'i tog ces bya'o// 'dus pa ni lan brgyad cu rtsa lnga ste/ thams cad la yang bye ba phrag bcu dgu bcu dgu'o// sku tshe'i tshad ni lo brgyad khri bzhi stong ngo // dam pa'i chos kyang lo brgyad khri bzhi stong gi bar du gnas so// sku gdung ni rgyas par 'gyur ro// de bzhin gshegs pa pad ma'i dpal skye ba'i yul ni pad ma can zhes bya'o// rigs ni rgyal rigs so// 'od ni dpag tshad bdun brgya'o// yab ni me tog byin zhes bya'o// yum ni pad ma'i mig ces bya'o// sras ni me tog rgyal po zhes bya'o// rim gro pa ni lha'i me tog ces bya'o// shes rab can rnams kyi mchog ni lha ma yin gyi lha zhes bya'o// rdzu 'phrul can rnams kyi mchog ni sems can kha lo sgyur zhes bya'o// 'dus pa ni lan nyi shu rtsa bdun te/ thams cad la yang dung phyur phrag brgyad brgyad do// sku tshe'i tshad ni lo dgu khri dgu stong ngo // dam pa'i chos kyang lo dgu khri dgu stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa rin po che'i bkod pa skye ba'i yul ni lha'i bkod pa zhes bya'o// rigs ni bram ze'o// 'od ni gling chen po bzhi pa'i 'jig rten gyi khams sum cu tsam mo// yab ni rin chen 'od ces bya'o// yum ni blo gros gsal zhes bya'o// sras ni gsal chen zhes bya'o// rim gro pa ni bkod pa chen po zhes bya'o// shes rab can rnams kyi mchog ni chos sems zhes bya'o// rdzu 'phrul can rnams kyi mchog ni thar pa dga' zhes bya'o// 'dus pa ni lan bdun cu rtsa lnga ste/ thams cad la yang bye ba phrag bcu bdun bcu bdun no// sku tshe'i tshad ni lo bdun khri sum stong ngo // dam pa'i chos ni lo khri dgu stong gi bar du gnas so// sku gdung ni rgyas par 'gyur ro// de bzhin gshegs pa shin tu bzang po skye ba'i yul ni bzang po byed ces bya'o// rigs ni bram ze'o// 'od ni dpag tshad brgyad stong ngo // yab ni lha bzang zhes bya'o// yum ni 'phags bzang ma zhes bya'o// sras ni dpal bzang zhes bya'o// rim gro pa ni rin chen phung po zhes bya'o// shes rab can rnams kyi mchog ni bzang po mtha' yas zhes bya'o// rdzu 'phrul can rnams kyi mchog ni mtshon cha bzang po zhes bya'o// 'dus pa ni lan bzhi bcu rtsa dgu ste/ thams cad la yang sa ya phrag lnga lnga'o// sku tshe'i tshad ni lo bdun khri chig stong ngo // dam pa'i chos ni lo dgu stong gi bar du gnas so// sku gdung ni rgyas par 'gyur ro// de bzhin gshegs pa rin po che'i mchog skye ba'i yul ni rin po che chen po zhes bya'o// rigs ni bram ze'o// 'od ni dpag tshad bcu drug go// yab ni khye'u mchog ces bya'o// yum ni rin chen tog ces bya'o// sras ni rin po che'i rgya mtsho zhes bya'o// rim gro pa ni blo gros 'byung gnas zhes bya'o// shes rab can rnams kyi mchog ni ye shes bkod pa zhes bya'o// rdzu 'phrul can rnams kyi mchog ni byang chub stobs zhes bya'o// 'dus pa ni lan brgyad cu ste/ thams cad la yang dung phyur phrag brgyad brgyad do// sku tshe'i tshad ni lo bdun khri bzhi stong ngo // dam pa'i chos ni lo brgyad khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa thugs shin tu gzhungs pa skye ba'i yul ni lhun po chen po zhes bya'o// rigs ni rgyal rigs so// 'od ni dpag tshad bdun cu rtsa gsum mo// yab ni rin po che'i lhun po zhes bya'o// yum ni rin chen chen mo zhes bya'o// sras ni bdud rtsi'i phung po zhes bya'o// rim gro pa ni dge ba brtsegs zhes bya'o// shes rab can rnams kyi mchog ni ri bo'i 'od zer zhes bya'o// rdzu 'phrul can rnams kyi mchog ni thogs pa med par gnas zhes bya'o// 'dus pa ni lan brgyad cu ste/ thams cad la yang dung phyur phrag brgyad brgyad do// sku tshe'i tshad ni lo 'bum mo// dam pa'i chos ni lo bdun khri'i bar du gnas so// sku gdung ni rgyas par 'gyur ro// de bzhin gshegs pa 'od dpag med skye ba'i yul ni gzi brjid dpag tu med pa zhes bya'o// rigs ni rgyal rigs so// 'od ni mtha' yas so// yab ni don sems zhes bya'o// yum ni sde chen ma zhes bya'o// sras ni grags pa 'phags zhes bya'o// rim gro pa blo gros nye bar zhi zhes bya'o// shes rab can rnams kyi mchog ni smon lam gzungs zhes bya'o// rdzu 'phrul can rnams kyi mchog ni rtag tu rnam par 'phrul zhes bya'o// 'dus pa ni lan brgyad cu rtsa bzhi ste/ thams cad la yang bye ba phrag brgyad cu rtsa bzhi bzhi'o// sku tshe'i tshad ni lo bye ba'o// dam pa'i chos ni lo bye ba phrag lnga'i bar du gnas so// sku gdung ni rgyas par 'gyur ro// rgyal ba rgya mtshos byin pa skye ba yi// yul ni rgya mtsho mtha' yas pa zhes bya// rdul bral rigs ni bram ze 'od kyi tshad// dpag tshad sum stong thos pa'i dbang po yab// yon tan tshogs zhes bya ba rgyal ba'i yum// sras po legs mthong drag shul rim gro pa// mchod rten bcu pa zhes bya mkhas pa ste// rgya mtsho'i blo zhes bya ba rdzu 'phrul can// 'dus pa lan grangs brgyad cu kun la yang // lhun po'i rtse ltar g.yo ba med pa po// ther 'bum ther 'bum snyed ni 'dus par 'gyur// mi tshe lo grangs dag ni brgyad khri yin// dngos po med par phyin pa'i dam chos dag // lo grangs bye ba phrag ni stong du gnas// rgyal ba'i sku gdung dag ni rgyas 'gyur la// mchod rten bzang po bye ba dgu bcu drug // de bzhin gshegs pa tshangs pa'i tog dag gi// skye ba'i yul ni ye shes sgron zhes bya// rgyal ba'i rigs ni bram ze 'od kyi tshad// dpag tshad bcu yod yab ni tshangs yin// grags mchog ma zhes bya ba rgyal ba'i yum// sras po skar mkhan blo rim gro pa// tshogs ldan mchod rten zhes bya mkhas pa ste// tshangs pa rnam par lta ba rdzu 'phrul can// 'dus pa lan grangs brgyad cu kun la yang // rnam par thar brgyad thob pa'i bsam gtan pa// bye ba phrag ni dgu bcu gsum gsum yod// mi tshe lo grangs bdun khri nyis stong yin// de bzhin gshegs pa'i dam pa'i chos dag kyang // lo grangs bdun khri nyis stong bar du gnas// rgyal ba'i sku gdung dag ni rgyas 'gyur la// mchod rten bzang po ther 'bum phrag gsum yod// de bzhin gshegs pa zla gdugs skye ba yi// yul ni 'od dag 'phro bas brgyan ces bya// rgyal ba'i rigs ni bram ze 'od kyi tshad// dpag tshad gsum yod yab ni dran ldan yin// gdangs mtho ma ni rgyal yum sras po ni// sgra gcan 'dzin yin rigs ldan rim gro pa// ye shes dga' zhes bya ba mkhas pa ste// sred pa rnam par skems pa rdzu 'phrul can// 'dus pa lan grangs bcu ste kun la yang // g.yo med rims nad med pa'i bsam gtan pa// bye ba phrag ni dgu bcu dgu dgu yod// mi tshe lo grangs dag ni brgyad khri yin// ston pa 'gog par phyin pa'i dam chos dag // lo grangs stong phrag bcu yi bar du gnas// rgyal ba'i sku gdung mchod rten gcig yin te// dpag tshad lnga pa gser gyis rnam par spras// 'jig rten mgon po 'od ni 'phro ba yi// skye yul legs par gsungs dang ldan zhes bya// rigs ni rgyal rigs yin te 'od dpag tshad// nyi shu gnyis yod yab ni 'od byed yin// tog gi 'od ces bya ba rgyal ba'i yum// sras po bkra shis tshogs dbang rim gro pa// bzang po grags zhes bya ba mkhas pa ste// 'jigs pa med par grags pa rdzu 'phrul can// 'dus pa lan grangs drug cu kun la yang // so so yang dag rig pa'i pha mthar phyin// rnam grol mi slob 'bras ldan sha stag go// mi tshe lo grangs sum khri nyis stong yin// dngos po med par phyin pa'i dam chos dag // lo grangs sum khri drug stong bar du gnas// rgyal ba'i sku gdung dag ni rgyas 'gyur la// mchod rten ther 'bum phrag ni sum cu gnyis// de bzhin gshegs pa dri med rgyal po yi// skye ba'i yul ni bsod nams 'od ces bya// rigs ni bram ze yin te 'od dpag tshad// bdun cu gnyis yod yab ni dpal yin// bdud rtsi dga' ba rgyal yum sras po ni// seng ge'i 'gros yin lha ldan rim gro pa// yon tan 'byung gnas shes rab chen po ste// rnam par blta ba'i blo ni rdzu 'phrul can// 'dus pa lan grangs brgyad cu kun la yang // drang srong thams cad dgra bcom mtshungs pa po// ther 'bum ther 'bum dag ni 'dus par 'gyur// mi tshe lo grangs dgu khri dgu stong yin// 'gro la phan phyir dam pa'i chos dag kyang // lo grangs nyi khri nyis stong bar du gnas// rgyal ba'i mchod rten dpag tshad bcu tsam pa// rin chen rgyal mtshan stong gis mdzes par byas// de bzhin gshegs pa ye shes grags pa yi// skye ba'i yul ni grags pa'i 'od ces bya// rgyal ba rgyal rigs yin te 'od kyi tshad// dpag tshad dgu yod yab ni mya ngan med// lha yi mchod rten ma ni rgyal ba'i yum// sras po shes ldan grags ldan rim gro pa// phyogs rnams blta zhes bya ba mkhas pa ste// bdud 'joms pa zhes bya ba rdzu 'phrul can// 'dus pa lan grangs lnga kun la yang // rnam thar brgyad la gnas pa thob pa po// bye ba phrag ni bdun cu lnga lnga yod// mi tshe lo grangs bdun khri nyis stong yin// mi mchog ting 'dzin thob pa'i dam chos dag // lo grangs bye ba bdun cu drug tu gnas// rgyal ba'i sku gdung dag ni rgyas 'gyur la// mchod rten bye ba stong phrag sum cu drug // mi yi mchog ma kun las rgyal ba yi// skye ba'i yul ni bden pa'i 'od ces bya// rgyal ba'i rigs ni bram ze 'od kyi tshad// dpag tshad bcu yod yab ni lag yin// yon tan rgya mtsho zhes bya rgyal ba'i yum// sras po bden ldan bden legs rim gro pa// 'phags pa dgyes zhes bya ba mkhas pa ste// lag mchog bzang po zhes bya rdzu 'phrul can// 'dus pa lan grangs gnyis te gnyis ka la'ang // nam mkha'i dbyings la rlung ltar chags med pa// khri phrag bcu bcu dag ni 'dus par 'gyur// mi tshe lo grangs drug khri drug stong yin// 'khrugs pa med par phyin pa'i dam chos dag // lo grangs stong phrag bcu bzhi'i bar du gnas// rgyal ba'i sku gdung mchod rten gcig yin te// dpag tshad lnga pa gser gyi bla rer ldan// sangs rgyas yon tan 'od ni skye ba'i yul// yon tan kun gyi rgya mtsho zhes kyang bya// rigs ni bram ze yin te 'od dpag tshad// nyi shu gnyis yod yab ni legs mchog yin// blo gsal rgyal yum sras po yon tan tshogs// yon tan 'od ces bya ba rim gro pa// yon tan dag gis brgyan pa mkhas pa ste// yon tan rdzu 'phrul mtha' yas rdzu 'phrul can// 'dus pa lan grangs bcu gnyis kun la yang // chags pa med par gyur pa sems sbyangs pa// bye ba phrag ni sum cu gnyis gnyis yod// mi tshe lo grangs dag ni nyi khri yin// mig gi sbyin pa mdzad pa'i dam chos dag // lo grangs nyi khri'i bar du gnas par 'gyur// rgyal ba'i sku gdung mchod rten gcig yin te// dpag tshad brgyad pa thams cad rin chen yin// rgyal ba sgra ni rnam par grags pa yi// skye ba'i yul ni grags pa can zhes bya// rgyal ba rgyal rigs yin te 'od kyi tshad// dpag tshad brgya yod yab ni nor grags yin// blo gros grags ma zhes bya rgyal ba'i yum// sras po grags ldan lha legs rim gro pa// lha yi dbyangs zhes bya ba mkhas pa ste// rnam par grags pa'i klu ni rdzu 'phrul can// 'dus pa lan grangs gsum ste kun la yang // ri bo'i lhun ltar g.yo ba med pa po// de dag ther 'bum ther 'bum 'byung bar 'gyur// mi tshe lo grangs stong phrag brgyad yin// grags pa mtha' yas mya ngan 'das nas kyang // dam chos lo grangs stong snyed gnas par 'gyur// rgyal ba'i mchod rten dpag tshad gsum pa ste// rin chen mchog rab bdun po'i rang bzhin yin// de bzhin gshegs pa zla ba rgyas pa yi// skye ba'i yul ni tog gi 'od ces bya// rgyal ba rgyal rigs yin te 'od kyi tshad// dpag tshad gnyis yod skye ba'i dbang po yab// grags byin ma zhes bya ba rgyal ba'i yum// sras po skye ldan 'od 'phro rim gro pa// sgra gcan gzi brjid can ni mkhas pa ste// 'jigs pa med par rgol ba rdzu 'phrul can// 'dus pa lan grangs sum cu drug kun la'ang // tha spangs dug rtsa bcad par mtshungs pa po// bye ba phrag ni dgu bcu gnyis gnyis yod// mi tshe lo grangs dag ni lnga khri yin// shin tu dul ba'i yid ldan dam chos dag // lo grangs sum khri sum stong bar du gnas// rgyal ba'i sku gdung dag ni rgyas 'gyur la// mchod rten bzang po bye ba bdun cu drug // sangs rgyas pad ma'i 'od zer skye ba'i yul// me tog dag gis rnam par brgyan zhes bya// rgyal ba'i rigs ni bram ze 'od kyi tshad// dpag tshad gsum yod pad ma bzang po yab// dga' ba sbyangs zhes bya ba rgyal ba'i yum// sras po pad ma yid 'thad rim gro pa// me tog dga' zhes bya ba mkhas pa ste// ye shes me tog legs rgyas rdzu 'phrul can// 'dus pa lan grangs bzhi ste kun la yang // dgra bcom dbang po tshang ba'i bsam gtan pa// ther 'bum phrag ni drug drug 'byung bar 'gyur// mi tshe lo grangs stong phrag bcu bdun yin// dam pa'i chos dag lo grangs stong phrag ni// dgu bcu rtsa lnga'i bar du gnas par 'gyur// rgyal ba'i sku gdung mchod rten gcig yin te// dpag tshad bcu drug pa la mu tig spras// rnam par 'dren pa brtul zhugs bzang po yi// skye yul ye shes rnam par nges zhes bya// rgyal ba'i rigs ni bram ze 'od kyi tshad// dpag tshad dgu yod yab ni rnam dag yin// thos pa'i 'od ni rgyal yum sras po ni// mdzes ldan shin tu mdzes pa rim gro pa// skye bos mchod ces bya ba mkhas pa ste// thogs pa med par ston pa rdzu 'phrul can// 'dus pa lan grangs dgu ste kun la yang // pad mtshungs srid pa kun las rnam grol ba// bye ba phrag ni dgu bcu dgu dgu yod// mi tshe lo grangs dgu khri nyis stong yin// mya ngan 'das par phyin pa'i dam chos dag // lo grangs brgyad khri dgu stong bar du gnas// rgyal ba'i sku gdung dag ni rgyas 'gyur la// mchod rten bye ba stong phrag brgyad cu 'byung // de bzhin gshegs pa sgron ma'i rgyal po yi// skye ba'i yul ni lha yi 'od ces bya// rgyal ba rgyal rigs yin te 'od kyi tshad// dpag tshad gsum yod yab ni legs skyes yin// me tog can zhes bya ba rgyal ba'i yum// sras po skar ma skar rim gro pa// snang ba'i rgya mtsho zhes bya mkhas pa ste// g.yo ba med par gnas pa rdzu 'phrul can// 'dus pa lan grangs bcu drug kun la yang // nga med nyon mongs med pa'i dgra bcom pa// bye ba stong phrag bcu gsum bcu gsum yod// mi tshe lo grangs nyi khri sum stong yin// 'gog par phyin pa'i dam pa'i chos dag kyang // lo grangs brgyad khri'i bar du gnas par 'gyur// rgyal ba'i mchod rten dpag tshad gsum pa gcig // gser gyi dra ba dag gis khebs par byas// de bzhin gshegs pa glog gi tog dag gi// skye ba'i yul ni rtag tu mthong zhes bya// rigs ni bram ze yin te 'od dpag tshad// nyi shu gnyis yod sman pa bzang po yab// glog mchod ma ni rgyal yum sras po ni// thub med shin tu rnam dul rim gro pa// rin chen 'chang ba blo gros can yin te// mtha' yas 'od ces bya ba rdzu 'phrul can// 'dus pa lan grangs drug cu rtsa brgyad de// kun la'ang zhi ba mya ngan 'das gnas pa// dgra bcom mchod par 'os pa sha stag go// mi tshe lo grangs bdun khri bdun stong yin// mi yi phul du byung ba'i dam chos dag // lo grangs nyi khri sum stong bar du gnas// rgyal ba'i sku gdung mchod rten gcig yin te// dpag tshad gcig pa rgyal mtshan dag gis brgyan// de bzhin gshegs pa 'od zer rgyal po yi// skye ba'i yul ni bzang la dga' zhes bya// rigs ni rgyal rigs yin te 'od dpag tshad// bye ba gnyis yod 'od zer bzang po yab// yon tan 'od zer rgyal yum sras po ni// 'od zer byin yin lha legs rim gro pa// snang ba'i 'od ces bya ba mkhas pa ste// sgron ma mtha' yas pa ni rdzu 'phrul can// 'dus pa lan grangs brgyad cu kun la yang // rdul sbyangs pa yi dgra bcom tshogs pa dag // ther 'bum phrag ni brgyad cu brgyad cu yod// mi tshe lo grangs sa ya phrag brgyad yin// ston pa mya ngan 'das pa'i dam chos dag // lo grangs bdun khri nyis stong bar du gnas// rgyal ba'i sku gdung dag ni rgyas 'gyur la// stong gsum mchod rten bzang po dag gis gang // de bzhin gshegs pa skar mkhan skye ba yi// yul ni gser gyi gzi brjid ldan zhes bya// rigs ni bram ze yin te 'od kyi tshad// dpag tshad brgyad khri yab ni ngo tsha shes// yon tan dga' ba rgyal yum sras po ni// yon tan can yin legs sbas rim gro pa// dbang po sbas zhes bya ba mkhas pa ste// 'jigs med bsam gtan pa ni rdzu 'phrul can// 'dus pa lan grangs bcu ste kun la yang // thams cad 'jigs med ye shes stobs ldan pa// bye ba phrag ni stong phrag bcu bcu yod// mi tshe lo grangs dag ni 'bum yang yin// 'jig rten phan phyir dam pa'i chos dag kyang // lo grangs chig khri chig stong bar du gnas// mchod rten dpag tshad drug pa gser gdugs can// mu tig bai dUr+ya yi dra bas rgyas// de bzhin gshegs pa grags pa rdzogs ldan gyi// skye ba'i yul ni blo gros grags zhes bya// rigs ni rgyal rigs yin te 'od dpag tshad// sum cu gnyis yod yab ni shin tu grags// srid par grags zhes bya ba rgyal ba'i yum// sras po mchod ldan legs mchod rim gro pa// grags pa'i 'byung gnas zhes bya mkhas pa ste// grags pa rnam par nges ni rdzu 'phrul can// 'dus pa lan grangs sum cu kun la yang // nyon mongs zad pa yang srid med pa po// bye ba phrag ni dgu bcu bzhi bzhi yod// mi tshe lo grangs sum khri sum stong yin// zad mthar phyin pa dam pa'i chos dag kyang // lo grangs bdun khri nyis stong bar du gnas// sku gdung rgyas 'gyur mchod rten bye ba stong // gser dang nor bu'i chun po dag gis spras// de bzhin gshegs pa pad ma'i snying po yi// skye ba'i yul ni gser gyi snying po yin// rigs ni bram ze yin te 'od dpag tshad// lnga bcu rtsa bzhi legs pa'i snying po yab// bai dUr+ya yi snying po rgyal ba'i yum// sras po gser 'od seng ge rim gro pa// rin chen ljon pa zhes bya mkhas pa ste// rin chen blo zhes bya ba rdzu 'phrul can// 'dus pa lan grangs nyi shu brgyad kun la'ang // thams cad nga med nyon mongs zad pa po// bye ba phrag ni dgu bcu dgu dgu yod// mi tshe lo grangs dag ni dgu khri yin// srid pa spangs pa'i dam pa'i chos dag kyang // lo grangs bdun khri brgyad stong bar du gnas// 'jig rten mkhyen pa'i mchod rten dag gi grangs// ther 'bum phrag ni bdun cu tshang bar 'byung // rkang gnyis mchog ma de bzhin gshegs rgyal gyi// skye ba'i yul ni nabs so zhes kyang bya// rigs ni bram ze yin te 'od dpag tshad// nyi shu gnyis yod yab ni rgyu skar yin// rgyu skar bdag mo zhes bya rgyal ba'i yum// sras po dgra 'dul zhi ba rim gro pa// zhi ba'i rgya mtsho zhes bya mkhas pa ste// 'jigs pa med pa'i blo ni rdzu 'phrul can// 'dus pa lan grangs drug cu drug kun la'ang // theg pa mchog gis pha rol phyin gyur pa// bye ba phrag ni khri phrag re re yod// mi tshe lo grangs brgyad khri dgu stong yin// 'gro la phan phyir dam pa'i chos dag kyang // lo grangs dgu khri'i bar du gnas par 'gyur// de yi sku gdung mchod rten gcig yin te// dpag tshad bdun pa gser gyis rnam par spras// bde bar gshegs pa spyan mdzes skye ba'i yul// nyams dga' mig tu sdug pa zhes kyang bya// rgyal ba'i rigs ni bram ze 'od kyi tshad// dpag tshad bcu yod yab ni mig yin// mig sdug ces ni bya ba rgyal ba'i yum// sras po dga' byed mig legs rim gro pa// blo gnas pa zhes bya ba mkhas pa ste// smad pa med pa'i lus ni rdzu 'phrul can// 'dus pa lan grangs bcu ste kun la yang // ri ltar g.yo ba med par mtshungs pa po// bye ba phrag ni sum cu gnyis gnyis yod// mi tshe lo grangs stong phrag bcu bdun yin// rgyal ba 'gog par phyin pa'i dam chos dag // lo grangs stong gi bar du gnas par 'gyur// rgyal ba'i sku gdung dag ni rgyas 'gyur la// mchod rten thams cad bye ba stong du tshang // de bzhin gshegs pa rnyog pa med pa'i don// skye ba'i yul ni nor gyis brgyan zhes bya// rigs ni rgyal rigs yin te 'od dpag tshad// nyi shu gsum yod yab ni gzugs bzang yin// sems mtshungs ma ni rgyal yum sras po ni// kha lo sgyur ba snang ldan rim gro pa// 'gro ba'i dbang phyug ces bya mkhas pa ste// dad par byed pa'i blo ni rdzu 'phrul can// 'dus pa lan grangs sum cu drug kun la'ang // sred med ma rig pa dang bral ba po// bye ba phrag ni sum cu lnga lnga yod// mi tshe lo grangs nyi khri nyis stong yin// 'jig rten mkhyen pa'i dam pa'i chos dag kyang // lo grangs sum khri lnga stong bar du gnas// mchod rten bzang po dgu khri nyis stong ste// rgyal mtshan dam pa dag gis rgyas par 'gyur// de bzhin gshegs pa drag shul sde skye ba'i// yul ni drag shul ldan pa zhes kyang bya// rgyal ba'i rigs ni bram ze 'od kyi tshad// dpag tshad brgya yod yab ni yul 'khor bzang // dman pa min zhes bya ba rdul bral yum// sras po mdzod spu rdzogs ldan rim gro pa// yon tan rdzogs zhes bya ba mkhas pa ste// chos la rnam par nges pa rdzu 'phrul can// 'dus pa lan grangs bdun te kun la yang // yid bzhin grub pa dang ni 'dra ba po// bye ba phrag ni dgu bcu gnyis gnyis yod// mi tshe lo grangs dag ni khri yang yin// 'gog par phyin pa'i dam pa'i chos dag kyang // lo grangs dgu stong tshang bar gnas par 'gyur// rgyal ba'i mchod rten dpag tshad gsum pa ste// me yi phung po lta bur 'bar zhing spa// de bzhin gshegs pa bsod nams gzi brjid kyi// skye ba'i yul ni bsod nams brgyan ces bya// rgyal ba rgyal rigs yin te 'od kyi tshad// dpag tshad dgu yod yab ni tog yin// tog gi blo gros ma ni rgyal ba'i yum// sras po skar mkhan legs skyes rim gro pa// mthu rtsal brgya pa zhes bya mkhas pa ste// the tshom sel zhes bya ba rdzu 'phrul can// 'dus pa lan grangs drug cu drug kun la'ang // dgra bcom 'phags pa'i chos ni thob pa po// srid pa'i pha mthar phyin pa sha stag go// mi tshe lo grangs lnga khri drug stong yin// rdul dang bral ba'i dam pa'i chos dag kyang // lo grangs bye ba'i bar du gnas par 'gyur// rgyal ba'i mchod rten dpag tshad gsum pa ste// gser gyi rgyal mtshan mchog stong snyed kyis brgyan// bde gshegs mthu rtsal can ni skye ba'i yul// rnam par rgyal ba'i gzi brjid ces kyang bya// rgyal ba'i rigs ni bram ze 'od kyi tshad// dpag tshad drug yod yab ni shin tu mdzes// 'gros mdzes ma zhes bya ba rgyal ba'i yum// sras po 'gros ldan lha legs rim gro pa// spobs pa 'chang zhes bya ba blo can te// skyes rabs kha lo sgyur ba rdzu 'phrul can// 'dus pa lan grangs bcu ste kun la yang // thams cad chags pa med par gyur pa po// bye phrag bdun cu gnyis gnyis 'dus par 'gyur// mi tshe lo grangs dag ni dgu khri yin// mya ngan 'das par phyin pa'i dam chos dag // lo grangs nyis stong bar du gnas par 'gyur// rgyal ba'i sku gdung mchod rten gcig yin te// dpag tshad lnga pa gser las byas pa yin// mgon po thogs med blo ni skye ba'i yul// 'jig rten dag gis 'dul bar dka' zhes bya// rigs ni rgyal rigs yin te 'od dpag tshad// nyi shu rtsa gnyis yab ni gdul dka' yin// mchod rten grags pa rgyal yum mchod sbyin byin// sras yin mchod sbyin bzang po rim gro pa// gleng ba po la dga' ba mkhas pa ste// mchog gi rgyal po zhes bya rdzu 'phrul can// 'dus pa lan grangs bcu gcig kun la yang // ri ltar mi sgul lus ni sbyangs pa po// bye ba phrag ni bdun cu gnyis gnyis yod// mi tshe lo grangs nyi khri nyis stong yin// mi yi slob dpon rgyal ba'i dam chos dag // lo grangs dgu stong bar du gnas par 'gyur// rgyal ba'i sku gdung dag ni rgyas 'gyur la// rin chen 'bum phrag snyed ni 'bar bar 'gyur// de bzhin gshegs pa sgra gcan lha dag gi// skye ba'i yul ni chu lhas mchod ces bya// rigs ni bram ze yin te 'od dpag tshad// dgu bcu rtsa gnyis yab ni lha bzang yin// lha ma yin gyi bdag mo rgyal yum sras// rin chen rin chen bzang po rim gro pa// dga' bas mchod ces bya ba blo can te// rnal 'byor ngag la dad byed rdzu 'phrul can// 'dus pa lan grangs brgyad cu kun la yang // dri gsum dri ma gcod par byed pa po// ther 'bum phrag ni drug drug 'dus par 'gyur// mi tshe lo grangs bdun khri bzhi stong yin// yon tan mchog tu phyin pa'i dam chos dag // lo grangs bdun khri bzhi stong bar du gnas// rgyal ba'i sku gdung mchod rten dpag tshad ni// bcu drug pa gcig gser gyis spra bar byas// de bzhin gshegs pa ye shes phung po yi// skye ba'i yul ni chos kyi phung po yin// rigs ni bram ze yin te 'od dpag tshad// nyi shu rtsa gcig mchod sbyin bzang po yab// ye shes mchog ma zhes bya rgyal ba'i yum// sras po shes byin shes legs rim gro pa// rin chen 'byung gnas zhes bya mkhas pa ste// shes ldan mchod ces bya ba rdzu 'phrul can// 'dus pa lan grangs brgyad cu kun la yang // theg pa mchog gis srid rtser phyin pa po// bye phrag drug cu rtsa ni re re yod// mi tshe lo grangs dag ni brgyad khri yin// drang srong phul du phyin pa'i dam chos dag // lo grangs drug khri sum stong bar du gnas// rgyal ba'i sku gdung dag ni rgyas 'gyur la// bsod nams 'bras bu gser gyis rnam par spras// 'jig rten mgon po kha lo sgyur ba yi// skye yul mchod rten kha lo sgyur zhes bya// rgyal ba'i rigs ni bram ze 'od kyi tshad// dpag tshad dgu yod yab ni nga ro mchog // rab mchog ces ni bya ba rgyal ba'i yum// sras po mchog sbyin pad ma rim gro pa// man dA ra ba'i bsung ldan blo can te// legs par mchod pa'i bsung ldan rdzu 'phrul can// 'dus pa lan grangs bcu drug kun la yang // dgra bcom nga med tha ba spangs pa po// bye phrag bdun cu drug drug 'dus par 'gyur// mi tshe lo grangs nyi khri nyis stong yin// zhi bar phyin pa'i dam pa'i chos dag kyang // lo grangs dgu khri'i bar du gnas par 'gyur// sku gdung dag ni rgyas 'gyur mchod rten grangs// bye ba phrag ni dgu bcu rtsa dgu 'byung // de bzhin gshegs pa skye dbang mtshungs pa yi// skye yul dbang po'i rgyal mtshan zhes kyang bya// rigs ni bram ze yin te 'od dpag tshad// nyi shu rtsa gnyis rgyal ba'i dbang po yab// dbang mchog ma zhes bya ba rgyal ba'i yum// sras po dbang ldan legs dbang rim gro pa// dbang chen sgron ma blo gros can yin te// 'jigs med dbang po zhes bya rdzu 'phrul can// 'dus pa lan grangs drug cu drug kun la'ang // tha spangs nyon mongs sbyangs pa'i yid ldan pa// bdud las rnam grol ther 'bum ther 'bum yod// mi tshe lo grangs bdun khri tshang ba yin// 'gro la phan phyir dam pa'i chos dag kyang // lo stong tshang ba'i bar du gnas par 'gyur// rgyal ba mya ngan 'das pa'i sku gdung gi// mchod rten dpag tshad lnga pa gcig kyang 'byung // sangs rgyas me tog tog ni skye ba'i yul// me tog dag la dga' ba'i rang bzhin yin// rigs ni rgyal rigs yin te 'od dpag tshad// nyi shu rtsa drug me tog bzang po yab// rgyal yum me tog can yin me tog rgyas// sras yin me tog bzang po rim gro pa// me tog chen po'i gzi brjid blo can te// me tog sgron ma zhes bya rdzu 'phrul can// 'dus pa lan grangs brgyad cu kun la yang // tha spangs dug rtsa bcad par mtshungs pa po// bye ba phrag ni bdun cu gnyis gnyis yod// mi tshe lo grangs dgu khri dgu stong yin// 'gog par phyin pa'i dam pa'i chos dag kyang // lo grangs dgu khri dgu stong bar du gnas// dpag tshad gcig pa'i mchod rten 'byung 'gyur te// gser gyi dra ba rgyal mtshan dag gis spras// 'jig rten mgon po sgra gcan 'dzin dag gi// skye ba'i yul ni rin chen 'od ces bya// rigs ni rgyal rigs yin te 'od dpag tshad// sum cu rtsa gcig tshul khrims bzang po yab// tshul khrims can yin rgyal yum sras po ni// tshul khrims bzang po mchod legs rim gro pa// srid pa gcod byed blo gros can yin te// 'gros brtan zhes ni bya ba rdzu 'phrul can// 'dus pa lan grangs nyi shu kun la yang // drang srong thams cad tshang bar 'dus 'gyur te// bye ba phrag ni nyi shu re re yod// mi tshe lo grangs nyi khri nyis stong yin// rgyal ba'i dam chos lo grangs bye ba phrag // bdun khri sum stong bar du gnas par 'gyur// rgyal ba'i sku gdung dag ni rgyas 'gyur la// 'gro ba kun gyis bgrang bar nus ma yin// de bzhin gshegs pa rtsi sman chen po yi// skye ba'i yul ni sman dang ldan zhes bya// rigs ni bram ze yin te 'od dpag tshad// nyi shu rtsa gnyis yab ni mdzod yin// mdangs dga' rgyal ba'i yum yin sras po ni// thar 'dod shin tu thar pa rim gro pa// yon tan nges zhes bya ba mkhas pa ste// chos la gnas zhes bya ba rdzu 'phrul can// 'dus pa lan grangs brgyad cu kun la yang // dgra bcom de dag thams cad 'dus 'gyur te// bye ba phrag ni nyi shu bzhi bzhi yod// mi tshe lo grangs nyi khri tshang bar 'gyur// 'gog par phyin pa dam pa'i chos dag kyang // lo grangs nyi khri drug stong bar du gnas// sems can mkhas pa mya ngan 'das nas kyang // sku gdung mchod rten dpag tshad gnyis pa gcig // rdul dang bral ba rgyu skar rgyal po yi// skye ba'i yul ni zla ba'i 'od ces bya// rigs ni bram ze yin te 'od dpag tshad// bdun cu rtsa gnyis yab ni zla bzang yin// zla mchog ma zhes bya ba rgyal ba'i yum// sras po zlas byin zla legs rim gro pa// 'od zer chen po zhes bya mkhas pa ste// gzi brjid 'od ces bya ba rdzu 'phrul can// 'dus pa lan grangs brgyad cu kun la yang // dgra bcom bye phrag bdun cu gnyis gnyis dang // gzhan yang bye ba phrag ni brgya brgya yod// mi tshe lo grangs sum khri nyis stong yin// mtshungs pa med pa mya ngan 'das pa yi// dam chos lo grangs dgu bcu drug tu gnas// rgyal ba'i sku gdung dag ni rgyas 'gyur la// srid pa gsum na mchod cing bkur bar 'gyur// de bzhin gshegs pa sman pa'i rgyal po yi// skye ba'i yul ni kun nas gnas zhes bya// rigs ni bram ze yin te 'od dpag tshad// nyi shu rtsa bzhi yul 'khor bzang po yab// mdangs ldan ma zhes bya ba rgyal ba'i yum// sras po lha legs 'gros ldan rim gro pa// dga' ldan zhes ni bya ba mkhas pa ste// mi zad blo zhes bya ba rdzu 'phrul can// dgra bcom thams cad dag kyang 'dus 'gyur te// bye ba phrag ni dgu bcu gnyis snyed 'byung // de na mi rnams dag gi tshe yi tshad// lo grangs bdun khri dag tu tshang bar 'gyur// rnam par grol bar phyin pa'i dam chos dag // lo grangs stong phrag brgyad bar du gnas// mig sbyin pa ni mya ngan 'das nas kyang // sku gdung mchod rten dpag tshad gsum pa gcig // de bzhin gshegs pa bsod nams glang po yi// skye yul glang po rin po che zhes bya// rigs ni rgyal rigs yin te 'od dpag tshad// sum cu rtsa bzhi bdag nyid chen po yab// rin chen ldan ma rgyal yum nga rgyal can// sras yin blo gros can ni rim gro pa// rin chen tshogs zhes bya ba mkhas pa ste// nor kun mthong zhes bya ba rdzu 'phrul can// 'dus pa lan grangs lnga ste kun la yang // bye ba stong phrag nyi shu gnyis gnyis yod// sku tshe'i tshad dag lo grangs stong phrag ni// lnga rangs par tshang bar 'gyur ba yin// khyu mchog chen po'i dam pa'i chos dag kyang // lo grangs bdun khri nyis stong bar du gnas// mtshungs pa med pa mya ngan 'das nas kyang // sku gdung mchod rten dpag tshad gcig pa 'byung // de bzhin gshegs pa mchod par mdzad pa yi// skye ba'i yul ni gsal bar mthong zhes bya// de'i rigs rgyal rigs yin te 'od kyi tshad// dpag tshad bdun cu yab ni sa ga yin// ma zhes bya ba rgyal ba'i yum// sras po dag byed legs dag rim gro pa// drang srong rtogs zhes bya ba mkhas pa ste// legs par rtogs pa'i ye shes rdzu 'phrul can// 'dus pa lan grangs bdun cu drug kun la'ang // bye ba phrag ni nyi shu bzhi bzhi dang // gzhan yang dgra bcom bye ba stong stong yod// mi tshe lo grangs bdun khri nyis stong yin// dus gsum mkhyen pa'i dam pa'i chos dag kyang // lo grangs brgyad khri'i bar du gnas par 'gyur// mtshungs pa med pa mya ngan 'das nas kyang // de tshe sku gdung dag ni rgyas par 'gyur// bde gshegs rnam par grags pa'i rgyal po yi// skye ba'i yul ni dag par grags zhes bya// rgyal ba'i rigs ni rgyal rigs 'od kyi tshad// dpag tshad brgyad yod yab ni dad pa yin// blo gros grags zhes bya ba yum yin no// sras po legs grags grags pa rim gro pa// yon tan grags zhes bya ba blo can te// rdzu 'phrul shin tu sbyangs pa rdzu 'phrul can// 'dus pa lan grangs dgu bcu kun la yang // phung por 'dzin la mi lta rnam grol ba// bye ba phrag ni bdun cu gnyis gnyis yod// mi tshe lo grangs bdun khri bzhi stong yin// mtshungs pa med pa'i dam pa'i chos dag kyang // lo grangs bdun khri bzhi stong bar du gnas// rgyal ba'i sku gdung dag ni rgyas 'gyur la// lha dang mi mchog dag gis mchod par 'gyur// de bzhin gshegs pa nyi ma'i 'od zer gyi// skye ba'i yul ni tog gi 'od ces bya// rigs ni bram ze yin te 'od dpag tshad// dgu bcu rtsa dgu yab ni lha bzang yin// gser 'od ma ni yum yin sras po ni// 'od zer byin yin lag rim gro pa// 'od dang ldan pa blo gros can yin te// sgron ma 'od ces bya ba rdzu 'phrul can// 'dus pa lan grangs drug cu drug kun la'ang // dgra bcom chags pa med par gyur pa po// bye ba phrag ni stong stong 'dus par 'gyur// mi tshe lo grangs stong phrag bcu gnyis yin// 'jig rten mkhyen pa mya ngan 'das pa yi// dam chos lo grangs stong du gnas par 'gyur// rgyal ba'i sku gdung mchod rten dpag tshad ni// sum cu pa gcig gser gyis spra bar byas// de bzhin gshegs pa chos kyi mdzod dag gi// skye ba'i yul ni ye shes 'od ces bya// rigs ni bram ze yin te 'od dpag tshad// nyi shu rtsa gnyis yab ni legs spong yin// mdzod mchog ma zhes bya ba rgyal ba'i yum// sras po rgyal sras drang srong rim gro pa// drang srong mthu rtsal can ni mkhas pa ste// 'jigs pa med pa'i ye shes rdzu 'phrul can// 'dus pa lan grangs bcu drug kun la yang // lus sbyangs chags pa med par gyur pa po// dgra bcom ther 'bum ther 'bum tshang bar yod// mi tshe lo grangs nyi khri chig stong yin// mya ngan 'das pa de yi dam chos dag // lo grangs bdun khri'i bar du gnas par 'gyur// rgyal ba'i sku gdung mchod rten gcig yin te// dpag tshad lnga pa kun nas mdzes par byas// 'jig rten mgon po blo gros bzang po yi// skye ba'i yul ni blo gros bkod ces bya// rgyal ba'i rigs ni rgyal rigs 'od kyi tshad// dpag tshad gsum yod yab ni blo gros can// blo gros chen mo rgyal yum kun gyis bkur// sras yin blo gros dbang po rim gro pa// yon tan mchod rten zhes bya mkhas pa ste// phyogs gsal ba zhes bya ba rdzu 'phrul can// 'dus pa lan grangs brgyad cu kun la yang // chags med rims nad med pa'i bsam gtan pa// bye ba phrag ni nyi shu gnyis gnyis yod// mi tshe lo grangs sum khri tham pa yin// rgyal ba 'khrugs pa med par phyin pa yi// dam chos lo grangs sum khrir gnas par 'gyur// rgyal ba'i sku gdung dag ni rgyas 'gyur la// mchod rten grangs ni ther 'bum bcu drug 'byung // mgon po yon tan dbang mtshungs skye ba yi// yul ni tog gi dbang po'i rgyal mtshan yin// rigs ni bram ze yin te 'od kyi tshad// dpag tshad brgyad yab ni dbang po yin// yon tan dbang po blo gros rgyal ba'i yum// sras po dbang ldan tshogs dbang rim gro pa// yon tan tshogs zhes bya ba blo can te// yon tan kun gyi tshogs ni rdzu 'phrul can// 'dus pa lan grangs brgyad de kun la yang // rgyal sras lus ni legs par sbyangs pa po// dgra bcom chags pa med pa sha stag go// mi tshe lo grangs dag ni khri yang yin// mtshungs pa med pa mya ngan 'das pa yi// dam chos lo grangs brgyad cu'i bar du gnas// sku gdung mchod rten chen po gcig yin te// rin chen dra ba rgyal mtshan dag gis spras// de bzhin gshegs pa rdo rje'i sde skye ba'i// yul ni rin po che dang ldan zhes bya// rgyal ba'i rigs ni bram ze 'od kyi tshad// dpag tshad gsum yod yab ni sde yin// nges brtan rgyal ba'i yum yin sras po ni// rdo rje byin yin gsal ba rim gro pa// phas rgol dri ma med pa'i blo can te// sman gyi rgyal po zhes bya rdzu 'phrul can// 'dus pa lan grangs nyi shu drug kun la// mtshan ma med pas shin tu dul de kun// bye ba phrag ni dgu bcu gsum gsum yod// mi tshe lo grangs nyi khri brgyad stong yin// de yi dam chos lo grangs stong phrag ni// nyi shu rtsa brgyad bar du gnas par 'gyur// 'jig rten mkhyen pa mya ngan 'das nas kyang // sku gdung rgyas 'gyur zhing rnams gang bar 'gyur// de bzhin gshegs pa shes rab brtsegs pa yi// skye ba'i yul ni shes rab brtsegs zhes bya// rigs ni rgyal rigs yin te 'od dpag tshad// nyi shu rtsa gnyis shes rab bzang po yab// shes rab mchog ces bya ba rgyal ba'i yum// sras po shes byin shes rim gro pa// shes rab 'byung gnas zhes bya mkhas pa ste// shes rab rnam par sbyangs pa rdzu 'phrul can// 'dus pa lan grangs sum cu kun la yang // dgra bcom thams cad thar par gzhol ba po// bye ba phrag ni dgu bcu gnyis gnyis yod// mi tshe lo grangs dag ni bzhi khri yin// yongs su mya ngan 'das pa'i dam chos dag // lo grangs stong phrag lngar gnas par 'gyur// rgyal ba'i sku gdung mchod rten gcig yin te// 'phang du dpag tshad lnga pa 'byung bar 'gyur// 'jig rten mgon po legs par gnas pa yi// skye yul legs par rab tu gnas zhes bya// rgyal ba rgyal rigs yin te 'od kyi tshad// dpag tshad dgu yod yab ni don gnas yin// yon tan ldan zhes bya ba rgyal ba'i yum// sras po legs mthu blo mthu rim gro pa// dge gnas zhes ni bya ba mkhas pa ste// gti mug med pa mtha' yas rdzu 'phrul can// 'dus pa lan grangs dgu bcu kun la yang // dgra bcom dag ni tshang bar 'dus 'gyur te// ther 'bum phrag ni dgu dgu 'byung bar 'gyur// mi tshe lo grangs stong phrag bcu gcig yin// yongs su mya ngan 'das pa'i dam chos dag // lo grangs bdun khri brgyad stong tshang bar gnas// rgyal ba'i sku gdung dag ni rgyas 'gyur la// gser gyi rgyal mtshan mchog gis 'khor bar gang // de bzhin gshegs pa blo ni sbyangs pa yi// skye yul bsod nams legs par bsags zhes bya// rgyal ba rgyal rigs yin te 'od kyi tshad// dpag tshad brgya yod yab ni snang ldan yin// bden ldan ma zhes bya ba yum yin no// sras po blo gros blo rim gro pa// 'od zer chen po zhes bya mkhas pa ste// dga' chen zhes ni bya ba rdzu 'phrul can// 'dus pa lan grangs bdun cu kun la yang // srid pa'i 'ching ba gcod par byed pa po// bye ba phrag ni bcu bcu 'dus par 'gyur// mi tshe lo grangs bdun khri nyis stong yin// rgyal ba mya ngan 'das pa'i dam chos dag // lo grangs drug khri'i bar du gnas par 'gyur// rgyal ba'i sku gdung dag ni rgyas 'gyur la// lha rdzas rgyal mtshan mchog gis mdzes par byas// de bzhin gshegs pa tshangs pa'i dbyangs skye ba'i// yul ni sgra snyan pa dag grag ces bya// rgyal ba'i rigs ni bram ze 'od dpag tshad// nyi shu rtsa lnga yab ni tshangs yin// tshangs pa'i dbyangs zhes bya ba rgyal ba'i yum// sras po tshangs byin brtul zhugs rim gro pa// snying rje'i mig ces bya ba mkhas pa ste// tshangs dbang bdag nyid chen po rdzu 'phrul can// 'dus pa lan grangs lnga ste kun la yang // chags pa zhi ba'i yid dang ldan de dag // bye ba phrag ni stong stong 'byung bar 'gyur// mi tshe lo grangs dag ni khri yang yin// rgyal ba'i dam chos lo grangs stong phrag ni// nyi shu rtsa bdun bar du gnas par 'gyur// rgyal ba'i sku gdung dag gi mchod rten ni// dpag tshad sum cu pa gcig 'byung bar 'gyur// de bzhin gshegs pa yon tan mchog ma yi// skye yul lag mchog dag gis brgyan zhes bya// rgyal ba'i rigs ni rgyal rigs 'od kyi tshad// dpag tshad bcu gnyis yab ni lag mchog yin// klu 'od ma zhes bya ba rgyal ba'i yum// sras po lnga pa gnyid spangs rim gro pa// glu dbyangs zhes ni bya ba mkhas pa ste// mgon po mthong zhes bya ba rdzu 'phrul can// 'dus pa lan grangs nyi shu gnyis kun la'ang // der ni thams cad dag kyang 'dus 'gyur te// bye ba phrag ni nyi shu gnyis gnyis yod// mi tshe lo grangs nyi khri nyis stong yin// mtshungs med rgyal ba mya ngan 'das nas kyang // dam chos lo grangs stong phrag bcu drug gnas// 'jig rten phan phyir rgyal ba'i sku gdung dag // rgyas par 'gyur zhing 'phel ba dag tu 'gyur// de bzhin gshegs pa 'brug sgra dbyangs dag gi// skye ba'i yul ni grags pa'i dbyangs zhes bya// rigs ni bram ze yin te 'od dpag tshad// nyi shu rtsa gnyis yab ni rnam par grags// dbyangs mchog ma zhes bya ba rgyal ba'i yum// sras po skad snyan yid 'thad rim gro pa// dbyangs snyan pa zhes bya ba mkhas pa ste// drag shul skad 'byin pa ni rdzu 'phrul can// 'dus pa lan grangs sum cu kun la yang // srid pa gsum las rgal ba'i yid ldan pa// bye ba phrag ni sum cu sum cu yod// mi tshe lo grangs sum khri nyis stong yin// dam pa'i chos dag lo grangs stong phrag ni// bcu bdun dag gi bar du gnas par 'gyur// rgyal ba'i sku gdung mchod rten gcig yin te// dpag tshad lnga pa gser rgyan rnam par sbyangs// de bzhin gshegs pa mngon par shes tog gi// skye ba'i yul ni tog gi 'od ces bya// rgyal ba'i rigs ni bram ze 'od kyi tshad// dpag tshad bzhi yod mngon par shes pa yab// yon tan mngon shes rdul bral yum yin sras// mngon shes rdzu 'phrul bzang po rim gro pa// smon lam zhes bya blo gros can yin te// gzhung la rnam par bsgoms pa rdzu 'phrul can// 'dus pa lan grangs brgyad de kun la yang // slob pa med par phyin pa kun 'du ste// bye ba phrag ni bdun cu gsum gsum yod// mi tshe lo grangs dag ni khri yang yin// rgyal ba yongs su mya ngan 'das nas kyang // dam chos lo grangs drug khri'i bar du gnas// rgyal ba'i sku gdung mchod rten gcig yin te// dpag tshad bzhi pa gser gyi bla rer ldan// de bzhin gshegs pa tog gi 'od skye ba'i// yul ni bsod nams phung po zhes kyang bya// rgyal ba'i rigs ni rgyal rigs 'od kyi tshad// dpag tshad brgya yod yab ni phung po bzang // yon tan me tog rdul dang bral ba'i yum// phung po sras yin ri rab rim gro pa// yon tan dag gis brgyan pa mkhas pa ste// byang chub dag la gzhol ba rdzu 'phrul can// 'dus pa lan grangs nyi shu rtsa lnga ste// kun la'ang thar pa thob par 'gyur ba dag // bye ba phrag ni brgyad cu brgyad cu yod// mi tshe lo grangs sum khri sum stong yin// dam pa'i chos ni lo grangs stong phrag ni// nyi shu rtsa gnyis bar du gnas par 'gyur// 'jig rten phan pa'i phyir ni rgyal ba de'i// sku gdung dag ni rnam par rgyas par 'gyur// de bzhin gshegs pa mi 'dren dge ba yi// skye ba'i yul ni dge dang ldan zhes bya// de yi rigs ni rgyal rigs 'od kyi tshad// dpag tshad sum stong shin tu dge ba yab// dge mchog ma zhes bya ba rgyal ba'i yum// sras po dge ba dge byin rim gro pa// 'gro bas mchod ces bya ba mkhas pa ste// 'jig rten dad par byed pa rdzu 'phrul can// 'dus pa lan grangs brgyad cu kun la yang // sangs rgyas yon tan ldan pa phyir mi ldog // de dag dgu 'bum dgu 'bum 'dus par 'gyur// mi tshe lo grangs bye ba bdun cu drug // grags pa mtha' yas dag gi dam chos dag // lo grangs dgu 'bum nyi khri'i bar du gnas// rgyal ba'i sku gdung dag ni rgyas 'gyur te// khams gsum kun tu rnam par gang bar 'gyur// 'jig rten mgon po tshangs pa skye ba'i yul// dga' zhing sdug la tshangs pa zhes kyang bya// rigs ni bram ze yin te 'od kyi tshad// dpag tshad bdun cu tshangs pa'i dpang po yab// tshangs dbyangs ma zhes bya ba rgyal ba'i yum// sras po skad snyan dan mchog rim gro pa// tshangs pa'i grogs zhes bya ba mkhas pa ste// tshangs pa rnam par lta ba rdzu 'phrul can// 'dus pa lan cig yin te dgra bcom pa// thams cad nyon mongs bdud ni bcom pa po// bye ba phrag ni grangs kyang med pa 'byung // mi tshe lo grangs nyi khri chig stong yin// 'jig rten mkhyen pa mya ngan 'das nas kyang // dam pa'i chos ni nyin gcig gnas par 'gyur// rgyal ba mya ngan 'das pa'i sku gdung ni// mchod rten dpag tshad bdun pa gcig cig 'byung // // 'phags pa bskal pa bzang po pa zhes bya ba theg pa chen po'i mdo/ bam po bcu bdun pa/ 'jig rten mgon po skyes mchog skye ba yi// yul ni mchog tu mdzes pa zhes kyang bya// rgyal ba'i rigs ni rgyal rigs 'od kyi tshad// dpag tshad brgya yod ljon shing dbang po yab// nga rgyal ljon shing ma ni rgyal ba'i yum// sras po mchog ma legs mchog rim gro pa// chos kyi mchog ma zhes bya mkhas pa ste// gsal bar gnas zhes bya ba rdzu 'phrul can// 'dus pa lan grangs nyi shu kun la yang // dgra bcom thams cad dri ma sprugs pa po// ther 'bum phrag ni dgu dgu 'byung bar 'gyur// mi tshe lo grangs dag ni sum khri yin// grags pa mtha' yas pa yi dam chos dag // lo grangs nyi khri'i bar du gnas par 'gyur// rgyal ba'i sku gdung mchod rten gcig yin te// mchod rten dpag tshad drug pa 'byung bar 'gyur// de bzhin gshegs pa spyan sdug skye ba yi// yul ni blta na sdug pa zhes kyang bya// rgyal ba'i rigs ni rgyal rigs 'od dpag tshad// dgu bcu rtsa dgu yab ni mdzes ldan yin// mdzes dga' ma zhes bya ba rgyal ba'i yum// sras po mig mig ldan rim gro pa// mdzes pa 'od ces bya ba mkhas pa ste// 'jig rten dad par byed pa rdzu 'phrul can// 'dus pa lan grangs drug cu drug kun la'ang // byang chub mchog rab dga' la legs gnas pa// bye ba phrag ni khri phrag bcu bcu yod// mi tshe lo grangs bdun khri nyis stong yin// rgyal ba mya ngan 'das nas dam chos dag // lo grangs sum khri'i bar du gnas par 'gyur// mya ngan 'das pa'i mchod rten gcig 'byung la// rin chen brgya yi dra bas bskor bar 'gyur// de bzhin gshegs pa klus ni byin pa yi// skye ba'i yul ni klu dang ldan zhes bya// rgyal ba rgyal rigs yin te 'od kyi tshad// dpag tshad dgu yod yab ni don gnas yin// yon tan ldan zhes bya ba rgyal ba'i yum// sras po legs mthu blo mthu rim gro pa// dge gnas zhes ni bya ba mkhas pa ste// gti mug med pa mtha' yas rdzu 'phrul can// 'dus pa lan grangs dgu bcu kun la yang // dgra bcom dag ni tshang bar 'dus 'gyur te// ther 'bum phrag ni dgu dgu 'byung bar 'gyur// mi tshe lo grangs stong phrag bcu gcig yin// yongs su mya ngan 'das pa'i dam chos dag // lo grangs dag ni stong du gnas pa yin// dpag tshad brgyad pa'i mchod rten 'byung 'gyur te// rin chen brgya yi dra bas rnam par spras// de bzhin gshegs pa bden pa'i tog dag gi// skye ba'i yul ni gsal ba'i tog ces bya// de yi rigs ni rgyal rigs 'od kyi tshad// dpag tshad stong yod yab ni tog yin// tog gi rgyal mtshan zhes bya rgyal ba'i yum// sras po sgron ma lha sbyin rim gro pa// 'od mchog ces ni bya ba mkhas pa ste// gsal bar gnas zhes bya ba rdzu 'phrul can// 'dus pa lan grangs sum cu kun la yang // srid pa kun la chags bral yid ldan pa// de dag bye ba phrag ni brgya brgya yod// mi tshe lo grangs dag ni lnga 'bum yin// 'gro la phan phyir dam pa'i chos dag kyang // lo grangs dgu khri brgyad stong bar du gnas// rgyal ba'i sku gdung dag ni rgyas 'gyur la// lha mi dag gis rtag tu mchod par 'gyur// 'jig rten mgon po brgyan pa skye ba yi// yul ni gzi brjid legs par brgyan ces bya// rigs ni rgyal rigs yin te 'od dpag tshad// nyi shu rtsa gnyis yab ni khyad par 'phags// blo brgyan ma zhes bya ba rgyal ba'i yum// gnam po sras yin des pa rim gro pa// yon tan brgyan ces bya ba mkhas pa ste// legs bsams sems zhes bya ba rdzu 'phrul can// 'dus pa lan grangs brgyad cu kun la yang // tha ba med pa'i bsam gtan pa de dag // dung phyur phrag ni brgyad brgyad 'dus par 'gyur// mi tshe lo grangs dag ni brgyad cu yin// rgyal ba mya ngan 'das nas dam chos dag // lo grangs dgu khri'i bar du gnas par 'gyur// rgyal ba'i sku gdung mchod rten gcig yin te// dpag tshad bzhi pa bla res mdzes par byas// de bzhin gshegs pa zhum pa med dbyangs kyi// skye ba'i yul ni dbyangs dang ldan zhes bya// rgyal ba'i rigs ni bram ze 'od kyi tshad// dpag tshad bcu yod yab ni dbang po dbyangs// dbyangs snyan ma zhes bya ba rgyal ba'i yum// sras po skad snyan gdangs mchog rim gro pa// byams pa'i nga ro zhes bya mkhas pa ste// mchog gi dbyangs zhes bya ba rdzu 'phrul can// 'dus pa lan grangs drug cu drug kun la'ang // dgra bcom thob pa rims nad med pa po// bye ba phrag ni dgu bcu dgu bcu yod// mi tshe lo grangs dgu khri sum stong yin// yongs su mya ngan 'das nas dam chos dag // lo grangs bdun khri tham par gnas par 'gyur// rgyal ba'i sku gdung dag ni rgyas 'gyur la// mchod rten 'bum phrag snyed kyis gang bar 'gyur// sangs rgyas rin chen 'od ni skye ba yi// yul ni bsod nams gzi brjid bzang zhes bya// rgyal ba'i rigs ni bram ze 'od kyi tshad// dpag tshad gnyis yod yab ni legs dga' yin// dul gnas dga' zhes bya ba rgyal ba'i yum// sras po rtsi sman mthu rtsal rim gro pa// srid pa sel zhes bya ba mkhas pa ste// me tog 'od gsal ba ni rdzu 'phrul can// 'dus pa lan grangs bcu gsum kun la yang // dgra bcom rnal 'byor pa dag 'dus 'gyur te// bye ba phrag ni bcu gnyis bcu gnyis yod// mi tshe lo grangs nyi khri nyis stong yin// mya ngan 'das nas dam pa'i chos dag kyang // lo grangs brgyad khri'i bar du gnas par 'gyur// rgyal ba'i sku gdung mchod rten gcig yin te// dpag tshad brgyad pa gser gyi bla rer ldan// de bzhin gshegs pa dbyangs byin skye ba yi// yul ni dbyangs dag dga' ba zhes kyang bya// rgyal ba'i rigs ni rgyal rigs 'od kyi tshad// dpag tshad bcu yod yab ni dbyangs snyan yin// gdangs snyan ma zhes bya ba rgyal ba'i yum// sras po bden ldan lha legs rim gro pa// yon tan dbyangs dga' blo gros can yin te// sa yi dbyangs zhes bya ba rdzu 'phrul can// 'dus pa lan grangs brgyad cu kun la yang // 'jig rten dag la phan byed dgra bcom pa// bye ba phrag ni dgu bcu gsum gsum yod// mi tshe lo grangs dag ni brgyad khri yin// dul ba dul bar mdzad pa'i dam chos dag // lo grangs nyi khri'i bar du gnas par 'gyur// rgyal ba'i sku gdung mchod rten gcig yin te// kun nas dpag tshad gsum pa dag tu 'gyur// sems can snying po seng ge skye ba yi// yul ni seng ge'i sgra sgrogs pa zhes bya// rigs ni bram ze yin te 'od dpag tshad// nyi shu rtsa gnyis yab ni seng ge yin// rgyal yum mig yin dbang phyug dga'// sras yin drag shul byin ni rim gro pa// nga ro snyan zhes bya ba mkhas pa ste// nga ro tshangs pa'i dbyangs ni rdzu 'phrul can// 'dus pa lan grangs brgyad cu kun la yang // rgyal sras chos 'dzin pa dag 'dus 'gyur te// ther 'bum ther 'bum dag ni 'byung bar 'gyur// mi tshe lo grangs dag ni brgyad khri yin// rgyal ba'i dam chos lo grangs stong phrag ni// brgya snyed tshang ba'i bar du gnas par 'gyur// rgyal ba'i sku gdung dag ni rgyas 'gyur la// zhing rnams kun tu gser gyis rnam par brgyan// de bzhin gshegs pa 'od zer sna tshogs kyi// skye ba'i yul ni 'od zer mchog ces bya// rgyal ba'i rigs ni bram ze 'od kyi tshad// dpag tshad lnga yod yab ni zla bzang yin// 'od zer mchog ces bya ba rgyal ba'i yum// sras po bzang ldan zla ba rim gro pa// zla nyi'i 'od ces bya ba mkhas pa ste// skar mkhan rgyal po zhes bya rdzu 'phrul can// 'dus pa dag ni lan grangs bdun cu la// dbang po thob pa'i tshogs dag 'dus 'gyur te// 'bum phrag brgyad cu rtsa gsum snyed gcig 'byung // mi tshe lo grangs dag ni dgu khri yin// ston pa mya ngan 'das nas dam chos dag // lo grangs dgu khri'i bar du gnas par 'gyur// rgyal ba'i sku gdung mchod rten gcig yin te// rin chen lha yi gzhal med khang par ldan// de bzhin gshegs pa ye shes dpa' bo yi// skye ba'i yul ni sa yi mchod rten yin// rigs ni bram ze yin te 'od dpag tshad// nyi shu rtsa gcig yab ni don byas yin// mthu rtsal blo gros ma ni rgyal ba'i yum// sras po chos can chos rim gro pa// mi dbang blo gros zhes bya blo can te// 'khrugs pa med par gnas pa rdzu 'phrul can// 'dus pa lan grangs nyi shu kun la yang // thar par gzhol ba zhi ba thob pa po// bye ba phrag ni dgu bcu gnyis gnyis yod// mi tshe lo grangs dgu khri sum stong yin// 'gog par phyin pa'i dam pa'i chos dag kyang // lo grangs brgyad khri'i bar du gnas par 'gyur// rgyal ba'i sku gdung mchod rten gcig yin te// dpag tshad lnga pa bkod pas rnam par spras// de bzhin gshegs pa pad ma'i phung po yi// skye ba'i yul ni bsod nams snang zhes bya// rgyal ba'i rigs ni rgyal rigs 'od kyi tshad// dpag tshad brgya yod yab ni pad ma yin// rin chen me tog ces bya rgyal ba'i yum// sras po pad ldan pad dkar rim gro pa// nges par byas zhes bya ba mkhas pa ste// kha lo sgyur ba'i rgyal po rdzu 'phrul can// 'dus pa lan grangs bcu gcig kun la yang // bdud kyi phyogs rnams rab tu bcom pa po// bye ba phrag ni khri phrag gsum gsum yod// mi tshe lo grangs sum khri bzhi stong yin// grags pa mtha' yas pa yi dam chos dag // lo grangs 'bum gyi bar du gnas par 'gyur// rgyal ba'i sku gdung dag ni rgyas 'gyur la// mchod rten grangs ni ther 'bum dgu bcu yod// 'jig rten mgon po me tog rgyas pa yi// skye yul me tog rgyas pas brgyan zhes bya// rgyal ba'i rigs ni bram ze 'od kyi tshad// dpag tshad bcu yod yab ni ngos yin// me tog shing rta rgyal yum me tog ni// sras yin me tog bzang po rim gro pa// yon tan me tog 'chang ba blo can te// me tog bsags zhes bya ba rdzu 'phrul can// 'dus pa lan grangs sum cu drug kun la'ang // rnam thar mchog dang rnam par grags thob pa// bye ba phrag ni bdun cu lnga lnga yod// mi tshe lo grangs sum khri drug stong yin// mya ngan 'das nas de yi dam chos dag // lo grangs nyi khri'i bar du gnas par 'gyur// rgyal ba'i sku gdung mchod rten gcig 'phang du// dpag tshad gcig pa legs spras mtha' yang yas// de bzhin gshegs pa mthu rtsal stabs skye ba'i// yul ni bsod nams shin tu rtsal dang ldan// rigs ni bram ze yin te 'od dpag tshad// nyi shu rtsa gnyis yab ni mthu rtsal can// 'gros snyoms pa ni rgyal yum mthu rtsal can// sras yin nyams rtsal chen po rim gro pa// dga' ba'i mthu rtsal can ni mkhas pa ste// rnam par gnon pa'i rgyal po rdzu 'phrul can// 'dus pa lan grangs brgyad kun la yang // 'jig rten bde dang phan phyir gnas pa po// bye ba phrag ni dgu bcu re re yod// mi tshe lo grangs sum khri drug stong yin// 'dren pa mya ngan 'das nas dam chos dag // lo grangs sum khri'i bar du gnas par 'gyur// rgyal ba'i sku gdung dag ni rgyas 'gyur la// 'jig rten dag gis mchod cing bkur bar 'gyur// de bzhin gshegs pa bsod nams phung po yi// skye ba'i yul ni bsod nams 'od ces bya// rgyal ba'i rigs ni rgyal rigs 'od kyi tshad// dpag tshad brgya yod bsod nams bzang po yab// bsod nams 'od ces bya ba rgyal ba'i yum// sras po legs dga' mthu ldan rim gro pa// nor la dga' zhes bya ba mkhas pa ste// sems can mchog ces bya ba rdzu 'phrul can// 'dus pa lan grangs brgyad cu kun la yang // ye shes dga' ba byang chub gzhol ba po// bye ba phrag ni dgu bcu gnyis gnyis yod// mi tshe lo grangs drug khri bzhi stong yin// yongs su mya ngan 'das nas dam chos dag // lo grangs bdun khri'i bar du gnas par 'gyur// rgyal ba'i sku gdung mchod rten gcig yin te// dpag tshad bzhi pa rgyal mtshan dag gis bskor// de bzhin gshegs pa gzugs mchog skye ba yi// yul ni legs par bsam pa sems zhes bya// rigs ni rgyal rigs yin te 'od dpag tshad// nyi shu rtsa gnyis yab ni gzugs bzang yin// gzugs ldan ma zhes bya ba rgyal ba'i yum// sras po sdu gu mdzes pa rim gro pa// yon tan gzugs ldan pa ni mkhas pa ste// gzugs la rnam par lta ba rdzu 'phrul can// 'dus pa lan grangs drug cu drug kun la'ang // las dang nyon mongs srid dang bral ba po// bye ba phrag ni nyi shu gnyis gnyis yod// mi tshe lo grangs dag ni bdun khri yin// 'jig rten mkhyen pa'i dam pa'i chos dag kyang // lo grangs sum khri'i bar du gnas par 'gyur// 'jig rten mkhyen pa mya ngan 'das nas kyang // 'jig rten gsum kun sku gdung rgyas par 'gyur// mi yi 'dren pa skar mkhan skye ba yi// yul ni gzi brjid 'od dang ldan zhes bya// rigs ni bram ze yin te 'od dpag tshad// sum cu rtsa gnyis yab ni legs snang yin// gsal mchog ma zhes bya ba rgyal ba'i yum// glang po sras yin grags pa rim gro pa// cho ga bzang zhes snang ni blo can te// skar mkhan rgyal po zhes bya rdzu 'phrul can// 'dus pa lan grangs bdun cu kun la yang // nyon mongs rgyags pa thams cad zhi gyur pa// bye ba phrag ni bdun cu gsum gsum yod// mi tshe lo grangs dag ni dgu khri yin// zhi bar phyin pa'i dam pa'i chos dag kyang // lo grangs nyi khri nyis stong bar du gnas// rgyal ba'i sku gdung dag ni rgyas 'gyur la// kun kyang pad ma bla res mdzes par byas// de bzhin gshegs pa zla ba'i sgron ma yi// skye ba'i yul ni nyi ma'i sgron zhes bya// rgyal ba'i rigs ni rgyal rigs 'od dpag tshad// drug cu rtsa gsum yab ni tog yin// 'od rgyal ma zhes bya ba rgyal ba'i yum// sras po gzi bzang dga' ba rim gro pa// lha chen rgyal po blo gros can yin te// 'jigs pa med pa'i gzi brjid rdzu 'phrul can// 'dus pa lan grangs bdun cu kun la yang // bsam gtan rnam par thar la 'jigs med pa// bye ba phrag ni drug cu dgu dgu yod// mi tshe lo grangs dag ni bdun khri yin// mya ngan 'das pa de yi dam chos dag // lo grangs bdun khri'i bar du gnas par 'gyur// rgyal ba'i sku gdung mchod rten gcig yin te// dpag tshad drug pa rin po che yis spras// de bzhin gshegs pa gzi brjid phung po yi// skye ba'i yul ni gzi brjid sdug ces bya// rigs ni bram ze yin te 'od dpag tshad// sum cu rtsa drug til mar dbang po yab// lha chen blo gros rgyal yum sras po ni// ye shes dga' yin snang ba rim gro pa// snang ba mtha' yas blo gros can yin te// bdag nyid chen po'i sgron ma rdzu 'phrul can// 'dus pa lan grangs brgyad cu kun la yang // 'jig rten chos kyis nye bar ma gos pa// bye ba phrag ni nyi shu gnyis gnyis yod// mi tshe lo grangs bdun khri nyis stong yin// mya ngan 'das pa de yi dam chos dag // lo grangs bdun khri'i bar du gnas par 'gyur// rgyal ba'i sku gdung dag ni rgyas 'gyur la// 'gro ba kun gyis mchod cing bkur bar 'gyur// bde bar gshegs pa byang chub rgyal po yi// skye yul ye shes rtogs par byed ces bya// rgyal ba'i rigs ni rgyal rigs 'od kyi tshad// dpag tshad drug cu yab ni blo yin// rtogs byed ma zhes bya ba rgyal ba'i yum// sras po rtogs ldan rtogs chen rim gro pa// rtogs sbyin zhes ni bya ba mkhas pa ste// rtogs pa rnam par lta ba rdzu 'phrul can// 'dus pa lan grangs nyi shu kun la yang // thar dang lam ma 'khrul la dga' ba po// bye ba phrag ni nyi shu gnyis gnyis yod// mi tshe lo grangs nyi khri bzhi stong yin// 'gro la phan phyir dam pa'i chos dag kyang // lo grangs brgyad khri'i bar du gnas par 'gyur// rgyal ba'i sku gdung mchod rten gcig yin te// dpag tshad dgu pa rin chen rgyal mtshan brgyan// sems can snying po mi zad skye ba'i yul// 'od zer dag ni mi zad pa zhes bya// rigs ni bram ze yin te 'od dpag tshad// bdun cu rtsa gcig mi zad sras po yab// rgya mtsho'i sgra zhes bya ba rgyal ba'i yum// sras po grags ldan legs dag rim gro pa// blo gros mi zad pa ni mkhas pa ste// blo rab mchog ces bya ba rdzu 'phrul can// 'dus pa lan grangs bcu gcig kun la yang // 'jig rten dri ma dri med yid ldan pa// ther 'bum phrag ni dgu dgu 'byung bar 'gyur// mi tshe lo grangs dgu khri sum stong yin// rgyal ba mya ngan 'das nas dam chos dag // lo grangs drug khri'i bar du gnas par 'gyur// rgyal ba'i sku gdung dag ni rgyas 'gyur la// mchod rten 'bum phrag snyed kyi 'khor dang ldan// rgyal ba mngon par rtogs pa'i spyan dag gi// skye ba'i yul ni ye shes gnas zhes bya// rgyal ba'i rigs ni bram ze 'od kyi tshad// dpag tshad gsum yod yab ni mig yin// mig sdug ma zhes bya ba rgyal ba'i yum// sras po mig legs byams pa rim gro pa// bdud rtsi'i mig ces bya ba blo can te// mig sbyangs pa zhes bya ba rdzu 'phrul can// 'dus pa lan grangs sum cu gnyis kun la'ang // dri gsum dri ma shin tu dri med pa// de dag bye brgya drug cu gsum gsum yod// mi tshe lo grangs dag ni brgyad khri yin// yongs su mya ngan 'das nas dam chos dag // lo grangs dgu khri'i bar du gnas par 'gyur// rgyal ba'i sku gdung mchod rten gcig yin te// lha mi dag gis mchod pa byas par 'gyur// de bzhin gshegs pa yan lag rgyas pa yi// skye ba'i yul ni rnam par dag ces bya// rigs ni rgyal rigs yin te 'od kyi tshad// dpag tshad nyi shu yab ni legs mchog yin// yan lag mchog ces bya ba rgyal ba'i yum// sras po bla ma 'phags pa rim gro pa// 'jig rten 'das zhes bya ba mkhas pa ste// 'gro ba kun gyi bla ma rdzu 'phrul can// 'dus pa lan grangs bdun cu kun la yang // dgra bcom tshogs kun dag ni rgyas 'gyur te// khri phrag dag ni drug cu gsum gsum yod// mi tshe lo grangs dgu khri chig stong yin// 'gro la phan phyir de yi dam chos dag // lo grangs dgu khri'i bar du gnas par 'gyur// rgyal ba'i sku gdung dag ni rgyas 'gyur la// 'gro ba kun gyis bkur zhing mchod par 'gyur// de bzhin gshegs pa yul 'khor shes rab kyi// skye ba'i yul ni yul 'khor 'byung zhes bya// rgyal ba'i rigs ni bram ze 'od kyi tshad// dpag tshad brgya yod yul 'khor dbang po yab// yul 'khor mchog ma rgyal yum sras po ni// yul 'khor bzang po yul 'khor rim gro pa// yul 'khor chen po blo gros can yin te// byang chub phrad ces bya ba rdzu 'phrul can// 'dus pa lan grangs brgyad cu kun la yang // sred dang nyon mongs pa dang bral ba po// bye ba phrag ni dgu bcu dgu bcu yod// mi tshe lo grangs dag ni dgu khri yin// srid mthar phyin pa'i dam pa'i chos dag kyang // lo grangs dgu khri dgu stong bar du gnas// rgyal ba'i sku gdung dag ni rgyas 'gyur la// 'gro ba kun gyis spyi bos mnos par 'gyur// 'jig rten mgon po mchog ma skye ba yi// yul ni thams cad mchog tu phyin ces bya// rigs ni bram ze yin te 'od dpag tshad// sum cu rtsa gnyis bdag nyid chen po yab// mchog gi blo gros rgyal yum sras po ni// mchog gi rgyal po yon tan rim gro pa// yon tan mchod rten zhes bya mkhas pa ste// lhas mchod pa zhes bya ba rdzu 'phrul can// 'dus pa lan grangs bdun cu drug kun la'ang // thams cad rnam grol byang chub gzhol ba po// bye ba phrag ni bdun cu gsum gsum yod// mi tshe lo grangs dgu khri nyis stong yin// yongs su mya ngan 'das nas dam chos dag // lo grangs brgyad khri'i bar du gnas par 'gyur// rgyal ba'i sku gdung mchod rten dpag tshad ni// bdun cu pa ste gcig yin bla res brgyan// de bzhin gshegs pa gzi brjid tshim mdzad kyi// skye ba'i yul ni rims nad med ces bya// rgyal ba'i rigs ni bram ze 'od kyi tshad// dpag tshad dgu yod yab ni gsal ba yin// gsal ldan ma zhes bya ba rgyal ba'i yum// sras po zhum med dman med rim gro pa// yon tan mthu rtsal can ni mkhas pa ste// 'phags pa bsdus zhes bya ba rdzu 'phrul can// 'dus pa lan grangs drug cu gnyis kun la'ang // dgra bcom yid ni yongs su dag pa po// de dag bye ba phrag ni stong stong yod// mi tshe lo grangs dag ni drug khri yin// rgyal ba yongs su mya ngan 'das nas kyang // dam chos lo grangs stong du gnas par 'gyur// rgyal ba'i sku gdung dag ni rgyas 'gyur la// nor bu me shel brgya yi dra bas spras// sangs rgyas shes rab byin ni skye ba yi// yul ni rmad du byung ba'i 'od ces bya// rigs ni rgyal rigs yin te 'od dpag tshad// nyi shu rtsa gnyis shes rab chen po yab// shes rab mchog ma rgyal yum shes rab byin// sras yin shes rab bzang po rim gro pa// shes rab chen po blo gros can yin te// 'jigs pa med pa'i shes rab rdzu 'phrul can// 'dus pa lan grangs brgyad cu kun la yang // rgyal ba'i rgyal po yi ni tshogs mchog rnams// bye ba phrag ni khri phrag bcu bcu yod// mi tshe lo grangs bye ba bdun cu drug // bdud dang nyon mongs thams cad 'joms mdzad pa'i// dam chos lo grangs brgyad khri'i bar du gnas// rgyal ba'i sku gdung dag ni rgyas 'gyur la// mchod rten 'bum phrag snyed kyi 'khor dang ldan// de bzhin gshegs pa 'jam pa'i dbyangs skye ba'i// yul ni yid du 'ong ba'i dbyangs zhes bya// rgyal ba'i rigs ni rgyal rigs 'od kyi tshad// dpag tshad bdun stong yab ni yid 'thad yin// dbyangs mchog ma zhes bya ba rgyal ba'i yum// sras po dbyangs sred dga' bo rim gro pa// dul bar gnas pa'i dbyangs ni mkhas pa ste// mchog gi dbyangs zhes bya ba rdzu 'phrul can// 'dus pa lan grangs bcu ste kun la yang // pha rol phyin la shin tu nges thob pa// bye ba phrag ni nyi shu gsum gsum yod// mi tshe lo grangs bdun khri drug stong yin// 'jig rten mkhyen pa'i dam pa'i chos dag kyang // lo grangs stong gi bar du gnas par 'gyur// 'jig rten mkhyen pa mya ngan 'das pa yi// sku gdung mchod rten dpag tshad brgyad pa gcig // de bzhin gshegs pa chags pa med mdzad kyi// skye ba'i yul ni bsod nams bsags zhes bya// rgyal ba'i rigs ni bram ze 'od kyi tshad// dpag tshad bdun cu yab ni chags med yin// lha bdag ma zhes bya ba rgyal ba'i yum// sras po bden sbyin lha chen rim gro pa// mdzod chen 'chang ba blo gros can yin te// rnam par nges pa'i lha ni rdzu 'phrul can// 'dus pa lan grangs drug cu kun la yang // dngos por 'dzin dang bral ba'i bsam gtan pa// bye ba phrag ni bcu gcig bcu gcig yod// mi tshe lo grangs dag ni bdun khri yin// ston pa mya ngan 'das nas dam chos dag // lo grangs dgu khri nyis stong bar du gnas// rgyal ba'i sku gdung rgyas 'gyur mchod rten grangs// bye ba phrag ni stong phrag brgyad cu 'byung // de bzhin gshegs pa gtso bos byin skye ba'i// yul ni skye bo'i mchod rten zhes kyang bya// rigs ni bram ze yin te 'od dpag tshad// nyi shu rtsa gnyis yab ni gtso yin// gtso mchog ma zhes bya ba rgyal ba'i yum// sras po gtso sred gtso bo rim gro pa// gtsos byin zhes ni bya ba mkhas pa ste// 'jigs pa med pa'i ye shes rdzu 'phrul can// 'dus pa lan grangs sum cu drug kun la'ang // rgyags dang nga rgyal bral ba'i bsam gtan pa// bye ba phrag ni dgu bcu gnyis gnyis yod// mi tshe lo grangs dag ni lnga khri yin// ston pa mya ngan 'das nas dam chos dag // lo grangs bdun khri'i bar du gnas par 'gyur// rgyal ba'i sku gdung mchod rten gcig yin te// dpag tshad bdun pa gser gyis rnam par spras// de bzhin gshegs pa gtso bo skye ba yi// yul ni mchod pa mchog dang ldan zhes bya// rigs ni rgyal rigs yin te 'od dpag tshad// nyi shu gnyis yod yab ni mchog legs yin// bsod nams rin chen ma ni rgyal ba'i yum// sras po skar ldan skar rim gro pa// bsod nams 'dod ces bya ba mkhas pa ste// bden pa rnam par lta ba rdzu 'phrul can// 'dus pa lan grangs drug cu drug kun la'ang // bdud dang nyon mongs lta ba rab 'joms pa// bye ba phrag ni nyi shu gsum gsum yod// mi tshe lo grangs bdun khri nyis stong yin// zhi bar byin pa'i dam pa'i chos dag kyang // lo grangs dgu khri'i bar du gnas par 'gyur// 'jig rten mkhyen pa mya ngan 'das pa yi// sku gdung mchod rten dpag tshad lnga pa gcig // de bzhin gshegs pa ye shes mthu rtsal gyi// skye ba'i yul ni ye shes lta zhes bya// rigs ni bram ze yin te 'od dpag tshad// dgu bcu rtsa gcig shes ldan bzang po yab// shes mchog ma zhes bya ba rgyal ba'i yum// sras po shes ldan shes chen rim gro pa// shes pa'i zla ba zhes bya mkhas pa ste// blo yi mar me mkhan ni rdzu 'phrul can// 'dus pa lan grangs bcu ste kun la yang // gser dang bong bar mtshungs par mthong ba po// bye ba phrag ni khri phrag gsum gsum yod// mi tshe lo grangs bdun khri brgyad stong yin// zhi bar phyin pa'i dam pa'i chos dag kyang // lo grangs bdun khri bzhi stong bar du gnas// zhi bar phyin pa'i mchod rten grangs dag ni// bye ba stong phrag dgu bcu rtsa brgyad 'byung // 'jig rten mgon po 'od 'phro can skye ba'i// yul ni gzi ldan legs par mchod ces bya// rigs ni rgyal rigs yin te 'od dpag tshad// nyi shu rtsa gnyis yab ni gsal ba yin// rdo rje'i 'od ni rgyal yum sras po ni// 'od 'phro 'od 'phro bzang po rim gro pa// yon tan 'od 'phro can ni mkhas pa ste// rnam par grol ba'i sgron ma rdzu 'phrul can// 'dus pa lan grangs brgyad cu kun la yang // dgra bcom mi slob nyon mongs bsregs pa po// ther 'bum ther 'bum dag ni 'dus par 'gyur// mi tshe lo grangs dag ni brgyad khri yin// mya ngan 'das nas de yi dam chos dag // lo grangs bdun khri'i bar du gnas par 'gyur// rgyal ba'i sku gdung dag ni rgyas 'gyur la// yid du 'ong ba'i gdugs stong snyed kyis brgyan// sems can snying po dbang po skye ba yi// yul ni dbang po'i tog dang ldan zhes bya// rgyal ba'i rigs ni rgyal rigs 'od kyi tshad// dpag tshad brgya yod rgyal mtshan dbang po yab// rin chen mchog ma zhes bya rgyal ba'i yum// dbang po sras yin bzang dbang rim gro pa// dbang chen tog ni blo gros can yin te// mtshon cha'i dbang po zhes bya rdzu 'phrul can// 'dus pa lan grangs drug cu drug kun la'ang // mi slob dgra bcom pa yi tshogs kun dag // bye ba phrag ni dgu bcu gnyis gnyis yod// mi tshe lo grangs nyi khri chig stong yin// dam chos lo grangs chig khri chig stong gnas// sku gdung mchod rten yid 'ong gcig yin la// 'phang du dpag tshad bcu gnyis pa yin te// gser gyi rgyal mtshan tog bcas dag gis spras// de bzhin gshegs pa shugs 'chang skye ba yi// yul ni chos kyi rgyal mtshan zhes kyang bya// rigs ni bram ze yin te 'od dpag tshad// bdun cu rtsa gnyis yab ni blo yin// yon tan rgya mtsho zhes bya rgyal ba'i yum// sras po bden smra stobs ldan rim gro pa// mthu rtsal stobs zhes bya ba mkhas pa ste// goms par mchod ces bya ba rdzu 'phrul can// 'dus pa lan grangs brgyad cu kun la yang // phyir mi ldog pa byang chub gnas pa kun// bye ba phrag ni bdun cu bzhi bzhi yod// mi tshe lo grangs dgu khri sum stong yin// rgyal ba mya ngan 'das nas dam chos dag // lo grangs ther 'bum phrag ni gsum du gnas// rgyal ba'i sku gdung dag ni rgyas 'gyur la// zhing rnams kun du mdzes pa dag tu 'gyur// sems can snying po skar rgyal skye ba yi// yul ni 'od 'phro'i 'od dang ldan zhes bya// rgyal ba'i rigs ni rgyal rigs 'od kyi tshad// dpag tshad brgya yod sbyin sreg 'od 'phro yab// 'od 'phro chen mo zhes bya rgyal ba'i yum// sras po skar mkhan snang dbang rim gro pa// rab tu brgyan zhes bya ba mkhas pa ste// 'od dbang mtha' yas pa ni rdzu 'phrul can// 'dus pa lan grangs sum cu drug kun la'ang // dgra bcom rnam par thar pa brgyad thob pa// bye ba phrag ni bdun cu gsum gsum yod// mi tshe lo grangs nyi khri nyis stong yin// mya ngan 'das pa de yi dam chos dag // lo grangs bdun khri'i bar du gnas par 'gyur// rgyal ba'i sku gdung mchod rten gcig yin te// dpag tshad bcu pa rin po che yis spras// 'jig rten mgon po 'od ni bzang po yi// skye ba'i yul ni nor 'byor pa zhes bya// rigs ni bram ze yin te 'od dpag tshad// nyi shu rtsa gnyis yab ni blo yin// blo 'od ma zhes bya ba rgyal ba'i yum// sras po blo legs blo chen rim gro pa// blo yi 'byung gnas zhes bya mkhas pa ste// blo la gnas zhes bya ba rdzu 'phrul can// 'dus pa lan grangs brgyad cu kun la yang // srid pa kun la chags pa med gyur pa// bye ba phrag ni dgu bcu gnyis gnyis yod// mi tshe lo grangs dgu khri dgu stong yin// rgyal ba yongs su mya ngan 'das nas kyang // dam chos lo grangs drug khri'i bar du gnas// rgyal ba'i sku gdung dag ni rgyas 'gyur la// mchod rten gser gyi rgyal mtshan dag gis bskor// 'jig rten mgon po grags pa byin pa yi// skye ba'i yul ni mchod cing bkur zhes bya// rigs ni bram ze yin te 'od dpag tshad// sum cu rtsa gnyis yab ni blo yin// byang chub 'dod ces bya ba rgyal ba'i yum// sras po zam pa dul ba rim gro pa// phyogs kyi mchod rten zhes bya mkhas pa ste// 'jig rten mngon bstod pa ni rdzu 'phrul can// 'dus pa lan grangs brgyad cu rtsa bzhi ste// kun la'ang tha ba med par bsgoms pa po// bye ba phrag ni stong stong 'byung bar 'gyur// mi tshe lo grangs dgu khri sum stong yin// 'gog par phyin pa'i dam pa'i chos dag kyang // lo grangs brgyad khri sum stong bar du gnas// rgyal ba'i sku gdung mchod rten gcig yin te// dpag tshad brgyad pa gser gyis rnam par spras// sems can snying po gzugs ni bzang po yi// skye ba'i yul ni thar pa dga' zhes bya// de'i rigs rgyal rigs yin te 'od dpag tshad// drug cu rtsa gnyis yab ni don chen yin// yon tan tshogs ni rgyal yum sras po ni// yon tan bdag nyid don ldan rim gro pa// yon tan me tog rgyas pa mkhas pa ste// mtha' yas yon tan don ni rdzu 'phrul can// 'dus pa lan grangs brgyad cu kun la yang // dgra bcom rims nad med pa dge ba can// bye ba phrag ni bdun cu gsum gsum yod// mi tshe lo grangs bdun khri bzhi stong yin// lhag ma med par phyin pa'i dam chos dag // lo grangs bdun khri'i bar du gnas par 'gyur// mtshungs pa med pa mya ngan 'das nas kyang // zhing rnams kun du sku gdung rgyas par 'gyur// mtshungs pa med pa rgyal po skye ba yi// yul ni dad pa'i rgyal po zhes kyang bya// rigs ni bram ze yin te 'od dpag tshad// bdun cu rtsa gnyis gzi brjid bzang po yab// rgyal po'i 'od ces bya ba rgyal ba'i yum// sras po rgyal byin rgyal chen rim gro pa// mi yi rgyal po zhes bya mkhas pa ste// rgyal po dad par byed pa rdzu 'phrul can// 'dus pa lan grangs brgyad cu brgyad kun la'ang // dgra bcom grags pa bsgrubs pa de dag grangs// ther 'bum ther 'bum dag ni 'dus par 'gyur// mi tshe lo grangs 'bum phrag nyi khri yin// rnam par grol bar phyin pa'i dam chos dag // lo grangs dgu khri nyis stong bar du gnas// rgyal ba mya ngan 'das pa'i sku gdung dag // zhing rnams kun du khyab par 'byung bar 'gyur// de bzhin gshegs pa don ni grub pa yi// skye ba'i yul ni thar pa 'byor zhes bya// rigs ni bram ze yin te 'od kyi tshad// dpag tshad dgu bcu yab ni bde don yin// don la dga' zhes bya ba rgyal ba'i yum// sras po don sbyin don chen rim gro pa// spobs pa brtsegs pa blo gros can yin te// bsod nams 'od ces bya ba rdzu 'phrul can// 'dus pa lan grangs brgyad cu kun la yang // rgyags dang nga rgyal bral ba 'khrul med pa// bye ba phrag ni brgyad cu gnyis gnyis yod// mi tshe lo grangs dag ni brgyad khri yin// tha ba spangs pa'i dam pa'i chos dag kyang // lo grangs brgyad khri'i bar du gnas par 'gyur// rgyal ba'i sku gdung dag gi mchod rten ni// dpag tshad dgu pa gcig cig 'byung bar 'gyur// de bzhin gshegs pa seng ge'i sde dag gi// skye ba'i yul ni bzod par dka' zhes bya// rgyal ba'i rigs ni bram ze 'od kyi tshad// dpag tshad brgyad yod mchod sbyin bzang po yab// 'phags pa'i 'od ces bya ba rgyal ba'i yum// sras po 'brug sgra tog ni rim gro pa// dpa' stobs can zhes bya ba mkhas pa ste// seng ge'i stabs kyis 'gro ba rdzu 'phrul can// 'dus pa lan grangs drug cu drug kun la'ang // mchod pa mchog gis mchod par 'os pa po// dgra bcom tha spangs ther 'bum ther 'bum yod// mi tshe lo grangs sum khri drug stong yin// gzung ba med par phyin pa'i dam chos dag // lo grangs nyi khri bzhi stong bar du gnas// rgyal ba'i sku gdung dag ni rgyas 'gyur la// mchod rten bye ba 'bum phrag dgu bcu dgu// sems can snying po nor lha'i bu skye ba'i// yul ni gzi brjid 'byung ba zhes kyang bya// rigs ni bram ze yin te 'od dpag tshad// sum cu rtsa gnyis zla ba'i dbang po yab// rgyu skar rgyal po rgyal yum sras po ni// legs 'ongs pang nas skyes pa rim gro pa// lha yi 'od ces bya ba mkhas pa ste// lha yi mig ces bya ba rdzu 'phrul can// 'dus pa lan grangs dgu bcu kun la yang // dgra bcom bsod nams 'bras bu mchog thob pa// bye ba phrag ni bdun cu gnyis gnyis yod// mi tshe lo grangs dgu khri bzhi stong yin// srid pa zhi bar phyin pa'i dam chos dag // lo grangs dgu khri nyis stong bar du gnas// rgyal ba'i sku gdung mchod rten gcig yin te// dpag tshad lnga pa rin po che yis spras// mtshungs pa med pa grags pa skye ba yi// yul ni mchod pa dag gis brgyan zhes bya// rgyal ba'i rigs ni rgyal rigs 'od kyi tshad// dpag tshad dgu yod yab ni 'byor ldan yin// grags mchog ma zhes bya ba rgyal ba'i yum// sras po skar ldan legs byin rim gro pa// mthu rtsal zla ba zhes bya mkhas pa ste// mtha' yas 'od ces bya ba rdzu 'phrul can// 'dus pa dag ni lan grangs brgyad cu ste// kun la'ang chags pa med par gyur de dag // bye ba phrag ni stong stong 'dus par 'gyur// mi tshe lo grangs bdun khri sum stong yin// 'gro la phan phyir dam pa'i chos dag kyang // lo grangs dgu khri'i bar du gnas par 'gyur// rgyal ba yongs su mya ngan 'das nas kyang // sku gdung rgyas 'gyur mchod rten bye ba stong // 'jig rten mgon po rgyal ba skye ba yi// yul ni rgyal bar dka' ba zhes kyang bya// rigs ni rgyal rigs yin te 'od kyi tshad// dpag tshad nyi khri dbang po chen po yab// rgyags sred ma zhes bya ba rgyal ba'i yum// sras po rnam nges zla ba rim gro pa// chos kyi 'gros zhes bya ba mkhas pa ste// phyir zhing legs par sems pa rdzu 'phrul can// 'dus pa lan grangs brgyad cu rtsa bzhi ste// kun la'ang dgra bcom legs par tshogs pa'i grangs// bye ba phrag ni 'bum 'bum 'dus par 'gyur// mi tshe lo grangs dag ni dgu khri yin// dam chos lo grangs bdun khri drug stong gnas// rgyal ba'i sku gdung mchod rten gcig yin te// dpag tshad gsum pa gser gyi bla rer ldan// rta babs bye ba stong phrag bcu yang yod// de bzhin gshegs pa rgya chen snying po yi// skye ba'i yul ni mchod pa mtha' yas yin// rigs ni bram ze yin te 'od dpag tshad// nyi shu rtsa gnyis yab ni legs rtogs yin// thar 'dod ma zhes bya ba rgyal ba'i yum// sras po legs grol rnam grol rim gro pa// sa yi 'od ces bya ba mkhas pa ste// bdud rnams phung bar byed pa rdzu 'phrul can// 'dus pa lan grangs brgyad cu kun la yang // mkha' dang mtshungs pa'i sems thob drang srong dag // bye ba phrag ni dgu bcu gnyis gnyis yod// mi tshe lo grangs nyi khri bzhi stong yin// dam pa'i chos dag lo grangs chig 'bum dang // nyi khri chig stong bar du gnas par 'gyur// sku gdung mchod rten dpag tshad lnga pa gcig // gtsug gi nor bu stong phrag snyed kyang sbyangs// de bzhin gshegs pa bsod nams 'od zer gyi// skye ba'i yul ni skar ma'i 'od ces bya// rigs ni bram ze yin te 'od kyi tshad// dpag tshad nyi shu bsod nams bzang po yab// bsod nams 'od ni rgyal yum sras po ni// bsod nams stobs yin yon tan rim gro pa// yon tan kha lo sgyur ba mkhas pa ste// lhas mchod pa zhes bya ba rdzu 'phrul can// 'dus pa lan grangs bdun cu drug kun la'ang // theg pa mchog gis rnam thar thob pa po// bye ba phrag ni bdun cu re re yod// mi tshe lo grangs bdun khri sum stong yin// 'gro la phan phyir dam pa'i chos dag kyang // lo grangs bdun khri chig stong bar du gnas// rgyal ba'i sku gdung rgyas 'gyur mchod rten grangs// bye ba phrag ni stong phrag brgyad cu 'byung // 'jig rten mgon po 'od zer bzang po yi// skye ba'i yul ni 'od rtag pa zhes bya// rigs ni bram ze yin te 'od dpag tshad// nyi shu rtsa brgyad yab ni lhag mthong yin// 'od kyis brgyan zhes bya ba rgyal ba'i yum// sras po 'od byin 'od can rim gro pa// des pa'i 'od ces bya ba mkhas pa ste// mtha' yas 'od ces bya ba rdzu 'phrul can// 'dus pa lan grangs brgya ste kun la yang // ri mtshungs 'khrugs pa med par gyur pa po// bye ba phrag ni dgu bcu dgu dgu yod// mi tshe lo grangs dag ni stong yang yin// dam chos lo grangs dgu bcu rtsa drug gnas// sku gdung mchod rten dpag tshad bzhi pa gcig // rin chen brgya yi chun po rab dpyangs la// sil snyan bye ba brgya snyed sgra yang 'khrol// mtshungs pa med pa smrang 'don skye ba'i yul// mya ngan rnam par 'tshang bar byed ces bya// rdul bral rigs ni rgyal rigs 'od kyi tshad// stong gsum tsam yod yab ni mthu ldan yin// gzi brjid bdog pa rgyal yum sras po ni// yon tan tshogs yin dran ldan rim gro pa// thar pa'i 'od ces bya ba mkhas pa ste// rgol ba tshar gcod pa ni rdzu 'phrul can// 'dus pa dag ni mtha' yas kun la yang // byang chub mchog rab dag la rab gnas pa// gzungs thob phyir mi ldog pa sha stag go// mi tshe lo grangs bye ba stong yang yin// phyir mi ldog pa'i tshogs phyir dam chos dag // lo grangs bye ba bdun cu drug tu gnas// rgyal ba'i sku gdung dag ni rgyas 'gyur la// stong gsum lha mi dag gis gang bar 'gyur// de bzhin gshegs pa sgron ma'i rgyal po skye ba'i yul ni bzang ldan zhes bya'o// rigs ni rgyal rigs so// 'od ni dpag tshad sum stong ngo // yab ni 'od kyi phung po chen po zhes bya'o// yum ni gzi brjid phung po'i 'od ces bya'o// sras ni ngan song spong zhes bya'o// rim gro pa ni blo gros mtha' yas zhes bya'o// shes rab can rnams kyi mchog ni blo gros don yod ces bya'o// rdzu 'phrul can rnams kyi mchog ni rin po che'i tog ces bya'o// 'dus pa ni lan bcu drug ste/ thams cad la yang bye ba phrag 'bum 'bum mo// sku tshe'i tshad ni lo brgyad khri'o// dam pa'i chos kyang lo brgyad khri'i bar du gnas so// sku gdung ni rgyas par 'gyur ro// de bzhin gshegs pa ye shes brtsegs skye ba'i yul ni 'od ldan ma zhes bya'o// rigs ni bram ze'o// 'od ni dpag tshad stong ngo // yab ni ye shes mchog ces bya'o// yum ni grags pa'i 'od ces bya'o// sras ni mthu rtsal rin po che zhes bya'o// rim gro pa ni blo gnas zhes bya'o// shes rab can rnams kyi mchog ni yon tan brtsegs pa zhes bya'o// rdzu 'phrul can rnams kyi mchog ni 'od kyi phung po chen po zhes bya'o// 'dus pa dang po la ni nyan thos dung phyur phrag dgu dang bye ba phrag brgyad do// gnyis pa la ni dung phyur phrag dgu'o// gsum pa la ni ther 'bum mo// sku tshe'i tshad ni lo drug khri'o// dam pa'i chos ni lo sum stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa lha mchog skye ba'i yul ni yan lag mchog ces bya'o// rigs ni rgyal rigs so// 'od ni dpag tshad bcu gnyis so// yab ni chos ldan zhes bya'o// yum ni bde ldan ma zhes bya'o// sras ni yan lag mchog ces bya'o// rim gro pa ni yan lag rgyal po zhes bya'o// shes rab can rnams kyi mchog ni lus pa med pa'i blo zhes bya'o// rdzu 'phrul can rnams kyi mchog ni shes rab sgrib pa med pa zhes bya'o// 'dus pa ni lan bcu ste/ thams cad la yang sa ya phrag brgyad brgyad do// sku tshe'i tshad ni lo lnga khri'o// dam pa'i chos ni lo khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa sa'i bdag po skye ba'i yul ni shes rab 'phags zhes bya'o// rigs ni bram ze'o// 'od ni dpag tshad stong ngo // yab ni dbang sgyur zhes bya'o// yum ni zil gyis mi non pa zhes bya'o// sras ni grags mdzes zhes bya'o// rim gro pa ni skye bo'i mchod rten zhes bya'o// shes rab can rnams kyi mchog ni mthu rtsal dpa' bo zhes bya'o// rdzu 'phrul can rnams kyi mchog ni mthu rtsal gyis rab tu 'gro ba zhes bya'o// 'dus pa ni lan bcu bzhi ste/ thams cad la yang bye ba phrag stong stong ngo // sku tshe'i tshad ni lo bzhi khri'o// dam pa'i chos ni lo khri bzhi stong gi bar du gnas so// sku gdung ni rgyas par 'gyur ro// de bzhin gshegs pa rnam grol brnyes skye ba'i yul ni zil gyis mi non pa zhes bya'o// rigs ni bram ze'o// 'od ni dpag tshad sum stong ngo // yab ni nam mkha'i mdzod ces bya'o// yum ni mchod pa bkod pa zhes bya'o// sras ni nor bu bkod pa zhes bya'o// rim gro pa ni ston par dga' zhes bya'o// shes rab can rnams kyi mchog ni bden pa'i dbyangs zhes bya'o// rdzu 'phrul can rnams kyi mchog ni dbang phyug chen po'i dbyangs zhes bya'o// 'dus pa ni lan sum cu ste/ thams cad la yang bye ba phrag nyi khri nyi khri'o// sku tshe'i tshad ni lo sum khri'o// dam pa'i chos ni lo drug khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa gtsug gi gser skye ba'i yul ni dran pa'i gtsug ces bya'o// rigs ni bram ze'o// 'od ni dpag tshad lnga stong ngo // yab ni gzi brjid rin po che zhes bya'o// yum ni sngags 'dod ma zhes bya'o// sras ni rgyal bu zhes bya'o// rim gro pa ni blo snyoms zhes bya'o// shes rab can rnams kyi mchog ni thogs pa med pa'i blo zhes bya'o// rdzu 'phrul can rnams kyi mchog ni kun du yon tan zhes bya'o// 'dus pa ni lan bcu bdun te/ thams cad la yang khri phrag re re'o// sku tshe'i tshad ni lo khri'o// dam pa'i chos kyang lo khri'i bar du gnas so// sku gdung ni rgyas par 'gyur ro// de bzhin gshegs pa sgra gcan bzang po skye ba'i yul ni gzi brjid mtha' yas zhes bya'o// rigs ni rgyal rigs so// 'od ni dpag tshad drug go// yab ni rnyog pa med pa'i 'od ces bya'o// yum ni dbyig 'gro ma zhes bya'o// sras ni blo gros gsal ba zhes bya'o// rim gro pa ni phyogs mchod ces bya'o// shes rab can rnams kyi mchog ni mtha' yas blo zhes bya'o// rdzu 'phrul can rnams kyi mchog ni lus dag ces bya'o// 'dus pa ni lan drug ste/ thams cad la yang bye ba phrag stong stong ngo // sku tshe'i tshad ni lo khri'o// dam pa'i chos kyang lo khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa thub dka' skye ba'i yul ni rgyal ba'i 'od ces bya'o// rigs ni rgyal rigs so// 'od ni dpag tshad bdun brgya'o// yab ni 'phags 'dul zhes bya'o// yum ni lha'i me tog ces bya'o// sras ni lha'i 'od ces bya'o// rim gro pa ni byang chub reg ces bya'o// shes rab can rnams kyi mchog ni dge dbyangs zhes bya'o// rdzu 'phrul can rnams kyi mchog ni yid 'ong dbyangs zhes bya'o// 'dus pa ni lan brgyad de/ thams cad la yang dung phyur phrag re re'o// sku tshe'i tshad ni lo dgu stong ngo // dam pa'i chos kyang lo dgu stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa thub gsal skye ba'i yul ni rab tu zhi ba'i stobs zhes bya'o// rigs ni bram ze'o// 'od ni dpag tshad stong ngo // yab ni dbang po dul zhes bya'o// yum ni mchod rten chung zhes bya'o// sras ni 'gros brtan zhes bya'o// rim gro pa ni sgrib pa med pa'i 'gros zhes bya'o// shes rab can rnams kyi mchog ni shes rab dpag tu med pa zhes bya'o// rdzu 'phrul can rnams kyi mchog ni gzi brjid me tog ces bya'o// 'dus pa ni lan drug ste/ thams cad la yang dung phyur phrag brgyad brgyad do// sku tshe'i tshad ni lo khri'o// dam pa'i chos kyang lo khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa zla ba'i 'od zer skye ba'i yul ni dga' ba rnam par snang ba zhes bya'o// rigs ni rgyal rigs so// 'od ni dpag tshad sum stong ngo // yab ni dga' ba'i zla ba zhes bya'o// yum ni gsal ldan ma zhes bya'o// sras ni lha mchod ces bya'o// rim gro pa ni mchod lha zhes bya'o// shes rab can rnams kyi mchog ni rnam par grol bas 'joms zhes bya'o// rdzu 'phrul can rnams kyi mchog ni mya ngan med pas byin zhes bya'o// 'dus pa ni lan bdun cu ste/ thams cad la yang dung phyur phrag dgu dgu'o// sku tshe'i tshad ni lo brgyad khri'o// dam pa'i chos kyang lo brgyad khri'i bar du gnas so// sku gdung ni rgyas par 'gyur ro// de bzhin gshegs pa gser gyi 'od skye ba'i yul ni gser gyi 'od can zhes bya'o// rigs ni rgyal rigs so// 'od ni dpag tshad brgya'o// yab ni mthong dga' zhes bya'o// yum ni 'jig rten lha zhes bya'o// sras ni gtsug na rin po che zhes bya'o// rim gro pa ni rin chen snying po zhes bya'o// shes rab can rnams kyi mchog ni mtha' yas 'od ces bya'o// rdzu 'phrul can rnams kyi mchog ni ston par dka' zhes bya'o// 'dus pa ni lan gsum ste/ thams cad la yang dung phyur phrag bdun bdun no// sku tshe'i tshad ni lo dgu bcu'o// dam pa'i chos ni lo dgu bcu'i bar du gnas so// sku gdung ni rgyas par 'gyur ro// 'khor sems can ji snyed pa thams cad kyang // bla na med pa yang dag par rdzogs pa'i byang chub las phyir mi ldog pa kho nar gnas pa sha stag go// de bzhin gshegs pa legs byin skye ba'i yul ni tshogs kyi dbang po dang mtshungs pa zhes bya'o// rigs ni rgyal rigs so// 'od ni dpag tshad lnga brgya'o// yab ni phyogs lta zhes bya'o// yum ni 'phags dgyes byed ces bya'o// sras ni dul bar gnas zhes bya'o// rim gro pa ni mtshon cha bzang po zhes bya'o// shes rab can rnams kyi mchog ni me tog sgron ma zhes bya'o// rdzu 'phrul can rnams kyi mchog ni rin chen sgron ma zhes bya'o// 'dus pa ni lan dgu bcu ste/ thams cad la yang dung phyur phrag dgu dgu'o// sku tshe'i tshad ni lo 'bum mo// dam pa'i chos ni lo stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa lha'i yon tan dbang po skye ba'i yul ni lha'i yul 'khor zhes bya'o// rigs ni bram ze'o// 'od ni dpag tshad brgya'o// yab ni tshangs lto zhes bya'o// yum ni tshangs sgra zhes bya'o// sras ni lha dga' zhes bya'o// rim gro pa ni 'phags dgyes zhes bya'o// shes rab can rnams kyi mchog ni dge ba dga' zhes bya'o// rdzu 'phrul can rnams kyi mchog ni yid gnyis spong zhes bya'o// 'dus pa ni lan bdun cu ste/ thams cad la yang sa ya phrag brgyad brgyad do// sku tshe'i tshad ni lo nyi khri nyis stong ngo // dam pa'i chos ni lo bdun khri'i bar du gnas so// sku gdung ni rgyas par 'gyur ro// de bzhin gshegs pa chos kyi gdugs skye ba'i yul ni dge ba'i rgyal po zhes bya'o// rigs ni bram ze'o// 'od ni dpag tshad brgya'o// yab ni zla gdugs zhes bya'o// yum ni lha dga' ma zhes bya'o// sras ni yon tan me tog ces bya'o// rim gro pa ni ye shes me tog ces bya'o// shes rab can rnams kyi mchog ni mchod 'os zhes bya'o// rdzu 'phrul can rnams kyi mchog ni yid gnyis spong zhes bya'o// 'dus pa ni lan sum cu rtsa drug ste/ thams cad la yang bye ba phrag 'bum 'bum mo// sku tshe'i tshad ni lo stong ngo // dam pa'i chos ni lo khri'i bar du gnas so// sku gdung ni rgyas par 'gyur ro// de bzhin gshegs pa bsod nams lag skye ba'i yul ni lag bdag ces bya'o// rigs ni bram ze'o// 'od ni dpag tshad lnga brgya'o// yab ni rin po che'i lag pa zhes bya'o// yum ni klu lag ma zhes bya'o// sras ni lha'i mchod rten zhes bya'o// rim gro pa ni yon tan gyi tshogs zhes bya'o// shes rab can rnams kyi mchog ni yon tan mchod ces bya'o// rdzu 'phrul can rnams kyi mchog ni mchog gi rgyal po zhes bya'o// 'dus pa ni lan nyi shu rtsa brgyad de/ thams cad la yang dung phyur phrag lnga lnga'o// sku tshe'i tshad ni lo sum khri'o// dam pa'i chos kyang lo sum khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa chags pa med pa skye ba'i yul ni yon tan gyi 'byung gnas zhes bya'o// rigs ni rgyal rigs so// 'od ni dpag tshad brgyad brgya'o// yab ni lta ba gsal zhes bya'o// yum ni lta dga' zhes bya'o// sras ni yid bde skyes zhes bya'o// rim gro pa ni lha mchod ces bya'o// shes rab can rnams kyi mchog ni rdo rje'i blo gros zhes bya'o// rdzu 'phrul can rnams kyi mchog ni bzang po'i tog ces bya'o// 'dus pa ni lan bcu drug ste/ thams cad la yang 'bum 'bum mo// sku tshe'i tshad ni lo brgyad khri'o// dam pa'i chos kyang lo brgyad khri'i bar du gnas so// sku gdung ni rgyas par 'gyur ro// de bzhin gshegs pa ye shes gya nom skye ba'i yul ni gya nom mtha' yas zhes bya'o// rigs ni bram ze'o// 'od ni dpag tshad sum khri'o// yab ni ye shes 'od ces bya'o// yum ni ye shes 'od zer zhes bya'o// sras ni lha'i ye shes zhes bya'o// rim gro pa ni blo gros grags pa zhes bya'o// shes rab can rnams kyi mchog ni ye shes rgya mtsho zhes bya'o// rdzu 'phrul can rnams kyi mchog ni yul 'khor lha zhes bya'o// 'dus pa ni lan sum cu ste/ thams cad la yang ther 'bum ther 'bum mo// sku tshe'i tshad ni lo bzhi khri'o// dam pa'i chos kyang lo bzhi khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa blo gros zhib mo skye ba'i yul ni nyams dga' ba 'byung ba zhes bya'o// rigs ni bram ze'o// 'od ni dpag tshad bdun brgya'o// yab ni lus pa med pa'i blo zhes bya'o// yum ni yan lag ma smad pa zhes bya'o// sras ni tsan dan dga' zhes bya'o// rim gro pa ni 'jig rten mchod ces bya'o// shes rab can rnams kyi mchog ni mthu rtsal dpa' bo zhes bya'o// rdzu 'phrul can rnams kyi mchog ni dgra bcom lha zhes bya'o// 'dus pa ni lan lnga bcu ste/ thams cad la yang bye ba phrag brgyad brgyad do// sku tshe'i tshad ni lo drug khri'o// dam pa'i chos kyang lo drug khri'i bar du gnas so// sku gdung ni rgyas par 'gyur ro// de bzhin gshegs pa gzi byin thams cad skye ba'i yul ni gzi brjid bdag po zhes bya'o// rigs ni rgyal rigs so// 'od ni dpag tshad stong ngo // yab ni tog gi 'od ces bya'o// yum ni yon tan 'od ces bya'o// sras ni bsod nams 'od ces bya'o// rim gro pa ni snyan par grags pa zhes bya'o// shes rab can rnams kyi mchog ni lha sems zhes bya'o// rdzu 'phrul can rnams kyi mchog ni thar pa'i 'od zer zhes bya'o// 'dus pa ni lan sum cu ste/ thams cad la yang ther 'bum ther 'bum mo// sku tshe'i tshad ni lo drug khri sum stong ngo // dam pa'i chos kyang lo drug khri sum stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa rtsi sman skye ba'i yul ni mya ngan med pa'i 'od ces bya'o// rigs ni bram ze'o// 'od ni dpag tshad stong ngo // yab ni mig sdug ces bya'o// yum ni glog byin ma zhes bya'o// sras ni blo'i sgron ma zhes bya'o// rim gro pa ni dpal gyi bzang mchog ces bya'o// shes rab can rnams kyi mchog ni 'jig rten mchog ces bya'o// rdzu 'phrul can rnams kyi mchog ni thams cad mthong zhes bya'o// 'dus pa ni lan drug cu ste/ thams cad la yang dung phyur phrag dgu dgu'o// sku tshe'i tshad ni lo bdun khri'o// dam pa'i chos kyang lo bdun khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa rnam par grol ba'i tog skye ba'i yul ni tog gi rgyal mtshan zhes bya'o// rigs ni rgyal rigs so// 'od ni dpag tshad lnga brgya'o// yab ni tog gi rgyal mtshan zhes bya'o// yum ni tog chen ma zhes bya'o// sras ni grags pa'i blo gros zhes bya'o// rim gro pa ni phyogs grags zhes bya'o// shes rab can rnams kyi mchog ni seng ge'i mthu rtsal zhes bya'o// rdzu 'phrul can rnams kyi mchog ni 'brug sgra nga ro zhes bya'o// 'dus pa ni lan brgyad de/ thams cad la yang bye ba phrag 'bum 'bum mo// sku tshe'i tshad ni lo bdun khri lnga stong ngo // dam pa'i chos kyang lo bdun khri lnga stong gi bar du gnas so// sku gdung ni rgyas par 'gyur ro// de bzhin gshegs pa 'od kyi mdzod skye ba'i yul ni rin po che sbed pa zhes bya'o// rigs ni rgyal rigs so// 'od ni gling chen po bzhi pa'i 'jig rten gyi khams drug tsam mo// yab ni rin chen sems zhes bya'o// yum ni dad mchog ces bya'o// sras ni gsal mchog ces bya'o// rim gro pa ni mthong dga' zhes bya'o// shes rab can rnams kyi mchog ni tog gi rgyal mtshan zhes bya'o// rdzu 'phrul can rnams kyi mchog ni nor lha'i bu tog ces bya'o// 'dus pa ni lan sum cu ste/ thams cad la yang bye ba phrag 'bum 'bum mo// sku tshe'i tshad ni lo dgu khri'o// dam pa'i chos kyang lo dgu khri'i bar du gnas so// sku gdung ni rgyas par 'gyur ro// de bzhin gshegs pa ye shes rgyal po skye ba'i yul ni gzi brjid mchog ces bya'o// rigs ni rgyal rigs so// 'od ni dpag tshad bdun brgya'o// yab ni snang ba can zhes bya'o// yum ni yon tan 'od ces bya'o// sras ni mtshan gyis rab tu brgyan pa zhes bya'o// rim gro pa ni blta na sdug pa zhes bya'o// shes rab can rnams kyi mchog ni lta ba'i sgron ma zhes bya'o// rdzu 'phrul can rnams kyi mchog ni snang ba'i me tog ces bya'o// 'dus pa ni lan sum cu ste/ thams cad la yang dung phyur phrag bdun bdun no// sku tshe'i tshad ni lo dgu khri nyis stong ngo // dam pa'i chos kyang lo dgu khri nyis stong gi bar du gnas so// sku gdung ni rgyas par 'gyur ro// de bzhin gshegs pa 'jigs mdzad skye ba'i yul ni 'jigs mchog ces bya'o// rigs ni bram ze'o// 'od ni dpag tshad sum brgya'o// yab ni dbang phyug chen po zhes bya'o// yum ni dge ba can zhes bya'o// sras ni lha mchod ces bya'o// rim gro pa ni yon tan gyi tshogs zhes bya'o// shes rab can rnams kyi mchog ni mi zad pa'i blo zhes bya'o// rdzu 'phrul can rnams kyi mchog ni lta bas mthong zhes bya'o// 'dus pa ni lan drug ste/ thams cad la yang bye ba phrag stong stong ngo // sku tshe'i tshad ni lo bdun stong ngo // dam pa'i chos kyang lo bdun stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa chu bo spong ba skye ba'i yul ni bkod pa gsal ba zhes bya'o// rigs ni rgyal rigs so// 'od ni dpag tshad bzhi bcu'o// yab ni dpa' ba'i 'od ces bya'o// yum ni 'dam las rgal zhes bya'o// sras ni yul 'khor kha lo sgyur zhes bya'o// rim gro pa ni blta bzod ces bya'o// shes rab can rnams kyi mchog ni kha na ma tho ba med pa'i las can zhes bya'o// rdzu 'phrul can rnams kyi mchog ni rkang mi 'khyol zhes bya'o// 'dus pa ni lan drug ste/ thams cad la yang ther 'bum phrag drug cu drug cu'o// sku tshe'i tshad ni lo drug khri drug stong ngo // dam pa'i chos ni lo drug khri'i bar du gnas so// sku gdung ni ril po gcig tu 'dug go// mchod rten yang gcig tu zad do// // 'phags pa bskal pa bzang po pa zhes bya ba theg pa chen po'i mdo/ bam po brgyad pa/ de bzhin gshegs pa thogs med grags pa skye ba'i yul ni phyogs gsal zhes bya'o// rigs ni bram ze'o// 'od ni dpag tshad sum cu'o// yab ni dbang chen byin zhes bya'o// yum ni gsal ldan ma zhes bya'o// sras ni sems gsal zhes bya'o// rim gro pa ni skar ma'i 'od zer zhes bya'o// shes rab can rnams kyi mchog ni shin tu dul ba zhes bya'o// rdzu 'phrul can rnams kyi mchog ni rab tu zhi ba'i 'gros zhes bya'o// dgra bcom pa 'dus pa ni lan bcu gsum ste/ thams cad la yang lnga 'bum lnga 'bum mo// sku tshe'i tshad ni lo sum khri sum stong ngo // dam pa'i chos ni lo sum khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa bden pa'i phung po skye ba'i yul ni bden pa'i tog ces bya'o// rigs ni rgyal rigs so// 'od ni dpag tshad bdun brgya'o// yab ni dri ma med par grags pa zhes bya'o// yum ni chos mthong ma zhes bya'o// sras ni rnam par snang byed ces bya'o// rim gro pa ni chos dbyangs zhes bya'o// shes rab can rnams kyi mchog ni 'khrul med sems zhes bya'o// rdzu 'phrul can rnams kyi mchog ni mnyam pa dang mi mnyam pa lta ba zhes bya'o// dgra bcom pa 'dus pa ni lan lnga bcu ste/ thams cad la yang lnga 'bum lnga 'bum mo// sku tshe'i tshad ni lo drug khri lnga stong ngo // dam pa'i chos ni lo dgu khri nyis stong gi bar du gnas so// sku gdung ni rgyas par 'gyur ro// de bzhin gshegs pa dbyangs snyan skye ba'i yul ni yul 'khor yul zhes bya'o// rigs ni rgyal rigs so// 'od ni dpag tshad bcu drug go// yab ni mthu rtsal spyod ces bya'o// yum ni chos ldan ma zhes bya'o// sras ni ston dga' zhes bya'o// rim gro pa ni legs mthong zhes bya'o// shes rab can rnams kyi mchog ni tog chen zhes bya'o// rdzu 'phrul can rnams kyi mchog ni blo mchog ces bya'o// dgra bcom pa 'dus pa ni lan bdun cu ste/ thams cad la yang dung phyur dung phyur ro// sku tshe'i tshad ni lo brgyad khri'o// dam pa'i chos kyang lo brgyad khri'i bar du gnas so// sku gdung ni rgyas par 'gyur ro// de bzhin gshegs pa ri dbang mtshungs skye ba'i yul ni sna tshogs rjes su 'brel ba zhes bya'o// rigs ni bram ze'o// 'od ni dpag tshad stong ngo // yab ni bkod pa'i rgyal po zhes bya'o// yum ni bkod pa mtha' yas ma zhes bya'o// sras ni bkod pa chen po zhes bya'o// rim gro pa ni thos pa bstsags zhes bya'o// shes rab can rnams kyi mchog ni ye shes bstsags zhes bya'o// rdzu 'phrul can rnams kyi mchog ni nor sbyin gsal zhes bya'o// dgra bcom pa 'dus pa ni lan brgyad cu'o// sku tshe'i tshad ni lo brgyad khri bzhi stong ngo // dam pa'i chos kyang lo brgyad khri bzhi stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa chos brtsegs skye ba'i yul ni bkod pa sna tshogs bzang po zhes bya'o// rigs ni bram ze'o// 'od ni dpag tshad dgu'o// yab ni spobs pa mdzes zhes bya'o// yum ni gzi brjid bkod pa zhes bya'o// sras ni lta ba gsal zhes bya'o// rim gro pa ni skar mda' 'chang zhes bya'o// shes rab can rnams kyi mchog ni yon tan gyi tshogs zhes bya'o// rdzu 'phrul can rnams kyi mchog ni bden pa'i mthu rtsal zhes bya'o// dgra bcom pa 'dus pa ni lan sum cu rtsa gnyis te/ thams cad la yang dung phyur phrag gsum gsum mo// sku tshe'i tshad ni lo sum khri brgyad stong ngo // dam pa'i chos kyang lo sum khri brgyad stong gi bar du gnas so// sku gdung ni rgyas par 'gyur ro// de bzhin gshegs pa thar pa'i gzi byin skye ba'i yul ni gzi byin bkod pa zhes bya'o// rigs ni bram ze'o// 'od ni dpag tshad bcu bzhi'o// yab ni gzi byin mtha' yas zhes bya'o// yum ni bkod pa mtha' yas ma zhes bya'o// sras ni dge bar sems zhes bya'o// rim gro pa ni 'phags 'dul zhes bya'o// shes rab can rnams kyi mchog ni chos grags zhes bya'o// rdzu 'phrul can rnams kyi mchog ni mthu rtsal dri med ces bya'o// dgra bcom pa 'dus pa ni lan lnga bcu rtsa dgu ste/ thams cad la yang bye ba phrag 'bum 'bum mo// sku tshe'i tshad ni lo drug khri drug stong ngo // dam pa'i chos kyang lo drug khri drug stong gi bar du gnas so// sku gdung ni rgyas par 'gyur ro// de bzhin gshegs pa legs mdzad skye ba'i yul ni mya ngan dang bral ba zhes bya'o// rigs ni rgyal rigs so// 'od ni dpag tshad nyis brgya'o// yab ni legs mthong zhes bya'o// yum ni kun mthong ma zhes bya'o// sras ni zil mi non zhes bya'o// rim gro pa ni yon tan gyi tshogs zhes bya'o// shes rab can rnams kyi mchog ni shes rab 'od ces bya'o// rdzu 'phrul can rnams kyi mchog ni mthu rtsal rdo rje zhes bya'o// dgra bcom pa 'dus pa ni lan drug ste/ thams cad la yang bye ba phrag stong stong ngo // sku tshe'i tshad ni lo stong ngo // dam pa'i chos kyang lo stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa rab tu zhi ba'i sku skye ba'i yul ni rab tu zhi dul zhes bya'o// rigs ni bram ze'o// 'od ni dpag tshad sum cu'o// yab ni glang po'i mthu rtsal zhes bya'o// yum ni bsod nams 'od ces bya'o// sras ni dul gnas dga' zhes bya'o// rim gro pa ni gnas dag ces bya'o// shes rab can rnams kyi mchog ni tshul khrims yongs su dag pa zhes bya'o// rdzu 'phrul can rnams kyi mchog ni spyod pa mi gnas pa zhes bya'o// dgra bcom pa 'dus pa ni lan bcu gcig ste/ thams cad la yang dung phyur phrag lnga lnga'o// sku tshe'i tshad ni lo khri nyis stong ngo // dam pa'i chos ni lo khri chig stong gi bar du gnas so// sku gdung ni rgyas par 'gyur ro// de bzhin gshegs pa yid du 'ong ba'i gsung skye ba'i yul ni bkod pa yid du 'thad pa zhes bya'o// rigs ni rgyal rigs so// 'od ni dpag tshad bdun brgya'o// yab ni seng ge'i nga ro zhes bya'o// yum ni chags med blo zhes bya'o// sras ni 'jigs pa med pa'i gzi brjid ces bya'o// rim gro pa ni gya nom nga ro zhes bya'o// shes rab can rnams kyi mchog ni mthu rtsal dbang po zhes bya'o// rdzu 'phrul can rnams kyi mchog ni stobs kyi 'khor lo zhes bya'o// 'dus pa ni lan sum cu rtsa gnyis te/ thams cad la yang dung phyur phrag lnga lnga'o// sku tshe'i tshad ni lo sum khri sum stong ngo // dam pa'i chos kyang lo sum khri sum stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa blo sbyangs skye ba'i yul ni 'gros stabs bzang po zhes bya'o// rigs ni bram ze'o// 'od ni dpag tshad lnga brgya'o// yab ni seng ge'i logs zhes bya'o// yum ni seng ge'i blo gros ma zhes bya'o// sras ni 'brug sgra'i rgyal po zhes bya'o// rim gro pa ni seng ge'i nga ro zhes bya'o// shes rab can rnams kyi mchog ni sgrib pa med pa'i dbyangs zhes bya'o// rdzu 'phrul can rnams kyi mchog ni spyod pa can zhes bya'o// dgra bcom pa 'dus pa ni lan bdun cu ste/ thams cad la yang 'bum phrag drug cu rtsa brgyad brgyad do// sku tshe'i tshad ni lo drug khri dgu stong ngo // dam pa'i chos kyang lo drug khri dgu stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa chu lha skye ba'i yul ni klu dbyangs zhes bya'o// rigs ni rgyal rigs so// 'od ni dpag tshad brgya'o// yab ni klu dbyangs nga ro zhes bya'o// yum ni klu dpal zhes bya'o// sras ni klu mchog ces bya'o// rim gro pa ni 'gro gtso zhes bya'o// shes rab can rnams kyi mchog ni spobs pa sems zhes bya'o// rdzu 'phrul can rnams kyi mchog ni 'jigs med blo zhes bya'o// 'dus pa ni lan bdun cu ste/ thams cad la yang bye ba phrag sum cu rtsa drug rtsa drug go// sku tshe'i tshad ni lo brgyad khri'o// dam pa'i chos kyang lo brgyad khri'i bar du gnas so// sku gdung ni rgyas par 'gyur ro// de bzhin gshegs pa 'gro bas mchod skye ba'i yul ni sA la'i dbang po zhes bya'o// rigs ni bram ze'o// 'od ni dpag tshad gsum mo// yab ni dbang po'i nga ro sgrogs zhes bya'o// yum ni ston pa mtha' yas ma zhes bya'o// sras ni dbang po'i 'od zer zhes bya'o// rim gro pa ni dbang pos byin zhes bya'o// shes rab can rnams kyi mchog ni yon tan rin po che'i mthu rtsal zhes bya'o// rdzu 'phrul can rnams kyi mchog ni shes rab smon lam sems zhes bya'o// 'dus pa ni lan sum cu rtsa brgyad de/ thams cad la yang bye ba phrag 'bum 'bum mo// sku tshe'i tshad ni lo bzhi khri'o// dam pa'i chos ni lo brgyad khri'i bar du gnas so// sku gdung ni rgyas par 'gyur ro// de bzhin gshegs pa seng ge'i logs skye ba'i yul ni gser gyi logs zhes bya'o// rigs ni rgyal rigs so// 'od ni dpag tshad brgyad cu'o// yab ni rin po che'i rgyal mtshan zhes bya'o// yum ni gzi brjid rin chen zhes bya'o// sras ni rin chen sbed ces bya'o// rim gro pa ni mdzes sbyin zhes bya'o// shes rab can rnams kyi mchog ni yon tan 'od ces bya'o// rdzu 'phrul can rnams kyi mchog ni grags pa ma 'dres pa zhes bya'o// 'dus pa ni lan sum cu rtsa drug ste/ thams cad la yang bye ba phrag 'bum 'bum mo// sku tshe'i tshad ni lo bdun khri'o// dam pa'i chos ni lo sum khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa chos kyi mthu rtsal skye ba'i yul ni yon tan mthu rtsal zhes bya'o// rigs ni bram ze'o// 'od ni dpag tshad brgya'o// yab ni mthu rtsal chen po zhes bya'o// yum ni ye shes mthu rtsal zhes bya'o// sras ni rin chen 'phags zhes bya'o// rim gro pa ni sems gsal zhes bya'o// shes rab can rnams kyi mchog ni 'brug sgra sgrogs pa zhes bya'o// rdzu 'phrul can rnams kyi mchog ni mthu dpal zhes bya'o// 'dus pa ni lan drug cu rtsa drug ste/ thams cad la yang sa ya phrag gsum gsum mo// sku tshe'i tshad ni lo drug khri sum stong ngo // dam pa'i chos ni lo sum khri'i bar du gnas so// sku gdung ni rgyas par 'gyur ro// de bzhin gshegs pa bskal pa bzang po skye ba'i yul ni bkod pa sdug pa zhes bya'o// rigs ni rgyal rigs so// 'od ni dpag tshad lnga'o// yab ni rnam smin sdug ces bya'o// yum ni yon tan 'od ces bya'o// sras ni lha 'dod ces bya'o// rim gro pa ni 'khrul med gnas zhes bya'o// shes rab can rnams kyi mchog ni grags pa'i sgron ma zhes bya'o// rdzu 'phrul can rnams kyi mchog ni zla bas rab tu brgyan pa'i 'od zer zhes bya'o// 'dus pa ni lan bcu bzhi ste/ thams cad la yang ther 'bum phrag bcu bcu'o// sku tshe'i tshad ni lo bdun khri'o// dam pa'i chos kyang lo bdun khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa mi 'khrugs pa'i mdog skye ba'i yul ni 'od dpal mtho ris mchog ces bya'o// rigs ni rgyal rigs so// 'od ni stong gi 'jig rten gyi khams tsam mo// yab ni gser nges 'od gzi brjid rgyal po zhes bya'o// yum ni yon tan mtha' yas bkod pa zhes bya'o// sras ni zla bas rab tu brgyan pa'i gzi brjid 'od zer dbyangs zhes bya'o// rim gro pa ni ye shes stobs byed bkod pa'i rgyal po zhes bya'o// shes rab can rnams kyi mchog ni yon tan gyi rgya mtsho'i blo can nges par ston pa'i blo gros zhes bya'o// rdzu 'phrul can rnams kyi mchog ni skyon gyis zil gyis mi non zhing bdud kyi dpung rab tu phung bar byed pa'i gzi brjid kyi kha dog ces bya'o// 'dus pa ni lan 'bum ste/ thams cad la yang phyir mi ldog pa'i byang chub sems dpa' bye ba phrag 'bum phrag brgyad cu brgyad cu'o// sku tshe'i tshad ni lo bdun khri'o// dam pa'i chos ni lo brgyad khri'i bar du gnas so// sku gdung ni rgyas par 'gyur ro// de bzhin gshegs pa gzi brjid rgyal po skye ba'i yul ni yon tan rin po che brgya stong gi yan lag gi rgyal po zhes bya'o// rigs ni bram ze'o// 'od ni dpag tshad sa ya phrag gsum mo// yab ni gzi brjid mtha' yas 'od ces bya'o// yum ni rigs pa'i gzi byin 'od zer zhes bya'o// sras ni zla ba dri ma med pa'i tog dpal rgyal mtshan zhes bya'o// rim gro pa ni ye shes 'od byin zhes bya'o// shes rab can rnams kyi mchog ni bkod pa dpag tu med pa sgrub par sems pa zhes bya'o// rdzu 'phrul can rnams kyi mchog ni 'od kyi gzi brjid sangs rgyas las yang dag par byung ba zhes bya'o// 'dus pa ni lan bcu ste/ thams cad la yang dung phyur phrag dgu dgu'o// sku tshe'i tshad ni lo bdun khri'o// dam pa'i chos kyang lo bdun khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa rtogs mdzad skye ba'i yul ni gzi brjid gsal zhes bya'o// rigs ni rgyal rigs so// 'od ni dpag tshad brgyad brgya'o// yab ni shin tu rnam par dag pa'i blo zhes bya'o// yum ni blo gsal ldan zhes bya'o// sras ni yon tan thams cad rtogs byed ye shes byin zhes bya'o// rim gro pa ni yid 'ong sems pa 'dod ces bya'o// shes rab can rnams kyi mchog ni shes rab kyi 'byung gnas byang chub tu smon pa'i blo can zhes bya'o// rdzu 'phrul can rnams kyi mchog ni rin po che'i me tog gi 'od ces bya'o// 'dus pa ni lan brgyad de/ thams cad la yang ther 'bum phrag brgyad brgyad do// sku tshe'i tshad ni lo bzhi khri nyis stong ngo // dam pa'i chos ni lo khri brgyad stong gi bar du gnas so// sku gdung ni rgyas par 'gyur ro// de bzhin gshegs pa spyan legs skye ba'i yul ni yon tan 'bum phrag bkod par snang ba zhes bya'o// rigs ni rgyal rigs so// 'od ni dpag tshad sum khri bzhi stong ngo // yab ni spyod pa ma 'khrul gsal ba'i rgyal po zhes bya'o// yum ni ye shes phung po gzi brjid 'phags ldan ma zhes bya'o// sras ni sgra skad zad mi shes par ston pa'i blo gros can zhes bya'o// rim gro pa ni shes rab kyi snang ba rnam par gdon mi za ba'i me tog kun tu rgyas pa zhes bya'o// shes rab can rnams kyi mchog ni bdud bye ba brgya phrag snyed kyis zil gyis mi non pa'i nyi ma'i gzi brjid kyi kha dog can zhes bya'o// rdzu 'phrul can rnams kyi mchog ni rin po che thams cad kyi gzi brjid rnam par grags pa'i rgyal po zhes bya'o// 'dus pa ni lan lnga bcu ste/ thams cad la yang bye ba phrag khri phrag re re'o// sku tshe'i tshad ni lo drug khri'o// dam pa'i chos ni lo sum khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa don la gnas pa'i blo mnga' ba skye ba'i yul ni don mtha' yas pa'i bkod pa zhes bya'o// rigs ni rgyal rigs so// 'od ni dpag tshad bcu'o// yab ni don gyi rgyal po zhes bya'o// yum ni sems can gyi don la rnam par gdon mi za ba'i rgyal mo zhes bya'o// sras ni rin po che'i mdzod ces bya'o// rim gro pa ni yon tan 'bum phrag snyed 'chang ba'i gzi brjid ces bya'o// shes rab can rnams kyi mchog ni phas kyi rgol ba tshar gcod pa zhes bya'o// rdzu 'phrul can rnams kyi mchog ni ye shes brtsegs pa'i rna rgyan gyis brgyan pa zhes bya'o// 'dus pa ni lan lnga bcu ste/ thams cad la yang ther 'bum phrag bcu bcu'o// sku tshe'i tshad ni lo lnga khri sum stong ngo // dam pa'i chos kyang lo lnga khri sum stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa snang ba'i 'od zer skye ba'i yul ni snang ba mtha' yas pa'i gzi brjid bkod pa zhes bya'o// rigs ni bram ze'o// 'od ni dpag tshad sum stong ngo // yab ni snang ba thams cad kyis brgyan pa zhes bya'o// yum ni ye shes snang ba'i 'od kyi gzi brjid ces bya'o// sras ni gzi brjid kyi phung po'i 'od rnam par grags pa zhes bya'o// rim gro pa ni blo'i ye shes kyi rgyal po zhes bya'o// shes rab can rnams kyi mchog ni blo'i rnam par nges pa zhes bya'o// rdzu 'phrul can rnams kyi mchog ni grags pa rdzogs pa'i rgyal mtshan gyi tog ces bya'o// 'dus pa ni lan bdun cu ste/ thams cad la yang dung phyur phrag bdun bdun no// sku tshe'i tshad ni lo bdun khri drug stong ngo // dam pa'i chos ni lo bdun khri'i bar du gnas so// sku gdung ni rgyas par 'gyur ro// de bzhin gshegs pa spos kyi gzi brjid skye ba'i yul ni a ga ru'i dri bsung gis nges par bdugs pa'i gzi brjid 'od ces bya'o// rigs ni rgyal rigs so// 'od ni dpag tshad tsam mo// yab ni mtha' yas spos 'od ces bya'o// yum ni yon tan brgya'i spos 'od ma zhes bya'o// sras ni spos kyi dbang phyug rgyal po'i blo can sems zhes bya'o// rim gro pa ni yon tan spos 'od blo zhes bya'o// shes rab can rnams kyi mchog ni tsan dan dri bsung zhim po'i nyi ma'i 'od ces bya'o// rdzu 'phrul can rnams kyi mchog ni spos kyi gzi brjid rnam par snang bar byed pa'i 'od ces bya'o// 'dus pa ni lan bcu drug ste/ thams cad la yang bye ba phrag bcu drug bcu drug go// sku tshe'i tshad ni lo lnga khri'o// dam pa'i chos ni lo dgu khri'i bar du gnas so// sku gdung ni rgyas par 'gyur ro// de bzhin gshegs pa kun tu dga' bar mdzad pa'i skye ba'i yul ni yon tan rin po che mthong bas ngoms par byed pa zhes bya'o// rigs ni bram ze'o// 'od ni dpag tshad drug go// yab ni bdud rtsi'i dbyangs kyis sel ba zhes bya'o// yum ni ngag 'jam brjod pa'i tshig can zhes bya'o// sras ni lta ba gsal ba'i lus zhes bya'o// rim gro pa ni chog shes yon tan gzi brjid 'od ces bya'o// shes rab can rnams kyi mchog ni yan lag ye shes kyis tshim pa gya nom sems pa zhes bya'o// rdzu 'phrul can rnams kyi mchog ni g.yo ba med par gnas pas phas kyi rgol ba rab tu 'joms pa zhes bya'o// 'dus pa ni lan dgu bcu rtsa brgyad de/ thams cad la yang khri phrag bcu drug bcu drug go// sku tshe'i tshad ni lo bye ba'o// dam pa'i chos kyang lo bye ba'i bar du gnas so// sku gdung ni rgyas par 'gyur ro// de bzhin gshegs pa don yod par gshegs pa skye ba'i yul ni sgrib pa med pa'i gzi brjid bkod pa zhes bya'o// rigs ni bram ze'o// 'od ni dpag tshad lnga brgya'o// yab ni yid gnyis rnam par 'thor ba'i gzi brjid phrug gu zhes bya'o// yum ni shes rab kyi snang ba rnam par nges pa zhes bya'o// sras ni phyogs lta bzod ces bya'o// rim gro pa ni shes rab kyi snang ba byed ces bya'o// shes rab can rnams kyi mchog ni bden sgra rnam par sgrogs pa zhes bya'o// rdzu 'phrul can rnams kyi mchog ni zil gyis mi non pa'i tog gi rgyal mtshan rgyal po zhes bya'o// 'dus pa ni lan drug cu rtsa drug ste/ thams cad la yang dung phyur phrag drug drug go// sku tshe'i tshad ni lo drug khri brgyad stong ngo // dam pa'i chos ni lo drug khri'i bar du gnas so// sku gdung ni rgyas par 'gyur ro// de bzhin gshegs pa khro ba bcom pa skye ba'i yul ni tha ba'i tsher ma med pa zhes bya'o// rigs ni bram ze'o// 'od ni dpag tshad bzhi stong ngo // yab ni mun bral zhes bya'o// yum ni byams sems mthong zhes bya'o// sras ni yon tan phung po zhes bya'o// rim gro pa ni skyon med sbyin zhes bya'o// shes rab can rnams kyi mchog ni rgyags pa'i skyon zhi bar gnas pa zhes bya'o// rdzu 'phrul can rnams kyi mchog ni zhi gnas dang dul bar gnas pa'i me tog ces bya'o// 'dus pa dang po la ni dgra bcom pa bye ba phrag bdun cu'o// gnyis pa la ni bye ba phrag brgyad cu'o// gsum pa la ni bye ba phrag dgu bcu'o// bzhi pa la ni ther 'bum mo// sku tshe'i tshad ni lo lnga khri drug stong ngo // dam pa'i chos ni lo drug khri drug stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa gzugs mchog skye ba'i yul ni yan lag dam pa rin po che mchod gnas zhes bya'o// rigs ni rgyal rigs so// 'od ni dpag tshad dgu bcu rtsa drug go// yab ni rin po che'i gzi brjid phung po zhes bya'o// yum ni 'jig rten pa'i gzugs thams cad kyis zil gyis mi non pa'i gzi brjid ces bya'o// sras ni gzugs byin zhes bya'o// rim gro pa ni gzugs kyi brda sgrub par sems pa zhes bya'o// shes rab can rnams kyi mchog ni 'od zer gyi gzi brjid me tog kun tu rgyas pa'i rgyal po zhes bya'o// rdzu 'phrul can rnams kyi mchog ni gzugs kyi brda sgrub pa pha rol tu phyin par sems pa zhes bya'o// dgra bcom pa 'dus pa ni lan brgyad cu ste/ thams cad la yang 'bum phrag bcu bzhi bcu bzhi'o// sku tshe'i tshad ni lo drug khri brgyad stong ngo // dam pa'i chos kyang lo drug khri brgyad stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa legs gshegs skye ba'i yul ni 'gros chen bkod pa zhes bya'o// rigs ni bram ze'o// 'od ni dpag tshad bdun cu'o// yab ni 'gros mdzes sems pa zhes bya'o// yum ni khyu mchog mig mthong 'gros zhes bya'o// sras ni dbang po'i mtshon cha 'gros kyis byin zhes bya'o// rim gro pa ni chu bo'i rgyal po sum cu seng ge'i bdag po lus zhes bya'o// shes rab can rnams kyi mchog ni bskal pa grangs med pa nas yang dag par bsgrubs pa'i blo can zhes bya'o// rdzu 'phrul can rnams kyi mchog ni brtson pa mi gtong zhing bkod pa chen po rtag pa zhes bya'o// dgra bcom pa 'dus pa ni lan nyi shu rtsa lnga ste/ thams cad la yang dung phyur phrag gnyis gnyis so// sku tshe'i tshad ni lo nyi khri brgyad stong ngo // dam pa'i chos kyang lo nyi khri brgyad stong gi bar du gnas so// sku gdung ni rgyas par 'gyur ro// de bzhin gshegs pa rab tu sbyin par grags pa skye ba'i yul ni grags pa mtha' yas rgyal mtshan zhes bya'o// rigs ni bram ze'o// 'od ni dpag tshad brgyad brgya'o// yab ni mthu rtsal grags pa zhes bya'o// yum ni grags pa mtha' yas 'dzin zhes bya'o// sras ni grags pa kun tu 'phags pa zhes bya'o// rim gro pa ni grags chen rgyal po zhes bya'o// shes rab can rnams kyi mchog ni grags mchog gsal ba zhes bya'o// rdzu 'phrul can rnams kyi mchog ni gzhan grags dad byed yang dag 'phags zhes bya'o// nyan thos 'dus pa ni lan brgyad de/ thams cad la yang ther 'bum ther 'bum mo// sku tshe'i tshad ni lo brgyad khri bzhi stong ngo // dam pa'i chos ni lo nyi khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa 'od gtsang skye ba'i yul ni 'phags pa gzigs pa zhes bya'o// rigs ni rgyal rigs so// 'od ni dpag tshad bcu drug go// yab ni yang dag don sems zhes bya'o// yum ni bdud rtsi'i sems zhes bya'o// sras ni dus byin dbyangs zhes bya'o// rim gro pa ni sgra dang brda zad mi shes pa 'dzin pa zhes bya'o// shes rab can rnams kyi mchog ni dpung gi tshogs rab tu 'joms pa zhes bya'o// rdzu 'phrul can rnams kyi mchog ni phas kyi rgol ba rnam par 'jig pa la dpa' ba zhes bya'o// nyan thos 'dus pa ni lan brgyad de/ thams cad la yang bye ba phrag bcu bdun bcu bdun no// sku tshe'i tshad ni lo bdun khri'o// dam pa'i chos ni lo khri drug stong gi bar du gnas so// sku gdung ni rgyas par 'gyur ro// de bzhin gshegs pa lha'i nyi ma skye ba'i yul ni gzi brjid mtha' yas pa'i 'od ces bya'o// rigs ni rgyal rigs so// 'od ni dpag tshad brgyad stong ngo // yab ni 'od 'phags zhes bya'o// yum ni snang ba mtha' yas bkod pa'i gzi brjid ces bya'o// sras ni 'jig rten thams cad na mdzes pa zhes bya'o// rim gro pa ni 'jig rten thams cad kyis bsngags par sems pa zhes bya'o// shes rab can rnams kyi mchog ni mngon par shes pa yon tan rin po che zhes bya'o// rdzu 'phrul can rnams kyi mchog ni yon tan thams cad kyi brda 'dzin pa zhes bya'o// dgra bcom pa 'dus pa ni lan bdun cu ste/ thams cad la yang bye ba phrag lnga bcu rtsa drug drug go// sku tshe'i tshad ni lo bdun khri nyis stong ngo // dam pa'i chos ni lo lnga khri lnga stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa shes rab byin skye ba'i yul ni shes rab skar mda' can zhes bya'o// rigs ni bram ze'o// 'od ni dpag tshad drug go// yab ni shes rab skar mdas mngon par shes pa'i me tog kun tu rgyas pa zhes bya'o// yum ni lus shin tu rnam par 'byes pa 'od mtha' yas pa zhes bya'o// sras ni shes rab rnam par nges pa'i rgyal po zhes bya'o// rim gro pa ni shes rab kyis rnam par bsgoms shing sbyangs pa'i sems zhes bya'o// shes rab can rnams kyi mchog ni ma 'khrugs shing shes rab brtsegs pa'i 'gros zhes bya'o// rdzu 'phrul can rnams kyi mchog ni shin tu rnam par nges pa'i ri bo zhes bya'o// dgra bcom pa 'dus pa ni lan drug cu ste/ thams cad la yang ther 'bum phrag bcu bcu'o// sku tshe'i tshad ni lo bdun khri nyis stong ngo // dam pa'i chos ni lo bdun khri'i bar du gnas so// sku gdung ni rgyas par 'gyur ro// de bzhin gshegs pa mnyam par bzhag pa'i bdag nyid skye ba'i yul ni kun nas gnas par grags pa zhes bya'o// rigs ni rgyal rigs so// 'od ni dpag tshad lnga brgya'o// yab ni zhi gnas rnyed cing thob pa zhes bya'o// yum ni sems la g.yo ba med pa zhes bya'o// sras ni bdud rtsi dran pa'i gzi brjid ces bya'o// rim gro pa ni thar pa rin po che'i snod blo can zhes bya'o// shes rab can rnams kyi mchog ni dge ba'i sems la rab tu zhi ba'i 'gros la gnas pa zhes bya'o// rdzu 'phrul can rnams kyi mchog ni g.yo ba med pa'i go 'phang rnam par gnon pa'i sems zhes bya'o// dgra bcom pa 'dus pa ni lan brgyad cu ste/ thams cad la yang ther 'bum ther 'bum mo// sku tshe'i tshad ni lo dgu khri nyis stong ngo // dam pa'i chos ni lo dgu khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa gzi mdangs skye ba'i yul ni yon tan mdangs 'gro zhes bya'o// rigs ni bram ze'o// 'od ni dpag tshad sum stong ngo // yab ni tog mchog gzi brjid rgyal po zhes bya'o// yum ni ye shes snang ba sbyin pa zhes bya'o// sras ni nor lha gsal ba zhes bya'o// rim gro pa ni bsod nams kyi phung po tog gi rgyal mtshan zhes bya'o// shes rab can rnams kyi mchog ni sgron ma'i phung po chen po zhes bya'o// rdzu 'phrul can rnams kyi mchog ni chags pa med pa'i mtha' las nges par 'byung ba'i blo can zhes bya'o// dgra bcom pa 'dus pa ni lan sum cu ste/ thams cad la yang bye ba phrag 'bum 'bum mo// sku tshe'i tshad ni lo bdun khri'o// dam pa'i chos ni lo bdun khri bzhi stong gi bar du gnas so// sku gdung ni rgyas par 'gyur ro// de bzhin gshegs pa rgyal rigs skye ba'i yul ni rgyal po'i drang srong phrug gu zhes bya'o// rigs ni rgyal rigs so// 'od ni dpag tshad lnga stong ngo // yab ni bsod nams 'byor pa'i tog ces bya'o// yum ni bsod nams 'gros zhes bya'o// sras ni yul 'khor chos dge zhes bya'o// rim gro pa ni rgyal srid 'phel bar byed pa'i blo can zhes bya'o// shes rab can rnams kyi mchog ni mthu rtsal stobs byin zhes bya'o// rdzu 'phrul can rnams kyi mchog ni zla bzhin don yod mchog ces bya'o// 'dus pa ni lan brgyad cu rtsa bzhi ste/ thams cad la yang ther 'bum phrag bcu bzhi bcu bzhi'o// sku tshe'i tshad ni lo bdun khri drug stong ngo // dam pa'i chos ni lo bdun khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa skal ldan shing rta skye ba'i yul ni 'jigs pa med pa'i 'od ces bya'o// rigs ni bram ze'o// 'od ni dpag tshad bcu gsum mo// yab ni chu lhas byin zhes bya'o// yum ni lta bas mthong zhes bya'o// sras ni mi zad pa'i tog ces bya'o// rim gro pa ni shin tu 'phags sems zhes bya'o// shes rab can rnams kyi mchog ni lta ba gsal zhes bya'o// rdzu 'phrul can rnams kyi mchog ni the tshom med pa'i blo gros zhes bya'o// nyan thos 'dus pa ni lan lnga bcu rtsa drug ste/ thams cad la yang dung phyur phrag drug drug go// sku tshe'i tshad ni lo bdun khri'o// dam pa'i chos ni lo drug khri drug stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa gser mchog skye ba'i yul ni gzi brjid mchog ces bya'o// rigs ni rgyal rigs so// 'od ni dpag tshad brgyad cu'o// yab ni rin po che'i 'od ces bya'o// yum ni bai dUr+ya'i 'od ces bya'o// sras ni rin chen yongs dag ces bya'o// rim gro pa ni rin chen 'byung gnas zhes bya'o// shes rab can rnams kyi mchog ni rin chen mtha' yas sgrogs zhes bya'o// rdzu 'phrul can rnams kyi mchog ni rin chen thams cad mngon par shes pa zhes bya'o// dgra bcom pa 'dus pa ni lan bcu bdun te/ thams cad la yang ther 'bum phrag gnyis gnyis so// sku tshe'i tshad ni lo nyi khri'o// dam pa'i chos kyang lo nyi khri'i bar du gnas so// sku gdung ni rgyas par 'gyur ro// de bzhin gshegs pa rnam par grol ba'i gtsug skye ba'i yul ni dga' ba mthong zhes bya'o// rigs ni bram ze'o// 'od ni dpag tshad khri'o// yab ni rmog gyon zhes bya'o// yum ni nyi ma gsal byed ces bya'o// sras ni tog gi rgyal mtshan zhes bya'o// rim gro pa ni chags med sems zhes bya'o// shes rab can rnams kyi mchog ni mthu rtsal g.yo ba med par gnas pa zhes bya'o// rdzu 'phrul can rnams kyi mchog ni 'od mchog kha lo sgyur ba zhes bya'o// dgra bcom pa 'dus pa ni lan bzhi bcu rtsa gcig ste/ thams cad la yang sa ya phrag bzhi bzhi'o// sku tshe'i tshad ni lo drug khri nyis stong ngo // dam pa'i chos ni lo lnga khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa chos ldan skye ba'i yul ni chos kyi skar mda' snang ba dang ldan pa zhes bya'o// rigs ni rgyal rigs so// 'od ni dpag tshad lnga brgya'o// yab ni rin po che'i sgron ma zhes bya'o// yum ni byang chub dad ces bya'o// sras ni 'gro ba'i 'od zer zhes bya'o// rim gro pa ni 'jig rten mchod ces bya'o// shes rab can rnams kyi mchog ni bdud rtsi'i bcud kyi tog ces bya'o// rdzu 'phrul can rnams kyi mchog ni 'gro dad gzi brjid ces bya'o// dgra bcom pa 'dus pa ni lan brgyad cu ste/ thams cad la yang bye ba phrag brgyad cu rtsa drug drug go// sku tshe'i tshad ni lo dgu khri dgu stong ngo // dam pa'i chos ni lo dgu khri'i bar du gnas so// sku gdung ni rgyas par 'gyur ro// de bzhin gshegs pa spos gnas skye ba'i yul ni 'gro ba thams cad dad pa zhes bya'o// rigs ni bram ze'o// 'od ni dpag tshad bcu bdun no// yab ni gnas dang gnas ma yin pa spong ba zhes bya'o// yum ni rtogs pa'i don la gnas pa 'dor ba ldog par byed pa zhes bya'o// sras ni 'gro ba thams cad mi 'byung bar gyur pa zhes bya'o// rim gro pa ni klu'i bdag po khyim blo can zhes bya'o// shes rab can rnams kyi mchog ni 'gro ba thams cad rab tu zhi bar byed pa'i snang ba thob pa zhes bya'o// rdzu 'phrul can rnams kyi mchog ni rtogs pa dang blo gros kyis yongs su spangs par sems pa zhes bya'o// 'dus pa ni lan nyi shu rtsa gnyis te/ thams cad la yang bye ba phrag bdun cu rtsa dgu dgu'o// sku tshe'i tshad ni lo sum khri'o// dam pa'i chos ni lo sum khri drug stong gi bar du gnas so// sku gdung ni rgyas par 'gyur ro// de bzhin gshegs pa dregs pa spangs pa skye ba'i yul ni mkhas pa'i blo gros can zhes bya'o// rigs ni bram ze'o// 'od ni dpag tshad bdun brgya'o// yab ni khengs pa med pa'i blo zhes bya'o// yum ni spyod pa ma 'khrul zhes bya'o// sras ni seng ge'i mthu rtsal dor zhes bya'o// rim gro pa ni mchod mchog thob ces bya'o// shes rab can rnams kyi mchog ni 'phags pa la dad pa'i tog ces bya'o// rdzu 'phrul can rnams kyi mchog ni drang srong spyod pa'i blo gros zhes bya'o// dgra bcom pa 'dus pa ni lan bdun te/ thams cad la yang ther 'bum phrag lnga lnga'o// sku tshe'i tshad ni lo brgyad stong ngo // dam pa'i chos ni lo bdun khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa ye shes kyi mdzod skye ba'i yul ni yon tan mtha' yas pa bkod pa zhes bya'o// rigs ni rgyal rigs so// 'od ni gling chen po bzhi pa'i 'jig rten gyi khams brgyad tsam mo// yab ni gzugs kyi brda zad mi shes pa'i blo gros zhes bya'o// yum ni 'od gsal blo gros ma zhes bya'o// sras ni dga' ba'i dbyangs zhes bya'o// rim gro pa ni klu dbyangs sems pa zhes bya'o// shes rab can rnams kyi mchog ni shin tu rnam par grol ba'i rin po che la rab tu gnas pa zhes bya'o// rdzu 'phrul can rnams kyi mchog ni ston pa gsal ba brtsegs zhes bya'o// dgra bcom pa 'dus pa ni lan bcu bzhi ste/ thams cad la yang bye ba phrag nyi shu rtsa brgyad brgyad do// sku tshe'i tshad ni lo brgyad khri drug stong ngo // dam pa'i chos ni lo khri bzhi stong gi bar du gnas so// sku gdung ni rgyas par 'gyur ro// de bzhin gshegs pa tshangs par gshegs pa skye ba'i yul ni snying rje dang gti mug med pa rin po che zhes bya'o// rigs ni bram ze'o// 'od ni dpag tshad drug cu'o// yab ni snying rje cher sems zhes bya'o// yum ni sgrib med byams pa mthong zhes bya'o// sras ni blta bzod ces bya'o// rim gro pa ni lus gzi brjid rgyal po zhes bya'o// shes rab can rnams kyi mchog ni ye shes thams cad yang dag par 'phags pa zhes bya'o// rdzu 'phrul can rnams kyi mchog ni bkod pa kun tu mdzes pa zhes bya'o// dgra bcom pa 'dus pa ni lan bdun cu ste/ thams cad la yang 'bum phrag bcu drug bcu drug go// sku tshe'i tshad ni lo brgyad stong ngo // dam pa'i chos ni lo bdun khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa tsan dan skye ba'i yul ni yul 'khor brtan zhes bya'o// rigs ni rgyal rigs so// 'od ni dpag tshad brgyad stong ngo // yab ni mkhas brtson zhes bya'o// yum ni brtson pa mi gtong ba zhes bya'o// sras ni mthu rtsal gnas zhes bya'o// rim gro pa ni gzhan gyis mi thub pa'i mthu rtsal can zhes bya'o// shes rab can rnams kyi mchog ni ye shes mthu rtsal sbyin zhes bya'o// rdzu 'phrul can rnams kyi mchog ni 'jig rten mchod 'os thob ces bya'o// dgra bcom pa 'dus pa ni lan dgu bcu ste/ thams cad la yang bye ba phrag drug cu rtsa gnyis gnyis so// sku tshe'i tshad ni lo dgu khri'o// dam pa'i chos kyang lo dgu khri'i bar du gnas so// sku gdung ni rgyas par 'gyur ro// de bzhin gshegs pa mya ngan med pa skye ba'i yul ni mya ngan dang bral ba zhes bya'o// rigs ni bram ze'o// 'od ni dpag tshad nyi khri bzhi stong ngo // yab ni gsal dag ces bya'o// yum ni mya ngan thams cad gtong zhes bya'o// sras ni smon lam ma 'khrul ba zhes bya'o// rim gro pa ni blo ma 'dzings pa zhes bya'o// shes rab can rnams kyi mchog ni ma 'dres par sems pa zhes bya'o// rdzu 'phrul can rnams kyi mchog ni lta gsal blo can zhes bya'o// nyan thos 'dus pa ni lan sum cu ste/ thams cad la yang bye ba phrag sum cu rtsa gnyis gnyis so// sku tshe'i tshad ni lo sum khri sum stong ngo // dam pa'i chos ni lo dgu khri dgu stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa seng ge'i 'od zer skye ba'i yul ni bdag med pa dang ldan pa zhes bya'o// rigs ni bram ze'o// 'od ni dpag tshad sum cu rtsa drug go// yab ni chos mthong zhes bya'o// yum ni stong pa nyid la gnas pa zhes bya'o// sras ni kun tu lta ba can zhes bya'o// rim gro pa ni bkod pa mi gnas pa zhes bya'o// shes rab can rnams kyi mchog ni ye shes gsal zhes bya'o// rdzu 'phrul can rnams kyi mchog ni yongs mthong blo nges zhes bya'o// nyan thos 'dus pa ni lan sum cu rtsa gnyis te/ thams cad la yang 'bum 'bum mo// sku tshe'i tshad ni lo nyi khri nyis stong ngo // dam pa'i chos ni lo nyi khri chig stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa yul 'khor tog skye ba'i yul ni yul 'khor mtha' yas tog ces bya'o// rigs ni rgyal rigs so// 'od ni dpag tshad brgya'o// yab ni tog gi nga ro zhes bya'o// yum ni tog 'brangs zhes bya'o// sras ni mtha' yas tog ces bya'o// rim gro pa ni yon tan rin chen rnam par grags zhes bya'o// shes rab can rnams kyi mchog ni shes rab tog gsal zhes bya'o// rdzu 'phrul can rnams kyi mchog ni lha dga' kha lo sgyur zhes bya'o// nyan thos 'dus pa ni lan bcu gnyis te/ thams cad la yang stong phrag lnga lnga'o// sku tshe'i tshad ni lo khri bzhi stong ngo // dam pa'i chos kyang lo khri bzhi stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa pad ma'i snying po skye ba'i yul ni me tog thams cad 'byung ba zhes bya'o// rigs ni rgyal rigs so// 'od ni dpag tshad nyi shu rtsa gnyis so// yab ni snyan pa thob ces bya'o// yum ni ye shes can zhes bya'o// sras ni gzhal med gzi brjid bzang po zhes bya'o// rim gro pa ni lha'i tshogs kyi lha zhes bya'o// shes rab can rnams kyi mchog ni lta ba tshod ces bya'o// rdzu 'phrul can rnams kyi mchog ni lta ba mtha' yas 'phags zhes bya'o// nyan thos 'dus pa ni lan bdun cu ste/ thams cad la yang bye ba phrag brgyad brgyad do// sku tshe'i tshad ni lo brgyad khri drug stong ngo // dam pa'i chos ni lo bdun khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa gzi brjid mtha' yas skye ba'i yul ni yon tan gzi brjid kyis rnam par brgyan pa zhes bya'o// rigs ni bram ze'o// 'od ni dpag tshad bdun cu'o// yab ni lhas mchod ces bya'o// yum ni 'od sbyin ma zhes bya'o// sras ni blo'i sgron ma zhes bya'o// rim gro pa ni mtha' yas blo zhes bya'o// shes rab can rnams kyi mchog ni dge ba kun tu 'byung ba zhes bya'o// rdzu 'phrul can rnams kyi mchog ni so zhes bya'o// nyan thos 'dus pa ni lan drug cu ste/ thams cad la yang ther 'bum ther 'bum mo// sku tshe'i tshad ni lo bdun khri'o// dam pa'i chos kyang lo bdun khri'i bar du gnas so// sku gdung ni rgyas par 'gyur ro// de bzhin gshegs pa lha'i 'od zer skye ba'i yul ni lha dad ces bya'o// rigs ni bram ze'o// 'od ni dpag tshad brgya'o// yab ni mthu rtsal mi g.yo ba zhes bya'o// yum ni mchod don zhes bya'o// sras ni mchod 'dod ces bya'o// rim gro pa ni me tog byin zhes bya'o// shes rab can rnams kyi mchog ni don chen thob ces bya'o// rdzu 'phrul can rnams kyi mchog ni shin tu mthu rtsal stobs zhes bya'o// nyan thos 'dus pa ni lan bdun cu ste/ thams cad la yang 'bum phrag drug drug go// sku tshe'i tshad ni lo brgyad khri'o// dam pa'i chos kyang lo brgyad khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa shes rab me tog skye ba'i yul ni rin po che'i me tog ces bya'o// rigs ni rgyal rigs so// 'od ni dpag tshad brgyad cu'o// yab ni yon tan me tog ces bya'o// yum ni bdud rtsi'i me tog ces bya'o// sras ni bsod nams me tog ces bya'o// rim gro pa ni mya ngan las 'das pa'i me tog ces bya'o// shes rab can rnams kyi mchog ni 'jig rten gyi me tog ces bya'o// rdzu 'phrul can rnams kyi mchog ni rin chen me tog gzi brjid ces bya'o// nyan thos 'dus pa ni lan bcu drug ste/ thams cad la yang sa ya phrag gsum gsum mo// sku tshe'i tshad ni lo bdun khri'o// dam pa'i chos ni lo stong gi bar du gnas so// sku gdung ni rgyas par 'gyur ro// de bzhin gshegs pa mkhas pa skye ba'i yul ni rin po che bkod pa zhes bya'o// rigs ni bram ze'o// 'od ni dpag tshad brgyad cu rtsa bzhi'o// yab ni pad ma'i snying po zhes bya'o// yum ni me tog bzang po'i gzi byin ma zhes bya'o// sras ni bsod nams gzi brjid gzugs brnyan gzi byin sems zhes bya'o// rim gro pa ni spa gos zhes bya'o// shes rab can rnams kyi mchog ni mchod sbyin go bgos nga ro'i blo can zhes bya'o// rdzu 'phrul can rnams kyi mchog ni 'od gsal dri med sems zhes bya'o// nyan thos 'dus pa ni lan bcu bzhi ste/ thams cad la yang ther 'bum ther 'bum mo// sku tshe'i tshad ni lo bdun khri'o// dam pa'i chos ni lo khri bzhi stong gi bar du gnas so// sku gdung ni rgyas par 'gyur ro// de bzhin gshegs pa ye shes 'byor ldan skye ba'i yul ni rin po che 'byor pa zhes bya'o// rigs ni rgyal rigs so// 'od ni dpag tshad dgu brgya'o// yab ni rin chen gzi brjid snang ba ces bya'o// yum ni rin chen 'od ces bya'o// sras ni rin po che'i 'byung gnas zhes bya'o// rim gro pa ni rin po che'i sgron ma zhes bya'o// shes rab can rnams kyi mchog ni rin chen bzang po zhes bya'o// rdzu 'phrul can rnams kyi mchog ni bzang mchog dpal zhes bya'o// nyan thos 'dus pa ni lan bcu dgu ste/ thams cad la yang sa ya phrag gsum gsum mo// sku tshe'i tshad ni lo drug khri'o// dam pa'i chos ni lo dgu stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa tshangs pa'i dbyig skye ba'i yul ni dbyig snang zhes bya'o// rigs ni rgyal rigs so// 'od ni dpag tshad sum cu'o// yab ni gzungs kyi nga ro zhes bya'o// yum ni tshangs mchog dpal zhes bya'o// sras ni thar pa la dmigs pa'i rgyal po zhes bya'o// rim gro pa ni phung po mtha' yas zhes bya'o// shes rab can rnams kyi mchog ni grags pa'i rgyal mtshan rgyal chen zhes bya'o// rdzu 'phrul can rnams kyi mchog ni mthu rtsal bdud rtsi gnas zhes bya'o// nyan thos 'dus pa ni lan brgyad cu rtsa brgyad de/ thams cad la yang dung phyur phrag brgyad brgyad do// sku tshe'i tshad ni lo brgyad khri'o// dam pa'i chos kyang lo brgyad khri'i bar du gnas so// sku gdung ni rgyas par 'gyur ro// de bzhin gshegs pa phyag na rin chen skye ba'i yul ni rin po che bkod pa zhes bya'o// rigs ni rgyal rigs so// 'od ni dpag tshad brgyad brgya'o// yab ni rin chen lag ces bya'o// yum ni rin chen mtha' yas ma zhes bya'o// sras ni yon tan rnam par lta zhes bya'o// rim gro pa ni rin chen mig ces bya'o// shes rab can rnams kyi mchog ni yon tan bkod pa'i lus zhes bya'o// rdzu 'phrul can rnams kyi mchog ni lus ma smad ces bya'o// nyan thos 'dus pa ni lan bcu bzhi ste/ thams cad la yang sa ya phrag drug drug go// sku tshe'i tshad ni lo sum khri'o// dam pa'i chos kyang lo sum khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa dbang ldan skye ba'i yul ni dbang po'i rgyan bkod pa rnam par grags pa zhes bya'o// rigs ni bram ze'o// 'od ni dpag tshad bdun cu'o// yab ni dbang pos byin zhes bya'o// yum ni lha ma yin gyi gzi brjid ces bya'o// sras ni dbang gsal byin zhes bya'o// rim gro pa ni dpal brtsegs dbang po brtan zhes bya'o// shes rab can rnams kyi mchog ni rnam par snang byed rgyal mtshan grags pa gsal zhes bya'o// rdzu 'phrul can rnams kyi mchog ni chags pa med par gnas pa la mkhas pa zhes bya'o// nyan thos 'dus pa ni lan sum cu rtsa drug ste/ thams cad la yang ther 'bum phrag drug cu drug cu'o// sku tshe'i tshad ni lo 'bum mo// dam pa'i chos ni lo bye ba'i bar du gnas so// sku gdung ni rgyas par 'gyur ro// de bzhin gshegs pa rdzogs par gsung ba skye ba'i yul ni bkod pa chen po zhes bya'o// rigs ni bram ze'o// 'od ni dpag tshad lnga brgya'o// yab ni mi thub thul zhes bya'o// yum ni yon tan gsal zhes bya'o// sras ni blo mchog ces bya'o// rim gro pa ni zhi ba gsal zhes bya'o// shes rab can rnams kyi mchog ni 'phags dad gzi brjid ces bya'o// rdzu 'phrul can rnams kyi mchog ni rnam par gdon mi za ba'i rgyal po zhes bya'o// nyan thos 'dus pa ni lan brgyad cu rtsa bzhi ste/ thams cad la yang bye ba phrag 'bum 'bum mo// sku tshe'i tshad ni lo dgu khri'o// dam pa'i chos kyang lo dgu khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa mchog gsung skye ba'i yul ni shin tu blta na gsal ba zhes bya'o// rigs ni rgyal rigs so// 'od ni dpag tshad brgya'o// yab ni 'od mchog dpal zhes bya'o// yum ni zil gyis mi non pa'i mdog can zhes bya'o// sras ni rnam grags rgyal po zhes bya'o// rim gro pa ni bdud rtsi'i sgron ma zhes bya'o// shes rab can rnams kyi mchog ni yon tan mtha' yas spyad pa'i blo can zhes bya'o// rdzu 'phrul can rnams kyi mchog ni sgra la chags pa med par ston pa'i blo gros zhes bya'o// nyan thos 'dus pa ni lan bdun cu rtsa brgyad de/ thams cad la yang 'bum phrag brgyad cu rtsa brgyad brgyad do// sku tshe'i tshad ni lo brgyad khri'o// dam pa'i chos ni lo bdun khri'i bar du gnas so// sku gdung ni rgyas par 'gyur ro// de bzhin gshegs pa mchod 'os skye ba'i yul ni gzi brjid mtha' yas pa zhes bya'o// rigs ni bram ze'o// 'od ni dpag tshad brgyad brgya'o// yab ni don dpyod ces bya'o// yum ni skar 'od can zhes bya'o// sras ni 'jig rten dga' zhes bya'o// rim gro pa ni 'phags pa dad ces bya'o// shes rab can rnams kyi mchog ni 'gro bas mchog ces bya'o// rdzu 'phrul can rnams kyi mchog ni shes rab spobs pa rnam par nges pa'i rgyal po zhes bya'o// nyan thos 'dus pa ni lan brgyad cu rtsa bzhi ste/ thams cad la yang dung phyur phrag gsum gsum mo// sku tshe'i tshad ni lo brgyad khri bzhi stong ngo // dam pa'i chos ni lo khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa skar rgyal skye ba'i yul ni gzi brjid mtha' yas 'od ces bya'o// rigs ni rgyal rigs so// 'od ni gling chen po bzhi pa'i 'jig rten gyi khams sum cu tsam mo// yab ni yon tan rin chen tog 'od grags zhes bya'o// yum ni spobs pa'i rgyan bkod pa'i rgyal mo zhes bya'o// sras ni yon tan rin chen mngon par shes pa zhes bya'o// rim gro pa ni bdud rnam par skrag par byed pa gzhan gyis mi thub pa'i blo can zhes bya'o// shes rab can rnams kyi mchog ni bag tsha ba med pas rnam par rtse ba'i mngon par shes pa thob pa zhes bya'o// rdzu 'phrul can rnams kyi mchog ni rab kyi rtsal gyis rnam par gnon pa thub pa med pa'i tshogs can zhes bya'o// nyan thos 'dus pa ni lan lnga bcu ste/ thams cad la yang ther 'bum phrag gsum gsum mo// sku tshe'i tshad ni lo drug khri'o// dam pa'i chos kyang lo drug khri'i bar du gnas so// sku gdung ni rgyas par 'gyur ro// de bzhin gshegs pa nyi ma skye ba'i yul ni nyi ma'i 'od bkod pa zhes bya'o// rigs ni rgyal rigs so// 'od ni stong gnyis pa'i 'jig rten gyi khams tsam mo// yab ni phyogs gsal grags zhes bya'o// yum ni nyi ma'i snying po 'od ces bya'o// sras ni dri med 'od 'phro tog 'byung blo zhes bya'o// rim gro pa ni 'jig rten gyi spyod pa bas mchod pa'i bkod pa'i rgyal po zhes bya'o// shes rab can rnams kyi mchog ni brtson 'grus brtan pos pha rol gnon par grags pa ma smad pa zhes bya'o// rdzu 'phrul can rnams kyi mchog ni ye shes rin po che'i me tog rnam par rtse ba'i dbyangs can zhes bya'o// nyan thos 'dus pa ni lan dgu bcu rtsa drug ste/ thams cad la yang phyir mi ldog pa'i byang chub sems dpa' dung phyur phrag re re'o// sku tshe'i tshad ni lo brgyad khri'o// dam pa'i chos ni lo dgu khri drug stong gi bar du gnas so// sku gdung ni rgyas par 'gyur ro// de bzhin gshegs pa 'dam las rgal ba skye ba'i yul ni dga' ba bkod pa mtha' yas pa zhes bya'o// rigs ni rgyal rigs so// 'od ni stong gsum gyi 'jig rten gyi khams tsam mo// yab ni chu bo spong zhes bya'o// yum ni yon tan rin chen rgya mtsho'i blo gros zhes bya'o// sras ni dbyangs snyan bkod pa'i sems zhes bya'o// rim gro pa ni ye shes me tog mngon par shes pa'i rgyal po zhes bya'o// shes rab can rnams kyi mchog ni gti mug med pa'i gnas pa rnam par brtse ba'i gzi brjid ces bya'o// rdzu 'phrul can rnams kyi mchog ni stobs bcu la rtog cing mi tshugs par grags pa zhes bya'o// nyan thos 'dus pa ni lan sum cu rtsa drug ste/ thams cad la yang byang chub sems dpa' skye ba gcig gis thogs pa ther 'bum phrag re re dang / dung phyur phrag bdun bdun dang bye ba phrag bzhi bzhi'o// sku tshe'i tshad ni lo khri'o// dam pa'i chos kyang lo khri'i bar du gnas so// sku gdung ni rgyas par 'gyur ro// de bzhin gshegs pa ye shes brnyes skye ba'i yul ni ye shes kyis rnam par sprul zhing gsal ba rab tu brgyan pa zhes bya'o// rigs ni rgyal rigs so// 'od ni dpag tshad brgyad do// yab ni ye shes 'phel zhes bya'o// yum ni ye shes snying po zhes bya'o// sras ni ye shes gsal zhes bya'o// rim gro pa ni ye shes nyan 'dod ces bya'o// shes rab can rnams kyi mchog ni tshul thams cad kyis bden pa'i khyad par gyi sgra sgrogs pa zhes bya'o// rdzu 'phrul can rnams kyi mchog ni rnam par 'phrul pa thams cad kun tu ston pa zhes bya'o// dgra bcom pa 'dus pa ni lan drug cu ste/ thams cad la yang dung phyur phrag re re'o// sku tshe'i tshad ni lo lnga khri'o// dam pa'i chos ni lo drug khri'i bar du gnas so// sku gdung ni ril po gcig tu 'dug go// mchod rten yang gcig tu zad do// // 'phags pa bskal pa bzang po pa zhes bya ba theg pa chen po'i mdo/ bam po bcu dgu pa/ de bzhin gshegs pa grub pa skye ba'i yul ni nor bu rin po ches khong snums pa zhes bya'o// rigs ni rgyal rigs so// 'od ni dpag tshad drug brgya'o// yab ni byang chub la dad pa'i mid pa zhes bya'o// yum ni nyi zla rnam par mthong ba'i 'od ces bya'o// sras ni rin chen me tog gzi brjid ces bya'o// rim gro pa ni yon tan snang ba'i sems zhes bya'o// shes rab can rnams kyi mchog ni phas kyi rgol ba tshar gcod pa zhes bya'o// rdzu 'phrul can rnams kyi mchog ni nor sbyin mthu rtsal ma 'khrul sems zhes bya'o// nyan thos 'dus pa ni lan lnga ste/ thams cad la yang dung phyur phrag re re'o// sku tshe'i tshad ni lo khri lnga stong ngo // dam pa'i chos ni lo stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa rma bya skye ba'i yul ni bkod pa yid du 'ong ba zhes bya'o// rigs ni rgyal rigs so// 'od ni dpag tshad brgyad do// yab ni lag shugs sgra skad ces bya'o// yum ni mi'am ci'i dbyangs zhes bya'o// sras ni brda dang sgra thams cad pa zhes bya'o// rim gro pa ni gti mug med pa'i dbang phyug gnas zhes bya'o// shes rab can rnams kyi mchog ni rang gi sgra snang ba zhes bya'o// rdzu 'phrul can rnams kyi mchog ni dge ba brgya stong gis rab tu brgyan pa'i nga ro zhes bya'o// nyan thos 'dus pa ni lan lnga bcu ste/ thams cad la yang sa ya phrag lnga lnga'o// sku tshe'i tshad ni lo sum khri drug stong ngo // dam pa'i chos ni lo bzhi khri'i bar du gnas so// sku gdung ni rgyas par 'gyur ro// de bzhin gshegs pa chos sbyin skye ba'i yul ni 'od kyi bkod pa yang dag par bsgrubs pa zhes bya'o// rigs ni rgyal rigs so// 'od ni dpag tshad drug go// yab ni chos kyi 'byung gnas zhes bya'o// yum ni legs par bsams pa sems pa chos kyi blo gros ma zhes bya'o// sras ni chos rin po che'i tog ces bya'o// rim gro pa ni chos kyi sgron ma'i rgyal po chen po zhes bya'o// shes rab can rnams kyi mchog ni yon tan thams cad snang bar byed pa'i rdzu 'phrul thob pa zhes bya'o// rdzu 'phrul can rnams kyi mchog ni yon tan gyi phung po 'phags pa'i gzi brjid ces bya'o// nyan thos 'dus pa ni lan nyi shu rtsa lnga ste/ thams cad la yang nyi shu nyi shu'o// sku tshe'i tshad ni lo nyi khri'o// dam pa'i chos ni lo nyi khri sum stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa phan par bzhed pa skye ba'i yul ni grags pa ma smad pa'i gzugs zhes bya'o// rigs ni rgyal rigs so// 'od ni dpag tshad dgu brgya'o// yab ni drang srong sems gsal zhes bya'o// yum ni nyi ma'i gzugs brda ston zhes bya'o// sras ni skye ba'i tshul snang bar byed par grags pa zhes bya'o// rim gro pa ni dge bas rab tu brgyan pa zhes bya'o// shes rab can rnams kyi mchog ni sgrib pa med par brtsegs pa'i rgyal po zhes bya'o// rdzu 'phrul can rnams kyi mchog ni yon tan thams cad kyis bag tsha ba med par gnas pa zhes bya'o// dgra bcom pa 'dus pa ni lan dgu bcu ste/ thams cad la yang sa ya phrag bdun bdun no// sku tshe'i tshad ni lo dgu khri chig stong ngo // dam pa'i chos kyang lo dgu khri chig stong gi bar du gnas so// sku gdung ni rgyas par 'gyur ro// de bzhin gshegs pa ye shes ldan skye ba'i yul ni ye shes kyis rnam par brgyan pa'i gzi brjid ces bya'o// rigs ni rgyal rigs so// 'od ni dpag tshad brgya'o// yab ni ye shes kyi 'byung gnas mtha' yas pa zhes bya'o// yum ni spobs pa thams cad ston pa zhes bya'o// sras ni dbyangs kyi dbang phyug gi rgyal po seng ge'i sgra rnam par sgrogs pa zhes bya'o// rim gro pa ni nyi ma'i gzi brjid kyis rab tu brgyan pa'i nga ro zhes bya'o// shes rab can rnams kyi mchog ni sgom pa la dad pa'i khyim gti mug med cing sgrib pa med par gnas pa zhes bya'o// rdzu 'phrul can rnams kyi mchog ni mi gnas pa'i bkod pa thub pa med pa'i tshogs ston pa zhes bya'o// nyan thos 'dus pa ni lan brgyad cu ste/ thams cad la yang 'bum phrag brgyad brgyad do// sku tshe'i tshad ni lo dgu khri drug stong ngo // dam pa'i chos kyang lo brgyad khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa grags pa skye ba'i yul ni dga' bas rgyas pa yang dag par rtogs pa zhes bya'o// rigs ni rgyal rigs so// 'od ni gling chen po bzhi pa'i 'jig rten gyi khams bzhi bcu snyed tsam mo// yab ni bsam pa thams cad 'phags zhes bya'o// yum ni yid kyis sems pa yongs su tshim par byed pa zhes bya'o// sras ni brda skad thams cad la rab tu spobs pa zhes bya'o// rim gro pa ni mi thub pa'i tshogs kyi mdzod ces bya'o// shes rab can rnams kyi mchog ni lhun po'i rna rgyan sdug pa nyams dga' zhes bya'o// rdzu 'phrul can rnams kyi mchog ni rin chen kun tu 'od ces bya'o// nyan thos 'dus pa ni lan nyi shu rtsa gnyis te/ thams cad la yang ther 'bum phrag sum cu rtsa drug drug go// sku tshe'i tshad ni lo brgyad khri'o// dam pa'i chos kyang lo brgyad khri'i bar du gnas so// sku gdung ni rgyas par 'gyur ro// de bzhin gshegs pa 'od zer gyi dra ba skye ba'i yul ni rin po che'i dra ba mtha' yas pa bkod pa zhes bya'o// rigs ni bram ze'o// 'od ni gling chen po bzhi pa'i 'jig rten gyi khams lnga bcu snyed tsam mo// yab ni thub pa med pa'i tshogs ston pa'i blo gros zhes bya'o// yum ni dgra thul gzi brjid blo gros ma zhes bya'o// sras ni 'dod bzho yul 'khor mchod ces bya'o// rim gro pa ni brda skad zad mi shes pa'i blo can zhes bya'o// shes rab can rnams kyi mchog ni rin po che'i dra bas rnam par brgyan pa'i mdzod ces bya'o// rdzu 'phrul can rnams kyi mchog ni brtson 'grus kyi stobs kyis pha rol gnon pa'i blo can zhes bya'o// nyan thos 'dus pa ni lan brgyad cu ste/ thams cad la yang 'bum phrag bcu drug bcu drug go// sku tshe'i tshad ni lo dgu khri drug stong ngo // dam pa'i chos ni lo brgyad khri'i bar du gnas so// sku gdung ni rgyas par 'gyur ro// de bzhin gshegs pa rnam par bcom pa skye ba'i yul ni mya ngan med pa'i rgyal po zhes bya'o// rigs ni bram ze'o// 'od ni dpag tshad bdun stong ngo // yab ni seng ge rnam par rtse ba'i gzi brjid ces bya'o// yum ni rin chen me tog can zhes bya'o// sras ni brtul zhugs 'byung ba'i rgyal po zhes bya'o// rim gro pa ni rnam par snang byed 'od tog ces bya'o// shes rab can rnams kyi mchog ni rgyags pa'i skyon dang sgrib pa thams cad spangs pa zhes bya'o// rdzu 'phrul can rnams kyi mchog ni ston pa gsal bar brtsegs pa'i sems zhes bya'o// nyan thos 'dus pa ni lan dgu bcu ste/ thams cad la yang bye ba stong phrag nyi shu rtsa bdun bdun no// sku tshe'i tshad ni lo 'bum mo// dam pa'i chos ni lo bdun khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa bai dUr+ya'i snying po skye ba'i yul ni glog snang bar byed pa shin tu 'phags pa'i gzi brjid ces bya'o// rigs ni rgyal rigs so// 'od ni dpag tshad brgya'o// yab ni rin chen snying po 'od ces bya'o// yum ni byi ru gsal zhes bya'o// sras ni bzang mchog tog ces bya'o// rim gro pa ni brtson 'grus brtan pos pha rol gnon pa can zhes bya'o// shes rab can rnams kyi mchog ni rin chen bkod pa'i go gyon seng ge zhes bya'o// rdzu 'phrul can rnams kyi mchog ni phyogs bcu mthong bas rnam par rtse ba'i mngon par shes pa zhes bya'o// nyan thos 'dus pa ni lan nyi shu rtsa gnyis te/ thams cad la yang ther 'bum ther 'bum mo// sku tshe'i tshad ni lo bdun khri'o// dam pa'i chos kyang lo bdun khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa me tog skye ba'i yul ni rin po che'i me tog gis rab tu brgyan pa ces bya'o// rigs ni rgyal rigs so// 'od ni dpag tshad brgyad cu rtsa bzhi'o// yab ni rin po che'i me tog thams cad snang ba zhes bya'o// yum ni rin po che'i me tog gis rab tu brgyan pa'i gzi brjid phung po zhes bya'o// sras ni 'khrul pa med pa'i sems zhes bya'o// rim gro pa ni mthu rtsal legs par spyod ces bya'o// shes rab can rnams kyi mchog ni ye shes lta bas mchod ces bya'o// rdzu 'phrul can rnams kyi mchog ni brda skad thams cad kyi rgyal po zhes bya'o// nyan thos 'dus pa ni lan bdun cu ste/ thams cad la yang bye ba phrag bcu gnyis bcu gnyis so// sku tshe'i tshad ni lo brgyad khri'o// dam pa'i chos ni lo bdun khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa lha'i rgyal po skye ba'i yul ni dga' ba'i nyi ma bkod pa zhes bya'o// rigs ni rgyal rigs so// 'od ni dpag tshad stong ngo // yab ni lha dad rab brgyan ces bya'o// yum ni rin chen lha'i snying po zhes bya'o// sras ni ngan song las 'das par sems pa zhes bya'o// rim gro pa ni chags med spobs pa brtsegs zhes bya'o// shes rab can rnams kyi mchog ni mngon par shes pa'i rgyal po byang chub 'phags zhes bya'o// rdzu 'phrul can rnams kyi mchog ni 'jig rten pa thams cad mgu zhing mngon par dga' bar sems pa zhes bya'o// nyan thos 'dus pa ni lan brgyad cu ste/ thams cad la yang ther 'bum ther 'bum mo// sku tshe'i tshad ni lo nyi khri nyis stong ngo // dam pa'i chos ni lo brgyad khri'i bar du gnas so// sku gdung ni rgyas par 'gyur ro// de bzhin gshegs pa zla ba skye ba'i yul ni tshig la mngon par dga' ba can zhes bya'o// rigs ni bram ze'o// 'od ni dpag tshad sum cu'o// yab ni 'jig rten pas bsngags pa zhes bya'o// yum ni sems gsal ma zhes bya'o// sras ni 'jig rten kun mchog ces bya'o// rim gro pa ni mchog gi ye shes rgyal po zhes bya'o// shes rab can rnams kyi mchog ni yon tan grags pa 'od ces bya'o// rdzu 'phrul can rnams kyi mchog ni srid pa'i rgya mtsho thams cad las rgal ba'i blo can zhes bya'o// nyan thos 'dus pa ni lan lnga bcu ste/ thams cad la yang bye ba phrag re re'o// sku tshe'i tshad ni lo khri drug stong ngo // dam pa'i chos kyang lo khri drug stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa dran pa'i 'od skye ba'i yul ni dran pa'i go bgos pa gnas kyi mchog ces bya'o// rigs ni rgyal rigs so// 'od ni gling chen po bzhi pa'i 'jig rten gyi khams lnga bcu tsam mo// yab ni bskal pa grangs med mthong bar sems zhes bya'o// yum ni dus gsum mnyam nyid blo zhes bya'o// sras ni rin po che'i tshogs kyi mdzod ces bya'o// rim gro pa ni sangs rgyas kyi yon tan gyis rnam par rtse ba'i nga ro zhes bya'o// shes rab can rnams kyi mchog ni mya ngan sel ba bag tsha ba med pa thob pa zhes bya'o// rdzu 'phrul can rnams kyi mchog ni thos pa thams cad kyis rnam par sprul pa bkod pa zhes bya'o// 'dus pa ni lan brgya ste/ phyir mi ldog pa'i byang chub sems dpa' ther 'bum phrag sum cu snyed do// sku tshe'i tshad ni lo nyi khri nyis stong ngo // dam pa'i chos ni byang chub sems dpa' thams cad yongs su smin par bya ba'i phyir lo khri nyis stong gi bar du gnas so// sku gdung ni rgyas par 'gyur ro// de bzhin gshegs pa dge ba'i 'od dag gi// skye ba'i yul ni 'jig rten mkhas zhes bya// rigs ni rgyal rigs yin te 'od dpag tshad// sum cu rtsa gnyis yab ni legs sems yin// yon tan bu ni rgyal yum yon tan sems// sras yin yon tan nor ni rim gro pa// yon tan tshogs kyi tog ni blo can te// yon tan thams cad mchog ni rdzu 'phrul can// 'dus pa lan grangs mtha' yas kun la yang // byang chub dag las phyir ni mi ldog pa// bye ba 'bum phrag 'bum phrag 'dus par 'gyur// mi tshe lo grangs dgu khri nyis stong yin// srid mthar phyin pa'i dam pa'i chos dag kyang // lo grangs bdun khri bzhi stong bar du gnas// rgyal ba'i sku gdung dag ni rgyas 'gyur la// zhing khams kun tu sku gdung dag gis khyab// sangs rgyas yon tan mchog ma kun 'od kyi// skye ba'i yul ni rdzu 'phrul snang zhes bya// rigs ni bram ze yin te dri med 'od// dpag tshad bcu yod 'od kyi dbang po yab// yon tan tshogs ni rgyal yum yon tan mchog // sras yin yon tan dbang po rim gro pa// yon tan rgya mtsho zhes bya mkhas pa ste// yon tan dbang po gnas pa rdzu 'phrul can// 'dus pa lan grangs brgyad cu kun la yang // mtshungs med yon tan kun bsags snang med thob// sbyor bsregs bye ba nyi shu gnyis gnyis yod// mi tshe lo grangs nyi khri sum stong yin// mya ngan 'das pa de yi dam chos dag // lo grangs nyi khri'i bar du gnas par 'gyur// rgyal ba'i sku gdung mchod rten gcig yin te// dpag tshad gsum pa bkod pas rnam par spras// de bzhin gshegs pa rin po che yi dpal// skye ba'i yul ni dpal gyi tshogs zhes bya// rgyal ba rgyal rigs yin te 'od kyi tshad// dpag tshad brgya yod grags pa'i dbang po yab// dpal mchod ma ni rgyal yum rin po che// sras yin rin chen dpal ni rim gro pa// grags par gnas pa shes rab can yin te// mkhas pa zhes ni bya ba rdzu 'phrul can// kun kyang ri bo lhun ltar mi g.yo ba// bye ba phrag ni nyi shu bzhi snyed yod// yongs su mya ngan 'das pa'i dam chos dag // lo grangs sum khri brgyad stong bar du gnas// rgyal ba'i sku gdung dag ni rgyas 'gyur la// mchod rten sa yas zhing rnams khyab par 'gyur// de bzhin gshegs pa skyes bu zla ba yi// skye ba'i yul ni zla bas brgyan zhes bya// rgyal ba'i rigs ni bram ze 'od kyi tshad// dpag tshad dgu yod yab ni legs mchod yin// zla mchog ma zhes bya ba rgyal ba'i yum// sras po zla bzang zla ba rim gro pa// bzhin ldan zhes ni bya ba mkhas pa ste// 'jig rten rnam par lta ba rdzu 'phrul can// 'dus pa lan grangs sum cu kun la yang // ngar mi 'dzin pa mkha' dang mtshungs pa po// bye ba phrag ni bdun cu gnyis gnyis yod// mi tshe lo grangs sum khri nyis stong yin// dam pa'i chos dag lo grangs stong phrag ni// sum cu rtsa bdun bar du gnas par 'gyur// rgyal ba'i sku gdung mchod rten gcig yin te// gser gyi rgyal mtshan mchog stong snyed kyis spras// 'jig rten mgon po sgra gcan skye ba yi// yul ni lha min mchod rten zhes kyang bya// rgyal ba'i rigs ni rgyal rigs 'od dpag tshad// nyi shu rtsa gnyis yab ni lha dbang yin// lha ma yin dbang bdag mo rgyal ba'i yum// sras po nor ldan nor rim gro pa// dul gnas dga' zhes bya ba mkhas pa ste// dgra yis 'jigs pa med pa rdzu 'phrul can// 'dus pa lan grangs bcu gnyis kun la yang // sred pa 'gog par thar la dga' ba po// ther 'bum phrag ni gsum gsum yod par 'gyur// mi tshe lo grangs dag ni khri yang yin// srid mthar phyin pa mya ngan 'das nas kyang // dam chos lo grangs stong du gnas par 'gyur// rgyal ba'i sku gdung dag ni rgyas 'gyur la// srid pa gsum por mchod cing bkur bar 'gyur// de bzhin gshegs pa bdud rtsi 'od skye ba'i// yul ni yon tan snang bar byed ces bya// rgyal ba'i rigs ni bram ze 'od kyi tshad// dpag tshad gsum yod yab ni mthu ldan yin// dad ldan ma zhes bya ba rgyal ba'i yum// sras po go bgos dul ba rim gro pa// bdud rtsi'i nga ro zhes bya mkhas pa ste// bsam gtan pa la dad byed rdzu 'phrul can// 'dus pa lan grangs drug cu drug kun la'ang // nyon mongs bdud kun 'joms par byed pa po// bye ba phrag ni bdun cu gnyis gnyis yod// mi tshe lo grangs bdun khri chig stong yin// dam chos lo grangs drug khri drug stong gnas// rgyal ba'i sku gdung mchod rten gcig yin te// dpag tshad bcu gnyis gser gyi bla rer ldan// rin chen mchog gi rna rgyan dag gis brgyan// bde gshegs 'jig rten mchog ma skye ba'i yul// shin tu snyan pa'i gtam dang ldan zhes bya// rigs ni rgyal rigs yin te 'od dpag tshad// nyi shu rtsa gsum me tog bzang po yab// dpal rgyal me tog yum yin me tog gsal// sras yin tsam pa ka ni rim gro pa// me tog sdug ces bya ba mkhas pa ste// 'jigs med me tog ces bya rdzu 'phrul can// 'dus pa lan grangs nyi shu drug kun la'ang // chags las 'das pa 'jig rten mi lta ba// bye ba phrag ni nyi shu gsum gsum yod// mi tshe lo grangs nyi khri lnga stong yin// dam chos lo grangs bdun khri drug stong gnas// rgyal ba'i sku gdung mchod rten gcig yin te// dpag tshad bzhi pa mu tig bla rer bcas// bai dUr+ya yi rna rgyan brtsegs par ldan// de bzhin gshegs pa skar ma'i 'od dag gi// skye ba'i yul ni 'od 'phro can zhes bya// rigs ni bram ze yin te 'od kyi tshad// dpag tshad nyi shu snang ba'i dbang po yab// 'od 'phro snang zhes bya ba rgyal ba'i yum// sras po med byin 'od ldan rim gro pa// glog 'od gzi brjid blo gros can yin te// 'od 'phro gsal ba'i dpal ni rdzu 'phrul can// 'dus pa lan grangs drug cu kun la yang // chu bo bzhi yi pha mthar legs gnas pa// bye ba phrag ni nyi shu lnga lnga yod// mi tshe lo grangs nyi khri brgyad stong yin// yon tan slob dpon dag gi dam chos dag // lo grangs sum khri drug stong bar du gnas// rgyal ba'i sku gdung dag ni rgyas 'gyur la// mtshan mo mar me stong snyed 'od kyang 'bar// de bzhin gshegs pa zhi ba'i stobs dag gi// skye ba'i yul ni mkhas pas mchod ces bya// rigs ni bram ze yin te 'od dpag tshad// nyi shu rtsa bdun yab ni rnam grol yin// dgra bcom dga' zhes bya ba rgyal ba'i yum// sras po 'chad mkhan dge legs rim gro pa// mchod rten chen po zhes bya mkhas pa ste// rgol bas 'jigs pa med pa rdzu 'phrul can// 'dus pa lan grangs sum cu drug kun la'ang // 'jig rten zang zing med pa'i dgra bcom pa// bye ba phrag ni nyi shu gsum gsum yod// mi tshe lo grangs nyi khri sum stong yin// dam chos lo grangs sum khri chig stong gnas// rgyal ba'i sku gdung mchod rten gcig yin te// dpag tshad bzhi pa rin chen phal po che'i// dra bas spras pas 'od ni mtha' yang yas// de bzhin gshegs pa ye shes rgya mtsho yi// skye ba'i yul ni ye shes tshogs zhes bya// rigs ni rgyal rigs yin te 'od dpag tshad// sum cu rtsa gsum yab ni yon tan yin// don 'dod ma zhes bya ba rgyal ba'i yum// sras po legs gzhi zla dbang rim gro pa// mchod rten shing rta zhes bya mkhas pa ste// 'jigs med ye shes ldan pa rdzu 'phrul can// 'dus pa lan grangs brgyad cu kun la yang // sred pa'i rgya mtsho rnam par skems pa po// bye ba phrag ni bdun cu gsum gsum yod// mi tshe lo grangs dgu khri nyis stong yin// rgyal ba mya ngan 'das nas dam chos dag // 'on kyang lo grangs stong du gnas par 'gyur// rgyal ba'i sku gdung dag ni rgyas 'gyur la// zhing rnams kun tu 'od ni mtha' yang yas// chos kyi dbang phyug ri yi dbang po yi// skye ba'i yul ni mdzes par spras zhes bya// rgyal ba'i rigs ni bram ze 'od kyi tshad// dpag tshad bcu yod yab ni lha bzang yin// lha yi dbang phyug ma ni rgyal ba'i yum// sras po tsan dan spos rim gro pa// rin chen 'gros zhes bya ba mkhas pa ste// chos la rnam par lta ba rdzu 'phrul can// 'dus pa lan grangs sum cu drug kun la'ang // dgra bcom thams cad chags pa med gyur pa// bye ba phrag ni nyi shu gnyis gnyis yod// mi tshe lo grangs nyi khri sum stong yin// 'gro la phan phyir dam pa'i chos dag kyang // lo grangs sum khri bzhi stong bar du gnas// sku gdung rgyas 'gyur mchod rten dam pa'i grangs// bye ba stong phrag nyi shu rtsa gnyis 'byung // mi yi mgon po rab tu zhi ba yi// skye ba'i yul ni grags par snang zhes bya// rigs ni bram ze yin te 'od dpag tshad// nyi shu rtsa gnyis shin tu zhi ba yab// zhi gnas dga' zhes bya ba rgyal ba'i yum// sras po zhi byin zhi dbang rim gro pa// bdud bzhi byed pa blo gros can yin te// yid dbang shin tu zhi ba rdzu 'phrul can// 'dus pa lan grangs bcu drug kun la yang // srid par 'dzin pa'i mdud pa rnam grol ba// bye ba phrag ni bdun cu gnyis gnyis yod// mi tshe lo grangs sum khri sum stong yin// yongs su mya ngan 'das nas dam chos dag // lo grangs nyi khri'i bar du gnas par 'gyur// rgyal ba'i sku gdung mchod rten gcig yin te// dpag tshad lnga pa rin chen bdun las byas// de bzhin gshegs pa yon tan mthu stobs kyi// skye ba'i yul ni legs par skyes zhes bya// rigs ni bram ze khyad par 'phags pa'i 'od// dpag tshad bdun cu yab ni legs brtsegs yin// yon tan 'od 'phro rgyal yum yon tan mchog // sras yin yon tan gtso bo rim gro pa// yon tan kha lo sgyur ba mkhas pa ste// yon tan dbang po gsal ni rdzu 'phrul can// 'dus pa lan grangs bdun cu drug kun la'ang // dgra bcom thams cad chags med gnas pa po// bye ba phrag ni dgu bcu bzhi bzhi yod// mi tshe lo grangs bdun khri sum stong yin// yongs su mya ngan 'das nas dam chos dag // lo grangs bdun khri'i bar du gnas par 'gyur// rgyal ba'i sku gdung mchod rten gcig yin te// dpag tshad bdun pa tog mchog bla rer ldan// bde bar gshegs pa lha yi dbang po yi// skye ba'i yul ni dbang pos brgyan zhes bya// rgyal ba'i rigs ni rgyal rigs 'od kyi tshad// dpag tshad bcu yod yab ni dbang chen yin// dge dbang blo gros rgyal yum sras po ni// tshig len nor kun bzang po rim gro pa// dbang po'i rgyal mtshan tog ni blo can te// bag yod rnam par grags pa rdzu 'phrul can// 'dus pa lan grangs sum cu gnyis kun la'ang // 'ching dang dra ba 'dor bar byed pa po// bye ba phrag ni nyi shu bzhi bzhi yod// mi tshe lo grangs nyi khri sum stong yin// 'jig rten mkhyen pa mya ngan 'das nas kyang // dam chos lo grangs sum khri drug stong gnas// mchod rten dpag tshad brgyad pa 'byung 'gyur te// rin chen brgya yi dra bas rnam par spras// mi yi 'dren pa dbyangs dag snyan pa yi// skye ba'i yul ni dbyangs kyi yan lag yin// rgyal ba'i rigs ni rgyal rigs 'od kyi tshad// dpag tshad brgya yod yab ni dbyangs snyan yin// gdangs snyan ma ni rgyal yum sras po ni// mchog ma shin tu rgyal dka' rim gro pa// yon tan grags pa'i dbang phyug blo can te// 'jig rten dag gis mi 'jigs rdzu 'phrul can// 'dus pa lan grangs bdun cu drug kun la'ang // rigs ni 'od ldan lung ni mtshungs pa po// bye ba phrag ni dgu bcu dgu dgu yod// mi tshe lo grangs dag ni drug khri yin// dngos po med par phyin pa'i dam chos dag // lo grangs bdun khri'i bar du gnas par 'gyur// mi mchog mya ngan 'das nas sku gdung ni// mchod rten dpag tshad sum cu pa gcig 'byung // de bzhin gshegs pa ngos skye ba yi// yul ni gzi brjid snang bar byed ces bya// rigs ni bram ze yin te 'od dpag tshad// nyi shu rtsa gnyis yab ni lha bzang yin// ril ba stobs brtan rgyal yum sras po ni// dka' thub chen po mthong ldan rim gro pa// phyogs rnams rnam par lta ba mkhas pa ste// 'jig rten sgron ma 'byin pa rdzu 'phrul can// 'dus pa lan grangs bdun cu kun la yang // dri gsum dri med ther 'bum ther 'bum yod// mi rnams dag gi tshe yi tshad dag kyang // lo grangs bdun khri sum stong tham pa yin// yongs su mya ngan 'das nas dam chos dag // lo grangs bdun khri tshang ba'i bar du gnas// rgyal ba'i sku gdung dag ni rgyas 'gyur la// lha mi dag gis bstod cing mchod par 'gyur// mi yi 'dren pa don la gnas pa yi// skye yul don ston blo gros zhes kyang bya// rgyal ba'i rigs ni rgyal rigs 'od kyi tshad// dpag tshad lnga yod yab ni don byas yin// don sgra zhes ni bya ba rgyal ba'i yum// sras po mchog ma 'gros ldan rim gro pa// 'gro don skyong zhes bya ba mkhas pa ste// 'jig rten sgron ma 'byin pa rdzu 'phrul can// 'dus pa lan grangs sum cu drug kun la'ang // dgra bcom ngar mi 'dzin pa sdig sbyangs pa// legs gnas de dag ther 'bum ther 'bum yod// mi tshe lo grangs nyi khri nyis stong yin// rgyal ba mya ngan 'das nas dam chos dag // lo grangs sum khri'i bar du gnas par 'gyur// rgyal ba'i sku gdung dag ni rgyas 'gyur la// mchod rten 'bum phrag snyed kyis brgyan par 'gyur// de bzhin gshegs pa yon tan gzi brjid dpal// skye yul yon tan thams cad 'byung zhes bya// rigs ni rgyal rigs yin te 'od dpag tshad// nyi shu rtsa bzhi yab ni gzugs bzang yin// gzi brjid 'od ni rgyal yum sras po ni// gzi byin yon tan gzi brjid rim gro pa// phyogs mchod pa zhes bya ba mkhas pa ste// bdud rab 'joms zhes bya ba rdzu 'phrul can// 'dus pa lan grangs sum cu drug kun la'ang // dgra bcom bye ba bcu drug bcu drug yod// mi rnams dag gi tshe yi tshad dag kyang // lo grangs nyi khri bdun stong tham pa yin// rgyal ba mya ngan 'das nas dam chos dag // lo grangs sum khri'i bar du gnas par 'gyur// rgyal ba'i sku gdung dag ni rgyas 'gyur la// pad ma 'bum phrag snyed kyis brgyan par 'gyur// de bzhin gshegs pa mkhyen ldan zla med pa// skye yul shes ldan snang bar byed ces bya// rigs ni bram ze yin te 'od dpag tshad// bdun cu rtsa gsum mchod sbyin bzang po yab// ye shes can ni rgyal yum shes ldan byin// sras yin legs pa'i mchod sbyin rim gro pa// ye shes dbang phyug ces bya mkhas pa ste// chags med rnam par grol ba rdzu 'phrul can// 'dus pa lan grangs nyi shu gnyis kun la'ang // sred phyogs dri ma dag dang bral ba po// bye ba phrag ni nyi shu gnyis gnyis yod// mi tshe lo grangs dag ni stong yang yin// dam chos lo grangs bdun khri drug stong gnas// rgyal ba'i sku gdung mchod rten dpag tshad grangs// bcu gsum pa ste gcig cig 'byung 'gyur la// gser gyi bla re brgya phrag snyed kyis brgyan// de bzhin gshegs pa nga ro dpag med kyi// skye ba'i yul ni rta skad dbyangs zhes bya// rigs ni rgyal rigs yin te 'od kyi tshad// dpag tshad nyi shu yab ni dbyangs snyan yin// shes ldan dbyangs ni yum yin sras po ni// bye brgyad pa yin snyan ldan rim gro pa// gdangs snyan pa zhes bya ba mkhas pa ste// bdud rnams rnam par 'jig pa rdzu 'phrul can// 'dus pa lan grangs brgyad cu kun la yang // thub pa'i dgra bcom ye shes mchog ldan pa// ther 'bum ther 'bum dag ni 'dus par 'gyur// mi tshe lo grangs dgu khri bzhi stong yin// yongs su mya ngan 'das nas dam chos dag // lo grangs dgu khri'i bar du gnas par 'gyur// rgyal ba'i sku gdung dag ni rgyas 'gyur la// mchod rten stong phrag snyed kyis kun tu gang // skyes bu dam pa 'od bzang skye ba yi// yul ni 'od kyis legs par brgyan zhes bya// rigs ni rgyal rigs yin te 'od dpag tshad// nyi shu rtsa gnyis yab ni mthu ldan yin// gzi brjid chen mo can ni rgyal ba'i yum// sras po tshangs sbyin yul sa rim gro pa// nyi ma'i 'od ces bya ba mkhas pa ste// 'jigs pa med pa'i blo ni rdzu 'phrul can// 'dus pa lan grangs bdun cu kun la yang // tshangs par sems bzang lha yis mchod 'gyur ba// bye ba phrag ni nyi shu bzhi bzhi yod// mi tshe lo grangs dag ni brgyad khri yin// yongs su mya ngan 'das nas dam chos dag // lo grangs nyi khri'i bar du gnas par 'gyur// rgyal ba'i sku gdung dag ni rgyas 'gyur la// 'jig rten phan phyir rgyal bas rnam par bkang // 'jig rten mchog ma shin tu thugs gzhungs pa'i// skye ba'i yul ni byang chub tshogs zhes bya// rgyal ba'i rigs ni bram ze 'od kyi tshad// dpag tshad dgu yod yab ni gsal ba yin// gzi brjid 'od ldan ma ni rgyal ba'i yum// sras po yul sdug legs mthong rim gro pa// mi snyoms tog ni blo gros can yin te// 'jigs pa med pa'i blo ni rdzu 'phrul can// 'dus pa lan grangs nyi shu drug kun la'ang // thams cad zang zing med pa'i chos sbyin byed// bye ba phrag ni nyi shu gnyis gnyis yod// mi tshe lo grangs nyi khri nyis stong yin// dam chos lo grangs bdun khri drug stong gnas// rgyal ba'i sku gdung mchod rten gcig yin te// 'phang srid du ni dpag tshad bzhi 'phags la// gser gyi rgyan dag gis ni 'khor bar bskor// de bzhin gshegs pa don dgongs gti mug bral// skye yul rnam par grol ba mchog ces bya// rigs ni bram ze yin te 'od dpag tshad// sum cu rtsa gsum yab ni legs bzang yin// bzang byed ma zhes bya ba rgyal ba'i yum// sras po bzang ldan zla legs rim gro pa// yon tan grags par byed pa blo can te// 'jig rten rnam par snang byed rdzu 'phrul can// 'dus pa lan grangs dgu bcu gcig kun la'ang // khur bor pha rol dag tu phyin pa po// bye ba phrag ni dgu bcu dgu dgu yod// mi tshe lo grangs dgu khri chig stong yin// mya ngan 'das pa de yi dam chos dag // lo grangs bdun khri'i bar du gnas par 'gyur// rgyal ba'i sku gdung mchod rten gcig yin te// dpag tshad lnga pa kun nas legs par spras// sangs rgyas dbyangs kyi yan lag khyad 'phags kyi// skye yul khyad 'phags snang bar byed ces bya// rigs ni rgyal rigs yin te 'od dpag tshad// bdun cu rtsa gnyis yab ni nga ro mchog // gdangs mchog ma zhes bya ba rgyal ba'i yum// kha lo sgyur sras yid 'thad rim gro pa// rab tu zhi ba'i nga ro mkhas pa ste// dbyangs kyi yan lag khyad 'phags rdzu 'phrul can// 'dus pa lan grangs nyi shu drug kun la'ang // lta ba bsal ba gti mug med gyur pa// bye ba phrag ni nyi shu re re yod// mi tshe lo grangs nyi khri bzhi stong yin// mya ngan 'das pa de yi dam chos dag // lo grangs bdun khri'i bar du gnas par 'gyur// rgyal ba'i sku gdung mchod rten gcig yin te// dpag tshad brgyad pa gser gyis mdzes par byas// rgyal ba mchog tu mdzes par gshegs pa yi// skye ba'i yul ni 'jig rten bsngags zhes bya// rgyal ba'i rigs ni bram ze 'od kyi tshad// dpag tshad brgya yod yab ni lha bzang yin// chos kyi dbang phyug ma ni rgyal ba'i yum// sras po thar byed rnam thar rim gro pa// yon tan mchod rten zhes bya mkhas pa ste// rnam grol gsal zhes bya ba rdzu 'phrul can// 'dus pa lan grangs nyi shu gsum kun la'ang // dgra bcom zla ba nya dang 'dra ba po// de dag ther 'bum phrag ni gsum gsum yod// mi tshe lo grangs nyi khri bzhi stong yin// mya ngan 'das nas dam pa'i chos dag kyang // lo grangs nyi khri drug stong bar du gnas// rgyal ba'i sku gdung mchod rten gcig yin te// gser gyi bla re rgyal mtshan dag gis bskor// 'jig rten mchog ma zhi don skye ba'i yul// rnam par gdon mi za ba'i don zhes bya// rgyal ba'i rigs ni bram ze 'od kyi tshad// dpag tshad bcu yod gzi brjid dbang po yab// gzi brjid 'od ces bya ba rgyal ba'i yum// sras po ston byed yul rim gro pa// phyogs mchod pa zhes bya ba mkhas pa ste// yon tan kun gyi mchog ma rdzu 'phrul can// 'dus pa lan grangs brgyad de kun la yang // mi khom sred pa'i dra ba gcod pa po// de dag bye phrag bcu bzhi bcu bzhi yod// mi tshe lo grangs nyi khri bzhi stong yin// yongs su mya ngan 'das nas dam chos dag // lo grangs nyi khri bzhi stong bar du gnas// rgyal ba'i sku gdung dag ni rgyas 'gyur la// stong gsum 'gro ba thams cad dbang du mdzad// chos kyi dbang phyug skyon med skye ba yi// yul ni skyon rnams rab tu sel zhes bya// rigs ni rgyal rigs yin te 'od dpag tshad// sum cu rtsa gnyis yab ni rgya chen yin// lha mchog ma zhes bya ba rgyal ba'i yum// sras po kha sgyur mthu rtsal rim gro pa// yon tan mchod rten zhes bya mkhas pa ste// bsam gtan pa yis bsngags pa rdzu 'phrul can// 'dus pa lan grangs bdun cu drug kun la'ang // mtsho ltar gang ba de dang mtshungs pa po// bye ba phrag ni nyi shu gnyis gnyis yod// mi tshe lo grangs nyi khri nyis stong yin// rgol ba tshar gcod pa yi dam chos dag // lo grangs dgu khri nyis stong bar du gnas// rgyal ba'i sku gdung mchod rten gcig yin te// dpag tshad gcig pa bla re stong dang ldan// bde bar gshegs pa blo dbyangs dge ba yi// skye yul dge ba snang bar byed ces bya// rgyal ba'i rigs ni rgyal rigs 'od kyi tshad// dpag tshad bcu yod yab ni blo yin// dge 'od ma ni rgyal yum sras po ni// gzungs kyi dbang phyug rgyal ba'i rim gro pa// phyogs mchod pa zhes bya ba mkhas pa ste// 'jig rten snang bar byed pa rdzu 'phrul can// 'dus pa lan grangs brgyad cu kun la yang // thams cad chags med gyur pa bsam gtan pa// bye ba phrag ni nyi shu bzhi bzhi yod// mi tshe lo grangs nyi khri nyis stong yin// snang ba med par phyin pa'i dam chos dag // lo grangs nyi khri bzhi stong bar du gnas// 'gro ba'i don du rgyal ba'i sku gdung dag // 'jig rten gsum kun rgyas shing gang bar 'gyur// rdul dang bral ba'i pad ma'i mdzod skye ba'i// yul ni pad ma'i phung po zhes kyang bya// rigs ni rgyal rigs yin te 'od dpag tshad// bdun cu rtsa drug yab ni pad ma bzang // pad dpal ma ni rgyal yum sras po ni// snying rje chen po thog ni rim gro pa// yon tan me tog 'dzin pa blo can te// mchog sred ces ni bya ba rdzu 'phrul can// 'dus pa lan grangs bcu gsum kun la yang // cha gnyis dag las rnam grol dgra bcom mchog // bye ba phrag ni nyi shu bzhi bzhi yod// mi tshe lo grangs drug khri drug stong yin// dam chos lo grangs nyi khri bzhi stong gnas// rgyal ba'i sku gdung dag ni rgyas 'gyur la// mchod rten bye ba stong phrag bcu drug ste// mchod rten de kun rin chen bdun las byas// 'jig rten mchog ma 'od zer bzang po yi// skye yul 'od zer snang bar byed ces bya// rigs ni rgyal rigs yin te 'od dpag tshad// nyi shu rtsa bzhi 'od zer chen po yab// dga' ba grags 'dzin ma ni rgyal ba'i yum// sras po pad ma legs mthong rim gro pa// chags pa med pa'i sgra ni blo can te// gleng ba'i nga ro zhes bya rdzu 'phrul can// 'dus pa lan grangs nyi shu kun la yang // me 'od 'phro ba ltar ni chags med pa// bye ba phrag ni sum cu gnyis gnyis yod// mi tshe lo grangs nyi khri bzhi stong yin// yongs su mya ngan 'das nas dam chos dag // lo grangs nyi khri lnga stong bar du gnas// rgyal ba'i sku gdung mchod rten gcig yin te// dpag tshad brgya pa gser gyi 'od dang ldan// de bzhin gshegs pa spobs pa'i mdog dag gi// skye ba'i yul ni spobs pa'i mdog ces bya// rgyal ba de yi rigs ni bram ze yin// 'od ni mtha' yas bdag nyid chen po yab// 'od kyi kha dog can ni rgyal ba'i yum// rin chen mchog sras shes ldan rim gro pa// spobs pa'i dbyangs ni blo gros can yin te// shes rab rnam par 'phrul pa rdzu 'phrul can// 'dus pa lan grangs brgyad cu kun la yang // chags dang bral bar gyur pa'i bsam gtan pa// bye ba phrag ni sum cu gnyis gnyis yod// mi tshe lo grangs nyi khri bzhi stong yin// yon tan mngon dgyes pa yi dam chos dag // lo grangs nyi khri nyis stong bar du gnas// rgyal ba'i sku gdung dag ni rgyas 'gyur la// mchod rten bye ba stong phrag drug cu 'byung // mi yi 'dren pa stegs ni bzang po yi// skye yul 'phags pa dad par byed ces bya// rigs ni bram ze yin te 'od dpag tshad// nyi shu rtsa gsum yab ni don chen yin// bdud rtsi'i nga ro zhes bya rgyal ba'i yum// sras po zhi ba nyer zhi rim gro pa// yon tan tshogs zhes bya ba mkhas pa ste// mthu rtsal mtha' yas pa ni rdzu 'phrul can// 'dus pa lan grangs sum cu drug kun la'ang // 'jig rten bde dang phan phyir gnas pa po// bye ba phrag ni nyi shu bzhi bzhi yod// mi tshe lo grangs sum khri nyis stong yin// dam chos lo grangs sum khri drug stong gnas// rgyal ba'i sku gdung mchod rten gcig yin la// dpag tshad bcu gsum pa ste gser gyis spras// rgyal mtshan bye ba stong gis mdzes par byas// yon tan rgya mtsho tshogs kyi dbang po yi// skye ba'i yul ni dbang pos brgyan ces bya// rigs ni rgyal rigs yin te 'od dpag tshad// nyi shu rtsa gcig dga' ba'i dbang po yab// tshogs can spong ni rgyal yum sras po ni// 'phags pa dad byed des pa rim gro pa// thar pa dga' zhes bya ba mkhas pa ste// bden la dad par byed pa rdzu 'phrul can// 'dus pa lan grangs bcu drug kun la yang // mi slob 'bras bu dag ni thob pa po// 'bum phrag nyi shu bzhi bzhi 'dus par 'gyur// mi tshe lo grangs stong phrag brgyad yin// dam chos lo grangs stong phrag brgyad gnas// rgyal ba'i sku gdung mchod rten gcig yin te// dpag tshad dgu pa mu tig bla rer ldan// gser gyi rgyal mtshan stong gis 'khor bar bskor// de bzhin gshegs pa bsnyengs dang bral ba yi// skye ba'i yul ni mi 'jigs sbyin zhes bya// rgyal ba'i rigs ni bram ze 'od kyi tshad// dpag tshad drug cu yab ni skrag med yin// klu 'od ma zhes bya ba rgyal ba'i yum// sras po dga' byed mthu rtsal rim gro pa// gnod med pa zhes bya ba mkhas pa ste// 'jigs pa med pa'i mchod rten rdzu 'phrul can// 'dus pa lan grangs bdun cu drug kun la'ang // cha gnyis dag las rnam grol mi slob pa// bye ba phrag ni nyi shu gnyis gnyis yod// mi tshe lo grangs bdun khri bzhi stong yin// mya ngan 'das pa de yi dam chos dag // lo grangs stong phrag bcu bzhi'i bar du gnas// rgyal ba'i sku gdung dag ni rgyas 'gyur la// 'jig rten khams rnams thams cad gang bar 'gyur// bde bar gshegs pa ye shes bzhed pa yi// skye yul ye shes rnam par sgrogs zhes bya// rgyal ba'i rigs ni bram ze 'od kyi tshad// dpag tshad gsum yod yab ni legs shes ldan// ye shes lhun grub ma ni rgyal ba'i yum// sras po shes mchog nus ldan rim gro pa// ye shes ri bo zhes bya mkhas pa ste// ye shes mthong zhes bya ba rdzu 'phrul can// 'dus pa lan grangs nyi shu gnyis kun la'ang // pad ma lta bur srid pas mi gos pa// bye ba phrag ni sum cu drug drug yod// mi tshe lo grangs stong phrag lnga yin// dam chos lo grangs drug khri drug stong gnas// rgyal ba'i sku gdung mchod rten gcig yin te// dpag tshad bcu pa rin po ches spras shing // rna rgyan dag gis mdzes byas gser gyis spras// de bzhin gshegs pa spobs pa'i spyan dag gi// skye ba'i yul ni 'jig rten mthong zhes bya// rigs ni rgyal rigs yin te 'od dpag tshad// sum cu rtsa gsum yab ni spyan legs yin// mig sdug ma zhes bya ba rgyal ba'i yum// sras po gnyen po blo chen rim gro pa// spobs pa'i snying stobs blo gros can yin te// rnam par grol bar gnas pa rdzu 'phrul can// 'dus pa dag ni lan grangs drug cu ste// 'bras bu'i mchog ma dgra bcom thob pa po// 'bum phrag nyi shu rtsa ni gnyis gnyis yod// mi tshe lo grangs dag ni sum stong yin// 'jig rten phan phyir dam pa'i chos dag kyang // mya ngan 'das nas lo stong bar du gnas// rgyal ba'i sku gdung dag ni rgyas 'gyur la// mchod rten bye ba stong du tshang bar 'gyur// de bzhin gshegs pa blo yi mchog ma yi// skye ba'i yul ni blo yi tshogs zhes bya// rgyal ba'i rigs ni rgyal rigs 'od kyi tshad// dpag tshad dgu yod yab ni blo yin// 'od 'phro ma zhes bya ba rgyal ba'i yum// sras po chos ldan chos rim gro pa// spobs pa'i blo ni blo gros can yin te// legs pa bsags pa'i blo ni rdzu 'phrul can// dri gsum dri ma shin tu dri med pa// dgra bcom bsam gtan pa ni ther 'bum snyed// de dag thams cad lha mi phan phyir 'dus// mi tshe lo grangs dgu khri brgyad stong yin// mya ngan 'das nas de yi dam chos dag // lo grangs nyi khri drug stong bar du gnas// rgyal ba'i sku gdung mchod rten gcig yin te// dpag tshad brgyad pa khor yug bla rer ldan// chos kyi dbang phyug zla ba skye ba yi// yul ni snang ba gsal bar byed ces bya// rigs ni bram ze yin te 'od dpag tshad// nyi shu rtsa gnyis yab ni mig yin// zla bzhin ma zhes bya ba rgyal ba'i yum// sras po zhi ldan lha dbang rim gro pa// mchod rten chen po zhes bya mkhas pa ste// 'jig rten bsngags zhes bya ba rdzu 'phrul can// 'dus pa lan grangs nyi shu gnyis kun la'ang // dgra bcom thams cad zang zing med pa po// bye ba phrag ni nyi shu re re yod// mi tshe lo grangs brgyad khri dgu stong yin// yongs su mya ngan 'das nas dam chos dag // lo grangs nyi khri'i bar du gnas par 'gyur// thugs rje chen po'i rgyal ba'i sku gdung dag // zhing rnams dag tu rgyas shing gang bar 'gyur// de bzhin gshegs pa rin chen zla 'od kyi// skye ba'i yul ni blo gros tog ces bya// rigs ni rgyal rigs yin te 'od dpag tshad// nyi shu rtsa gsum yab ni 'od ldan yin// lha mchod ma zhes bya ba rgyal ba'i yum// sras po mtha' yas bzhin sdug rim gro pa// snang byin ces bya blo gros can yin te// 'phags par gzhol zhes bya ba rdzu 'phrul can// 'dus pa lan grangs nyi shu bzhi kun la'ang // gti mug med gyur zhi ba'i bsam gtan pa// bye ba phrag ni khri phrag gnyis gnyis yod// mi tshe lo grangs nyi khri lnga stong yin// mgon po mchog ma mya ngan 'das nas kyang // dam chos lo grangs bdun khri drug stong gnas// rgyal ba'i sku gdung mchod rten gcig yin te// dpag tshad brgya pa khor yug bla rer ldan// 'jig rten mgon po bsnyengs pa med pa yi// skye ba'i yul ni ye shes tshogs zhes bya// rigs ni rgyal rigs yin te 'od dpag tshad// bdun cu rtsa gnyis yab ni mthu ldan yin// 'gro bas mchod ces bya ba rgyal ba'i yum// sras po byams ldan skyon med rim gro pa// yon tan mthu rtsal zhes bya mkhas pa ste// 'jigs pa med pa'i blo ni rdzu 'phrul can// 'dus pa lan grangs brgyad cu kun la yang // bdud kyi dpung dag dpung med byed pa po// bye ba phrag ni khri phrag bcu bcu yod// mi tshe lo grangs dgu khri dgu stong yin// rgyal ba'i dam chos lo grangs stong phrag ni// dgu bcu rtsa drug bar du gnas par 'gyur// lha mi dag la phan phyir rgyal ba yi// sku gdung rgyas shing rnam par gang bar 'gyur// de bzhin gshegs pa gzi brjid chen po yi// skye ba'i yul ni 'jig rten lta zhes bya// rigs ni bram ze yin te 'od dpag tshad// dgu bcu rtsa dgu gzi brjid bzang po yab// zla lta ma zhes bya ba rgyal ba'i yum// sras po blo ldan blo rim gro pa// ye shes 'gros zhes bya ba mkhas pa ste// chos la rnam par lta ba rdzu 'phrul can// 'dus pa lan grangs drug cu gnyis kun la'ang // chags med dngos po med par song ba po// bye phrag sum cu gnyis gnyis tshang bar yod// mi tshe lo grangs dag ni drug khri yin// rgyal ba mya ngan 'das nas dam chos dag // lo grangs drug khri'i bar du gnas par 'gyur// rgyal ba'i sku gdung mchod rten gcig yin te// dpag tshad drug pa gser gyi bla rer ldan// de bzhin gshegs pa tshangs pa'i dbyangs dag gi// skye ba'i yul ni mchod rten mchod ces bya// rigs ni bram ze yin te 'od dpag tshad// bdun cu rtsa gnyis yab ni tshangs yin// chos kyi dbang phyug ma ni rgyal ba'i yum// sras po kha sgyur pham med rim gro pa// dgra 'joms pa zhes bya ba mkhas pa ste// 'jig rten 'jigs pa med pa rdzu 'phrul can// 'dus pa lan grangs bdun cu gnyis kun la'ang // srid gsum rnam grol yid ldan mi slob par// ther 'bum ther 'bum dag ni yod par 'gyur// mi tshe lo grangs bdun khri drug stong yin// yongs su mya ngan 'das nas dam chos dag // lo grangs bdun khri tshang bar gnas par 'gyur// lha mi dag la phan dang bde ba'i phyir// rgyal ba'i sku gdung dag ni rgyas par 'gyur// 'jig rten mchog ma dbyangs ni bzang po yi// skye ba'i yul ni yid 'ong ldan zhes bya// rigs ni bram ze yin te 'od dpag tshad// sum cu rtsa gnyis yab ni tshangs yin// grags ldan nga ro zhes bya rgyal ba'i yum// sras po rab zhi legs zhi rim gro pa// rab zhi dga' zhes bya ba mkhas pa ste// gsal bar gnas zhes bya ba rdzu 'phrul can// 'dus pa lan grangs sum cu drug kun la'ang // 'jig rten phan phyir gnas pa'i dgra bcom pa// bye ba phrag ni sum cu gnyis gnyis yod// mi tshe lo grangs sum khri nyis stong yin// dam chos lo grangs nyi khri drug stong gnas// rgyal ba'i sku gdung dag gi mchod rten ni// dpag tshad brgya pa gcig ni 'byung 'gyur te// rin chen stong snyed dag gis rnam par spras// rgyal ba shes rab chen po'i stegs dag gi// skye ba'i yul ni 'jig rten tshogs zhes bya// rigs ni rgyal rigs yin te 'od dpag tshad// nyi shu rtsa gnyis yab ni blo gros can// shes rab mchog ma rgyal yum shes rab can// sras yin shes rab bzang po rim gro pa// shes rab 'byung gnas zhes bya mkhas pa ste// shes rab snang bar byed pa rdzu 'phrul can// 'dus pa lan grangs bcu ste kun la yang // rgya mtsho lta bu'i blo dang ldan pa po// bye ba phrag ni bdun cu bzhi bzhi yod// mi tshe lo grangs sum khri bzhi stong yin// dam chos lo grangs sum khri drug stong gnas// rgyal ba'i sku gdung mchod rten gcig yin la// dpag tshad sum cu pa ste gser las byas// mu tig bla rer ldan zhing gser gyis spras// de bzhin gshegs pa blo gros zla med pa'i// skye ba'i yul ni mkhas pas mchod ces bya// rgyal ba'i rigs ni rgyal rigs 'od kyi tshad// dpag tshad brgya yod lte ba bzang po yab// yon tan mchod rten zhes bya rgyal ba'i yum// sras po blo ldan dran ldan rim gro pa// byang chub 'od ces bya ba mkhas pa ste// ye shes 'od byed pa ni rdzu 'phrul can// 'dus pa lan grangs bdun cu kun la yang // 'khrul med yon tan pha rol phyin pa po// bye ba phrag ni bdun cu drug drug yod// mi tshe lo grangs bdun khri nyis stong yin// bden pa gsung ba mya ngan 'das nas kyang // dam chos lo grangs bdun khrir gnas par 'gyur// rgyal ba'i sku gdung dag ni rgyas 'gyur la// mchod rten grangs ni ther 'bum dgu bcu 'byung // de bzhin gshegs pa rdo rje mkhregs pa yi// skye yul rab tu 'dul bar dka' zhes bya// rgyal ba'i rigs ni bram ze 'od kyi tshad// dpag tshad brgya yod yab ni dbyer med yin// mi thub thub ni rgyal yum bsam gtan 'gro// sras yin chags pa med pa rim gro pa// mthu rtsal brtan po zhes bya mkhas pa ste// 'gros mi 'khyil zhes bya ba rdzu 'phrul can// 'dus pa lan grangs brgyad cu kun la yang // mchog tu zhi bar phyin pa'i bsam gtan pa// bye ba phrag ni brgyad cu bzhi bzhi yod// mi tshe lo grangs dag ni brgyad khri yin// yongs su mya ngan 'das nas dam chos dag // lo grangs brgyad khri'i bar du gnas par 'gyur// sku gdung mchod rten dpag tshad bcu gcig pa// gcig ste rin chen brgya snyed dag gis spras// de bzhin gshegs pa byang chub blo gros kyi// skye ba'i yul ni blo gros 'chang zhes bya// rigs ni rgyal rigs yin te 'od dpag tshad// nyi shu rtsa gnyis yab ni shed bu yin// spos ldan ma zhes bya ba rgyal ba'i yum// sras po blo ldan blo chen rim gro pa// byang chub rgyal mtshan zhes bya mkhas pa ste// byang chub tshogs zhes bya ba rdzu 'phrul can// 'dus pa lan grangs dgu bcu gnyis kun la'ang // khur bor rnam par grol bar phyin pa po// bye ba phrag ni dgu bcu dgu bcu yod// mi tshe lo grangs dgu khri dgu stong yin// rgyal ba mya ngan 'das nas dam chos dag // lo grangs dgu khri'i bar du gnas par 'gyur// rgyal ba'i sku gdung dag ni rgyas 'gyur la// mchod rten bye ba stong phrag brgyad cu 'byung // mi yi mchog ma ljon shing dbang po yi// skye ba'i yul ni dbang po snang zhes bya// rgyal ba'i rigs ni bram ze 'od kyi tshad// dpag tshad brgya yod rgyal ba'i dbang po yab// yon tan tshogs zhes bya ba rgyal ba'i yum// sras po skar mkhan legs snang rim gro pa// yon tan dag gis brgyan pa mkhas pa ste// 'jigs pa med pa'i phrug gu rdzu 'phrul can// 'dus pa lan grangs sum cu kun la yang // bye ba phrag ni bdun cu bzhi bzhi yod// gzhan yang brgyad khri brgyad khri 'dus par 'gyur// mi tshe lo grangs sum khri bzhi stong yin// yon tan mtha' yas pa yi dam chos dag // lo grangs nyi khri nyis stong gnas par 'gyur// lha mi dag la phan zhing bde ba'i phyir// rgyal ba'i sku gdung dag ni rgyas par 'gyur// de bzhin gshegs pa gdangs snyan skye ba'i yul// yid du 'ong ba'i dbyangs dang ldan zhes bya// rgyal ba'i rigs ni bram ze 'od kyi tshad// dpag tshad bdun cu rab tu dga' ba yab// mchog mthong ma zhes bya ba rgyal ba'i yum// sras po rgyal mchog chos can rim gro pa// bdud rtsi nga ro zhes bya mkhas pa ste// 'phags pas bsngags zhes bya ba rdzu 'phrul can// 'dus pa lan grangs brgyad cu kun la yang // dgra bcom zhi ba gti mug med gyur pa// bye ba phrag ni nyi shu gnyis gnyis yod// mi tshe lo grangs nyi khri nyis stong yin// chags pa med par phyin pa'i dam chos dag // lo grangs nyi khri nyis stong bar du gnas// rgyal ba'i sku gdung dag gi mchod rten ni// dpag tshad bdun cu rtsa bdun pa gcig 'byung // de bzhin gshegs pa bsod nams stobs dag gi// skye yul bsod nams snang bar byed ces bya// rigs ni rgyal rigs yin te 'od dpag tshad// bdun cu rtsa gsum yab ni bsod nams 'od// bsod nams zla ba rgyal ba'i yum yang yin// sras po blo ldan blo chen rim gro pa// blo chen 'od ni blo gros can yin te// blo gros rnam par grol ba rdzu 'phrul can// 'dus pa lan grangs drug cu drug kun la'ang // srid pa kun la chags bral yid ldan pa// bye ba phrag ni dgu bcu bzhi bzhi yod// mi tshe lo grangs stong phrag brgyad yin// sangs rgyas yongs su mya ngan 'das nas kyang // dam chos lo grangs brgyad khri'i bar du gnas// rgyal ba'i sku gdung dag ni rgyas 'gyur la// mchod rten bye ba stong phrag brgyad cu 'byung // de bzhin gshegs pa mthu yi dpal dag gi// skye ba'i yul ni brtan par snang zhes bya// rgyal ba'i rigs ni rgyal rigs 'od dpag tshad// dgu bcu rtsa gnyis yab ni legs mthu yin// yon tan mthu bdag rgyal yum yang dag gnas// sras yin gnas pa'i dbang po rim gro pa// ye shes gnas zhes bya ba mkhas pa ste// mthu rtsal legs par gnas pa rdzu 'phrul can// 'dus pa lan grangs brgyad cu kun la yang // dgra bcom thams cad rnam par grol gyur pa// bye ba phrag ni dgu bcu bzhi bzhi yod// mi tshe lo grangs nyi khri chig stong yin// yongs su mya ngan 'das nas dam chos dag // lo grangs bdun khri lnga stong bar du gnas// rgyal ba'i sku gdung mchod rten gcig yin te// dpag tshad brgyad pa gser las byas pa yin// de bzhin gshegs pa 'phags pa dgyes pa yi// skye yul drang srong dad par byed ces bya// rgyal ba'i rigs ni bram ze 'od kyi tshad// dpag tshad brgya yod yab ni lha bzang yin// dgra bcom mchod ces bya ba rgyal ba'i yum// sras po mchod pa mchod ldan rim gro pa// 'phags pa'i 'od ces bya ba mkhas pa ste// 'phags pa dad par byed pa rdzu 'phrul can// 'dus pa lan grangs drug cu drug kun la'ang // nyon mongs gsum gyi dri ma med gyur pa// de dag ther 'bum ther 'bum 'dus par 'gyur// mi tshe lo grangs nyi khri nyis stong yin// mya ngan 'das nas dam pa'i chos dag kyang // lo grangs dgu khri'i bar du gnas par 'gyur// rgyal ba'i sku gdung byin gyis brlabs nas kyang // 'jig rten sku gdung rgyas shing gang bar 'gyur// 'jig rten mgon po mthu stobs skye ba yi// yul ni yon tan snang bar byed ces bya// rgyal ba'i rigs ni bram ze 'od kyi tshad// dpag tshad bcu yod yab ni lha bzang yin// lha mchod ma zhes bya ba rgyal ba'i yum// sras po sgra gcan skar ma rim gro pa// yon tan dag gis brgyan pa mkhas pa ste// 'jig rten 'jigs pa med pa rdzu 'phrul can// 'dus pa lan grangs bdun cu kun la yang // rdzu 'phrul rkang bzhis pha rol phyin pa po// bye ba phrag ni bdun cu bzhi bzhi yod// mi tshe lo grangs bdun khri sum stong yin// mya ngan 'das pa de yi dam chos dag // lo grangs bdun khri'i bar du gnas par 'gyur// rgyal ba'i sku gdung mchod rten gcig yin te// dpag tshad lnga pa gser gyi mgo rgyan ldan// sangs rgyas skar ma la ni dgyes pa yi// skye ba'i yul ni 'od 'phro snang zhes bya// rgyal ba'i rigs ni rgyal rigs 'od kyi tshad// dpag tshad bcu yod yab ni lha bzang yin// mchog mchod ma zhes bya ba rgyal ba'i yum// sras po lta byed 'od 'phro rim gro pa// yon tan kha lo sgyur ba mkhas pa ste// gnas pa mtha' yas pa ni rdzu 'phrul can// 'dus pa lan grangs sum cu drug kun la'ang // mtsho ltar gang ba'i bsam gtan pa yi grangs// bye ba phrag ni bdun cu bzhi bzhi yod// mi tshe lo grangs sum khri bzhi stong yin// rgyal ba yongs su mya ngan 'das nas kyang // dam chos lo grangs sum khri'i bar du gnas// lha mi dag la phan phyir rgyal ba yi// sku gdung rgyas shing rnam par gang bar 'gyur// de bzhin gshegs pa sprin gyi rnga sgra yi// skye ba'i yul ni bdud rtsi'i dbyangs zhes bya// rigs ni bram ze yin te 'od dpag tshad// dgu bcu rtsa gnyis yab ni legs bzang yin// gdangs snyan ma zhes bya ba rgyal ba'i yum// sras po legs mthong dga' sbyangs rim gro pa// yon tan nges zhes bya ba mkhas pa ste// chos nges pa zhes bya ba rdzu 'phrul can// 'dus pa lan grangs brgyad cu kun la yang // dgra bcom thams cad chags pa med gyur pa// bye ba phrag ni sum cu gnyis gnyis yod// mi tshe lo grangs bdun khri bzhi stong yin// mtha' yas 'dul bar mdzad pa'i dam chos dag // lo grangs nyi khri sum stong bar du gnas// rgyal ba'i sku gdung mchod rten gcig yin te// dpag tshad drug pa khor yug bla rer ldan// de bzhin gshegs pa spyan sdug pa yi zhal// skye ba'i yul ni mthong bas mchod ces bya// rgyal ba'i rigs ni bram ze 'od kyi tshad// dpag tshad brgya yod yab ni spyan legs yin// mig sbyin ma zhes bya ba rgyal ba'i yum// sras po 'jig rten chags med rim gro pa// yon tan mthong zhes bya ba mkhas pa ste// 'jigs pa med par grags pa rdzu 'phrul can// 'dus pa lan grangs drug cu kun la yang // theg pa mchog gis legs gnas 'bras thob pa// bye ba phrag ni dgu bcu dgu dgu yod// mi tshe lo grangs brgyad khri bzhi stong yin// 'gog par phyin pa'i dam pa'i chos dag kyang // lo grangs brgyad khri'i bar du gnas par 'gyur// rgyal ba'i sku gdung dag ni rgyas 'gyur te// zhing grangs stong snyed dag tu gang bar 'gyur// de bzhin gshegs pa ye shes bzang ldan gyi// skye yul ye shes sgron ma zhes kyang bya// de'i rigs bram ze yin te 'od kyi tshad// dpag tshad bdun cu ye shes skar mda' yab// ye shes dbang phyug ma ni rgyal ba'i yum// sras po shes dga' shes 'byor rim gro pa// ye shes 'byung gnas zhes bya mkhas pa ste// ye shes rnam par 'phrul pa rdzu 'phrul can// 'dus pa lan grangs brgyad cu kun la yang // khor yug lta bur g.yo ba med pa po// bye ba phrag ni dgu bcu bzhi bzhi yod// mi tshe lo grangs dag ni dgu khri yin// mya ngan 'das pa de yi dam chos dag // lo grangs bdun khri'i bar du gnas par 'gyur// rgyal ba'i sku gdung mchod rten gcig yin te// dpag tshad brgya pa khor yug bla rer ldan// // 'phags pa bskal pa bzang po pa zhes bya ba theg pa chen po'i mdo/ bam po nyi shu pa/ 'jig rten bla ma 'byor par ldan pa yi// skye ba'i yul ni rin chen brgyan ces bya// rigs ni rgyal rigs yin te 'od dpag tshad// nyi shu rtsa gnyis yab ni blo gros can// yon tan tshogs ni rgyal yum yon tan mchog // sras yin yon tan gzi brjid rim gro pa// yon tan gzi brjid 'chang ba blo can te// yon tan kun gyis mchod pa rdzu 'phrul can// 'dus pa lan grangs bdun cu kun la yang // sred lcugs dra ba dag las grol ba po// bye ba phrag ni bdun cu bdun cu yod// mi tshe lo grangs bdun khri nyis stong yin// yongs su mya ngan 'das nas dam chos dag // lo grangs brgyad khri bdun stong bar du gnas// khams gsum kun gyi 'gro la phan pa'i phyir// rgyal ba'i sku gdung dag ni rgyas par 'gyur// sangs rgyas yon tan phung po skye ba'i yul// yon tan thams cad 'byung ba'i gnas zhes bya// rgyal ba'i rigs ni bram ze 'od kyi tshad// dpag tshad brgya yod lha yi rdzu 'phrul yab// rdzu 'phrul 'gros zhes bya ba rgyal ba'i yum// sras po rnam sgrogs drag shul rim gro pa// yon tan tshogs zhes bya ba mkhas pa ste// yon tan sgron ma'i mchog ni rdzu 'phrul can// 'dus pa lan grangs bdun cu drug kun la'ang // srid gsum 'dam gyis gos pa med pa po// bye ba phrag ni dgu bcu bzhi bzhi yod// mi tshe lo grangs bdun khri brgyad stong yin// rgyal ba mya ngan 'das nas dam chos dag // lo grangs bdun khri brgyad stong bar du gnas// rgyal ba'i sku gdung mchod rten dpag tshad ni// bcu gnyis pa gcig lha rdzas bla rer ldan// 'jig rten bla ma gsal ba skye ba'i yul// 'jigs pa med pa'i bsod nams zhes kyang bya// rigs ni rgyal rigs yin te 'od dpag tshad// sum cu rtsa gnyis grags pa'i dbang po yab// lha grags 'dzin ces bya ba rgyal ba'i yum// sras po grags 'dzin zla sdug rim gro pa// snyan par grags pa thob pa blo can te// snyan par grags pa gsal ba rdzu 'phrul can// 'dus pa lan grangs brgyad cu kun la yang // 'jig rten dag gis mchod 'os dgra bcom pa// bye ba phrag ni khri phrag bcu bcu yod// mi tshe lo grangs bye ba bdun cu drug // sems can snying po'i dam pa'i chos dag kyang // lo grangs bye ba nyi shu gnyis su gnas// rgyal ba'i sku gdung dag ni rgyas 'gyur la// mchod rten de kun rin chen bdun las byas// de bzhin gshegs pa chos kyi rgyal mtshan gyi// skye ba'i yul ni ye shes tshogs zhes bya// rigs ni rgyal rigs yin te 'od kyi tshad// dpag tshad nyi shu yab ni mya ngan med// rin chen rgyal mtshan zhes bya rgyal ba'i yum// sras po shes mchog 'phags pa rim gro pa// bdud rtsi'i rgyal mtshan zhes bya mkhas pa ste// 'jigs pa med par grags pa rdzu 'phrul can// 'dus pa lan grangs nyi shu gnyis kun la'ang // 'jig rten chos brgyad dag las grol ba po// bye ba phrag ni bdun cu bdun cu yod// mi tshe lo grangs dag ni brgyad khri yin// dam chos lo grangs brgyad khri'i bar du gnas// rgyal ba'i sku gdung dag gi mchod rten ni// dpag tshad bcu pa gcig ste gdugs kyi grangs// stong phrag bdun cu snyed kyis rnam par brgyan// sangs rgyas ye shes nga ro skye ba yi// yul ni ye shes rab tu gnas zhes bya// rgyal ba'i rigs ni bram ze 'od kyi tshad// dpag tshad brgya yod yab ni yon tan mchog // gtso 'od ma zhes bya ba rgyal ba'i yum// sras po sde khyad 'phags rim gro pa// chos kyi sgra zhes bya ba mkhas pa ste// thar pa'i sgra dbyangs zhes bya rdzu 'phrul can// 'dus pa lan grangs bdun cu lnga kun la'ang // dgra bcom byas bsrungs shes rab rnam grol ba// bye ba phrag ni dgu bcu gnyis gnyis yod// mi tshe lo grangs bdun khri bzhi stong yin// grags pa mtha' yas mya ngan 'das nas kyang // dam chos lo grangs stong du gnas par 'gyur// rgyal ba'i sku gdung dag ni rgyas 'gyur la// mchod rten bye stong snyed kyis gang bar 'gyur// 'jig rten mchog ma nam mkha' skye ba yi// yul ni gzi brjid sgron ma zhes kyang bya// rigs ni bram ze yin te 'od kyi tshad// dpag tshad bcu bzhi yab ni ri dbang yin// 'gros brtan ma zhes bya ba rgyal ba'i yum// sras po gnas med thogs med rim gro pa// gnas la dga' zhes bya ba mkhas pa ste// chags pa med par gnas pa rdzu 'phrul can// 'dus pa lan grangs drug cu drug kun la'ang // srid pa kun nas grol ba'i yid ldan pa// bye ba phrag ni dgu bcu bzhi bzhi yod// mi tshe lo grangs dag ni brgyad khri yin// yongs su mya ngan 'das nas dam chos dag // lo grangs brgyad khri'i bar du gnas par 'gyur// rgyal ba'i sku gdung mchod rten gcig yin te// dpag tshad brgyad pa gser gyi bla re ldan// sangs rgyas mchod sbyin nga ro skye ba yi// yul ni chos rnams snang bar byed ces bya// rgyal ba'i rigs ni rgyal rigs 'od kyi tshad// dpag tshad lnga yod yab ni sgron ma yin// yon tan gdangs snyan ma ni rgyal ba'i yum// sras po sbrang rtsi skad snyan rim gro pa// spobs pa'i dbyangs ni blo gros can yin te// dbyangs mchog mtha' yas pa ni rdzu 'phrul can// 'dus pa lan grangs brgyad cu kun la yang // rnam thar brgyad kyi pha mthar phyin pa po// bye ba phrag ni dgu bcu gnyis gnyis yod// mi tshe lo grangs dgu khri bzhi stong yin// zhi bar phyin pa'i dam pa'i chos dag kyang // lo grangs dgu khri nyis stong bar du gnas// rgyal ba'i sku gdung dag ni rgyas 'gyur la// mchod rten bye ba stong phrag brgyad cu 'byung // sangs rgyas shes rab rnam 'god nga ro yi// skye ba'i yul ni mchog tu dga' zhes bya// bde bar gshegs pa'i rigs ni rgyal rigs yin// 'od ni stong gsum tshad tsam blo yab// des pa'i sgra zhes bya ba rgyal ba'i yum// sras po snang byed lha ni rim gro pa// blta na sdug ces bya ba mkhas pa ste// rnam par snang byed lha ni rdzu 'phrul can// 'dus pa dag ni mtha' yang yas pa ste// gzungs rnams thob pa phyir ni mi ldog pa// byang chub sems dpa'i 'khor rnams 'byung bar 'gyur// mi tshe lo grangs dag ni brgyad 'bum yin// byang chub bsrung phyir dam pa'i chos dag kyang // lo grangs brgyad 'bum bar du gnas par 'gyur// rgyal ba'i sku gdung rgyas 'gyur zhing rnams gang // gser rgyan bye ba dag gis brgyan par 'gyur// sangs rgyas yon tan 'od zer gzi brjid kyi// skye yul yon tan kun dang ldan zhes bya// rigs ni rgyal rigs yin te 'od dpag tshad// sum cu rtsa gnyis yab ni yon tan 'od// yon tan 'od rgyal yum sras po ni// yon tan rgya mtsho zla ba rim gro pa// zla ba 'phags zhes bya ba mkhas pa ste// yon tan mchog gis mchod pa rdzu 'phrul can// 'dus pa lan grangs drug cu drug kun la'ang // yon tan kun gyi pha rol phyin pa po// ther 'bum ther 'bum dag ni 'dus par 'gyur// mi tshe lo grangs dag ni drug khri yin// 'gro la phan phyir mya ngan 'das nas kyang // dam chos lo grangs stong du gnas par 'gyur// rgyal ba'i sku gdung dag ni rgyas 'gyur la// 'gro ba kun gyis mchod cing bkur bar 'gyur// mi yi 'dren pa drang srong dbang po yi// skye ba'i yul ni 'phags pas bltas zhes bya// rigs ni bram ze yin te 'od dpag tshad// bdun cu rtsa gsum yab ni gsal ba yin// 'phags mnyam ma ni rgyal yum drang srong byin// sras yin 'phags pa'i me tog rim gro pa// yon tan gzi brjid 'chang ba blo can te// ye shes rnam par 'phrul pa rdzu 'phrul can// 'dus pa lan grangs nyi shu gsum kun la'ang // ming rnams gsal zhing mdud pa spangs pa po// bye ba stong phrag dag ni gsum gsum yod// mi tshe lo grangs dag ni brgyad khri yin// mtha' yas 'dul bar mdzad pa'i dam chos dag // lo grangs brgyad khri'i bar du gnas par 'gyur// rgyal ba'i sku gdung mchod rten gcig yin te// dpag tshad brgyad pa nor bus rnam par spras// mi yi 'dren pa blo dang ldan pa yi// skye ba'i yul ni mdzangs pas bltas zhes bya// rgyal ba'i rigs ni rgyal rigs 'od kyi tshad// dpag tshad brgya yod yab ni dran ldan yin// dge ba'i nga ro zhes bya rgyal ba'i yum// sras po me tog mkhas pa rim gro pa// yon tan kha lo sgyur ba blo can te// phan 'dod mtha' yas pa ni rdzu 'phrul can// 'dus pa lan grangs brgya ste kun la yang // srid pa spangs pa'i sems dang ldan pa po// de dag ther 'bum phrag ni bcu bcu yod// mi tshe lo grangs nyi khri bzhi stong yin// snang med thob pa mya ngan 'das nas kyang // dam chos lo grangs stong gi bar du gnas// rgyal ba'i sku gdung dag ni rgyas 'gyur la// mchod rten bye ba brgya phrag dgu bcu 'byung // de bzhin gshegs pa spobs pa'i tshogs dag gi// skye ba'i yul ni mchod cing bsgoms zhes bya// rigs ni bram ze yin te 'od dpag tshad// dgu bcu gsum yod yab ni rtogs ldan yin// ye shes stobs zhes bya ba rgyal ba'i yum// sras po 'phags pa dgra bcom rim gro pa// yon tan phung po zhes bya mkhas pa ste// ye shes yon tan 'byung gnas rdzu 'phrul can// 'dus pa lan grangs brgyad cu kun la yang // 'gro ba'i mchog la dga' ba'i dgra bcom pa// bye ba phrag ni sum cu re re yod// mi tshe lo grangs nyis khri nyis stong yin// yongs su mya ngan 'das nas dam chos dag // lo grangs bdun khri drug stong bar du gnas// rgyal ba'i sku gdung mchod rten gcig yin te// dpag tshad brgyad pa gser gyis rnam par spras// 'jig rten mchog ma mchod sbyin bzang po yi// skye ba'i yul ni mchod sbyin gsal zhes bya// rigs ni bram ze yin te 'od dpag tshad// sum cu rtsa lnga mchod sbyin bzang po yab// thar pa'i nga ro rgyal yum sras po ni// bsod nams 'byung gnas rgyal ba rim gro pa// nges pas byas zhes bya ba mkhas pa ste// 'jigs pa med pa'i stobs ni rdzu 'phrul can// 'dus pa lan grangs bdun cu kun la yang // dgra bcom thams cad chags pa med gyur pa// bye ba phrag ni bdun cu gsum gsum yod// mi tshe lo grangs dag ni brgyad khri yin// yongs su mya ngan 'das nas dam chos dag // lo grangs lnga stong bar du gnas par 'gyur// rgyal ba'i sku gdung dag ni rgyas 'gyur la// mchod rten bye ba stong gis 'khor bar bskor// de bzhin gshegs pa zla ba'i zhal skye ba'i// yul ni rnam par snang byed lha zhes bya// rigs ni rgyal rigs yin te 'od kyi tshad// dpag tshad bdun cu yab ni yul 'khor bzang // yul 'od ma zhes bya ba rgyal ba'i yum// sras po legs mthong phan 'dod rim gro pa// me tog 'byung gnas zhes bya mkhas pa ste// snang bar byed pa'i lha ni rdzu 'phrul can// 'dus pa lan grangs brgyad cu kun la yang // theg pa mchog gis rnam par grol gyur pa// bye ba phrag ni nyi shu gsum gsum yod// mi tshe lo grangs dag ni dgu khri yin// grags pa mtha' yas mya ngan 'das nas kyang // dam chos lo grangs stong gi bar du gnas// rgyal ba'i sku gdung mchod rten gcig yin te// dpag tshad lnga pa gser gyi bla rer ldan// de bzhin gshegs pa shin tu gzigs pa yi// skye ba'i yul ni skar ma snang zhes bya// rgyal ba'i rigs ni bram ze 'od kyi tshad// dpag tshad brgya yod yab ni ri dbang yin// 'od mtha' yas zhes bya ba rgyal ba'i yum// sras po kha sgyur pad ma rim gro pa// dga' ba'i dbyangs zhes bya ba mkhas pa ste// yon tan mchog gsal ba ni rdzu 'phrul can// 'dus pa lan grangs bcu ste kun la yang // theg pa mchog gis gti mug med gyur pa// bye ba phrag ni nyi shu gnyis gnyis yod// mi kun tshe lo brgya ni sum cu yin// yongs su mya ngan 'das nas dam chos dag // lo grangs bdun khri drug stong bar du gnas// rgyal ba'i sku gdung dag gi mchod rten ni// dpag tshad bcu drug pa gcig gser gyis spras// yon tan rgya mtsho rdul dang bral ba yi// skye yul yon tan kun dang ldan zhes bya// rigs ni rgyal rigs yin te 'od dpag tshad// nyi shu rtsa bzhi yon tan dbang po yab// yon tan bden 'dzin ma ni rgyal ba'i yum// sras po bzang ldan legs sems rim gro pa// stobs bcu'i 'od ces bya ba mkhas pa ste// tshogs dbang 'od ces bya ba rdzu 'phrul can// 'dus pa lan grangs dgu bcu kun la yang // 'jig rten chos dang mtshungs med bsam gtan pa// bye ba phrag ni dgu bcu lnga lnga yod// mi tshe lo grangs nyi khri bzhi stong yin// yongs su mya ngan 'das nas dam chos dag // lo grangs sum khri'i bar du gnas par 'gyur// 'gro la phan phyir rgyal ba'i sku gdung dag // zhing rnams dag tu rgyas shing gang bar 'gyur// de bzhin gshegs pa yon tan tshogs dag gi// skye ba'i yul ni grags pa mchog ces bya// rgyal ba'i rigs ni rgyal rigs 'od kyi tshad// dpag tshad sum cu yab ni yon tan 'od// yon tan gzi brjid 'dzin pa rgyal ba'i yum// sras po mchod rten legs spyad rim gro pa// skad snyan pa zhes bya ba mkhas pa ste// 'jigs pa med pa'i zla ba rdzu 'phrul can// 'dus pa lan grangs bdun cu kun la yang // chos kyi mchog ma thob pa dgra bcom pa// bye ba phrag ni nyi shu gnyis gnyis yod// mi tshe lo grangs dag ni brgyad khri yin// rgyal ba mya ngan 'das nas dam chos dag // lo grangs drug khri'i bar du gnas par 'gyur// rgyal ba'i sku gdung mchod rten gcig yin te// dpag tshad lnga pa rgyal mtshan mchog gis spras// mi yi 'dren pa tog dang ldan pa yi// skye yul tog ni snang bar byed ces bya// rgyal ba'i rigs ni rgyal rigs 'od kyi tshad// dpag tshad dgu yod yab ni blo gros can// yon tan mig ni rgyal yum sras po ni// skal ldan shing rta 'byor pa rim gro pa// ye shes 'od ces bya ba mkhas pa ste// rin chen 'od ces bya ba rdzu 'phrul can// 'dus pa lan grangs drug cu kun la yang // yon tan mchog gi pha rol phyin pa po// bye ba phrag ni bcu gnyis bcu gnyis yod// mi tshe lo grangs bdun khri bzhi stong yin// grags pa mtha' yas mya ngan 'das nas kyang // dam chos lo grangs stong du gnas par 'gyur// rgyal ba'i sku gdung dag ni rgyas 'gyur la// gser gyi rgyal mtshan mchog brgyas rnam par brgyan// de bzhin gshegs pa bsod nams rgyal mtshan gyi// skye yul ye shes rnam par sprul ces bya// rigs ni rgyal rigs yin te 'od dpag tshad// bdun cu rtsa gnyis yab ni blo gros ldan// blta bzod ma zhes bya ba rgyal ba'i yum// sras po rtsi sman mdangs rim gro pa// chos kyi 'byung gnas zhes bya mkhas pa ste// 'jig rten gzhol zhes bya ba rdzu 'phrul can// 'dus pa lan grangs bdun cu kun la yang // 'jig rten zang zing med pa'i dgra bcom pa// bye ba phrag ni khri phrag gnyis gnyis yod// mi tshe lo grangs dgu khri nyis stong yin// mya ngan 'das pa de yi dam chos dag // lo grangs dgu khri'i bar du gnas par 'gyur// rgyal ba'i sku gdung mchod rten gcig yin te// dpag tshad bdun pa gser gyi bla rer ldan// de bzhin gshegs pa yul 'khor spobs pa yi// skye ba'i yul ni mkhas pas mchod ces bya// rigs ni rgyal rigs yin te 'od dpag tshad// dgu bcu rtsa dgu yab ni yon tan don// don smra ba zhes bya ba rgyal ba'i yum// sras po lta byed legs mthong rim gro pa// blo gros rgya mtsho zhes bya mkhas pa ste// mchog tu khyad par 'phags pa rdzu 'phrul can// 'dus pa lan grangs brgyad cu kun la yang // dgra bcom kun la phan phyir snying brtse ba// bye ba phrag ni bdun cu bzhi bzhi yod// mi tshe lo grangs khri phrag stong rtsa bzhi// mya ngan 'das pa de yi dam chos dag // lo grangs bdun khri drug stong bar du gnas// 'gro la phan phyir rgyal ba'i sku gdung dag // zhing rnams dag tu rgyas shing gang bar 'gyur// sangs rgyas rin chen rab sbyin skye ba yi// yul ni thams cad snang bar byed ces bya// rgyal ba'i rigs ni bram ze 'od kyi tshad// dpag tshad brgya yod yab ni 'byor pa'i lha// lha yi dbang phyug ma ni rgyal ba'i yum// sras po lha dga' lha ni rim gro pa// bdud rtsi'i dbyangs zhes bya ba mkhas pa ste// gnas pa mtha' yas pa ni rdzu 'phrul can// 'dus pa lan grangs dgu bcu kun la yang // byas pa'i mthar phyin zhi bar gyur pa po// bye ba phrag ni bdun cu gsum gsum yod// mi tshe lo grangs dgu khri bzhi stong yin// mya ngan 'das pa de yi dam chos dag // lo grangs dgu khri'i bar du gnas par 'gyur// rgyal ba'i sku gdung dag gi mchod rten ni// dpag tshad bcu gsum pa gcig gser gyis spras// de bzhin gshegs pa zla ba dgyes pa yi// skye yul zla ba rnam par snang byed yin// rgyal ba'i rigs ni bram ze 'od kyi tshad// dpag tshad gsum yod yab ni chags med yin// lha yul mchod ces bya ba rgyal ba'i yum// sras po pad ma snang ldan rim gro pa// ye shes mchog ces bya ba mkhas pa ste// yul 'khor mchog ces bya ba rdzu 'phrul can// 'dus pa lan grangs brgyad cu kun la yang // ngar mi 'dzin pa mkha' dang mtshungs pa po// bye ba phrag ni brgyad cu gnyis gnyis yod// mi tshe lo grangs bdun khri sum stong yin// rgyal ba mya ngan 'das nas dam chos dag // lo grangs brgyad khri'i bar du gnas par 'gyur// 'jig rten phan phyir rgyal ba'i sku gdung dag // khams gsum dag tu rgyas shing gang bar 'gyur// de bzhin gshegs pa seng ge'i stobs skye ba'i// yul ni seng ge rnam par bsgyings zhes bya// rgyal ba'i rigs ni rgyal rigs 'od kyi tshad// dpag tshad dgu yod yab ni phan don yin// lha mchod ma zhes bya ba rgyal ba'i yum// sras po bden smra dge ba rim gro pa// lhun po'i 'od ces bya ba mkhas pa ste// gnas pa mtha' yas pa ni rdzu 'phrul can// 'dus pa lan grangs bdun cu kun la yang // bdud dang sred pa'i dra ba 'joms pa po// bye ba phrag ni bdun cu bzhi bzhi yod// mi tshe lo grangs dgu khri drug stong yin// 'gro la phan phyir mya ngan 'das nas kyang // dam chos lo grangs stong du gnas par 'gyur// rgyal ba'i sku gdung thams cad rgyas 'gyur la// gser gyi rgyal mtshan dag gis 'khor bar bskor// de bzhin gshegs pa dbang sgyur rgyal po yi// skye ba'i yul ni bsod nams ldan zhes bya// rigs ni bram ze yin te 'od kyi tshad// dpag tshad dgu bcu rab tu gdung ba yab// grags tog 'dzin ces bya ba rgyal ba'i yum// sras po dbang phyin chos sbyin rim gro pa// yon tan tshogs zhes bya ba mkhas pa ste// bkod pa snang bar byed pa rdzu 'phrul can// 'dus pa lan grangs sum cu gnyis kun la'ang // lam rab mchog gis shin tu dul ba po// ther 'bum phrag ni bcu bcu tshang bar 'gyur// mi tshe lo grangs chig khri lnga stong yin// bde bar gshegs pa mya ngan 'das nas kyang // dam chos lo grangs chig khri lnga stong gnas// rgyal ba'i sku gdung mchod rten gcig yin te// gser gyi rta babs mu tig bla rer ldan// de bzhin gshegs pa bdud rtsi gsal ba yi// skye yul 'jig rten snang bar byed ces bya// rgyal ba'i rigs ni rgyal rigs 'od kyi tshad// dpag tshad bcu yod yab ni grags byin yin// bdud rtsi grags zhes bya ba rgyal ba'i yum// yon tan 'od sras gtso bo rim gro pa// sa la 'gro zhes bya ba mkhas pa ste// rnam par dag par gnas pa rdzu 'phrul can// 'dus pa lan grangs bdun cu kun la yang // rdzu 'phrul rkang pa mchog la dbang gyur pa// bye ba phrag ni bdun cu re re yod// mi tshe lo grangs bdun khri sum stong yin// yongs su mya ngan 'das nas dam chos dag // lo grangs bdun khri lnga stong bar du gnas// rgyal ba'i sku gdung mchod rten gcig dpag tshad// gsum pa nor bu'i chun po bla rer ldan// de bzhin gshegs pa bsam gtan snyoms pa yi// skye ba'i yul ni 'phags pas bltas zhes bya// rgyal ba'i rigs ni bram ze 'od kyi tshad// dpag tshad brgya yod yab ni dbyangs yin// dbyangs ldan ma zhes bya ba rgyal ba'i yum// sras po legs pa ma smad rim gro pa// dul gnas dga' zhes bya ba mkhas pa ste// nyi ma sgron ma zhes bya rdzu 'phrul can// 'dus pa lan grangs nyi shu gnyis kun la'ang // dgra bcom g.yo med dri ma med pa po// bye ba phrag ni nyi shu re re yod// mi tshe lo grangs dag ni brgyad khri yin// yongs su mya ngan 'das nas dam chos dag // lo grangs brgyad khri bdun stong bar du gnas// rgyal ba'i sku gdung mchod rten gcig yin te// dpag tshad bcu gcig pa la rin chen spras// mi yi 'dren pa 'khrug pa med pa yi// skye ba'i yul ni byams pas bltas zhes bya// rigs ni rgyal rigs yin te 'od dpag tshad// nyi shu rtsa lnga lha yi rdzu 'phrul yab// lha dga' rgyal ba'i yum yin sras po ni// lha byed na tshod bzang po rim gro pa// yon tan tshogs zhes bya ba mkhas pa ste// shin tu bsgoms pa'i blo ni rdzu 'phrul can// 'dus pa lan grangs brgyad cu kun la yang // dgra bcom thams cad bdag nyid dul ba po// ther 'bum ther 'bum dag ni 'dus par 'gyur// mi tshe lo grangs dag ni bdun khri yin// yongs su mya ngan 'das nas dam chos dag // lo grangs bdun khri brgyad stong bar du gnas// rgyal ba'i sku gdung dag ni rgyas 'gyur la// zhing rnams kun tu mchod rten dag gis gang // de bzhin gshegs pa dri ma rab zhi ba'i// skye ba'i yul ni zhi ba'i 'od ces bya// rigs ni bram ze yin te 'od dpag tshad// nyi shu rtsa bzhi rab tu zhi ba yab// dbang po dul zhes bya ba rgyal ba'i yum// sras po mdzes pa legs zhi rim gro pa// yon tan tshogs zhes bya ba mkhas pa ste// thar par gzhol zhes bya ba rdzu 'phrul can// 'dus pa lan grangs drug cu gnyis kun la'ang // bdud dang nyon mongs rab tu 'joms pa po// de dag ther 'bum gnyis gnyis 'dus par 'gyur// mi tshe lo grangs bdun khri bdun stong yin// mya ngan 'das pa de yi dam chos dag // lo grangs chig khri sum stong bar du gnas// rgyal ba'i sku gdung mchod rten gcig yin te// dpag tshad brgyad pa kun nas mdzes par byas// de bzhin gshegs pa phyogs ma bslad pa yi// skye yul ku mu da yi gzi brjid yin// rigs ni bram ze yin te 'od dpag tshad// nyi shu rtsa gcig chos kyi skar mda' yab// phyogs lta rgyal yum sras po gzi brjid can// gi mi la zhes bya ba rim gro pa// yon tan mthu rtsal zhes bya mkhas pa ste// spong spobs zhes ni bya ba rdzu 'phrul can// 'dus pa lan grangs bdun cu kun la yang // sred pa kun la chags bral yid ldan pa// bye ba phrag ni bcu bzhi bcu bzhi yod// mi tshe lo grangs bdun khri drug stong yin// mya ngan 'das pa de yi dam chos dag // lo grangs bdun khri'i bar du gnas par 'gyur// 'gro la phan phyir rgyal ba'i sku gdung dag // zhing rnams rgyas shing rnam par gang bar 'gyur// mi yi 'dren pa mdzes pa skye ba yi// yul ni rnam par brgyan pa'i mchog ces bya// rgyal ba'i rigs ni rgyal rigs 'od kyi tshad// dpag tshad brgya yod yab ni lha dbang yin// 'jig rten 'od ces bya ba rgyal ba'i yum// sras po gtso bo thar 'byor rim gro pa// rab tu brgyan ces bya ba mkhas pa ste// mthu rtsal gnas zhes bya ba rdzu 'phrul can// 'dus pa lan grangs brgyad cu kun la yang // lta ba phal chen ma lus spong ba po// bye ba phrag ni dgu bcu dgu dgu yod// mi tshe lo grangs dgu khri bzhi stong yin// dam chos lo grangs bdun khri drug stong gnas// mchod rten dpag tshad lnga pa gcig ste// gser dang nor bu kun gyi lda ldi bshams// gdugs grangs brgya snyed dag gis 'khor bar bskor// 'jig rten mchog ma zhal skye ba yi// yul ni 'jig rten legs par lta zhes bya// rgyal ba'i rigs ni bram ze 'od kyi tshad// dpag tshad dgu yod yab ni lus yin// mnyam nyid mchog ma zhes bya rgyal ba'i yum// sras po kha sgyur blo ldan rim gro pa// shed skyes dbang phyug ces bya mkhas pa ste// legs dul sgron ma zhes bya rdzu 'phrul can// 'dus pa lan grangs brgyad de kun la yang // lha mi dag la phan phyir gnas pa po// bye ba phrag ni sum cu bzhi bzhi yod// mi tshe lo grangs sum cu rtsa bdun yin// mya ngan 'das pa de yi dam chos dag // lo grangs bdun khri'i bar du gnas par 'gyur// rgyal ba'i sku gdung mchod rten gcig yin te// dpag tshad brgyad pa gser gyis mdzes par byas// rgyal ba shugs gnas ye shes ldan pa yi// skye yul bsod nams legs par bsags zhes bya// rgyal ba'i rigs ni rgyal rigs 'od kyi tshad// dpag tshad bdun yod yab ni yon tan don// don gyi 'od ces bya ba rgyal ba'i yum// sras po kun 'phags dga' bo rim gro pa// shes bzod ces ni bya ba mkhas pa ste// rnam par grags pa'i sgron ma rdzu 'phrul can// 'dus pa lan grangs dgu bcu kun la yang // yon tan mchog gi me tog kha rgyas pa// bye ba phrag ni nyi shu bzhi bzhi yod// mi tshe lo grangs nyi khri bzhi stong yin// grags pa mtha' yas pa yi dam chos dag // lo grangs nyi khri nyis stong bar du gnas// rgyal ba mya ngan 'das pa'i sku gdung dag // 'gro la phan phyir zhing rnams gang bar 'gyur// 'jig rten mchog ma gsung ba'i dbang po yi// skye yul smra ba'i dbang phyug mchog ces bya// rgyal ba'i rigs ni bram ze 'od dpag tshad// sum cu rtsa gnyis shing rta dbang po yab// 'phags pa'i 'od ces bya ba rgyal ba'i yum// sras po grags dga' bsod nams rim gro pa// dge ba'i stobs zhes bya ba mkhas pa ste// chos kyi nga ro mchog ma rdzu 'phrul can// 'dus pa lan grangs sum cu kun la yang // bla med byang chub mchog la nges gyur pa// bye ba phrag ni khri phrag bcu bcu yod// mi tshe lo grangs sum khri bzhi stong yin// mya ngan 'das pa de yi dam chos dag // lo grangs dgu khri'i bar du gnas par 'gyur// lha mi dag la phan phyir rgyal ba yi// sku gdung dag gis rgyas shing gang bar 'gyur// mtshungs pa med pa gzi brjid chen po yi// skye yul lha yis phyag byas pa zhes bya// rigs ni rgyal rigs yin te 'od dpag tshad// nyi shu rtsa bzhi lha rdzas bzang po yab// lha yi dbang phyug rgyal yum yon tan mchog // sras yin yon tan grags pa rim gro pa// thar pa'i rgyal mtshan zhes bya mkhas pa ste// don legs bsams zhes bya ba rdzu 'phrul can// 'dus pa lan grangs nyi shu gnyis kun la'ang // dgra bcom 'bras bu mchog ni thob pa po// bye ba phrag ni nyi shu gnyis gnyis yod// mi tshe lo grangs sum khri bzhi stong yin// yongs su mya ngan 'das nas dam chos dag // lo grangs stong phrag lnga'i bar du gnas// rgyal ba'i sku gdung dag ni rgyas 'gyur la// mchod rten bye ba stong phrag brgyad cu 'byung // de bzhin gshegs pa blo gros zab mo yi// skye ba'i yul ni yul 'khor mchog ces bya// rgyal ba'i rigs ni bram ze 'od kyi tshad// dpag tshad brgya yod yab ni grags don yin// yon tan brgyan pa rgyal yum sras po ni// yon tan mchog ma grub pa rim gro pa// byang chub yon tan 'dzin pa blo can te// mchod bsngags zhes ni bya ba rdzu 'phrul can// 'dus pa lan grangs nyi shu gnyis kun la'ang // dgra bcom bye ba phrag ni brgyad brgyad dang // gzhan yang sa ya phrag ni gnyis gnyis yod// mi tshe lo grangs bdun khri drug stong yin// rgyal ba yongs su mya ngan 'das nas kyang // dam chos lo grangs sum khrir gnas par 'gyur// rgyal ba'i sku gdung mchod rten dpag tshad ni// bcu gnyis pa gcig mu tig bla rer ldan// 'jig rten mgon po bdud rtsi skye ba yi// yul ni gzi brjid dpag tu med ces bya// de'i rigs bram ze yin te 'od kyi tshad// dpag tshad bcu gnyis yab ni mtha' yas yin// nga ro mtha' yas rgyal yum sras po ni// ku mu da yin lta byed rim gro pa// 'jig rten dga' zhes bya ba mkhas pa ste// 'jig rten dad par byed pa rdzu 'phrul can// 'dus pa lan grangs brgyad cu kun la yang // gang zag dam pa dgra ni choms pa po// bye ba phrag ni bdun cu bzhi bzhi yod// mi tshe lo grangs nyi khri nyis stong yin// mya ngan 'das pa de yi dam chos dag // lo grangs chig khri sum stong bar du gnas// rgyal ba'i sku gdung dag ni rgyas 'gyur la// mchod rten bye ba stong phrag dgu bcu 'byung // de bzhin gshegs pa chos stobs skye ba'i yul// bsod nams tog gi rgyal mtshan zhes kyang bya// rgyal ba'i rigs ni bram ze 'od kyi tshad// dpag tshad gsum yod yab ni tshangs yin// tshangs pa'i mchod rten rgyal yum sras po ni// dbang po thul yin zhi ba rim gro pa// yon tan snang bar byed pa mkhas pa ste// yon tan mchog la gnas pa rdzu 'phrul can// 'dus pa lan grangs dgu bcu drug kun la'ang // rdul zhi dri ma gsum dang bral ba po// bye ba phrag ni dgu bcu dgu dgu yod// mi tshe lo grangs dgu khri bzhi stong yin// blo gros mtha' yas pa yi dam chos dag // lo grangs brgyad khri'i bar du gnas par 'gyur// rgyal ba'i sku gdung mchod rten dpag tshad ni// bcu gcig pa gcig rin chen dra bar ldan// de bzhin gshegs pa mchod ldan skye ba'i yul// bsod nams dag gis bsgrubs pa zhes kyang bya// rigs ni bram ze yin te 'od kyi tshad// dpag tshad nyi shu zla ba'i dbang po yab// zla ba'i tog ces bya ba rgyal ba'i yum// sras po mchog ma des pa rim gro pa// phyogs mchod pa zhes bya ba mkhas pa ste// ye shes dge ba 'chad pa rdzu 'phrul can// 'dus pa lan grangs sum cu bzhi kun la'ang // dgra bcom zhi ba'i yid ldan bsam gtan pa// ther 'bum ther 'bum dag ni 'dus par 'gyur// mi tshe lo grangs sum khri drug stong yin// yongs su mya ngan 'das nas dam chos dag // lo grangs brgyad khri'i bar du gnas par 'gyur// rgyal ba'i sku gdung mchod rten gcig yin te// dpag tshad bdun pa kun nas mdzes par byas// de bzhin gshegs pa me tog 'od dag gi// skye ba'i yul ni gzi brjid 'phags zhes bya// rgyal ba'i rigs ni bram ze 'od kyi tshad// dpag tshad brgyad cu yab ni zhum med yin// yon tan rtogs byed ma ni rgyal ba'i yum// sras po kun rgyal rgyal dka' rim gro pa// yon tan dbang phyug ces bya mkhas pa ste// rab tu zhi bar gnas pa rdzu 'phrul can// 'dus pa lan grangs brgyad cu kun la yang // ma smad rma ma byung ba'i dgra bcom pa// bye ba phrag ni nyi shu gnyis gnyis yod// mi tshe lo grangs nyi khri bzhi stong yin// grags pa mtha' yas mya ngan 'das nas kyang // dam chos lo grangs dgu khrir gnas par 'gyur// rgyal ba'i sku gdung dag ni rgyas 'gyur te// 'jig rten zhing rnams kun tu gang bar 'gyur// sangs rgyas khams gsum dag gi mchod gnas kyi// skye ba'i yul ni yul 'khor 'phel zhes bya// rgyal ba'i rigs ni bram ze 'od kyi tshad// dpag tshad gsum yod yab ni lag yin// dge ba'i dbang phyug ma ni rgyal ba'i yum// sras po skar mkhan mig ldan rim gro pa// shes rab dga' ba'i dbyangs ni blo can te// mtha' yas gnas zhes bya ba rdzu 'phrul can// 'dus pa lan grangs dgu bcu kun la yang // byang chub spyod pa mchog la nges gyur pa// bye ba phrag ni dgu bcu dgu dgu yod// mi tshe lo grangs dag ni brgyad khri yin// yongs su mya ngan 'das nas dam chos dag // lo grangs brgyad khri'i bar du gnas par 'gyur// rgyal ba'i sku gdung mchod rten gcig yin te// dpag tshad lnga pa bla res mdzes par byas// rgyal ba sgra gcan nyi ma'i snying po yi// skye yul 'jig rten shin tu 'phags zhes bya// rigs ni rgyal rigs stong gsum 'od dag gis// rgyas 'gyur shing rta 'dren pa'i dbang po yab// nam mkha' dga' zhes bya ba rgyal ba'i yum// sras po gzi legs chos ldan rim gro pa// rgyal ba'i mchod rten zhes bya mkhas pa ste// mchog gi rgyal po zhes bya rdzu 'phrul can// 'dus pa lan grangs sum cu kun la yang // bla med byang chub dag la nges gyur pa// bye ba phrag ni bdun cu brgyad brgyad yod// mi tshe lo grangs dag ni dung phyur yin// dam pa'i chos dag lo grangs khri phrag ni// ther 'bum brgyad cu'i bar du gnas par 'gyur// rgyal ba'i sku gdung dag ni rgyas 'gyur te// stong gsum 'jig rten thams cad gang bar 'gyur// de bzhin gshegs pa lha yis mchod pa yi// skye ba'i yul ni lha dad ces kyang bya// rgyal ba'i rigs ni bram ze 'od kyi tshad// dpag tshad brgya yod yab ni tog bzang yin// me tog 'od ces bya ba rgyal ba'i yum// sras po tsan dan tsam ka rim gro pa// lha yi kha lo sgyur ba mkhas pa ste// klu yis 'jigs pa med pa rdzu 'phrul can// 'dus pa lan grangs dgu bcu kun la yang // bdud rtsi'i go 'phang zhi la legs dul ba// bye ba phrag ni dgu bcu gnyis gnyis yod// mi tshe lo grangs dgu khri bzhi stong yin// yongs su mya ngan 'das nas dam chos dag // lo grangs bdun khri'i drug stong bar du gnas// sangs rgyas yongs su mya ngan 'das nas kyang // 'jig rten phan phyir sku gdung rgyas par 'gyur// de bzhin gshegs pa thar pa'i rgyal mtshan gyi// skye yul 'jig rten dad par byed ces bya// rigs ni bram ze yin te 'od dpag tshad// dgu bcu rtsa dgu yab ni stegs yin// sangs rgyas dbyangs zhes bya ba rgyal ba'i yum// sras po shes mchog shes legs rim gro pa// gser mchog brtsegs zhes bya ba mkhas pa ste// dbyangs mchog khyad par 'phags pa rdzu 'phrul can// 'dus pa lan grangs brgyad cu kun la yang // 'jig rten chos las rnam grol bsam gtan pa// bye ba phrag ni brgyad cu gsum gsum yod// mi tshe lo grangs dgu khri nyis stong yin// mtshungs pa med pa mya ngan 'das nas kyang // dam chos lo grangs dgu khrir gnas par 'gyur// rgyal ba'i sku gdung dag ni rgyas 'gyur la// mchod rten bye ba stong phrag dgu bcu 'byung // de bzhin gshegs pa dge ba'i gtsug skye ba'i yul ni bkod pa yid du 'ong ba zhes bya'o// rigs ni rgyal rigs so// 'od ni dpag tshad nyis brgya'o// yab ni rin chen tog gi rgyal mtshan zhes bya'o// yum ni dpal gyi bzang mchog ma zhes bya'o// sras ni legs mthong zhes bya'o// rim gro pa ni bsod nams mthong zhes bya'o// shes rab can rnams kyi mchog ni ston pa gsal zhes bya'o// rdzu 'phrul can rnams kyi mchog ni yon tan gyi me tog kha rgyas pa zhes bya'o// 'dus pa dang po la ni nyan thos dung phyur phrag lnga'o// gnyis pa la ni dung phyur phrag drug go// gsum pa la ni dung phyur phrag bdun no// bzhi pa la ni dung phyur phrag brgyad do// lnga pa la ni dung phyur phrag dgu'o// sku tshe'i tshad ni lo sum stong ngo // dam pa'i chos ni lo stong gi bar du gnas so// sku gdung ni rgyas par 'gyur ro// de bzhin gshegs pa bdud rtsi'i 'od skye ba'i yul ni yon tan gzi brjid lta ba zhes bya'o// rigs ni rgyal rigs so// 'od ni dpag tshad bdun stong ngo // yab ni rin chen mtha' yas 'od ces bya'o// yum ni rnam par thar par dga' zhes bya'o// sras ni ston pa gsal zhes bya'o// rim gro pa ni 'phags dad byin zhes bya'o// shes rab can rnams kyi mchog ni yon tan tshogs kyi gzi brjid ces bya'o// rdzu 'phrul can rnams kyi mchog ni mthu rtsal rdo rje zhes bya'o// nyan thos 'dus pa ni lan bzhi bcu ste// thams cad la yang bye ba phrag stong stong ngo // sku tshe'i tshad ni lo brgyad khri'o// dam pa'i chos kyang lo brgyad khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa rdo rje skye ba'i yul ni gdul dka' zhes bya'o// rigs ni bram ze'o// 'od ni dpag tshad khri'o// yab ni seng ges byin zhes bya'o// yum ni yid du 'ong ba'i dbyangs zhes bya'o// sras ni yon tan mchod rten zhes bya'o// rim gro pa ni 'jig rten gyis bsngags pa zhes bya'o// shes rab can rnams kyi mchog ni yon tan 'od ces bya'o// rdzu 'phrul can rnams kyi mchog ni sgrib pa med pa'i go 'phang rnam par gnon pa zhes bya'o// nyan thos 'dus pa ni lan sum cu ste/ thams cad la yang bye ba 'bum phrag brgyad brgyad do// sku tshe'i tshad ni lo bdun khri'o// dam pa'i chos kyang lo bdun khri'i bar du gnas so// sku gdung ni rgyas par 'gyur ro// de bzhin gshegs pa brtan pa skye ba'i yul ni thogs pa med pa zhes bya'o// rigs ni rgyal rigs so// 'od ni dpag tshad brgyad stong ngo // yab ni mthong bas spong bar bzod ces bya'o// yum ni thar pa dga' zhes bya'o// sras ni sgrib pa med par mthong ba dang ldan pa zhes bya'o// rim gro pa ni bden smra brda 'od ces bya'o// shes rab can rnams kyi mchog ni sgrib pa med par ston pa'i blo gros zhes bya'o// rdzu 'phrul can rnams kyi mchog ni 'jig rten thams cad du rnam par grags pa thob ces bya'o// nyan thos 'dus pa ni lan bzhi bcu ste/ thams cad la yang bye ba phrag brgyad brgyad do// sku tshe'i tshad ni lo bdun khri'o// dam pa'i chos kyang lo bdun khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa rin chen phung po skye ba'i yul ni yon tan gyi tshogs dang ldan pa zhes bya'o// rigs ni bram ze'o// 'od ni dpag tshad bdun stong ngo // yab ni yul mchod ces bya'o// yum ni lha dga' zhes bya'o// sras ni nor sbyin dga' zhes bya'o// rim gro pa ni ye shes yang dag 'phags zhes bya'o// shes rab can rnams kyi mchog ni yon tan thams cad rnam par 'byed pa zhes bya'o// rdzu 'phrul can rnams kyi mchog ni sems pa thogs med smra zhes bya'o// 'dus pa ni lan sum cu ste/ thams cad la yang bye ba phrag bcu bzhi bcu bzhi'o// sku tshe'i tshad ni lo dgu khri'o// dam pa'i chos kyang lo dgu khri'i bar du gnas so// sku gdung ni rgyas par 'gyur ro// de bzhin gshegs pa mdzes par gshegs pa skye ba'i yul ni rin po che'i bkod pa mtha' yas pa zhes bya'o// rigs ni rgyal rigs so// 'od ni dpag tshad sum khri drug stong ngo // yab ni rin chen tog 'od ces bya'o// yum ni gsal ldan mthong zhes bya'o// sras ni kun tu bzang po zhes bya'o// rim gro pa ni blta sdug 'dod ces bya'o// shes rab can rnams kyi mchog ni ye shes yang dag 'phags zhes bya'o// rdzu 'phrul can rnams kyi mchog ni thams cad bltas sems zhes bya'o// 'dus pa ni lan bdun cu ste/ thams cad la yang bye ba phrag stong stong ngo // sku tshe'i tshad ni lo 'bum mo// dam pa'i chos kyang lo 'bum gyi bar du gnas so// sku gdung ni rgyas par 'gyur ro// de bzhin gshegs pa nyi ma ltar gshegs pa skye ba'i yul ni dag par mthong zhes bya'o// rigs ni bram ze'o// 'od ni dpag tshad sum khri nyis stong ngo // yab ni dga' ba'i zla ba zhes bya'o// yum ni legs mthong ma zhes bya'o// sras ni dga' 'od ces bya'o// rim gro pa ni ston pa gsal zhes bya'o// shes rab can rnams kyi mchog ni 'jig rten rnam par dag byed ces bya'o// rdzu 'phrul can rnams kyi mchog ni legs mchod ces bya'o// 'dus pa ni lan brgyad cu ste/ thams cad la yang bye ba phrag stong stong ngo // sku tshe'i tshad ni lo brgyad khri'o// dam pa'i chos ni lo brgyad khri bzhi stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa dag pa'i 'od skye ba'i yul ni mdzes sems zhes bya'o// rigs ni bram ze'o// 'od ni dpag tshad stong ngo // yab ni seng ge'i 'gram pa zhes bya'o// yum ni yon tan mthong zhes bya'o// sras ni chos kyi sgron ma zhes bya'o// rim gro pa ni mthong bas spong ba'i blo gros zhes bya'o// shes rab can rnams kyi mchog ni lhun po brtsegs zhes bya'o// rdzu 'phrul can rnams kyi mchog ni don legs sems zhes bya'o// nyan thos 'dus pa ni lan brgyad cu ste/ thams cad la yang bdun 'bum drug khri drug khri'o// sku tshe'i tshad ni lo dgu khri'o// dam pa'i chos kyang lo brgyad khri'i bar du gnas so// sku gdung ni rgyas par 'gyur ro// de bzhin gshegs pa yon tan gtsug skye ba'i yul ni rin po ches brgyan pa zhes bya'o// rigs ni rgyal rigs so// 'od ni dpag tshad bdun cu rtsa bzhi'o// yab ni me tog sgron ma zhes bya'o// yum ni zla legs zhes bya'o// sras ni lha dga' zhes bya'o// rim gro pa ni ston pa mtha' yas zhes bya'o// shes rab can rnams kyi mchog ni ston gsal sems zhes bya'o// rdzu 'phrul can rnams kyi mchog ni mdzes dga' zhes bya'o// 'dus pa ni lan bcu gsum ste/ thams cad la yang bye ba phrag stong stong ngo // sku tshe'i tshad ni lo lnga khri'o// dam pa'i chos ni lo brgyad khri'i bar du gnas so// sku gdung ni rgyas par 'gyur ro// de bzhin gshegs pa dpal rdzogs skye ba'i yul ni rin po che'i bkod pa mtha' yas pa zhes bya'o// rigs ni bram ze'o// 'od ni dpag tshad stong ngo // yab ni tshangs lha zhes bya'o// yum ni tshangs bdag ma zhes bya'o// sras ni rin chen mchog ces bya'o// rim gro pa ni ston bzod ces bya'o// shes rab can rnams kyi mchog ni mchod rten zhes bya'o// rdzu 'phrul can rnams kyi mchog ni 'od zhes bya'o// 'dus pa ni lan brgyad cu ste/ thams cad la yang 'bum 'bum mo// sku tshe'i tshad ni lo brgyad khri'o// dam pa'i chos ni lo brgyad khri bzhi stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa seng ge'i stabs skye ba'i yul ni gtsug gi yon tan 'od ces bya'o// rigs ni rgyal rigs so// 'od ni dpag tshad stong bzhi brgya'o// yab ni mthu rtsal bag mi tsha zhes bya'o// yum ni mthu rtsal 'jigs med ma zhes bya'o// sras ni 'jig rten mchod ces bya'o// rim gro pa ni brtson 'grus brtan zhes bya'o// shes rab can rnams kyi mchog ni brtson pa mi 'dor ba zhes bya'o// rdzu 'phrul can rnams kyi mchog ni gzhan gyis mi thub pa'i rgyal mtshan zhes bya'o// 'dus pa dang po la ni nyan thos ther 'bum phrag bdun cu'o// gnyis pa la ni ther 'bum phrag brgyad cu'o// gsum pa la ni ther 'bum phrag dgu bcu'o// bzhi pa la ni ther 'bum phrag stong ngo // sku tshe'i tshad ni lo brgyad khri'o// dam pa'i chos kyang lo brgyad khri'i bar du gnas so// sku gdung ni rgyas par 'gyur ro// de bzhin gshegs pa gyen du 'phags skye ba'i yul ni dga' ba bkod pa mtha' yas pa zhes bya'o// rigs ni bram ze'o// 'od ni dpag tshad sum brgya'o// yab ni lha gdugs zhes bya'o// yum ni bdud rtsi'i me tog ces bya'o// sras ni spobs pa'i gzi brjid ces bya'o// rim gro pa ni ye shes me tog ces bya'o// shes rab can rnams kyi mchog ni shes rab 'od ces bya'o// rdzu 'phrul can rnams kyi mchog ni grol ba'i phung po zhes bya'o// 'dus pa ni lan sum cu ste/ thams cad la yang sa ya phrag gsum gsum mo// sku tshe'i tshad ni lo dgu khri'o// dam pa'i chos kyang lo dgu khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa me tog byin skye ba'i yul ni me tog bkod pa zhes bya'o// rigs ni rgyal rigs so// 'od ni dpag tshad sa ya phrag gsum mo// yab ni yon tan me tog lha zhes bya'o// yum ni lha'i me tog ces bya'o// sras ni bdud rtsi'i snying po zhes bya'o// rim gro pa ni spos 'od ces bya'o// shes rab can rnams kyi mchog ni 'jig rten rnam par grags zhes bya'o// rdzu 'phrul can rnams kyi mchog ni bdud rtsi grags zhes bya'o// 'dus pa ni lan drug cu ste// thams cad la yang ther 'bum phrag brgyad cu brgyad cu'o// sku tshe'i tshad ni lo bye ba phrag drug go// dam pa'i chos ni lo khri'i bar du gnas so// sku gdung ni rgyas par 'gyur ro// de bzhin gshegs pa 'od 'gyed pa skye ba'i yul ni rin chen 'od ces bya'o// rigs ni bram ze'o// 'od ni dpag tshad nyi shu'o// yab ni nor sbyin gsal zhes bya'o// yum ni ye shes byin zhes bya'o// sras ni nyi ma'i snying po zhes bya'o// rim gro pa ni 'od mchog ces bya'o// shes rab can rnams kyi mchog ni bzang po'i 'byung gnas zhes bya'o// rdzu 'phrul can rnams kyi mchog ni mthu rtsal mdzes pa zhes bya'o// 'dus pa ni lan drug cu ste/ thams cad la yang sa ya phrag gsum gsum mo// sku tshe'i tshad ni lo bdun khri'o// dam pa'i chos kyang lo bdun khri'i bar du gnas so// sku gdung ni ril po gcig tu 'dug go// mchod rten ni dpag tshad bcu pa ste gcig tu zad do// de bzhin gshegs pa pad ma skye ba'i yul ni rnam par snang byed 'od ces bya'o// rigs ni rgyal rigs so// 'od ni dpag tshad brgyad khri'o// yab ni lhas mchod ces bya'o// yum ni ye shes 'dzin ces bya'o// sras ni mkhas pa'i blo gros zhes bya'o// rim gro pa ni thogs pa med pa'i blo zhes bya'o// shes rab can rnams kyi mchog ni mthu rtsal rdo rje zhes bya'o// rdzu 'phrul can rnams kyi mchog ni skye bo'i mchod rten zhes bya'o// 'dus pa ni lan bcu gnyis te/ thams cad la yang 'bum 'bum mo// sku tshe'i tshad ni lo khri bzhi stong ngo // dam pa'i chos ni lo sum stong gi bar du gnas so// sku gdung ni rgyas par 'gyur ro// de bzhin gshegs pa ye shes dgyes skye ba'i yul ni thar pa'i me tog ces bya'o// rigs ni bram ze'o// 'od ni dpag tshad drug go// yab ni 'byor byin zhes bya'o// yum ni legs spong byin zhes bya'o// sras ni dga' ba'i dbyangs zhes bya'o// rim gro pa ni yon tan bkod pa mtha' yas pa zhes bya'o// shes rab can rnams kyi mchog ni zla mchog dad pa'i tog ces bya'o// rdzu 'phrul can rnams kyi mchog ni yon tan rin chen 'od ces bya'o// 'dus pa ni lan bdun cu ste// thams cad la yang phyir mi ldog pa'i byang chub sems dpa' bye ba phrag 'bum 'bum mo// sku tshe'i tshad ni lo sum khri'o// dam pa'i chos kyang lo sum khri'i bar du gnas so// sku gdung ni rgyas par 'gyur ro// de bzhin gshegs pa bkod pa mdzes skye ba'i yul ni ye shes bkod pa zhes bya'o// rigs ni bram ze'o// 'od ni dpag tshad brgya'o// yab ni bsod nams bkod pa zhes bya'o// yum ni bkra shis gsal zhes bya'o// sras ni bsod nams lag ces bya'o// rim gro pa ni shes dga' zhes bya'o// shes rab can rnams kyi mchog ni yon tan mthu rtsal mi g.yo ba zhes bya'o// rdzu 'phrul can rnams kyi mchog ni rgya mtsho'i blo zhes bya'o// 'dus pa ni lan bye ba ste/ thams cad la yang bye ba phrag stong stong ngo // sku tshe'i tshad ni lo dgu khri'o// dam pa'i chos kyang lo dgu khri'i bar du gnas so// sku gdung ni ril po gcig tu 'dug go// mchod rten ni dpag tshad bcu gnyis pa ste gcig tu zad do// de bzhin gshegs pa gti mug med par gnas pa skye ba'i yul ni sgrib pa med pa'i 'od ces bya'o// rigs ni rgyal rigs so// 'od ni dpag tshad lnga brgya'o// yab ni rin chen gtong zhes bya'o// yum ni lha'i 'od zer zhes bya'o// sras ni lha mchog ces bya'o// rim gro pa ni yon tan gzhol zhes bya'o// shes rab can rnams kyi mchog ni skyon med sems zhes bya'o// rdzu 'phrul can rnams kyi mchog ni thar pa'i phung po 'od ces bya'o// 'dus pa ni lan dgu bcu rtsa drug ste/ thams cad la yang khri phrag bcu gsum bcu gsum mo// sku tshe'i tshad ni lo 'bum mo// dam pa'i chos ni lo stong gi bar du gnas so// sku gdung ni rgyas par 'gyur ro// de bzhin gshegs pa rma med pa skye ba'i yul ni yon tan thams cad kyi 'byung gnas zhes bya'o// rigs ni rgyal rigs so// 'od ni dpag tshad bzhi stong ngo // yab ni kun tu 'od ces bya'o// yum ni bden ldan ma zhes bya'o// sras ni rnam par snang byed mig ces bya'o// rim gro pa ni kun du gnas zhes bya'o// shes rab can rnams kyi mchog ni mthu rtsal spyod ces bya'o// rdzu 'phrul can rnams kyi mchog ni yon tan mtha' yas grags zhes bya'o// 'dus pa ni lan lnga bcu ste/ thams cad la yang bye ba phrag 'bum 'bum mo// sku tshe'i tshad ni lo drug khri'o// dam pa'i chos kyang lo drug khri'i bar du gnas so// sku gdung ni ril po gcig tu 'dug go// mchod rten ni dpag tshad lnga pa ste gcig tu zad do// de bzhin gshegs pa tog gi rgyal mtshan skye ba'i yul ni tog gi 'od ces bya'o// rigs ni rgyal rigs so// 'od ni dpag tshad brgyad stong ngo // yab ni bsod nams tog ces bya'o// yum ni bden smra zhes bya'o// sras ni shes rab dbyangs zhes bya'o// rim gro pa ni yon tan thams cad kyi tshogs zhes bya'o// shes rab can rnams kyi mchog ni blo mchog ces bya'o// rdzu 'phrul can rnams kyi mchog ni yid 'ong mthu rtsal zhes bya'o// 'dus pa ni lan drug cu ste/ thams cad la yang phyir mi ldog pa'i byang chub sems dpa' 'bum phrag dgu bcu rtsa dgu dgu yod do// sku tshe'i tshad ni lo lnga khri'o// dam pa'i chos kyang lo lnga khri'i bar du gnas so// sku gdung ni rgyas par 'gyur ro// de bzhin gshegs pa bde bar dgongs skye ba'i yul ni bde ba can zhes bya'o// rigs ni rgyal rigs so// 'od ni dpag tshad stong nyis brgya'o// yab ni thar sems rgyal po zhes bya'o// yum ni dbang po dul zhes bya'o// sras ni don gyi blo gros zhes bya'o// rim gro pa ni thar pa'i mdzod ces bya'o// shes rab can rnams kyi mchog ni seng ge'i stobs zhes bya'o// rdzu 'phrul can rnams kyi mchog ni blo gros dag pa'i don ces bya'o// 'dus pa ni lan sum cu rtsa drug ste/ thams cad la yang ther 'bum phrag brgyad brgyad do// sku tshe'i tshad ni lo brgyad khri'o// dam pa'i chos ni lo brgyad khri brgyad stong gi bar du gnas so// sku gdung ni rgyas par 'gyur ro// de bzhin gshegs pa gti mug med pa'i rgyal po skye ba'i yul ni mchog tu spong ba zhes bya'o// rigs ni bram ze'o// 'od ni dpag tshad bcu drug go// yab ni lha mchod ces bya'o// yum ni bzang ldan ma zhes bya'o// sras ni rtsal po che zhes bya'o// rim gro pa ni mthu rtsal mthong zhes bya'o// shes rab can rnams kyi mchog ni yon tan gyi tshogs thams cad rab tu gnas pa zhes bya'o// rdzu 'phrul can rnams kyi mchog ni dbyangs snyan gnas zhes bya'o// 'dus pa ni lan sum cu ste/ thams cad la yang bye ba phrag 'bum 'bum mo// sku tshe'i tshad ni lo 'bum mo// dam pa'i chos kyang lo 'bum gyi bar du gnas so// sku gdung ni ril po gcig tu 'dug go// mchod rten ni dpag tshad drug pa ste gcig tu zad do// de bzhin gshegs pa chog mkhyen skye ba'i yul ni sgron ma mchog ces bya'o// rigs ni bram ze'o// 'od ni dpag tshad sum cu'o// yab ni tog ces bya'o// yum ni yid 'thad dpal zhes bya'o// sras ni legs mthong zhes bya'o// rim gro pa ni zhum med ces bya'o// shes rab can rnams kyi mchog ni ye shes me tog ces bya'o// rdzu 'phrul can rnams kyi mchog ni grags pa'i rgyal mtshan zhes bya'o// 'dus pa ni lan nyi shu rtsa lnga ste// thams cad la yang 'bum phrag nyi shu rtsa gsum gsum mo// sku tshe'i tshad ni lo nyi khri'o// dam pa'i chos kyang lo nyi khri'i bar du gnas so// sku gdung ni ril po gcig tu 'dug go// mchod rten ni dpag tshad bdun pa ste gcig tu zad do// de bzhin gshegs pa dag pa'i rgya mtsho skye ba'i yul ni rtogs pa spong ba zhes bya'o// rigs ni rgyal rigs so// 'od ni dpag tshad stong ngo // yab ni bsod nams 'phags zhes bya'o// yum ni sgra gcan me tog ces bya'o// sras ni mthu rtsal 'gros zhes bya'o// rim gro pa ni bzang dpal zhes bya'o// shes rab can rnams kyi mchog ni yon tan brtsegs zhes bya'o// rdzu 'phrul can rnams kyi mchog ni zil gyis mi non ces bya'o// 'dus pa ni lan brgyad cu rtsa bzhi ste/ thams cad la yang dung phyur phrag brgyad brgyad do// sku tshe'i tshad ni lo dgu khri'o// dam pa'i chos ni lo bdun khri'i bar du gnas so// sku gdung ni rgyas par 'gyur ro// de bzhin gshegs pa rin chen mnga' skye ba'i yul ni rin chen mtha' yas zhes bya'o// rigs ni bram ze'o// 'od ni dpag tshad brgyad khri bzhi stong ngo // yab ni shin tu mthor 'gro zhes bya'o// yum ni sA la'i sgra rgyal zhes bya'o// sras ni lha'i 'od zer zhes bya'o// rim gro pa ni zla gdugs zhes bya'o// shes rab can rnams kyi mchog ni rin chen tog mchog ces bya'o// rdzu 'phrul can rnams kyi mchog ni bdud rtsi'i spos zhes bya'o// 'dus pa ni lan bcu drug ste/ thams cad la yang bye ba phrag dgu bcu rtsa dgu dgu yod do// sku tshe'i tshad ni lo sum khri'o// dam pa'i chos ni lo bzhi khri'i bar du gnas so// sku gdung ni ril po gcig tu 'dug go// mchod rten ni dpag tshad bcu gsum pa ste gcig tu zad do// de bzhin gshegs pa mi dma' ba skye ba'i yul ni 'chi ba med pa zhes bya'o// rigs ni rgyal rigs so// 'od ni dpag tshad lnga stong ngo // yab ni dgra 'dul zhes bya'o// yum ni bzhin gsal ma zhes bya'o// sras ni blta sdug ces bya'o// rim gro pa ni gzi brjid mtha' yas zhes bya'o// shes rab can rnams kyi mchog ni dpal 'dzin zhes bya'o// rdzu 'phrul can rnams kyi mchog ni chu bo spong zhes bya'o// 'dus pa ni lan sum cu ste/ thams cad la yang bye ba phrag dgu bcu rtsa gnyis gnyis so// sku tshe'i tshad ni lo brgyad khri bzhi stong ngo // dam pa'i chos kyang lo brgyad khri bzhi stong gi bar du gnas so// sku gdung ni rgyas par 'gyur ro// de bzhin gshegs pa skye bo dga' bar mdzad pa skye ba'i yul ni 'byor pa'i mdzod ces bya'o// rigs ni bram ze'o// 'od ni dpag tshad bdun stong ngo // yab ni klus byin zhes bya'o// yum ni mthong legs zhes bya'o// sras ni dri med blo zhes bya'o// rim gro pa ni mdzes grub ces bya'o// shes rab can rnams kyi mchog ni ye shes 'od zer zhes bya'o// rdzu 'phrul can rnams kyi mchog ni rin chen rnam par grags zhes bya'o// 'dus pa ni lan dgu bcu ste/ thams cad la yang sa ya phrag bzhi bzhi'o// sku tshe'i tshad ni lo bzhi khri'o// dam pa'i chos ni lo bzhi khri bzhi stong gi bar du gnas so// sku gdung ni ril po gcig tu 'dug go// mchod rten ni dpag tshad bcu gcig pa ste gcig tu zad do// // 'phags pa bskal pa bzang po pa zhes bya ba theg pa chen po'i mdo/ bam po nyi shu gcig pa/ de bzhin gshegs pa rma bya'i nga ro skye ba'i yul ni sgra dbyangs snyan pa zhes bya'o// rigs ni rgyal rigs so// 'od ni gling chen po bzhi pa'i 'jig rten gyi khams bcu drug tsam mo// yab ni bsod nams mtha' yas 'od ces bya'o// yum ni bsod nams kyi tshogs kyi gzi brjid ces bya'o// sras ni mthu rtsal spyod pa'i rgyal po zhes bya'o// rim gro pa ni mchod mthong zhes bya'o// shes rab can rnams kyi mchog ni bkod pa mdzes par sgrub par sems pa zhes bya'o// rdzu 'phrul can rnams kyi mchog ni tog mchog 'od ces bya'o// 'dus pa ni lan dgu bcu ste/ thams cad la yang dung phyur phrag bzhi bzhi'o// sku tshe'i tshad ni lo sum khri'o// dam pa'i chos ni lo sum khri'i bar du gnas so// sku gdung ni rgyas par 'gyur ro// de bzhin gshegs pa ma zhum pa skye ba'i yul ni zil gyis mi non pa zhes bya'o// rigs ni bram ze'o// 'od ni dpag tshad stong ngo // yab ni mi'i zla ba zhes bya'o// yum ni 'od zhes bya'o// sras ni phyogs lta zhes bya'o// rim gro pa ni don gyi tog ces bya'o// shes rab can rnams kyi mchog ni lhas mchod ces bya'o// rdzu 'phrul can rnams kyi mchog ni mtha' yas tog ces bya'o// 'dus pa ni lan bdun cu ste/ thams cad la yang bye ba phrag 'bum 'bum mo// sku tshe'i tshad ni lo brgyad khri bzhi stong ngo // dam pa'i chos kyang lo brgyad khri bzhi stong gi bar du gnas so// sku gdung ni ril po gcig tu 'dug go// mchod rten ni dpag tshad bcu pa ste gcig tu zad do// de bzhin gshegs pa srid pa'i sred pa dri ma spangs pa skye ba'i yul ni rin chen 'od ces bya'o// rigs ni rgyal rigs so// 'od ni dpag tshad sum stong drug brgya'o// yab ni rin po che'i phung po zhes bya'o// yum ni gzi brjid gsal ba zhes bya'o// sras ni zla legs zhes bya'o// rim gro pa ni rin chen mchog tu grags zhes bya'o// shes rab can rnams kyi mchog ni g.yo ba med pa'i 'gros kyi gzi brjid gnas zhes bya'o// rdzu 'phrul can rnams kyi mchog ni lha dad sems zhes bya'o// 'dus pa ni lan ther 'bum ste/ thams cad la yang dung phyur phrag bzhi bzhi'o// sku tshe'i tshad ni lo dgu khri'o// dam pa'i chos kyang lo dgu khri'i bar du gnas so// sku gdung ni rgyas par 'gyur ro// de bzhin gshegs pa spyod pa'i stegs skye ba'i yul ni dgra bcom bkod ces bya'o// rigs ni bram ze'o// 'od ni dpag tshad khri'o// yab ni mdzes pa zhes bya'o// yum ni nyi ma'i snying po zhes bya'o// sras ni zla mchog ces bya'o// rim gro pa ni bkod pa yid 'ong mdzes zhes bya'o// shes rab can rnams kyi mchog ni mthong ba g.yo ba med par gnas zhes bya'o// rdzu 'phrul can rnams kyi mchog ni rnam par grol bas spong ba'i gzi brjid rgyal po zhes bya'o// 'dus pa ni lan dgu bcu ste/ thams cad la yang bye ba phrag dgu bcu dgu bcu'o// sku tshe'i tshad ni lo dgu khri'o// dam pa'i chos kyang lo dgu khri'i bar du gnas so// sku gdung ni ril po gcig tu 'dug go// mchod rten ni dpag tshad bcu drug pa ste gcig tu zad do// de bzhin gshegs pa lha mang pos snyan par grags pa skye ba'i yul ni grags pa mtha' yas zhes bya'o// rigs ni rgyal rigs so// 'od ni dpag tshad brgyad cu'o// yab ni lha dga' phrug gu zhes bya'o// yum ni pad ma dkar po'i spos zhes bya'o// sras ni seng ge'i stabs gnas gzi brjid ces bya'o// rim gro pa ni zla dpal bla ma zhes bya'o// shes rab can rnams kyi mchog ni rgyan bkod pa'i rgyal po zhes bya'o// rdzu 'phrul can rnams kyi mchog ni bde gnas phrug gu sdug ces bya'o// 'dus pa ni lan lnga bcu ste/ thams cad la yang ther 'bum phrag lnga bcu rtsa drug drug go// sku tshe'i tshad ni lo drug khri'o// dam pa'i chos kyang lo drug khri'i bar du gnas so// sku gdung ni rgyas par 'gyur ro// de bzhin gshegs pa rin po che'i stabs skye ba'i yul ni rin po che'i 'od ces bya'o// rigs ni bram ze'o// 'od ni dpag tshad 'bum mo// yab ni yul 'khor dri ma med ces bya'o// yum ni gtsug na rin po che zhes bya'o// sras ni chos 'od ces bya'o// rim gro pa ni sgra dbyangs mchog ces bya'o// shes rab can rnams kyi mchog ni 'jig rten dga' bas mchod ces bya'o// rdzu 'phrul can rnams kyi mchog ni skyon med rin chen zhes bya'o// 'dus pa ni lan bzhi bcu ste/ thams cad la yang dung phyur phrag gsum gsum mo// sku tshe'i tshad ni lo sum khri'o// dam pa'i chos kyang lo sum khri'i bar du gnas so// sku gdung ni ril po gcig tu 'dug go// mchod rten ni dpag tshad bcu bzhi pa ste gcig tu zad do// de bzhin gshegs pa phyag na pad ma bsnams pa skye ba'i yul ni rin po che bkod pa mtha' yas pa zhes bya'o// rigs ni rgyal rigs so// 'od ni gling chen po bzhi pa'i 'jig rten gyi khams lnga bcu rtsa bzhi tsam mo// yab ni gnas pa las 'das pa zhes bya'o// yum ni skyon med sems zhes bya'o// sras ni gzi brjid nyi ma gsal zhes bya'o// rim gro pa ni dga' ba sna tshogs la gnas par grags pa zhes bya'o// shes rab can rnams kyi mchog ni seng ge'i nga ro sgra sgrogs zhes bya'o// rdzu 'phrul can rnams kyi mchog ni theg mchog dga' zhes bya'o// 'dus pa ni lan sum cu ste/ thams cad la yang ther 'bum ther 'bum mo// sku tshe'i tshad ni lo bzhi khri bzhi stong ngo // dam pa'i chos kyang lo bzhi khri bzhi stong gi bar du gnas so// sku gdung ni rgyas par 'gyur ro// de bzhin gshegs pa dpal skye ba'i yul ni gzi brjid rgyal po'i 'od ces bya'o// rigs ni rgyal rigs so// 'od ni stong gi 'jig rten gyi khams tsam mo// yab ni blo gros bsod nams gsal zhes bya'o// yum ni lta mchod ces bya'o// sras ni gzi brjid mtha' yas lta zhes bya'o// rim gro pa ni phyogs dang phyogs mtshams 'jig rten mchod ces bya'o// shes rab can rnams kyi mchog ni mi'i zla ba zhes bya'o// rdzu 'phrul can rnams kyi mchog ni yon tan dpag tu med pa'i 'od ces bya'o// 'dus pa ni lan sum cu rtsa gsum ste/ thams cad la yang phyir mi ldog pa'i byang chub sems dpa' ther 'bum phrag nyi shu nyi shu'o// sku tshe'i tshad ni lo brgyad khri'o// thams cad byang chub tu yongs su smin par bya ba'i phyir// dam pa'i chos ni lo bye ba'i bar du gnas so// sku gdung ni rgyas par 'gyur ro// de bzhin gshegs pa dgra las rgyal ba skye ba'i yul ni kha dog zil gyis mi non pa zhes bya'o// rigs ni rgyal rigs so// 'od ni dpag tshad drug stong drug brgya'o// yab ni legs mthong zla ba zhes bya'o// yum ni dgra bcom dga' mchod ces bya'o// sras ni ye shes mchog rigs 'dzin ces bya'o// rim gro pa ni lta sems zhes bya'o// shes rab can rnams kyi mchog ni seng ge'i mthu rtsal sems zhes bya'o// rdzu 'phrul can rnams kyi mchog ni grags pa mtha' yas gsal zhes bya'o// byang chub sems dpa' rnams kyi 'dus pa ni grangs med de/ gang gi nyin mo la bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba'i nyin mo de kho na yongs su mya ngan las 'da' bar yang byed do// sku tshe'i tshad ni lo dgu khri bzhi stong ngo // thams cad byang chub tu yongs su smin par bya ba'i phyir/ dam pa'i chos ni lo bdun khri'i bar du gnas so// sku gdung ni rgyas par 'gyur ro// mchod rten ni ther 'bum phrag bcu 'byung ngo // de bzhin gshegs pa 'byor ldan grags pa skye ba'i yul ni rin po che thams cad bkod pa zhes bya'o// rigs ni bram ze'o// 'od ni dpag tshad sum stong drug brgya'o// yab ni rin chen mchog ces bya'o// yum ni yon tan rin chen 'od ces bya'o// sras ni mchod 'dod ces bya'o// rim gro pa ni kun tu bzang po zhes bya'o// shes rab can rnams kyi mchog ni rin po che tog gi rgyal mtshan zhes bya'o// rdzu 'phrul can rnams kyi mchog ni don grub blo gros zhes bya'o// 'dus pa ni lan bdun cu ste/ thams cad la yang bye ba phrag stong stong ngo // sku tshe'i tshad ni lo brgyad khri lnga stong ngo // dam pa'i chos ni lo bdun khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa yul 'khor bzang po skye ba'i yul ni rin po che'i 'od dang ldan pa zhes bya'o// rigs ni bram ze'o// 'od ni dpag tshad brgyad cu'o// yab ni gzi brjid legs sbas zhes bya'o// yum ni me tog byin zhes bya'o// sras ni bsod nams stobs zhes bya'o// rim gro pa ni rdzu 'phrul can zhes bya'o// shes rab can rnams kyi mchog ni bden pa'i tog ces bya'o// rdzu 'phrul can rnams kyi mchog ni 'khrul pa med par gnas pa zhes bya'o// 'dus pa ni lan bdun cu ste/ thams cad la yang bye ba stong phrag bcu bcu'o// sku tshe'i tshad ni lo nyi khri'o// dam pa'i chos kyang lo nyi khri'i bar du gnas so// sku gdung ni rgyas par 'gyur ro// de bzhin gshegs pa me tog 'od skye ba'i yul ni me tog phung po zhes bya'o// rigs ni rgyal rigs so// 'od ni dpag tshad brgyad khri bzhi stong ngo // yab ni shed skyes gtso bo zhes bya'o// yum ni zla sdug 'od ces bya'o// sras ni blta bas mthong zhes bya'o// rim gro pa ni bdud rtsi'i sems zhes bya'o// shes rab can rnams kyi mchog ni ye shes kha lo sgyur zhes bya'o// rdzu 'phrul can rnams kyi mchog ni me tog mya ngan 'tshang zhes bya'o// 'dus pa ni lan lnga ste/ thams cad la yang bye ba phrag sum cu rtsa gnyis gnyis so// sku tshe'i tshad ni lo khri drug stong ngo // dam pa'i chos kyang lo khri drug stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa seng ge'i nga ro skye ba'i yul ni mi thub pa'i tshogs zhes bya'o// rigs ni rgyal rigs so// 'od ni dpag tshad lnga brgya'o// yab ni sa mchog ces bya'o// yum ni me tog 'od ces bya'o// sras ni seng ge'i mthu rtsal zhes bya'o// rim gro pa ni rin chen me tog ces bya'o// shes rab can rnams kyi mchog ni mtha' yas dbyangs zhes bya'o// rdzu 'phrul can rnams kyi mchog ni bzang mchog tog ces bya'o// 'dus pa ni lan bcu gnyis te/ thams cad la yang 'bum 'bum mo// sku tshe'i tshad ni lo khri'o// dam pa'i chos kyang lo khri'i bar du gnas so// sku gdung ni rgyas par 'gyur ro// de bzhin gshegs pa zla ba ltar shar ba skye ba'i yul ni glog 'od ces bya'o// rigs ni rgyal rigs so// 'od ni dpag tshad bzhi khri nyis stong ngo // yab ni blta sdug ces bya'o// yum ni nyi ma'i bzhin zhes bya'o// sras ni kun tu lta zhes bya'o// rim gro pa ni kun tu me tog ces bya'o// shes rab can rnams kyi mchog ni yon tan mthu rtsal stobs zhes bya'o// rdzu 'phrul can rnams kyi mchog ni grags pa rgya chen zhes bya'o// 'dus pa ni lan bcu ste/ thams cad la yang 'bum 'bum mo// sku tshe'i tshad ni lo dgu khri'o// dam pa'i chos kyang lo dgu khri'i bar du gnas so// sku gdung ni rgyas par 'gyur ro// de bzhin gshegs pa 'joms pa'i mchog skye ba'i yul ni snang ba mtha' yas zhes bya'o// rigs ni bram ze'o// 'od ni dpag tshad sum cu rtsa drug go// yab ni tsan dan bzang po zhes bya'o// yum ni rin chen mchog ces bya'o// sras ni rin chen dpal zhes bya'o// rim gro pa ni mthu rtsal stobs zhes bya'o// shes rab can rnams kyi mchog ni lta mchod ces bya'o// rdzu 'phrul can rnams kyi mchog ni rin chen mtha' yas 'od ces bya'o// 'dus pa ni lan nyi shu rtsa gnyis te/ thams cad la yang ther 'bum ther 'bum mo// sku tshe'i tshad ni lo nyi khri lnga stong ngo // dam pa'i chos kyang lo nyi khri lnga stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa mi g.yo ba skye ba'i yul ni blo gnas zhes bya'o// rigs ni rgyal rigs so// 'od ni dpag tshad khri bdun stong ngo // yab ni lha mchod ces bya'o// yum ni me tog can zhes bya'o// sras ni ye shes mchog ces bya'o// rim gro pa ni rin chen mthu rtsal can zhes bya'o// shes rab can rnams kyi mchog ni seng ge'i sgra sgrogs zhes bya'o// rdzu 'phrul can rnams kyi mchog ni mchod grags zhes bya'o// 'dus pa ni lan nyi shu rtsa gsum ste/ thams cad la yang ther 'bum phrag drug cu drug cu'o// sku tshe'i tshad ni lo bdun khri'o// dam pa'i chos ni lo bdun khri bdun stong gi bar du gnas so// sku gdung ni rgyas par 'gyur ro// de bzhin gshegs pa phan pa dang ldan par gshegs pa skye ba'i yul ni seng ges bltas pa zhes bya'o// rigs ni rgyal rigs so// 'od ni dpag tshad stong ngo // yab ni gzi brjid yid 'thad ces bya'o// yum ni rin chen 'od ces bya'o// sras ni 'jig rten dga' zhes bya'o// rim gro pa ni bdud rtsi'i sgron ma zhes bya'o// shes rab can rnams kyi mchog ni bden smra zhes bya'o// rdzu 'phrul can rnams kyi mchog ni phra ba spong zhes bya'o// 'dus pa ni lan drug cu ste/ thams cad la yang dung phyur phrag bdun bdun no// sku tshe'i tshad ni lo drug khri drug stong ngo // dam pa'i chos ni lo drug khri bzhi stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa bsod nams sgron ma'i rgyal po skye ba'i yul ni bdud rtsi'i spos zhes bya'o// rigs ni rgyal rigs so// 'od ni dpag tshad khri nyis stong ngo // yab ni bsod nams kyi 'byung gnas zhes bya'o// yum ni me tog gi tog ces bya'o// sras ni rin chen bzang po zhes bya'o// rim gro pa ni rin chen mtha' yas bkod ces bya'o// shes rab can rnams kyi mchog ni dbyangs byin zhes bya'o// rdzu 'phrul can rnams kyi mchog ni rin chen mtha' yas bkod ces bya'o// 'dus pa ni lan bdun cu ste/ thams cad la yang dung phyur phrag bdun bdun no// sku tshe'i tshad ni lo bdun khri'o// dam pa'i chos kyang lo bdun khri'i bar du gnas so// sku gdung ni rgyas par 'gyur ro// de bzhin gshegs pa dbyangs kyis bskul ba skye ba'i yul ni yid du 'ong ba'i dbyangs zhes bya'o// rigs ni bram ze'o// 'od ni dpag tshad nyis stong drug brgya'o// yab ni sgron ma'i rgyal po zhes bya'o// yum ni gzi brjid chen mo zhes bya'o// sras ni rin chen rnam par grags zhes bya'o// rim gro pa ni 'khrul pa med par sems pa zhes bya'o// shes rab can rnams kyi mchog ni mig sdug ces bya'o// rdzu 'phrul can rnams kyi mchog ni bsod nams sgron ma zhes bya'o// 'dus pa ni lan bcu gsum ste/ thams cad la yang bye ba phrag dgu bcu rtsa dgu dgu'o// sku tshe'i tshad ni lo bdun khri drug stong ngo // dam pa'i chos ni lo nyi khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa gau ta ma skye ba'i yul ni drang srong gzi brjid ces bya'o// rigs ni bram ze'o// 'od ni dpag tshad khri bzhi stong ngo // yab ni bsam gtan dga' zhes bya'o// yum ni yid du 'ong zhes bya'o// sras ni tsam pa mchog ces bya'o// rim gro pa ni bdud rtsi'i me tog ces bya'o// shes rab can rnams kyi mchog ni mthu rtsal stabs zhes bya'o// rdzu 'phrul can rnams kyi mchog ni brtson 'grus brtan po'i go bgos pa zhes bya'o// 'dus pa ni lan brgyad cu ste/ thams cad la yang bye ba brgya phrag brgyad brgyad do// sku tshe'i tshad ni lo bzhi khri bzhi stong ngo // dam pa'i chos kyang lo bzhi khri bzhi stong gi bar du gnas so// sku gdung ni rgyas par 'gyur ro// de bzhin gshegs pa mdangs stobs skye ba'i yul ni yid 'ong mthong zhes bya'o// rigs ni rgyal rigs so// 'od ni dpag tshad khri brgyad stong ngo // yab ni zla ba'i tog ces bya'o// yum ni lta ba gsal zhes bya'o// sras ni snying stobs mchog ces bya'o// rim gro pa ni bden grogs zhes bya'o// shes rab can rnams kyi mchog ni mthu rtsal bzang po zhes bya'o// rdzu 'phrul can rnams kyi mchog ni yid du 'ong byin zhes bya'o// 'dus pa ni lan brgyad cu rtsa gnyis te/ thams cad la yang bye ba phrag brgyad cu rtsa re re'o// sku tshe'i tshad ni lo brgyad khri sum stong ngo // dam pa'i chos ni lo bdun khri sum stong gi bar du gnas so// sku gdung ni rgyas par 'gyur ro// de bzhin gshegs pa blo gnas pa'i rang bzhin skye ba'i yul ni 'od mthong zhes bya'o// rigs ni bram ze'o// 'od ni dpag tshad dgu bcu rtsa gcig go// yab ni lhas mchod ces bya'o// yum ni lhas mchod ma zhes bya'o// sras ni bden pa'i tog ces bya'o// rim gro pa ni mtshan byin zhes bya'o// shes rab can rnams kyi mchog ni mchod bkod ces bya'o// rdzu 'phrul can rnams kyi mchog ni ye shes kyi spong ba zhes bya'o// 'dus pa ni lan lnga bcu ste/ thams cad la yang 'bum phrag bcu drug bcu drug go// sku tshe'i tshad ni lo bdun khri sum stong ngo // dam pa'i chos ni lo lnga khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa zla ba bzang po skye ba'i yul ni 'jig rten mngon par dga' ba zhes bya'o// rigs ni bram ze'o// 'od ni dpag tshad sum cu'o// yab ni zla mchog ces bya'o// yum ni snang ba byin zhes bya'o// sras ni rin chen dpal zhes bya'o// rim gro pa ni yon tan grags pa zhes bya'o// shes rab can rnams kyi mchog ni yon tan rin chen dbyangs zhes bya'o// rdzu 'phrul can rnams kyi mchog ni yon tan kha lo sgyur zhes bya'o// 'dus pa ni lan bdun cu rtsa drug ste/ thams cad la yang 'bum phrag bdun cu rtsa bdun bdun no// sku tshe'i tshad ni lo nyi khri chig stong ngo // dam pa'i chos ni lo bdun khri chig stong gi bar du gnas so// sku gdung ni rgyas par 'gyur ro// de bzhin gshegs pa byang chub yan lag me tog skye ba'i yul ni bdud rtsi'i me tog ces bya'o// rigs ni rgyal rigs so// 'od ni dpag tshad dgu khri'o// yab ni ye shes me tog ces bya'o// yum ni chos kyi me tog ces bya'o// sras ni ston pa grags zhes bya'o// rim gro pa ni thar pa pad ma dkar po zhes bya'o// shes rab can rnams kyi mchog ni grags pa'i rgyal mtshan zhes bya'o// rdzu 'phrul can rnams kyi mchog ni shes rab mtha' yas zhes bya'o// 'dus pa ni lan sum cu ste/ thams cad la yang bye ba phrag bcu bzhi bcu bzhi'o// sku tshe'i tshad ni lo drug khri bzhi stong ngo // dam pa'i chos ni lo brgyad khri'i bar du gnas so// sku gdung ni rgyas par 'gyur ro// de bzhin gshegs pa bkra shis skye ba'i yul ni mtho ba med pa zhes bya'o// rigs ni bram ze'o// 'od ni dpag tshad bdun stong ngo // yab ni legs mthong zhes bya'o// yum ni dal gyis 'gro zhes bya'o// sras ni seng ge'i sgra zhes bya'o// rim gro pa ni drag shul sde zhes bya'o// shes rab can rnams kyi mchog ni nor lha zhes bya'o// rdzu 'phrul can rnams kyi mchog ni ston pa sems zhes bya'o// 'dus pa ni lan bcu drug ste/ thams cad la yang ther 'bum phrag dgu bcu dgu bcu'o// sku tshe'i tshad ni lo brgyad khri'o// dam pa'i chos ni lo bdun khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa legs ston skye ba'i yul ni ston pa'i mchod ces bya'o// rigs ni rgyal rigs so// 'od ni dpag tshad 'bum phrag brgyad do// yab ni rin chen grags pa zhes bya'o// yum ni blo gros rgya chen zhes bya'o// sras ni mchod byin zhes bya'o// rim gro pa ni dga' ba'i gzi brjid grags zhes bya'o// shes rab can rnams kyi mchog ni rin chen gzi brjid grags zhes bya'o// rdzu 'phrul can rnams kyi mchog ni seng ge'i blo gros grags zhes bya'o// 'dus pa ni lan bdun cu rtsa bdun te// thams cad la yang bye ba phrag sum cu rtsa bzhi bzhi'o// sku tshe'i tshad ni lo dgu khri'o// dam pa'i chos ni lo nyi khri bzhi stong gi bar du gnas so// sku gdung ni rgyas par 'gyur ro// de bzhin gshegs pa ye shes gzi brjid stobs skye ba'i yul ni gzhan gyis mi thub pa'i gzi brjid ces bya'o// rigs ni rgyal rigs so// 'od ni dpag tu med do// yab ni mya ngan byin zhes bya'o// yum ni 'jig rten zla ba zhes bya'o// sras ni nyi ma'i 'od zer zhes bya'o// rim gro pa ni ye shes gzi brjid ces bya'o// shes rab can rnams kyi mchog ni shes rab nyi ma zhes bya'o// rdzu 'phrul can rnams kyi mchog ni lha mchog mchod ces bya'o// 'dus pa ni lan sum cu ste/ thams cad la yang 'bum phrag nyi shu rtsa lnga lnga'o// sku tshe'i tshad ni lo dgu khri bzhi stong ngo // dam pa'i chos ni lo dgu khri'i bar du gnas so// sku gdung ni rgyas par 'gyur ro// de bzhin gshegs pa dge ba'i sgron ma skye ba'i yul ni bdud rtsi'i gzi brjid ces bya'o// rigs ni rgyal rigs so// 'od ni dpag tshad brgya'o// yab ni grags pa'i mtha' yas 'gro zhes bya'o// yum ni dgra bcom me tog rin chen gzi brjid ces bya'o// sras ni lhas mchod zla ba zhes bya'o// rim gro pa ni grol ba'i phung po zhes bya'o// shes rab can rnams kyi mchog ni bden pa zhes bya'o// rdzu 'phrul can rnams kyi mchog ni bden pa'i blo gros gzi brjid ces bya'o// 'dus pa ni lan dgu bcu rtsa gnyis te/ thams cad la yang bye ba phrag sum cu rtsa lnga lnga'o// sku tshe'i tshad ni lo bdun khri'o// dam pa'i chos ni lo dgu khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa mthu rtsal brtan po skye ba'i yul ni thub dka' zhes bya'o// rigs ni rgyal rigs so// 'od ni dpag tshad brgyad stong ngo // yab ni zla lus zhes bya'o// yum ni thar pa dmigs zhes bya'o// sras ni grags chen zhes bya'o// rim gro pa ni dga' dbyangs 'dam bu zhes bya'o// shes rab can rnams kyi mchog ni grags gnas rgyal mtshan zhes bya'o// rdzu 'phrul can rnams kyi mchog ni nga ro 'jam pa'i dbyangs zhes bya'o// 'dus pa ni lan bcu bzhi ste/ thams cad la yang 'bum phrag bcu bcu'o// sku tshe'i tshad ni lo brgyad khri'o// dam pa'i chos kyang lo brgyad khri'i bar du gnas so// sku gdung ni rgyas par 'gyur ro// de bzhin gshegs pa lha sgra skye ba'i yul ni yid du 'ong bas byin zhes bya'o// rigs ni rgyal rigs so// 'od ni dpag tshad bdun brgya'o// yab ni lha mchod ces bya'o// yum ni bkod pa legs mthong zhes bya'o// sras ni me tog gi blo gros zhes bya'o// rim gro pa ni gzi brjid mdangs zhes bya'o// shes rab can rnams kyi mchog ni kun tu dga' ba'i dbyangs zhes bya'o// rdzu 'phrul can rnams kyi mchog ni zla ba'i ting nge 'dzin ces bya'o// 'dus pa ni lan dgu bcu ste/ thams cad la yang ther 'bum phrag bcu bcu'o// sku tshe'i tshad ni lo sum khri bzhi stong ngo // dam pa'i chos ni lo brgyad khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa rab tu zhi ba skye ba'i yul ni kun tu sgra zhes bya'o// rigs ni bram ze'o// 'od ni dpag tshad dgu khri brgyad stong ngo // yab ni bden smra zhes bya'o// yum ni me tog ma zhes bya'o// sras ni gzi brjid rin chen bdun zhes bya'o// rim gro pa ni bdud rtsi shis pa zhes bya'o// shes rab can rnams kyi mchog ni kun tu mthong ba zhes bya'o// rdzu 'phrul can rnams kyi mchog ni kun tu 'gro ba'i stobs zhes bya'o// 'dus pa ni lan brgyad cu rtsa brgyad de/ thams cad la yang ther 'bum ther 'bum mo// sku tshe'i tshad ni lo bdun khri drug stong ngo // dam pa'i chos ni lo brgyad khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa nyi ma'i zhal skye ba'i yul ni bkod pa mtha' yas zhes bya'o// rigs ni rgyal rigs so// 'od ni dpag tshad sum khri sum stong ngo // yab ni skyob pa zhes bya'o// yum ni kha lo sgyur ba'i tog ces bya'o// sras ni dbyangs snyan zhes bya'o// rim gro pa ni brtul zhugs mi tshugs pa zhes bya'o// shes rab can rnams kyi mchog ni blo gros legs gnas zhes bya'o// rdzu 'phrul can rnams kyi mchog ni 'jig rten kun las shin tu 'phags pa zhes bya'o// 'dus pa ni lan brgyad cu ste/ thams cad la yang bye ba phrag nyi shu rtsa gnyis gnyis so// sku tshe'i tshad ni lo bdun khri bzhi stong ngo // dam pa'i chos ni lo dgu khri'i bar du gnas so// sku gdung ni rgyas par 'gyur ro// de bzhin gshegs pa thar pa'i brtul zhugs skye ba'i yul ni snyan par grags pa'i rgyal mtshan zhes bya'o// rigs ni rgyal rigs so// 'od ni dpag tshad stong ngo // yab ni yid 'ong grags zhes bya'o// yum ni yid 'thad mtshan mthong zhes bya'o// sras ni mthong chen grags zhes bya'o// rim gro pa ni gzi brjid blo gros bde zhes bya'o// shes rab can rnams kyi mchog ni sems pa ro gcig pa zhes bya'o// rdzu 'phrul can rnams kyi mchog ni bdud kyi dpung rab tu 'joms pa'i gzi brjid ces bya'o// 'dus pa ni lan dgu bcu rtsa drug ste/ thams cad la yang bye ba phrag dgu bcu rtsa gnyis gnyis so// sku tshe'i tshad ni lo dgu khri dgu stong ngo // dam pa'i chos kyang lo dgu khri dgu stong gi bar du gnas so// sku gdung ni rgyas par 'gyur ro// de bzhin gshegs pa tshul khrims 'od skye ba'i yul ni kha na ma tho ba med ces bya'o// rigs ni bram ze'o// 'od ni dpag tshad brgyad khri lnga stong ngo // yab ni seng ge'i brtul zhugs blo zhes bya'o// yum ni gzi brjid mtha' yas mchod ces bya'o// sras ni mchod grags tog ces bya'o// rim gro pa ni yon tan kun tu spyod ces bya'o// shes rab can rnams kyi mchog ni gzi brjid snang ba mchod ces bya'o// rdzu 'phrul can rnams kyi mchog ni lha'i mthu rtsal stobs zhes bya'o// 'dus pa ni lan dgu bcu ste/ thams cad la yang bye ba phrag 'bum 'bum mo// sku tshe'i tshad ni lo bdun khri'o// dam pa'i chos ni lo dung phyur phrag bdun gyi bar du gnas so// sku gdung ni rgyas par 'gyur ro// de bzhin gshegs pa brtul zhugs gnas skye ba'i yul ni dgra bcom spong zhes bya'o// rigs ni rgyal rigs so// 'od ni dpag tshad dung phyur phrag brgyad do// yab ni kun tu gzi brjid dpal zhes bya'o// yum ni yon tan gsal mchod ma zhes bya'o// sras ni lha mchog me tog mchod grags zhes bya'o// rim gro pa ni kha lo sgyur bar grags zhes bya'o// shes rab can rnams kyi mchog ni 'gros brtan dge ba yangs zhes bya'o// rdzu 'phrul can rnams kyi mchog ni mi'i mchod rten zhes bya'o// 'dus pa ni lan dgu bcu rtsa gcig ste/ thams cad la yang bye ba phrag 'bum 'bum mo// sku tshe'i tshad ni lo brgyad khri bdun stong ngo // dam pa'i chos ni lo brgyad khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa rdul med skye ba'i yul ni skyon med pa zhes bya'o// rigs ni rgyal rigs so// 'od ni dpag tshad sum khri lnga stong ngo // yab ni rin chen zla ba zhes bya'o// yum ni tog zhes bya'o// sras ni kun nas rin chen me tog ces bya'o// rim gro pa ni chen po byin zhes bya'o// shes rab can rnams kyi mchog ni gzi brjid mtha' yas phung po'i 'od ces bya'o// rdzu 'phrul can rnams kyi mchog ni mthu rtsal stobs grub mchod sbyin zhes bya'o// 'dus pa ni lan brgyad cu rtsa drug ste/ thams cad la yang khri phrag re re'o// sku tshe'i tshad ni lo bdun khri bdun stong ngo // dam pa'i chos ni lo bdun khri bzhi stong gi bar du gnas so// sku gdung ni rgyas par 'gyur ro// de bzhin gshegs pa snying po 'phags skye ba'i yul ni mdzes pa mi g.yo ba zhes bya'o// rigs ni rgyal rigs so// 'od ni dpag tshad brgyad cu'o// yab ni bdud rtsi'i bkod pa zhes bya'o// yum ni blo gros grags ma zhes bya'o// sras ni chos kyi rgyal mtshan zhes bya'o// rim gro pa ni yul 'khor snyoms zhes bya'o// shes rab can rnams kyi mchog ni ngan song spong zhes bya'o// rdzu 'phrul can rnams kyi mchog ni kun tu gsal ba tog ces bya'o// 'dus pa ni lan brgyad cu ste/ thams cad la yang sa ya phrag brgyad brgyad do// sku tshe'i tshad ni lo brgyad khri'o// dam pa'i chos ni lo brgyad khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa mig sman skye ba'i yul ni spos mchog ces bya'o// rigs ni rgyal rigs so// 'od ni dpag tshad mtha' yas so// yab ni yon tan thams cad grags zhes bya'o// yum ni yid 'ong byin ces bya'o// sras ni bden pa'i me tog ces bya'o// rim gro pa ni bsod nams blo gros zhes bya'o// shes rab can rnams kyi mchog ni mtshan gyi me tog ces bya'o// rdzu 'phrul can rnams kyi mchog ni bkod pa mi g.yo ba zhes bya'o// 'dus pa ni lan brgyad de/ thams cad la yang ther 'bum phrag sum cu rtsa gnyis gnyis so// sku tshe'i tshad ni lo khri drug stong ngo // dam pa'i chos ni lo nyi khri nyis stong gi bar du gnas so// sku gdung ni rgyas par 'gyur ro// de bzhin gshegs pa 'phel bar mdzad pa skye ba'i yul ni yul 'khor mchog ces bya'o// rigs ni rgyal rigs so// 'od ni dpag tshad sum khri bzhi stong ngo // yab ni legs bzang zhes bya'o// yum ni gzi brjid mtha' yas mthong zhes bya'o// sras ni 'jig rten mchod ces bya'o// rim gro pa ni kun tu sbed ces bya'o// shes rab can rnams kyi mchog ni blo gros mtha' yas grags zhes bya'o// rdzu 'phrul can rnams kyi mchog ni mnyam pa dang mi mnyam pa'i blo zhes bya'o// 'dus pa ni lan dgu bcu rtsa gnyis te/ thams cad la yang sa ya phrag brgyad brgyad do// sku tshe'i tshad ni lo bzhi khri'o// dam pa'i chos ni lo brgyad khri'i bar du gnas so// sku gdung ni rgyas par 'gyur ro// de bzhin gshegs pa spos kyi 'od skye ba'i yul ni bdud rtsi'i spos zhes bya'o// rigs ni rgyal rigs so// 'od ni dpag tshad lnga stong drug brgya'o// yab ni bdud zil gyis gnon pa zhes bya'o// yum ni yul 'khor lha chen zhes bya'o// sras ni 'byor grags zhes bya'o// rim gro pa ni 'phags byin 'od ces bya'o// shes rab can rnams kyi mchog ni mthu rtsal mi g.yo ba zhes bya'o// rdzu 'phrul can rnams kyi mchog ni lha mchog sems pa'i dbyangs zhes bya'o// 'dus pa dang po la ni nyan thos brgyad 'bum mo// gnyis pa la ni dgu 'bum mo// gsum pa la ni sa ya'o// sku tshe'i tshad ni lo bdun khri bdun stong ngo // dam pa'i chos ni lo brgyad khri'i bar du gnas so// sku gdung ni rgyas par 'gyur ro// de bzhin gshegs pa dus mkhyen 'od skye ba'i yul ni rnam par 'byed pa'i sde zhes bya'o// rigs ni bram ze'o// 'od ni dpag tshad brgya'o// yab ni grags pa mchog ces bya'o// yum ni seng ge'i nga ro zhes bya'o// sras ni phyogs mchod ces bya'o// rim gro pa ni drang srong blo gros 'gro zhes bya'o// shes rab can rnams kyi mchog ni bshes gnyen mtha' yas stobs zhes bya'o// rdzu 'phrul can rnams kyi mchog ni mdzes byin zhes bya'o// 'dus pa ni lan 'bum ste/ re re po thams cad la yang phyir mi ldog pa'i byang chub sems dpa' dpag tu med do// sku tshe'i tshad ni lo bye ba'o// dam pa'i chos kyang lo bye ba'i bar du gnas so// sku gdung ni rgyas par 'gyur ro// de bzhin gshegs pa dran pa'i dbang po skye ba'i yul ni gzi brjid phung po 'od ces bya'o// rigs ni bram ze'o// 'od ni dpag tshad khri nyis stong ngo // yab ni mthu rtsal grags zhes bya'o// yum ni mya ngan las 'das pa'i gzi brjid ces bya'o// sras ni chos kyi mar me skar mda' zhes bya'o// rim gro pa ni bden pa'i tog ces bya'o// shes rab can rnams kyi mchog ni bzang ldan zhes bya'o// rdzu 'phrul can rnams kyi mchog ni blo 'das zhes bya'o// 'dus pa ni lan dgu bcu ste/ thams cad la yang ther 'bum phrag nyi shu rtsa lnga lnga'o// sku tshe'i tshad ni lo brgyad khri'o// dam pa'i chos kyang lo brgyad khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa thogs pa med pa'i rgyal mtshan skye ba'i yul ni mtha' yas brgyan zhes bya'o// rigs ni rgyal rigs so// 'od ni dpag tshad bdun khri'o// yab ni zla ba'i gzi brjid mthu zhes bya'o// yum ni nyi ma'i gzi brjid phung po'i 'od ces bya'o// sras ni lha dga' zhes bya'o// rim gro pa ni brtul zhugs rdzogs pa lha mchod grags zhes bya'o// shes rab can rnams kyi mchog ni 'byor pa'i blo zhes bya'o// rdzu 'phrul can rnams kyi mchog ni kun lha ye shes mthong zhes bya'o// 'dus pa ni lan bdun cu ste/ thams cad la yang dung phyur phrag dgu dgu'o// sku tshe'i tshad ni lo brgyad khri'o// dam pa'i chos kyang lo brgyad khri'i bar du gnas so// sku gdung ni rgyas par 'gyur ro// de bzhin gshegs pa byang chub mchog bgrod skye ba'i yul ni ye shes snang ba zhes bya'o// rigs ni bram ze'o// 'od ni dpag tshad bdun brgya'o// yab ni bsod nams kha lo sgyur zhes bya'o// yum ni rin chen sbyin zhes bya'o// sras ni nga ro bde zhes bya'o// rim gro pa ni lha'i byang chub ces bya'o// shes rab can rnams kyi mchog ni mtha' yas blo zhes bya'o// rdzu 'phrul can rnams kyi mchog ni kun tu blo zhes bya'o// 'dus pa ni lan bcu bzhi ste/ thams cad la yang 'bum phrag bcu bzhi bcu bzhi'o// sku tshe'i tshad ni lo khri brgyad stong ngo // dam pa'i chos kyang lo khri brgyad stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa spyod pa gsal skye ba'i yul ni spyod pa dang ldan zhes bya'o// rigs ni rgyal rigs so// 'od ni dpag tshad dgu stong ngo // yab ni lha mchod ces bya'o// yum ni 'byor pa'i 'od ces bya'o// sras ni rin chen tog gi rgyal mtshan zhes bya'o// rim gro pa ni rin chen mtha' yas mdzod ces bya'o// shes rab can rnams kyi mchog ni bsod nams sgron ma zhes bya'o// rdzu 'phrul can rnams kyi mchog ni me tog 'byor zhes bya'o// 'dus pa ni lan bcu gcig ste/ thams cad la yang bye ba phrag dgu bcu rtsa bzhi bzhi'o// sku tshe'i tshad ni lo brgyad khri bdun stong ngo // dam pa'i chos kyang lo brgyad khri bdun stong gi bar du gnas so// sku gdung ni rgyas par 'gyur ro// de bzhin gshegs pa rin chen dgyes skye ba'i yul ni zla ba snang ba zhes bya'o// rigs ni rgyal rigs so// 'od ni dpag tshad dgu bcu'o// yab ni legs mthong sgron ma'i rgyal po zhes bya'o// yum ni mtha' yas 'od ces bya'o// sras ni zla mdzes zhes bya'o// rim gro pa ni blo gros mchog ces bya'o// shes rab can rnams kyi mchog ni mchod 'os kha lo sgyur zhes bya'o// rdzu 'phrul can rnams kyi mchog ni shin tu grags pa zhes bya'o// 'dus pa ni lan dgu bcu rtsa dgu ste/ thams cad la yang sa ya phrag dgu dgu'o// sku tshe'i tshad ni lo brgyad khri'o// dam pa'i chos ni lo dgu khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa chos kyi dbang phyug skye ba'i yul ni bsod nams rgyal mtshan zhes bya'o// rigs ni rgyal rigs so// 'od ni dpag tshad sum brgya'o// yab ni sgra mchog ces bya'o// yum ni blo gros grags zhes bya'o// sras ni ye shes 'byor ces bya'o// rim gro pa ni 'jig rten mchod ces bya'o// shes rab can rnams kyi mchog ni chags med rtog spong zhes bya'o// rdzu 'phrul can rnams kyi mchog ni seng ge'i mthu rtsal spyod pa'i stobs zhes bya'o// 'dus pa ni lan brgyad cu ste/ thams cad la yang bye ba phrag brgyad cu rtsa bzhi bzhi'o// sku tshe'i tshad ni lo dgu khri brgyad stong ngo // dam pa'i chos ni lo brgyad khri'i bar du gnas so// sku gdung ni rgyas par 'gyur ro// de bzhin gshegs pa lha thams cad skye ba'i yul ni 'od 'phro tog ces bya'o// rigs ni bram ze'o// 'od ni dpag tshad brgyad stong ngo // yab ni zla mthong zhes bya'o// yum ni yid 'ong me tog ces bya'o// sras ni thar pa'i rgyan bkod pa'i rgyal po zhes bya'o// rim gro pa ni thar pa la dga' ba'i tog ces bya'o// shes rab can rnams kyi mchog ni mthu rtsal brtan po gzhan gyis mi thub pa'i stobs zhes bya'o// rdzu 'phrul can rnams kyi mchog ni yon tan kun tu grags shing rnam par 'phrul par grags pa'i spobs pa zhes bya'o// 'dus pa dang po la ni nyan thos bye ba stong phrag bcu'o// gnyis pa la ni bye ba stong phrag nyi shu'o// gsum pa la ni bye ba stong phrag lnga bcu'o// bzhi pa la ni bye ba stong phrag brgyad cu'o// lnga pa la ni bye ba stong phrag brgya'o// sku tshe'i tshad ni lo bdun khri sum stong ngo // dam pa'i chos ni lo bye ba'i bar du gnas so// sku gdung ni rgyas par 'gyur ro// de bzhin gshegs pa bshes gnyen chen po skye ba'i yul ni rin po che mtha' yas bkod pa zhes bya'o// rigs ni rgyal rigs so// 'od ni dpag tshad drug stong drug brgya'o// yab ni 'jig rten las 'das pa zhes bya'o// yum ni sgron ma mchog ces bya'o// sras ni legs mthong bzod ces bya'o// rim gro pa ni gzi brjid phung po mtha' yas zhes bya'o// shes rab can rnams kyi mchog ni rnam par snang byed 'od ces bya'o// rdzu 'phrul can rnams kyi mchog ni dgra bcom grags zhes bya'o// 'dus pa ni lan dgu bcu ste/ thams cad la yang ther 'bum phrag bcu dgu bcu dgu'o// sku tshe'i tshad ni lo brgyad khri'o// dam pa'i chos kyang lo brgyad khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa bshes gnyen bzang po skye ba'i yul ni gzi brjid chen po zhes bya'o// rigs ni rgyal rigs so// 'od ni dpag tshad brgyad khri'o// yab ni mi g.yo bar gnas pa zhes bya'o// yum ni mchod pa 'byor ces bya'o// sras ni thar pa dga' zhes bya'o// rim gro pa ni mya ngan 'das pa'i snying po zhes bya'o// shes rab can rnams kyi mchog ni grags pa brgyan ces bya'o// rdzu 'phrul can rnams kyi mchog ni 'byor dga' seng ge'i stobs zhes bya'o// 'dus pa ni lan bcu gsum ste/ thams cad la yang phyir mi ldog pa'i byang chub sems dpa' bye ba khri phrag 'bum 'bum mo// sku tshe'i tshad ni lo khri brgyad stong ngo // dam pa'i chos kyang lo brgyad khri'i bar du gnas so// sku gdung ni rgyas par 'gyur ro// de bzhin gshegs pa rab tu zhi ba'i stabs skye ba'i yul ni yul bzang mchod pa zhes bya'o// rigs ni bram ze'o// 'od ni dpag tshad sum khri'o// yab ni chos kyi lha zhes bya'o// yum ni yid du 'ong ba'i dbyangs kyi dbang phyug rgyal po zhes bya'o// sras ni dbang po dul zhes bya'o// rim gro pa ni sa gsal zhes bya'o// shes rab can rnams kyi mchog ni snang ba mtha' yas dpal zhes bya'o// rdzu 'phrul can rnams kyi mchog ni lag na rin chen tog gi rgyal mtshan zhes bya'o// 'dus pa ni lan bdun cu ste/ thams cad la yang bye ba phrag dgu bcu rtsa brgyad brgyad do// sku tshe'i tshad ni lo bdun khri drug stong ngo // dam pa'i chos ni lo lnga khri'i bar du gnas so// sku gdung ni rgyas par 'gyur ro// de bzhin gshegs pa bdud rtsi'i bdag po skye ba'i yul ni grags pa spong zhes bya'o// rigs ni rgyal rigs so// 'od ni dpag tshad drug khri drug stong ngo // yab ni zab par grags zhes bya'o// yum ni dgra bcom mchod ces bya'o// sras ni dgra spong nga ro zhes bya'o// rim gro pa ni yul grags zhes bya'o// shes rab can rnams kyi mchog ni 'jig rten dpal grags zhes bya'o// rdzu 'phrul can rnams kyi mchog ni lha grags thar pa zhes bya'o// 'dus pa ni lan bdun cu ste/ thams cad la yang bye ba phrag 'bum 'bum mo// sku tshe'i tshad ni lo drug khri drug stong ngo // dam pa'i chos ni lo drug khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa lhun po'i 'od skye ba'i yul ni ri bo brtsegs pa zhes bya'o// rigs ni rgyal rigs so// 'od ni dpag tshad 'bum mo// yab ni lha'i me tog ces bya'o// yum ni 'byor grags zhes bya'o// sras ni thar pa brtsegs zhes bya'o// rim gro pa ni lha'i 'od zer zhes bya'o// shes rab can rnams kyi mchog ni lha'i zla ba zhes bya'o// rdzu 'phrul can rnams kyi mchog ni blo brtan zhes bya'o// 'dus pa ni lan ther 'bum ste/ thams cad la yang bye ba phrag 'bum 'bum mo// sku tshe'i tshad ni lo bye ba'o// dam pa'i chos kyang lo bye ba'i bar du gnas so// sku gdung ni rgyas par 'gyur ro// de bzhin gshegs pa 'phags pas bstod pa skye ba'i yul ni blo gros grags pa zhes bya'o// rigs ni rgyal rigs so// 'od ni dpag tshad dgu khri'o// yab ni mtha' yas sbed ces bya'o// yum ni grags pa'i phreng ba zhes bya'o// sras ni lha sbed ces bya'o// rim gro pa ni grags pa spong zhes bya'o// shes rab can rnams kyi mchog ni 'jig rten kun gyis mchod ces bya'o// rdzu 'phrul can rnams kyi mchog ni ston pa grags zhes bya'o// 'dus pa ni lan brgyad de/ thams cad la yang bye ba 'bum phrag brgyad brgyad do// sku tshe'i tshad ni lo brgyad khri'o// dam pa'i chos ni lo brgyad khri'i bar du gnas so// sku gdung ni rgyas par 'gyur ro// de bzhin gshegs pa snang ldan skye ba'i yul ni gzi brjid phung po zhes bya'o// rigs ni rgyal rigs so// 'od ni dpag tshad brgyad stong ngo // yab ni zang zing spangs zhes bya'o// yum ni mchog sbyin zhes bya'o// sras ni rnam par grags pa'i rgyal po zhes bya'o// rim gro pa ni mthu rtsal rdo rje zhes bya'o// shes rab can rnams kyi mchog ni bdud rtsi'i snying po zhes bya'o// rdzu 'phrul can rnams kyi mchog ni ded dpon chen po zhes bya'o// 'dus pa ni lan bdun cu ste/ thams cad la yang ther 'bum phrag drug cu rtsa bdun bdun no// sku tshe'i tshad ni lo dgu khri'o// dam pa'i chos kyang lo dgu khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa gzi brjid 'bar ba skye ba'i yul ni snang ba mtha' yas zhes bya'o// rigs ni bram ze'o// 'od ni dpag tshad khri'o// yab ni lha bde zhes bya'o// yum ni thar pa mchog ces bya'o// sras ni mya ngan las 'das pa'i me tog ces bya'o// rim gro pa ni sred med grags zhes bya'o// shes rab can rnams kyi mchog ni nyon mongs pa med par grags pa zhes bya'o// rdzu 'phrul can rnams kyi mchog ni 'jig rten thams cad du grags pa zhes bya'o// 'dus pa ni lan bdun cu ste/ thams cad la yang bye ba phrag lnga bcu rtsa drug drug go// sku tshe'i tshad ni lo bdun khri nyis stong ngo // dam pa'i chos ni lo bdun khri bzhi stong gi bar du gnas so// sku gdung ni rgyas par 'gyur ro// de bzhin gshegs pa snang ba gzigs skye ba'i yul ni snang ba mtha' yas zhes bya'o// rigs ni rgyal rigs so// 'od ni dpag tshad bye ba'o// yab ni 'od zer yangs pa zhes bya'o// yum ni yid 'ong gzi brjid ces bya'o// sras ni bdud rtsi bkod pa zhes bya'o// rim gro pa ni bden pa'i rgyal po zhes bya'o// shes rab can rnams kyi mchog ni mngon par shes pas rnam par brtse ba zhes bya'o// rdzu 'phrul can rnams kyi mchog ni byang chub stobs zhes bya'o// 'dus pa ni lan brgyad cu ste/ thams cad la yang ther 'bum phrag bcu bcu'o// sku tshe'i tshad ni lo dgu khri dgu stong ngo // dam pa'i chos ni lo bye ba'i bar du gnas so// sku gdung ni rgyas par 'gyur ro// de bzhin gshegs pa legs sbyang rnam par smin pa skye ba'i yul ni byang chub gsal ba can zhes bya'o// rigs ni rgyal rigs so// 'od ni dpag tshad sum brgya'o// yab ni yul dga' zhes bya'o// yum ni bdud rtsi'i grags zhes bya'o// sras ni lha bden zhes bya'o// rim gro pa ni 'jig rten bsdus zhes bya'o// shes rab can rnams kyi mchog ni mthong bas spong zhes bya'o// rdzu 'phrul can rnams kyi mchog ni mtha' yas zhes bya'o// 'dus pa ni lan bzhi bcu ste/ thams cad la yang 'bum phrag bzhi bcu rtsa gnyis gnyis so// sku tshe'i tshad ni lo bdun khri sum stong ngo // dam pa'i chos ni lo bzhi khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa legs dgyes skye ba'i yul ni 'od zer yid du 'ong ba zhes bya'o// rigs ni rgyal rigs so// 'od ni dpag tshad brgyad khri'o// yab ni chu lha'i bdag ces bya'o// yum ni shes rab 'phags zhes bya'o// sras ni bden pa'i stobs zhes bya'o// rim gro pa ni seng ges byin zhes bya'o// shes rab can rnams kyi mchog ni 'od zer mchog ces bya'o// rdzu 'phrul can rnams kyi mchog ni mchod spangs zhes bya'o// 'dus pa ni lan bdun cu ste/ thams cad la yang bye ba 'bum phrag sum cu rtsa gnyis gnyis so// sku tshe'i tshad ni lo dgu khri bzhi stong ngo // dam pa'i chos ni lo dgu khri'i bar du gnas so// sku gdung ni rgyas par 'gyur ro// de bzhin gshegs pa mya ngan bral skye ba'i yul ni gzi brjid yid du 'ong ba zhes bya'o// rigs ni rgyal rigs so// 'od ni dpag tshad bdun khri dgu stong ngo // yab ni thar pa'i rgyal mtshan zhes bya'o// yum ni 'phags pa'i me tog ces bya'o// sras ni yon tan kun sbed ces bya'o// rim gro pa ni ye shes 'od zer zhes bya'o// shes rab can rnams kyi mchog ni lha'i sgron ma zhes bya'o// rdzu 'phrul can rnams kyi mchog ni phung po bzang po 'od ces bya'o// 'dus pa ni lan sum cu ste/ thams cad la yang bye ba phrag stong stong ngo // sku tshe'i tshad ni lo nyi khri brgyad stong ngo // dam pa'i chos ni lo dgu khri'i bar du gnas so// sku gdung ni rgyas par 'gyur ro// de bzhin gshegs pa rin chen 'od skye ba'i yul ni kun tu yon tan can zhes bya'o// rigs ni rgyal rigs so// 'od ni dpag tshad brgya'o// yab ni blo gros zla ba zhes bya'o// yum ni nges par grags pa zhes bya'o// sras ni bdud rtsi'i mig ces bya'o// rim gro pa ni phyogs grags rin chen zhes bya'o// shes rab can rnams kyi mchog ni ma smad grags zhes bya'o// rdzu 'phrul can rnams kyi mchog ni kun tu blo zhes bya'o// 'dus pa ni lan nyi shu rtsa gnyis te/ thams cad la yang ther 'bum phrag bcu bcu'o// sku tshe'i tshad ni lo drug khri drug stong ngo // dam pa'i chos kyang lo drug khri drug stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa spyod pa dang ldan pa skye ba'i yul ni skye bo'i mchod rten zhes bya'o// rigs ni bram ze'o// 'od ni dpag tshad bdun khri'o// yab ni rin chen grags zhes bya'o// yum ni me tog man dA ra ba'i gzi brjid ces bya'o// sras ni legs mthong dga' zhes bya'o// rim gro pa ni mthong chen blo gros gsal zhes bya'o// shes rab can rnams kyi mchog ni yul 'khor lha sbed ces bya'o// rdzu 'phrul can rnams kyi mchog ni bsam sbyin grags pa zhes bya'o// 'dus pa ni lan sum cu rtsa bzhi ste/ thams cad la yang dung phyur phrag bdun bdun no// sku tshe'i tshad ni lo dgu khri sum stong ngo // dam pa'i chos ni lo dgu khri bzhi stong gi bar du gnas so// sku gdung ni rgyas par 'gyur ro// de bzhin gshegs pa bsod nams stobs skye ba'i yul ni bsod nams kyi phung po'i stegs zhes bya'o// rigs ni rgyal rigs so// 'od ni dpag tshad dung phyur phrag brgyad do// yab ni blo gros grags pa zhes bya'o// yum ni snying rje'i shugs can zhes bya'o// sras ni snying stobs zhum pa med pa'i blo zhes bya'o// rim gro pa ni lha'i zla ba zhes bya'o// shes rab can rnams kyi mchog ni rin po ches rab tu brgyan pa'i gzi brjid ces bya'o// rdzu 'phrul can rnams kyi mchog ni phyogs blta grags zhes bya'o// 'dus pa ni lan bdun cu ste/ thams cad la yang sa ya phrag dgu dgu'o// sku tshe'i tshad ni lo lnga khri bzhi stong ngo // dam pa'i chos ni lo brgyad khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa yon tan rgya mtsho skye ba'i yul ni byang chub sgron ma zhes bya'o// rigs ni bram ze'o// 'od ni stong gsum gyi stong chen po'i 'jig rten gyi khams tsam mo// yab ni yon tan mtha' yas grags zhes bya'o// yum ni rin chen grags zhes bya'o// sras ni lha'i grong khyer gtso zhes bya'o// rim gro pa ni shed rdzogs 'du shes brtan zhes bya'o// shes rab can rnams kyi mchog ni mthong dga' be'u zhes bya'o// rdzu 'phrul can rnams kyi mchog ni blo gros skyon med ces bya'o// 'dus pa ni lan sum cu ste/ thams cad la yang bye ba phrag dgu bcu rtsa dgu dgu'o// sku tshe'i tshad ni lo dgu khri bzhi stong ngo // dam pa'i chos kyang lo dgu khri bzhi stong gi bar du gnas so// sku gdung ni rgyas par 'gyur ro// de bzhin gshegs pa rmad du byung ba skye ba'i yul ni mchod gnas spyod ces bya'o// rigs ni rgyal rigs so// 'od ni dpag tshad brgyad cu'o// yab ni grags pa mtha' yas zhes bya'o// yum ni nyi ma'i snying po gzi brjid ces bya'o// sras ni yid 'ong grags pa'i rgyal mtshan zhes bya'o// rim gro pa ni phan ldan blo zhes bya'o// shes rab can rnams kyi mchog ni mkhas pa lha rdzas rdzogs pa zhes bya'o// rdzu 'phrul can rnams kyi mchog ni dregs 'gro zhes bya'o// 'dus pa ni lan dgu bcu ste/ thams cad la yang bye ba stong phrag bcu bcu'o// sku tshe'i tshad ni lo bdun khri'o// dam pa'i chos ni lo dgu khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa nga rgyal spong skye ba'i yul ni gzi brjid rdzogs pa zhes bya'o// rigs ni bram ze'o// 'od ni dpag tshad sum khri lnga stong ngo // yab ni yul 'khor lha zhes bya'o// yum ni blo gros bsod nams tog ces bya'o// sras ni mtha' yas 'od ces bya'o// rim gro pa ni mtshan gyi gzi brjid me tog ces bya'o// shes rab can rnams kyi mchog ni seng ge'i blo gros grags pa zhes bya'o// rdzu 'phrul can rnams kyi mchog ni rab mchog gsal ba zhes bya'o// 'dus pa ni lan drug cu ste/ thams cad la yang 'bum phrag bcu drug bcu drug go// sku tshe'i tshad ni lo bdun khri'o// dam pa'i chos ni lo khri drug stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa bdud brlag par mdzad pa skye ba'i yul ni byang chub bkod pa zhes bya'o// rigs ni rgyal rigs so// 'od ni dpag tshad 'bum mo// yab ni rin chen gzi brjid kun tu sbed ces bya'o// yum ni bkod pa dpag tu med pa'i rgyal po zhes bya'o// sras ni rnam par brtse ba'i nga ro zhes bya'o// rim gro pa ni byams pa mtha' yas blo zhes bya'o// shes rab can rnams kyi mchog ni 'brug sgra dbyangs zhes bya'o// rdzu 'phrul can rnams kyi mchog ni 'brug sgra mthu rtsal zhes bya'o// 'dus pa ni lan dgu bcu rtsa drug ste/ thams cad la yang 'bum phrag drug cu rtsa drug drug go// sku tshe'i tshad ni lo sum khri sum stong ngo // dam pa'i chos ni lo 'bum gyi bar du gnas so// sku gdung ni rgyas par 'gyur ro// // 'phags pa bskal pa bzang po pa zhes bya ba theg pa chen po'i mdo/ bam po nyi shu gnyis pa/ de bzhin gshegs pa bag chags las rgal ba'i stabs skye ba'i yul ni bkod pa mtshungs pa med pa zhes bya'o// rigs ni rgyal rigs so// 'od ni dpag tshad bye ba phrag 'bum mo// yab ni 'jig rten snyan par grags zhes bya'o// yum ni blo gros bzang mo zhes bya'o// sras ni dga' dang grags zhes bya'o// rim gro pa ni grags pa'i blo gros gzi brjid ces bya'o// shes rab can rnams kyi mchog ni mi'i zla ba'i 'od ces bya'o// rdzu 'phrul can rnams kyi mchog ni skye dbang mtshungs zhes bya'o// 'dus pa ni lan dgu bcu ste/ thams cad la yang bye ba phrag stong stong ngo // sku tshe'i tshad ni lo brgyad khri bdun stong ngo // dam pa'i chos ni lo 'bum gyi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa mi phyed pa'i blo mnga' ba skye ba'i yul ni byang chub nges pa zhes bya'o// rigs ni bram ze'o// 'od ni dpag tshad sum stong sum brgya'o// yab ni gzi brjid 'byor ces bya'o// yum ni grags chen rgyal mtshan zhes bya'o// sras ni rgyal mtshan gyi gzi brjid ces bya'o// rim gro pa ni yan lag ma smad pa zhes bya'o// shes rab can rnams kyi mchog ni bdud rtsi'i rin po che zhes bya'o// rdzu 'phrul can rnams kyi mchog ni blo gros grags pa sems zhes bya'o// 'dus pa ni lan bzhi bcu ste/ thams cad la yang dung phyur phrag lnga lnga'o// sku tshe'i tshad ni lo drug khri'o// dam pa'i chos ni lo drug khri drug stong gi bar du gnas so// sku gdung ni rgyas par 'gyur ro// de bzhin gshegs pa rgya mtsho skye ba'i yul ni dga' ba gsal ba zhes bya'o// rigs ni rgyal rigs so// 'od ni dpag tshad dgu khri dgu stong ngo // yab ni rgyu skar tog ces bya'o// yum ni bde stobs grags zhes bya'o// sras ni bag yod gzi brjid ces bya'o// rim gro pa ni mkhas brtson zhes bya'o// shes rab can rnams kyi mchog ni blo gros bden pa zhes bya'o// rdzu 'phrul can rnams kyi mchog ni spos kyi dbang phyug rgyal po zhes bya'o// 'dus pa ni lan dgu bcu ste/ thams cad la yang bye ba phrag dgu bcu rtsa bzhi bzhi'o// sku tshe'i tshad ni lo brgyad khri bzhi stong ngo // dam pa'i chos ni lo brgyad khri'i bar du gnas so// sku gdung ni rgyas par 'gyur ro// de bzhin gshegs pa dag par mdzad pa skye ba'i yul ni gzi brjid kyis brgyan pa zhes bya'o// rigs ni bram ze'o// 'od ni dpag tshad drug khri bdun stong ngo // yab ni rin chen me tog ces bya'o// yum ni yon tan rin chen me tog ces bya'o// sras ni seng ge'i blo gros grags pa zhes bya'o// rim gro pa ni g.yo ba med par gnas pa zhes bya'o// shes rab can rnams kyi mchog ni zla ba'i snying po dpal zhes bya'o// rdzu 'phrul can rnams kyi mchog ni mngon par shes pas rnam par brtse ba zhes bya'o// 'dus pa ni lan bdun cu ste/ thams cad la yang dung phyur phrag bzhi bzhi'o// sku tshe'i tshad ni lo bzhi khri bzhi stong ngo // dam pa'i chos ni lo bzhi khri'i bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa tshogs can grol ba'i rgyal po skye ba'i yul ni rin po che'i mchog ces bya'o// rigs ni rgyal rigs so// 'od ni dpag tshad lnga khri'o// yab ni lus pa med pa'i blo zhes bya'o// yum ni kun tu rin chen zhes bya'o// sras ni me tog gzi brjid ces bya'o// rim gro pa ni tshwa rgo byin zhes bya'o// shes rab can rnams kyi mchog ni srid pa'i sred pa 'joms pa zhes bya'o// rdzu 'phrul can rnams kyi mchog ni 'dzin pa dpag med ces bya'o// 'dus pa ni lan drug cu ste/ thams cad la yang dung phyur phrag bdun bdun no// sku tshe'i tshad ni lo drug khri sum stong ngo // dam pa'i chos kyang lo drug khri sum stong gi bar du gnas so// sku gdung ni ril po gcig tu 'dug go// mchod rten yang gcig tu zad do// de bzhin gshegs pa dga' ba'i 'od skye ba'i yul ni byang chub spyad pa zhes bya'o// rigs ni rgyal rigs so// 'od ni dpag tshad sum khri brgyad stong ngo // yab ni yid 'ong gzi brjid ces bya'o// yum ni nga ro snyan pa'i seng ge'i sgra zhes bya'o// sras ni bzhin gtsang zhes bya'o// rim gro pa ni mchod grags zhes bya'o// shes rab can rnams kyi mchog ni bdud rtsi'i skyed mos tshal zhes bya'o// rdzu 'phrul can rnams kyi mchog ni 'jig rten sems zhes bya'o// 'dus pa ni lan dgu bcu rtsa bzhi ste/ thams cad la yang 'bum phrag dgu bcu rtsa dgu dgu'o// sku tshe'i tshad ni lo dgu khri bzhi stong ngo // dam pa'i chos kyang lo dgu khri bzhi stong gi bar du gnas so// sku gdung ni rgyas par 'gyur ro// bde gshegs byang chub rgyal mtshan skye ba yi// yul ni chos dag snang bar byed ces bya// rgyal ba'i rigs ni bram ze 'od kyi tshad// dpag tshad bdun cu yab ni legs bzang yin// chu lha mchod ces bya ba rgyal ba'i yum// sras po rtsi sman dpa' bo rim gro pa// phyogs mchod ces ni bya ba mkhas pa ste// gti mug med par gnas pa rdzu 'phrul can// 'dus pa lan grangs dgu bcu kun la yang // khams gsum srid la ngar ni mi 'dzin pa// bye ba phrag ni dgu bcu dgu dgu yod// mi tshe lo grangs bdun khri lnga stong yin// khyu mchog chen po'i dam pa'i chos dag kyang // lo grangs bdun khri bzhi stong bar du gnas// rgyal ba'i sku gdung mchod rten dpag tshad ni// bcu drug pa gcig gser gyis mdzes par byas// mi yi 'dren pa ye shes rin chen gyi// skye ba'i yul ni thams cad brgyan ces bya// rigs ni rgyal rigs yin te 'od kyi tshad// dpag tshad lnga brgya yab ni legs mchog yin// 'jig rten mchog ma zhes bya rgyal ba'i yum// sras po grol 'dod zla ba rim gro pa// kun tu dga' zhes bya ba mkhas pa ste// kha lo sgyur ba'i rgyal po rdzu 'phrul can// 'dus pa lan grangs bdun cu kun la yang // nga med tshul 'chos med pa'i dgra bcom pa// bye ba phrag ni nyi shu bzhi bzhi yod// mi tshe lo grangs nyi khri nyis stong yin// 'gog par phyin pa'i dam pa'i chos dag kyang // lo grangs bdun khri drug stong bar du gnas// rgyal ba'i sku gdung dag ni rgyas 'gyur la// mchod rten bye ba stong phrag brgyad cur 'byung // mi yi 'dren pa shin tu bsil ba yi// skye yul ye shes rnam par grags zhes bya// rigs ni bram ze yin te 'od dpag tshad// sum cu rtsa gnyis yab ni tshangs bzang yin// ye shes 'od ces bya ba rgyal ba'i yum// sras po lha yin blo gros rim gro pa// blo ldan snyoms pa blo gros can yin te// 'jig pa med par grags pa rdzu 'phrul can// 'dus pa lan grangs bdun cu kun la yang // dgra bcom thams cad pha mthar phyin pa po// bye ba phrag ni dgu bcu dgu dgu yod// mi tshe lo grangs dgu khri bzhi stong yin// yongs su mya ngan 'das nas dam chos dag // lo grangs bdun khri'i bar du gnas par 'gyur// rgyal ba'i sku gdung mchod rten gcig yin te// dpag tshad lnga pa rgyal mtshan mchog gis brgyan// 'jig rten mgon po tshangs pa rgyal ba yi// skye ba'i yul ni legs par sbyangs zhes bya// rgyal ba'i rigs ni rgyal rigs 'od kyi tshad// dpag tshad brgya yod yab ni dran ldan yin// dge ba'i 'od ces bya ba rgyal ba'i yum// sras po lta byed grags pa rim gro pa// yon tan rgya mtsho zhes bya mkhas pa ste// 'jigs pa med par grags pa rdzu 'phrul can// 'dus pa lan grangs sum cu gnyis kun la'ang // 'jig rten dri ma dri bral dgra bcom pa// bye ba phrag ni sum cu gnyis gnyis yod// mi tshe lo grangs nyi khri nyis stong yin// 'gro la phan phyir dam pa'i chos dag kyang // lo grangs dgu khri bzhi stong bar du gnas// rgyal ba'i sku gdung mchod rten gcig yin te// dpag tshad brgya pa gser gyi rna rgyan can// sangs rgyas ye shes dgyes pa skye ba yi// yul ni yon tan kun gyi 'od ces bya// rgyal ba'i rigs ni bram ze 'od kyi tshad// dpag tshad brgyad brgya brtul zhugs dbang po yab// dbang po'i 'od ces bya ba rgyal ba'i yum// sras po skar mkhan snang byed rim gro pa// mthu rtsal brtan po zhes bya mkhas pa ste// kun tu gtso zhes bya ba rdzu 'phrul can// 'dus pa lan grangs drug cu gnyis kun la'ang // lam rab mchog mar shin tu dul ba po// bye ba phrag ni dgu bcu gsum gsum yod// mi tshe lo grangs sum khri bzhi stong yin// yongs su mya ngan 'das nas dam chos dag // lo grangs bdun khri drug stong bar du gnas// rgyal ba'i sku gdung dag ni rgyas 'gyur la// mchod rten bye ba stong phrag brgyad cu 'byung // rgyal ba rdzu 'phrul tog gi skye ba'i yul// bsod nams rnam par snang bar byed ces bya// rgyal ba'i rigs ni bram ze 'od kyi tshad// dpag tshad dgu bcu 'byor pa'i dbang po yab// bsod nams grags pa rgyal yum sras po ni// bsod nams legs nges chos ldan rim gro pa// yon tan kha lo sgyur ba mkhas pa ste// gnas pa khyad par 'phags pa rdzu 'phrul can// 'dus pa lan grangs brgyad cu kun la yang // rma med tshul 'chos med pa'i dgra bcom pa// bye ba stong phrag bdun cu bdun bdun yod// mi tshe lo grangs brgyad khri sum stong yin// grags pa mtha' yas pa yi dam chos dag // lo grangs dgu khri chig stong bar du gnas// rgyal ba'i sku gdung mchod rten gcig yin te// dpag tshad bcu pa rgyal mtshan bye bas brgyan// de bzhin gshegs pa skye dbang mtshungs pa yi// skye ba'i yul ni rgyal ba'i 'od ces bya// rgyal ba'i rigs ni bram ze 'od kyi tshad// dpag tshad drug cu sbyin sreg 'od 'phro yab// yon tan tshogs zhes bya ba rgyal ba'i yum// sras po dge ldan dge rim gro pa// yon tan snod ces bya ba mkhas pa ste// yon tan 'od gsal ba ni rdzu 'phrul can// 'dus pa lan grangs drug cu gsum la yang // zhi ba gti mug med cing chags med pa// ther 'bum ther 'bum dag ni 'dus par 'gyur// mi tshe lo grangs bdun khri brgyad stong yin// rnam grol thob pa mya ngan 'das nas kyang // dam chos lo grangs stong du gnas par 'gyur// rgyal ba'i sku gdung dag ni rgyas 'gyur la// mchod rten ther 'bum dag ni bdun cu 'byung // de bzhin gshegs pa sa yi dbang phyug gi// skye ba'i yul ni legs par gnas zhes bya// rgyal ba'i rigs ni rgyal rigs 'od kyi tshad// dpag tshad bye ba yab ni don gnas yin// blo gnas blo gros rgyal yum byang chub ni// sras yin legs pa'i byang chub rim gro pa// shed skyes dbang phyug ces bya mkhas pa ste// don yod sna tshogs pa ni rdzu 'phrul can// 'dus pa lan grangs drug cu gnyis kun la'ang // ston cing sgom pa'i mthar ni phyin pa po// bye ba phrag ni bdun cu re re yod// mi tshe lo grangs nyi khri bzhi stong yin// grags pa mtha' yas pa yi dam chos dag // lo grangs nyi khri chig stong bar du gnas// rgyal ba'i sku gdung dag ni rgyas 'gyur la// mchod rten bzang pos khams gsum gang bar 'gyur// de bzhin gshegs pa nyi ma dgyes pa yi// 