@##// rgya gar skad du/ AR+Ya dwa ya sam tA bi dza ya khyA bi kalpa ma hA rA dzA/ bod skad du/ 'phags pa gnyis su med pa mnyam pa nyid rnam par rgyal ba zhes bya ba'i rtog pa'i rgyal po chen po/ dpal rdo rje sems dpa' la phyag 'tshal lo// 'di skad bdag gis thos pa dus gcig na/ bcom ldan 'das gzhan 'phrul dbang byed kyi gnas/ lha'i khang bzang na ri'i rgyal po ri rab dgu bcu rtsa dgu'i rdul phra rab kyi grangs dang mnyam pa'i byang chub sems dpa' sems dpa' chen po'i tshogs dang thabs cig tu bzhugs te/ byang chub sems dpa' de dag thams cad kyang rdo rje sems dpa'i gnas thob pa/ rdo rje'i rgyal tshab tu dbang bskur ba sha stag ste/ 'di ltar byang chub sems dpa' sems dpa' chen po phyag na rdo rje dang / byang chub sems dpa' sems dpa' chen po kun tu bzang po dang / byang chub sems dpa' sems dpa' chen po spyan ras gzigs dbang phyug dang / byang chub sems dpa' sems dpa' chen po nam mkha'i snying po dang / byang chub sems dpa' sems dpa' chen po rdo rje khu tshur dang / byang chub sems dpa' sems dpa' chen po mnyam pa nyid kyi sems bskyed ma thag tu chos kyi 'khor lo bskor ba dang / byang chub sems dpa' sems dpa' chen po nam mkha'i mdzod dang / byang chub sems dpa' sems dpa' chen po bdud kyi stobs thams cad rab tu 'joms pa dang / de dag la sogs pa byang chub sems dpa' sems dpa' chen po ri rab dgu bcu rtsa dgu'i rdul phra rab kyi grangs dang mnyam pa dang thabs cig go// de'i tshe de bzhin gshegs pa'i mthu dang byin gyi rlabs kyis lha'i rgyal po'i khang bzang de ni/ nor bu rin po che'i khang brtsegs dang / nor bu rin po che chen po'i tog dang / kha dog sna tshogs rnam par bkra ba'i dar dpyangs dang / 'phan dang / gdugs dang / rgyal mtshan dang / bla bres dang / rin po che sna tshogs kyi rgyan phreng dang / dra ba dang / dra ba phyed pa dang / rnga yab dang / me tog gi chun po dang / dril bu dang / dar gyi lda ldi rlung gis bskyod pa la sogs pa'i rgyan bkod phun sum tshogs pa dang ldan te/ dper na zla ba'i dkyil 'khor cha shas yongs su rdzogs pa bzhin du kun nas mdzes par gyur to// ston pa bcom ldan 'das ni de bzhin gshegs pa thams cad kyi rdo rje'i byin gyis brlabs pa'i dam tshig gi ye shes rnam pa sna tshogs pa khyad par 'phags pa dang ldan pa/ de bzhin gshegs pa thams cad kyi rin po che'i cod pan gyis khams gsum gyi chos kyi rgyal por dbang bskur ba brnyes pa/ de bzhin gshegs pa thams cad kyi thams cad mkhyen pa'i ye shes dang ldan pa'i rnal 'byor chen po'i dbang phyug yongs su rdzogs pa/ de bzhin gshegs pa thams cad kyi phyag rgya chos thams cad mnyam pa nyid thugs su chud pa/ de bzhin gshegs pa thams cad kyi rmad du byung ba'i phrin las sna tshogs mdzad pa/ thugs rje chen po'i bdag nyid rnam par snang mdzad chen po de bzhin gshegs pa thams cad kyi sku dang / gsung dang / thugs rdo rje mnyam pa nyid la dus gsum du rtag par bzhugs pa/ sems can gyi khams ma lus shing lus pa med pa thams cad kyi re ba yongs su skong bar mdzad cing // de bzhin gshegs pa thams cad kyis bstod cing bsngags pa dang / de bzhin gshegs pa thams cad kyis chos kyi 'khor lo bskor bar gsol ba btab pa la bdag gir mdzad do// gzhan yang phyogs bcu'i 'jig rten gyi khams nas 'dus pa'i gang+gA'i klung gi bye ma snyed kyi de bzhin gshegs pa rnams dang thabs cig ste/ dper na til gyi gang bus dzamU'i gling yongs su gang ba bzhin no// de bzhin gshegs pa'i sku re re las kyang gzhal du med cing grangs su ma mchis pa'i de bzhin gshegs pa'i zhing snang bar gyur cing // sangs rgyas kyi zhing de dag thams cad na yang gnyis su med pa mnyam pa nyid rnam par rgyal ba mchog tu gsang ba'i chos kyi sgo 'di nyid ston par mdzad do// yang de'i tshe na lag na rdo rje rdo rje 'chang chen po zhes bya ba/ de bzhin gshegs pa thams cad kyi thugs la rab tu gnas pa/ de bzhin gshegs pa thams cad kyi spyod pa yang dag par sgrub par byed pa/ de bzhin gshegs pa thams cad kyi sku'i phrin las rjes su skyong ba/ de bzhin gshegs pa thams cad kyi thugs kyi dgongs pa yongs su rdzogs par byed pa po ste/ de ltar rang gi rigs kyi chos la gnas pa'i rnal 'byor rjes su 'dzin par gnas pa las/ 'dus pa chen po'i dbus su rang gi lus mi snang bar mdzad do// de nas phyogs bcu'i de bzhin gshegs pa thams cad kyis tshogs kyi nang na byang chub sems dpa' phyag na rdo rje mi snang bar gyur pa gzigs nas gsung dbyangs gcig gis ched du rjod pa 'dis ched du brjod do// e ma lag na rdo rje 'chang // bdag cag yongs kyi byed pa po// 'dus pa'i dbus nas mi snang ba// mgon khyod da lta gang du bzhud// ces gsungs nas thams cad kyang so so'i mi shigs pa rdo rje rin po che mchog gi byin gyis brlabs pa'i gnas su cang mi gsung bar bzhugs so// de nas lag na rdo rje rdo rje 'chang chen po des/ de bzhin gshegs pa thams cad kyi gnas lnga las byung ste bcom ldan 'das rnam par snang mdzad chen po'i skur bzhengs la/ de bzhin gshegs pa thams cad kyi thugs nyi ma'i dkyil 'khor chen por snang ba de dpag tshad stong phrag gi tshad du nyi ma'i dkyil 'khor chen por byin gyis brlabs nas/ de'i dbus su gnas par gyur to// de nas bcom ldan 'das de bzhin gshegs pa thams cad slar yang 'dus par gyur nas/ de bzhin gshegs pa thams cad kyi rje bo la gsol ba btab bo// // rdo rje chos phyir khyod legs so// rdo rje'i spyan phyir khyod legs so// rdo rje ye shes phyir khyod legs// sangs rgyas ye shes phyir khyod legs// gong bzhin du sbyar ro// de nas bcom ldan 'das de bzhin gshegs pa rnams thams cad bcom ldan 'das rdo rje 'chang chen po la phyag 'tshal nas 'di skad ces gsol to// sangs rgyas kun la phan par mdzad// sems can mgon la gsol ba ni// khyab bdag theg pa chen po'i tshul// theg pa'i mchog ni bstan du gsol// de nas bcom ldan 'das phyag na rdo rjes de bzhin gshegs pa rnams thams cad la 'di skad ces bka' stsal to// bcom ldan 'das de bzhin gshegs pa rnams thams cad de skad ma zer cig // spro ba mchog gi de kho na nyid kyi tshul nges par bstan par de bzhin gshegs pa thams cad kyis rab tu gsungs so// ci'i rgyus rdo rje 'dzin rab tu gsung // bcom ldan 'das de bzhin gshegs pa rnams thams cad kyis dgongs/ de nyid kyi tshe 'khor chen po'i dkyil 'khor du byams pa la sogs pa'i byang chub sems dpa' chen po rnams theg pa chen po mchog gi don gyi tshul chen po 'di thos nas/ rnam pa stong du rnam par bsnyil bar gyur to// de bzhin gshegs pa thams cad la gsol pa/ khyod kyis zhi bar byin brlabs pas// sangs rgyas rnams kyi rnam pa can// khyab bdag de nyid rdo rje can// byin rlabs mnyam par kun du spyod// de nas bcom ldan 'das phyag na rdo rjes spyan gdangs nas de bzhin gshegs pa thams cad la legs so byin nas/ de bzhin gshegs pa thams cad kyi 'khor lo chen po'i 'od zer gyis bkang nas/ de bzhin gshegs pa thams cad kyi thugs yang dag par skul bar byed pa zhes bya ba'i ting nge 'dzin la snyoms par zhugs so// snyoms par zhugs ma thag tu nyi ma'i dkyil 'khor chen po bzhi rab tu byung bar gyur te/ shar gyi phyogs su mi zad pa'i gzugs 'dzin ma zhes bya ba'i nyi ma'i dkyil 'khor chen po rab tu shin tu byung bar gyur to// lho phyogs su rin po che yid bzhin gyi nor bu'i rdo rje zhes bya ba'i nyi ma'i dkyil 'khor chen po rab tu shin tu byung bar gyur to// nub phyogs su 'chi med rdo rje zhes bya ba'i nyi ma'i dkyil 'khor chen po rab tu shin tu byung bar gyur to// byang phyogs su don yod pa'i dam tshig gi rdo rje zhes bya ba'i nyi ma'i dkyil 'khor chen por rab tu shin tu byung bar gyur to// de nas bcom ldan 'das phyag na rdo rje de bzhin gshegs pa thams cad dang byang chub sems dpa' thams cad kyi gnyis su med pa mnyam pa nyid rnam par rgyal ba zhes bya ba'i rtog pa'i rgyal po chen po ston to// rdo rje'i spyod pa mngon par brtson pa zhes bya ba'i de bzhin gshegs pa thams cad kyang bcom ldan 'das phyag na rdo rje de nyid kyi phyogs bcu rnams su de bzhin no// de bzhin du yon tan khyad par du 'phags pa'i rdzu 'phrul dang / de bzhin du yon tan dang ldan pa'i 'khor gyi dkyil 'khor dang thabs cig tu phyogs bcur bzhugs so// 'di lta ste/ yang stong gsum gyi stong chen po zhes bya ba'i 'jig rten gyi khams rnams mkha' snang gi 'od zer gyis g.yogs par gyur to// nyi ma'i dkyil 'khor thams cad kyi 'od zer gyis lhan cig pa dang mthun pa tsam du'ang mi bzod pa'i 'od zer du byas pa de lta kho nar de bzhin gshegs pa thams cad kyi 'od rdo rje sems dpa'i 'od kyis mog mog por gyur nas kun tu gnas so// de nas bcom ldan 'das de bzhin gshegs pa thams cad phyag na rdo rje la byang chub sems dpa' dang / de bzhin gshegs pa thams cad mchod pa'i sprin rnams kyis yang dag par mchod de/ kun tu bzang po zhes bya ba bskyed de cang mi gsung ba'i rnam par gnas par gyur to// de nas kun tu bzang po rdo rje 'chang chen po byang chub sems dpa' thams cad kyi rang gi thugs la bzhag nas ye shes kyi rigs de bskyed pa gsang chen dang bcas pa de bzhin gshegs pa thams cad kyi gsang ba gsal bar byed pa'i rgyu rang gi ting nge 'dzin la snyoms par zhugs te/ ye shes kyi rigs rang gi ting nge 'dzin ston to// logs bzhi pa la zur bzhi pa// rin chen bzhi dang yang dag ldan// 'o ma zho ni kun bkram par// byas nas bsam gtan yang dag brtsam// de yi dbus su pad+ma che// shel dang zla ba mnyam pa'i 'od// gsal ba'i dkyil 'khor yang dag ldan// dkyil 'khor rgyun du bsgom par bya// 'bar ba 'dus pa de rnams su// sangs rgyas gzugs ni rnam par bsgom// kun nas yongs su zlum po ni// khru ni nyi shu bsam par bya// cho ga shes pas de dbus su// rang gzugs dge ba bsgom par bya// bdag dang bdag gir rnam rtog pa// dor ba'i bsam gtan yang dag brtsam// ye shes rigs kyi cho ga yis// gsang sngags sems la rjes dran bya// oM sarba ta thA ga tA dz+nyA na ku la swa b+hA baAt+ma kou0f85haM/ 'dis phyag rgya mnyam par 'dus pas/ sdig pa thams cad yongs su dor bar bya'o// 'od zer stong phrag bcu pa ni// dang por bsam nas dri ma dbyung // ye shes rigs kyi cho ga yis// rig pa'i rgyal po rnam par bsgom// 'od dkar phra mo 'bar ba ni// de ni kun tu rnam par dgod// thams cad de nyid du bya ste/ bsgom par bya// bcom ldan 'das de bzhin gshegs pa thams cad kyi rdo rje'i dbang bskur ba'i gsungs so// rang lus shin tu brtan byas nas// 'od kyi tshul gyi cho ga rnams// sangs rgyas gzugs ni 'dus pas ni// mtshon pas rdor sems bskyed pas so// cho ga shes pas rab brtsams na// de yi dngos grub rnyed mi dka'// rang gi gzugs ni mi g.yo bar// byas nas rdor sems cho ga rnams// ji srid nam mkha' dgongs gyur pa// cho ga shes pas spro bar bya// sangs rgyas gzugs dang rang gzugs shing // byas nas kun sbyor mtshan nyid kyis// rnal 'byor bsam gtan dus su ni// rdzogs bya de la rab tu gzhug // rang gi gzugs dang sangs rgyas gzugs// ji ltar gnas ltar blo dang ldan// ji ltar rigs par sbyor ba ni// rdo rje sems dpar bsgom par bya// de bzhin gshegs pa kun gyi rje// bcom ldan 'das kyis 'di gsungs so// 'bar ba'i phreng ba 'khrugs pa'i 'od// rang lus bsgom bya rnal 'byor pa// de nyid rdo rje'i tshul gyis ni// rdo rje dbyer med de sgom mo// 'od lnga shin tu phyung nas ni// byang chub sems ni rnam par bsgom// snying gar// sangs rgyas kun ni mchod par bya// de bzhin gshegs pa kun gyi rje// bcom ldan 'das kyis 'di gsungs so// 'bar ba'i phreng ba 'khrugs pa'i 'od// dkyil 'khor lnga ni bsam par bya// sangs rgyas gzugs ni 'dus pas ni// bkang ste sngags ni bsgoms pa las// sangs rgyas gzugs brnyan ltar byas nas// sgom pa'i bdag nyid can bsgom bya// rang gi gzugs ni der bsam bya// rtog pa bskyed pa'i cho ga las// thugs la byang chub sems kyang ni// bsgom bya de la rnal 'byor skyes// rdo rje sems dpas rnam par brgyan// cho ga shes pas dbyung bar bya// der yang rdo rje sems dpa' la// sangs rgyas gzugs ni rnam bsgom bya// cho ga shes pas sangs rgyas gzugs// yi ge phra mo rnam par bsgom// yi ge rnams su'ang thams cad du// sangs rgyas gzugs ni rnam bsgom bya// de rnams dang ni yi ge gnyis// rang gzugs rnam par mnyam bsgom la// nyi ma'i dkyil 'khor tshul gyis ni// mkhas pas rang gzugs bsgom par bya// ji srid nam mkha' 'gongs gyur pa// zhing 'di khyab par g.yog par bya// nyi ma'i dkyil 'khor tshul gyis ni// rdo rje'i rnal 'byor rnam bsgom bya// sbyor rnams su// sangs rgyas gzugs ni rnam bsgom bya// nyi ma'i dkyil 'khor tshul gyis ni// 'jig rten khams 'dir spro bar bya// ji srid nam mkha' 'gongs gyur pa'i// zhing 'di khyab par g.yog par bya// zla ba'i dkyil 'khor tshul gyis ni// nyi ma'i dkyil 'khor sgom pa las// nyi ma'i dkyil 'khor tshul gyis ni// sangs rgyas gzugs ni rnam bsgom pa// sangs rgyas gzugs ni rnam bsgoms pas// zla ba'i dkyil 'khor rnam bsgom pa// zla ba'i dkyil 'khor tshul gyis ni// sangs rgyas gzugs ni rnam bsgom pa// chos kyi rgyal// pad+ma'i rnal 'byor cho ga yis// sgom pa thams cad brtag par bya// sgom pa la sogs yongs 'dzin las// gzhan du mchod bya min pa nyid// sangs rgyas gzugs ni rnam bsgoms nas// shin tu brtan par brtan pa'i sems// byang chub sems ni yang dag bskyed// rgyun du bdag nyid rnam bsgom bya// 'di ni rdo rje'i tshul zhi ba/ rnon po bzhi dang mnyam pa'i 'od// rdo rje sems dpa' rnam bsgoms pas// cho ga shes pas dgang bar bya// zhes bcom ldan 'das kun tu bzang pos gsungs so// de nas kun tu bzang po rdo rje 'chang chen po byang chub sems dpa' thams cad kyi thugs las phyung ngo // de nas byang chub sems dpa' sems dpa' chen po de rnams nam mkha'i khams thams cad bkang ste/ byang chub sems dpa' thams cad mchod pa'i sprin rnams kyis yang dag par mchod de/ bcom ldan 'das rdo rje 'chang chen po la 'dud pa dang ldan par kun tu gnas par gyur to// de nas de bzhin gshegs pa thams cad slar yang 'dus par gyur nas kun tu bzang po byang chub sems dpa' chen po la/ de bzhin gshegs pa thams cad mchod pa'i sprin chen po rnams kyis yang dag par mchod de phyag 'tshal nas/ byang chub kyi sems rdo rje la rab tu zhugs nas/ de bzhin gshegs pa thams cad kyi 'od zer kun tu gang ste/ 'od zer de rnams de bzhin gshegs pa thams cad kyi 'byung gnas yang dag par bskul bar gyur to// de nas kun tu bzang po rdo rje 'chang chen po de bzhin gshegs pa thams cad brtan par mdzad nas/ ye shes kyi rigs 'di rgyas par byed pa'i rgyu rang gi gzugs rnam par snang mdzad kyi gzugs su byin gyis brlabs nas/ rang gi gzugs kyi rnam pa'i 'od zer rnams kyis phyung ste de bzhin gshegs pa thams cad kyi dam tshig gi snying po ye shes rigs kyi ting nge 'dzin gyi le'u gsungs so// de nyid thams cad byed bzhin pa'i// bsam gtan kun sbyor mtshan nyid kyis// cho ga shes pas rab tu brtsam// 'di ni de nyid tshul dag pa'o// nyi ma'i dkyil 'khor mchog gyur pa// khru ni stong phrag bsam par bya// zla ba'i dkyil 'khor dbus gnas par// wa yig de la bsgom par bya// kun nas yongs su zlum por ni// mthe chung mtho tsam bsam par bya// 'bar ba de la cho ga shes// sna tshogs kha dog rnam par bsgom// der ni 'bar ba yang dag skyes// sangs rgyas gzugs ni rnam bsgom bya// phyogs rnams kun tu oM yig ni// kha dog sna tshogs rnam bsam bya// rnam snang la sogs rnam bsgoms pas/ cho ga shes pas bskyed par bya/ nyi ma'i dkyil 'khor dbus gnas par/ zla ba'i dkyil 'khor sgom pa'o// bdag nyid de la bsam pa ni/ dga' ba bskyed pa'i cho ga las/ snying gi dbus son phra mo ni// dri med zla ba'i dkyil 'khor la// sngags yig phra mo'i gzugs rnams kyis// de de sems la bsam par bya// oM yig 'od zer yang dag sbyor// 'bar ba'i phreng ba mnyam pa'i 'od// sangs rgyas gzugs sogs mtshan nyid kyis// cho ga shes pas dbyung bar bya// sangs rgyas gzugs rnams thams cad du// zla ba'i dkyil 'khor sgom pa ni// sangs rgyas bskyed pa'i cho ga las// rang gi gzugs su de la bya'o// rdo rje thugs su cho ga las// nyi ma lnga ni dgod bya ba// sngags pas zla ba'i dkyil 'khor can// dpral ba ru ni rnam par bsgom// 'od zer 'bar ba mnyam pa'i 'od// sangs rgyas gzugs su rnam par bsgom// 'jig rten khams rnams rim par 'das// slar yang de la rab gzhug bya// khru yi tshad las 'das pa yis// zla ba'i dkyil 'khor bsgom pa ni// rdo rje sems dpa' yang dag bskyed// rang gi gzugs nyid bsgom par bya// bcom ldan 'das kun tu bzang pos de skad ces gsungs so// ye shes kyi rigs rnam par rgyal ba zhes bya ba'i ting nge 'dzin no// nyi ma'i dkyil 'khor dbus gnas par// rang gi gzugs ni bsgom bya dge// zur du rnam snang gzhag bya ste// rdo rje sems dpa' rnam bsgom bya// zhes bcom ldan 'das rdo rje sems dpas gsungs so// cho ga shes pas gzugs bcu drug // kha dog bzhir ni rnam bsam bya// snying ga rnams dang thams cad du// lha rnams de la bsgom par bya// zhes bcom ldan 'das rdo rje 'chang gis gsungs so// rang gi gzugs la bgegs 'joms par// sems la brtan par bsgom par bya/ hU~M yig dbugs las phyung nas ni// 'od zer rnam par rab tu gzhug // ces bcom ldan 'das de bzhin gshegs pa thams cad kyis gsungs so// rang gzugs la sogs mtshungs pa'i 'od// lha ru skad cig de 'gyur ro// yi ge rnams kyi tshad kyis ni// wa yi gzugs ni rnam bsgom bya// sngags pas dbus su yi ge nyid/ byin nas las ni kun tu brtsam// sngags pas dpral ba'i steng nas ni// ji srid lte ba zhes par dran// gnyis su med pa mnyam pa nyid rnam par rgyal ba'i rtog pa chen po las rnam par 'god pa'i le'u dang po rdzogs so// // shing rta'i 'khor lo'i tshad du ni/ pad+ma chen po rnam bsgom bya/ nyi ma'i dkyil 'khor dbus gnas par/ pad+ma'i chu ba de rnam bsgom// las kyi rdo rje yang dag bskyed// rang gzugs de la bsgom par bya// las kyi rdo rje rab bsgoms pas// rdo rje sems dpa' mnyam par 'gyur// zhes bcom ldan 'das rdo rje sems dpas gsungs so// 'o ma dang zho byas nas ni// dbus su pad+ma rnam par bsgom// rang gzugs sangs rgyas ltar byas nas// mkhas pas rang gzugs rnam bsgom bya// nam mkha'i khams ni kun bkang ste// slar yang de nyid sbyar bya ste// 'o ma dang zho mnyam byas nas// sna tshogs kha dog mnyam pa'i 'od// zla ba'i dkyil 'khor tshul gyis ni/ nyi ma'i dkyil 'khor bsgom pa ni/ rang gzugs sangs rgyas mtshungs pa ni/ cho ga shes pas dbyung bar bya/ rang gi gzugs dang thams cad du/ lha la sogs pa rnam sgom byed/ khru gang tsam las 'das par ni/ nyi ma'i dkyil 'khor bsgom pa ni// bgegs rnams 'joms pa ltar byas nas// 'jig rten khams su 'di spro bya// rang gi phyag rgya snying ga ru// bsams nas nyi ma'i dkyil 'khor dbus// sangs rgyas rnam par cho ga shes// 'od kyi dkyil 'khor bsgom par bya// de dbus yi ge byin nas ni// 'jig rten khams ni 'dir spro bya// gdul ba la sogs can byas nas// slar yang de nyid la sbyar bya// khru gang tsam las 'das par ni// zla ba'i dkyil 'khor bsgom par bya// rdo rje ral gri yang dag bskyed// 'jig rten khams ni yongs bgrod bya// pad+ma dkar po'i 'od 'bar te// byang chub sems kyis rnam par brgyan// dbus su rang gi lha yi gzugs// gzhogs su btsun mo dgod par bya// cho ga shes pas de ltar gzung // rang gi rdo rje de la gzhug // 'jig rten khams ni thams cad du// sangs rgyas de nyid kyis mchod bya// zhes bcom ldan 'das kun tu bzang pos gsungs so// ji srid yang dag thob sbyor skyes// sngags pas slar ni bsdu bar bya// mtho gang tsam las 'das par ni// nyi ma'i dkyil 'khor bsgom pa ni// rang gzugs shin tu brtan byas nas// lha la sogs pa rnam par bsgom// snying gar sngags kyi yig byin nas// sangs rgyas kun ni mchod par bya// mtho bdun tsam las 'das par ni// dkyil 'khor bzhi ni sgom par byed// lha yi gzugs kyi dbus gnas par// snying gar de la bsgom par bya// zhes bcom ldan 'das rdo rje dam tshig gis gsungs so// rang gzugs spyan zhes bya bar ni// byas nas sangs rgyas rnam par bsgom// thugs ka nyid dang thams cad du// mkhas pas rang gzugs bsgom par bya// de ru snying po'i tshul gyis ni// sems dpa'i rnal 'byor rnam par bsgom// rgyang grags tsam las 'das par ni// sangs rgyas gzugs ni rnam bsgom bya// gzugs kyis nam mkha' 'gongs par ni// snying po rnams las yang dag bskyed// rgyang grags tsam las 'das par ni// gsal ba'i dkyil 'khor bsgom pa ni// rang gi rnal 'byor legs brtan byas// sangs rgyas yang dag rnal 'byor bsgom// rgyang grags tsam las 'das par ni// byang chub sems ni rnam par bsgom// lha ni yang dag bskyed nas ni// sngags kyi yi ge rnam par bsgom// mtho gang tsam las 'das par ni// pad+ma'i tshul du rnam par bsgom// rang lus dri ma med byas nas// gsal ba'i dkyil 'khor bsgom pa'o// de dbus legs par brtan byas nas// rang gzugs dang nas dang por bsgom// 'od dkar 'bar ba'i phreng ba sogs// pad+ma lnga po rnam bsgom bya// de yi dbus su rang gzugs dang // gzhogs su btsun mo dgod par bya// rang gi khu ba deng sogs 'byung // cho ga shes pas spro bar bya// sangs rgyas gzugs kyis nam mkha'i khams// kun tu gang bar bsgom pa ni// rang gzugs ral gri ltar byas nas// kun gyi snying gar dgod par bya// rang gzugs sangs rgyas yang dag sbyor// mtshan nyid la sogs chog rim gyis// byang chub sems dpas nam mkha'i khams// yang dag gang bar rnam bsgom bya// rang gzugs zhags pa yang dag sbyor// khyab bdag sangs rgyas gzugs dgod bya// ji srid nam mkha'i dkyil 'khor du// cho ga shes pas dgug par bya// rang gzugs sangs rgyas yang dag sbyor// byang chub sems su rnam sgom mo// sngags kyi yi ge sogs sbyor gyis// de yi rnam par myur bsgom bya// byang chub sems ni yang dag bskyed// 'od zer 'bar bas rnam par brgyan// rang gzugs sangs rgyas mtshungs par ni// cho ga shes pas dbyung bar bya// rang gzugs de la gzugs gnas par// 'bar ba'i phreng ba mnyam pa'i 'od// spyan zhes bya ba yid dga' ba// cho ga shes pas dbyung bar bya// zla ba'i dkyil 'khor dbus gnas par// spyan ni snying gar rnam par dgod// cho ga shes pas 'od rnam par// rdo rje sems dpa' rab gzhug bya// zhes bcom ldan 'das rdo rje sems dpas gsungs so// rang gzugs myur ba'i dkyil 'khor du// rdo rje sems dpa' yang dag bskyed// lha yi rnam par yang dag sbyor// bsgom bya brtson pa gzhan min no// nyi ma'i dkyil 'khor dbus su ni/ rdo rje sems dpar yang dag bskyed/ lcags kyu'i rnam pa zhags pa sogs/ byas nas slob ma rab gzhug bya// rdo rje sems dpar yang dag bskyed/ rang gzugs snying gar rnam dgod bya// dgod pa byas nas lag sogs kyis// de nas grangs ni yang dag brtsam// bzlas pa sogs sam btung bya ba// blo ldan des ni de bya'o// sgrub po rnams kyi rnam bzlas bya// gzhan du yang dag grub min nyid// bcom ldan 'das de bzhin gshegs pa thams cad kyi dam tshig gis de skad ces gsungs so// rang gi gzugs ni yang dag bskyed// dbus su rang gi rigs sgom mo// mthar yang dgra dang bgegs 'joms par/ snying po de ru bsgom par bya/ 'di rnams kyi ni cho ga yis/ sgom pa la sogs cho ga'i rim/ nyi ma'i dkyil 'khor tshul gyis ni/ rig pa'i rgyal po rnam bsgom bya// 'bar ba'i phreng ba 'khrugs 'bar ba'i// khro bo'i gzugs su bsgom par bya// kha dog gang de kho nar brjod// de nyid mthar thug de nyid brjod// de nyid de yis bsam par bya// gzhan du grub pa min pa nyid// bcom ldan 'das de bzhin gshegs pa thams cad kyi kun tu bzang pos de skad ces gsungs so// rang gzugs dkyil 'khor byas nas ni// dbus su 'bar ba mnyam pa'i 'od// 'jig rten khams rnams thams cad du// de nyid shes pas snying gar dgod// de la bdag nyid yang dag bskyed// de yi rang bzhin der brtsam bya// rang gzugs pad+ma'i dbus gnas par// snang byed la sogs mnyam pa'i 'od// snying gar yi ge byas nas kyang // rdo rje sems dpa' rnam bsgom bya// rdo rje sems dpa' 'dus pa la// sangs rgyas gzugs su rnam bsgom bya// rig pa'i tshul du yang dag bskyed// dngos grub thams cad kun thob 'gyur// de phyir sngags pas khyad par gyi// rig pa'i tshul ni mchog tu 'gyur// bcom ldan 'das de bzhin gshegs pa thams cad kyi rdo rje sems dpas de skad ces gsungs so// thams cad de nyid bya ba ni// nyi ma'i dkyil 'khor dbus su ni// gzugs ni rnam snang mdzad bsams nas// snying gar sngags ni rnam bsgom bya// de nyid sngags su rjes su dran// rig pa'i tshul gyi cho ga las// slob dpon yid ni dga' ba ru// cho ga shes pas dbyung bar bya// snying ga rnams dang thams cad du// zla ba'i dkyil 'khor bsgom pa'o// rang gi gzugs ni yang dag bskyed/ de la ral gri la sogs bsgom/ cho ga shes pas yang dag bskyed/ 'bar ba lnga ni rnam bsgom bya// gzugs dang kha dog rnam par shes// 'jig rten khams su 'di spro bya// bcom ldan 'das de bzhin gshegs pa thams cad kyi spyan gyis de skad ces gsungs so// gnyis su med pa mnyam pa nyid rnam par rgyal ba'i rtog pa'i rgyal po chen po las ye shes rigs kyi ting nge 'dzin gyi le'u ste gnyis pa'o// // de nas bcom ldan 'das phyag na rdo rje de bzhin gshegs pa thams cad zla ba'i dkyil 'khor la gnas te rnam par snang mdzad kyi gzugs su byin gyis brlabs nas de rnams kyang dkyil 'khor chen po 'dus pa rnams su rang gi gzugs su gzhag go// bsdus pa'i rigs kyi ting 'dzin gyis// le'u bka' rnams stsal par mdzad// 'o ma dang zhor bsams nas su// 'phags pa'i dam tshig bzhi po dang // dbus su sngags pas ut+pal// bsgom bya gzhan du mi bsam mo// ye shes dkyil 'khor yang dag sbyor// de yi steng du rnam bsgom bya// khro bo'i rnam pa yang dag bskyed// 'od zer yang dag sbyor ba bsgom// der ni 'od zer 'dus rnams su// rdo rje sems dpa' rnam bsgom bya// cho ga shes pas der rang gzugs// dbus su yang dag gzhag bsgom bya// bcom ldan 'das dam tshig rdo rjes de skad ces gsungs so// oM sarba ta thA ga ta dz+nyA na swa b+hA ba At+ma kou0f85 ha~M/ gsang sngags rgyal po 'di yis ni// rang gi rnam rtog yongs dor bya// rang gzugs hU~M yig ces brjod pa// byas na kun tu rnam bsgom bya// cho ga shes pas de rnams su'ang // ha yig mthar thug rnam bsam bya// rang gzugs la sogs mtshungs pa'i 'od// lha de skad cig de la 'gyur// gsal ba'i dkyil 'khor yang dag sbyor// snying gar de la rnam bsam bya// cho ga shes pas gsang sngags yig // cho ga mthong bas bsgom par bya// bcom ldan 'das dam tshig rdo rjes de skad ces gsungs so// gnas lngar yang dag sbyar bya ba// rtse mo lnga ru rnam bsgom bya// sngags kyi yi ge thams cad du// rdo rje sems dpa' rnam bsgom bya// sangs rgyas gzugs ni rnams bsgoms pas// cho ga shes pas spro bar bya// bcom ldan 'das de bzhin gshegs pa thams cad kyi sras kyi gtso bos de skad ces gsungs so// rang gzugs sems dpa'i tshul gyis ni// sems dpa'i mtshan mar bsgom par bya/ sangs rgyas zhing rnams kun tu ni/ cho ga shes pas spro bar bya/ rang gzugs sems dpa'i tshul gyis ni/ lha yi snying gar bsgom par bya// sangs rgyas gzugs de dbyung bar bya// 'jig rten khams 'dir spro bar bya// rang gzugs ye shes zhes brjod pa/ 'bar ba'i phreng bas rnam par brgyan// byang chub sems su de phyung nas// 'jig rten khams su 'di spro bya// rang gi gzugs zhes brjod pa ni// 'bar ba'i phreng ba mnyam pa'i 'od// rang gi gzugs kyi 'od zer gyis// zhing 'dir khyab par rnam bsgom bya// rang gzugs lcags kyur bcas byas nas// rang gi gzugs kyi lag par dgod// cho ga shes pas bkug nas kyang // sangs rgyas gzugs la rab gzhug bya// bcom ldan 'das de bzhin gshegs pa thams cad kyi rje bos de skad ces gsungs so// rang gzugs gzugs kyi tshul gyis ni// gsang sngags yi ge rnam par bsgom// rdo rje sems dpa' rnam bsgoms pas// cho ga shes pas spro bar bya// byang chub sems su rang gzugs ni// de nyid sgom pas bsgom par bya// bgegs ni sngags la yang dag bskyed// 'jig rten khams su'ang spro bar bya// mi sdug gtsigs shing 'jigs pa ni// bgegs kyi dgra de dbyung bar bya// byang chub sems su de phyung nas// 'jig rten khams 'dir spro bar bya// rang gzugs nyi ma'i dbus gnas par// rnon po 'bar bas rnam par brgyan// las kyi rdo rje shin tu mdzes// cho ga shes pas dbyung bar bya// dang po'i rnal 'byor yang dag bskyed// shin tu brtan pa brtan pa'i sems// cho ga nye bar mthong ba yis// dang po'i rnal 'byor yang dag brtsam// rang gzugs ut+pal ra bsams nas// sna tshogs 'od zer mnyam par ldan// lha yi gzugs su yang dag sbyor// de yi steng du rnam bsgom bya// ji srid nam mkha'i dkyil 'khor du// sngags pas 'jig rten gsum du spro// sangs rgyas gzugs ni yang dag bskyed// kha dog dkar po shin tu mdzes// zla ba'i dkyil 'khor dbus gnas par// yid dga' ba ni bsgom par bya// tho ba'i rnam pa yang dag sbyor// cho gas rtag tu bsgom par bya// rdo rje sems dpa' sogs gsungs pas// ji ltar rigs par pi Tu'i ta// rang gzugs gsal ba 'bar ba'i 'od/ mA ma kI sogs rnam brgyan pas// rdo rje sems dpa' yang dag bskyed// 'jig rten gsum du yang spro bya// rdo rje ye shes yang dag bskyed// khro bo yang dag sbyor bsgoms pas// rang gzugs 'bar ba mtshungs pa yis// cho ga shes pas spro bar bya// nyi ma'i dkyil 'khor dbus gnas par// mkhas pas rang gi gzugs bsgom bya// rtse mo lnga yi rdo rje che// 'jig rten khams su yang spro bya// khro bo'i gzugs su yang dag bskyed// rang gi sngags kyi yi ges brgyan// sangs rgyas gzugs su rnam bsgom bya// cho ga shes pas 'khor lo lha'i// 'od zer tshul du rnam bsgom bya// bcom ldan 'das rdo rje'i rang bzhin gyis de skad ces gsungs so// rang gzugs 'khor lo'i tshul gyis ni// 'bar ba'i phreng bas rnam par brgyan// rang gzugs sangs rgyas dang mtshungs pa// cho ga shes pas dbyung bar bya// rang gzugs 'khor lo'i tshul gyis ni// ral gri'i 'od zer gyis brgyan pa// 'bar ba'i phreng ba 'khrugs gsal ba// kun nas rnam par 'phro ba'o// pad+ma rang snying dbus gnas par// bram ze tshangs pa rnam par brgyan// byang chub sems su yang dag bskyed// de la sngags kyi yi ge dgod// snying po ut+pa lar bsams nas// sna tshogs 'od zer rnam par brgyan// cho ga shes pas byang chub sems// bsams nas sngags gsum rnam bsgom bya// snying ga'i dbus son phra mo ni// in+d+ra nI la mtshungs pa'i 'od// ye shes sbyor ba kun bskyed nas// sangs rgyas gzugs su bsgom par bya// rang gzugs phra mo'i dbus gnas par// sna tshogs 'bar ba mnyam pa'i 'od// snying por yi ge bsams nas ni// rang gzugs de la bsgom par bya// bcom ldan 'das rdo rje ye shes kyis de skad ces gsungs so// khru gang tsam las 'das pa yi// phra mo'i dkyil 'khor bsgom pa ni// rang gzugs yi ger yang byas nas// rdo rje 'bar bar rnam bsgom bya// khru gang tsam las 'das pa ru// ye shes dkyil 'khor bsgom pa ni// dbus su gzugs ni yang dag bskyed// bsams nas bzlas pa brtsam par bya// khru gang tsam las 'das par ni// nyi ma'i dkyil 'khor bsgom pa ni// rdo rje sems dpa' yang dag bskyed// bsams nas bzlas pa brtsam par bya// khru gang tsam las 'das pa ru// chos kyi dkyil 'khor bsgom pa ni// bgegs dgrar yang dag bskyed bsams nas// bzlas pa kun tu brtsam par bya// mtho gang tsam las 'das pa ru// ye shes dkyil 'khor sgom pa ni// rnam snang mdzad kyi gzugs bsams nas// 'jig rten khams su 'di spro bya// mtho gang tsam las 'das pa ru// pad+ma'i dkyil 'khor sgom pa ni// dbus su gzugs ni yang dag bskyed// gzhogs su sangs rgyas yang dag bsgom// rgyang grags tsam las 'das par ni// phra mo'i dkyil 'khor sgom pa ni// dbus su gzugs ni yang dag bskyed// 'jig rten khams 'dir spro bar bya// bcom ldan 'das rdo rje can gyis de skad ces gsungs so// rgyang grags tsam las 'das par ni// zla ba'i dkyil 'khor sgom pa ni// sangs rgyas gzugs ni yang dag bskyed// gzhogs su btsun mo dgod par bya// btsun mo rnams ni thams cad du// 'od zer lnga ni rnam bsgom bya// me tog yid dga' 'di rnams kyis// cho ga shes pas mchod par bya// 'phrog byed dri yi sprin la sogs// bsams nas sangs rgyas mchod par bya// bcom ldan 'das rdo rje'i spyan gyis de skad ces gsungs so// cho ga shes pas btsun mo ni// ser po lta bur bsams nas ni// sangs rgyas sras po 'dus pa ni// rnal 'byor bskyed de bsgom par bya// de dbyung ji lta bar bkod la// rdo rje sems dpa' rnam bsgom bya// rdo rje sems dpa' yang dag bskyed// rigs kyi dbye ba bsgom par bya// rgyang grags tsam las 'das par ni// ye shes phra mo rnam par bsgom// rang gzugs gzugs kyi tshul gyis ni// dbus su yang dag bzhag bsgom bya// cho ga shes pas rdo rje'i rtser// rnam pa lnga ru rnam bsgom bya// dkar po ye shes rigs rab brjod// nag po bsdus pa'i rigs su dran/ dmar po pad+ma'i rigs shes bya/ ser po 'dod pa'i rigs su dran// mdzes pa'i gzugs ni rab gsal bar// rigs nas sna tshogs rgyan gyis brgyan// pad+ma rab tu rgyas byas nas// rang gi rdo rje de la gzhug // bcom ldan 'das rdo rje sems dpas de skad ces gsungs so// de ltar byas pas gang ldan pa// de ldan ye shes rnyed par dka'// rang gzugs shin tu brtan byas nas// bsam gtan brtson par rab tu gzhug // mdzes ldan ma dga' lta ba na// gzugs dang ldan par de 'gyur ro// btsun mo mthong ba tsam gyis ni// 'thung 'gyur 'dir ni the tshom med// rdo rje sems dpas zhing 'dir ni// yongs su gang bar rnam bsgom bya// sangs rgyas gzugs ni brtan byas nas// rdo rjes rnam par ltung bar bya// bcom ldan 'das rdo rje gsum dbyer mi phyed pas de skad ces gsungs so// gnyis su med pa mnyam pa nyid rnam par rgyal ba'i rtog pa'i rgyal po chen po las rigs bsdus pa'i ting nge 'dzin gyi le'u gsum pa rdzogs so// // de nas bcom ldan 'das phyag na rdo rjes chos kyi rigs kyi ting nge 'dzin gyi le'u bka' stsal to// dkyil 'khor chen po'i tshul du ni// thams cad du ni de nyid bya// chos kyi dkyil 'khor rnam bsgom pa// cho ga shes pas rab tu brtsam// chos kyi kun sbyor mtshan nyid kyis// rnam par rtog pa yongs dor bya// gsang sngags dbye ba brjod nas ni// thams cad rnal 'byor rnam bsgom bya// oM sarba ta thA ga ta d+harma dz+nyA na swa b+hA ba At+ma kou0f85ha~M/ dam tshig chen po'i rnal 'byor nyid// cho ga shes pas yang dag brjod// dngos po thams cad yang dag bskyed// dngos med bsgom bya min pa nyid// bcom ldan 'das 'jig rten dbang phyug gis de skad ces gsungs so// blo gros ldan pas pad+ma bsam// pad+ma rA ga'i dbang mtshungs pa// dkyil 'khor de la bsam bya ba// gzugs brnyan dbus su rnam bsgom bya// rig pa'i rgyal po yang dag bskyed// 'bar ba'i phreng ba mtshungs pa'i 'od// 'bar ba 'dus pa de rnams su// 'jig rten dbang phyug rnam bsgom bya// bcom ldan 'das 'jig rten dbang phyug gis de skad ces gsungs so// nam mkha'i khams ni kun tu dgang // slar yang de nyid la bsdu bya// rang gi gzugs dang zla dbus gnas// sna tshogs kha dog mtshungs pa'i 'od// snying ga ru ni rnam bsgoms nas// lce la gsang sngags bsgom pa'o// rang gzugs de yi dbus gnas par// sangs rgyas ye shes rnam par brgyan// 'jig rten dbang phyug yang dag bskyed// 'jig rten khams 'dir spro bar bya// rig pa'i rgyal po yang dag bskyed// pad+ma'i dkyil 'khor dbus su ni// 'jig rten dbang phyug rab bsgoms nas// gzugs kyis nam mkha' 'gengs par byed// chos kyi dkyil 'khor dbus su ni// 'jig rten dbang phyug rab bsgoms nas// rdo rje sems dpa' yang dag bskyed// 'jig rten khams su 'di spro bya// bcom ldan 'das kun tu bzang pos de skad ces gsungs so// chos kyi dkyil 'khor dbus su ni// rdo rje sems dpa' yang dag bskyed// ji ltar rigs par gnas lnga ru// khyab bdag 'jig rten dbang phyug dgod// bcom ldan 'das 'jig rten dbang phyug gis de skad ces gsungs so// snying ga'i dbus son phra mo ni// chos kyi dkyil 'khor mchog gyur pa// chos der yang dag bskyed nas su// 'jig rten khams su 'di spro bya// snying ga'i dbus son phra mo ni// chos kyi dkyil 'khor dri med pa// pad+ma de la rnam bsgoms shing // sangs rgyas gzugs ni rnam bsgoms nas// sangs rgyas gzugs rnams thams cad du// 'jig rten dbang phyug rnam bsgom pa'o// bcom ldan 'das chos 'chang bas de skad ces gsungs so// snying ga'i dbus son phra mo ni// chos kyi dkyil 'khor mchog gyur pa// sangs rgyas lnga ni rnam bsgoms nas// der yang de bzhin bsgom par bya// lte ba'i dbus son phra mo ni// chos kyi dkyil 'khor mchog gyur pa// rang gzugs la sogs rnam bsgoms pas// cho ga shes pas bskyed par bya// mtho gang tsam las 'das par ni// chos kyi dkyil 'khor dbus su ni// cho ga shes pas rim pa bzhin// 'jig rten khams su mchod par byed// bcom ldan 'das chos 'chang bas de skad ces gsungs so// rgyang grags tsam las 'das par ni// chos kyi dkyil 'khor sgom pa ni// 'jig rten dbang rab bsgoms pa yis/ rang gi gzugs ni rnam bsgom bya// rgyang grags tsam las 'das par ni// pad+ma'i dkyil 'khor sgom pa ni// gzhogs su btsun mo byas nas su// sangs rgyas gzugs ni mchod par bya// gsal ba'i dkyil 'khor tshul gyis ni// chos kyi dkyil 'khor sgom pa ni// 'jig rten khams ni kun nas su// cho ga shes pas mchod par bya// gsal ba'i dkyil 'khor tshul gyis ni// 'khor lo'i dkyil 'khor bsgom pa ste// nyi ma'i dkyil 'khor mchog byas nas// rang gi gzugs ni dgod par bya// sngags pas steng gi rim par ni// ji srid nam mkha' 'gengs pa zhes// pad+ma rA ga'i 'od mnyam pa'i// pad+ma lnga ni rnam bsgoms nas// cho ga shes pas rang gzugs ni// dbus su yang dag gnas bsgom bya// sangs rgyas gzugs ni kun 'byung ba// shar du rnam par bsgom par bya// lhor ni bsdus pa zhes byas nas// rnal 'byor yang dag brtsam par bya// nub tu chos 'chang byas nas ni// byang du 'dod pa 'byung ba'o// 'khor lo ye shes rigs zhes brjod// ral gri chos kyi rigs zhes dgongs// rdo rje bsdus pa'i rigs su grags// rtse gsum 'dod pa'i rigs su bshad// nam mkha'i khams ni kun gang bar// byas nas khyab bdag chos 'chang ba// lag tu ral gri yang dag bskyed/ rang gzugs kyis ni gzhom par bya// 'dod mchod kyis ni 'joms byas nas// chos kyi dbyings kyi cho ga rig // lag tu mdung ni yang dag bskyed// rang gzugs kyis ni phye mar brlag // gsal ba'i dkyil 'khor tshul gyis ni// ye shes rigs ni zlog par byed// ye shes dkyil 'khor tshul gyis ni// bsdus pa'i rigs ni rnam ltung byed// chos kyi dkyil 'khor tshul gyis ni// chos kyi rigs ni nges ltung byed// zla ba'i dkyil 'khor tshul gyis ni// chen po'i rigs ni nges ltung byed// nyi ma'i dkyil 'khor tshul gyis ni// rigs kun nges par ltung bar byed// bcom ldan 'das rdo rje 'chang bas de skad ces gsungs so// gnyis su med pa mnyam pa nyid rnam par rgyal ba'i rtog pa chen por chos kyi dkyil 'khor gyi ting nge 'dzin te le'u bzhi pa rdzogs so// // de nas bcom ldan 'das phyag na rdo rjes de bzhin gshegs pa de rnams thams cad rang gi rdo rje chen po la bzhag nas ye shes kyi rigs la sogs pa can de la/ ye shes kyi dkyil 'khor chen po'i tshul gyis rab tu bcug cing brtan par byas nas/ dkyil 'khor chen po de rnams su rang gi gzugs kyi rnam pas kun tu gnas pa dang / gzugs chen po lha chen po'i lha'i rnam par yang dag par sbyar nas/ 'dod pa'i rigs kyi ting nge 'dzin 'di gsungs so// dkyil 'khor chen po'i tshul las ni// thams cad de bzhin kho nar bya// cho ga shes pas rab brtsam bya// gzhan du bsgom bya min pa nyid// 'dod pa'i rigs kyi cho ga yis// gsang sngags rig pa rjes dran bya// oM kA ma dz+nyA na swa b+hA ba At+ma kou0f85 haM/ ji ltar rigs par brjod nas ni// rnal 'byor 'di ni yang dag brtsam// kar ni kA ra mtshungs pa'i 'od// pad+ma chen po yang dag bskyed// de nyid dkyil 'khor byas nas ni// rang gi gzugs ni dgod par bya// 'dod mchod gzugs ni kun bskyed nas// 'jig rten khams su 'di spro bya/ rang gzugs 'dod mchod tshul gyis ni// gzugs kyis nam mkha' 'gengs par byed// sna tshogs 'bar bas rnam brgyan pa'i// tshangs pa'i gzugs ni yang dag mnan// 'dod mchod gzugs ni kun bskyed nas// 'jig rten khams su 'di spro bya// cho ga shes pas re re bar// gzugs gsum rnam par bsgom par bya// bcom ldan 'das 'dod pa'i mchod pas de skad ces gsungs so// khru gang tsam las 'das par ni// pad+ma chen po rnam bsgom pa// tshangs pa'i gzugs kyis srid pa 'dir// cho ga shes pas spro bar bya// khru ni brgya phrag 'das par ni// pad+ma chen po rnam bsgom bya// 'dod mchod gzugs ni yang dag dbyung // sangs rgyas de nyid la bsgom bya// khru ni brgyad brgya 'das par ni// pad+ma chen po rnam bsgom bya// khyab 'jug gzugs ni yang dag bskyed// sangs rgyas la sogs der bsgom bya// sangs rgyas gzugs ni yang dag bskyed// tshangs pa'i gzugs kyis 'di spro bya// chos kyi gzugs ni yang dag bskyed// khyab 'jug gzugs kyis 'di spro bya// sems dpa'i gzugs su brtan byas nas// 'dod mchod mtshungs pa'i gzugs rnams kyis// 'jig rten khams ni kun tu yang // cho ga shes pas spro bar bya// khru gang tsam las 'das bar ni// tshangs pa'i gzugs kyis rnam bsgom pa// snying gar de rnams yang dag bskyed// sangs rgyas gzugs su rnam bsgom bya// cho ga shes pas sangs rgyas gzugs// gzugs la gzugs su rnam bsgom bya/ bcom ldan 'das 'dod pa'i mchod pas de skad ces gsungs so// khru gang tsam las 'das par ni/ khyab 'jug gzugs ni rnam sgom pa/ snying gar de rnams kun bskyed nas/ sangs rgyas gzugs su rnam bsgom bya// sangs rgyas gzugs rnams thams cad du// 'dod pa'i mchod pa mtshungs pa'i gzugs// sgeg pa'i rgyan gyis brgyan gyur pa// cho ga shes pas dbyung bar bya// ji srid gzugs su yang dag sbyor// de srid du ni btsun mor 'gyur// bcom ldan 'das 'dod pa'i mchod pas de skad ces gsungs so// rigs kyi dkyil 'khor tshul gyis ni// gzugs su bskyed nas bsgom par bya// cho ga shes pas dang po'i sbyor// mnyam par gzhag pas bsgom par bya// nam mkha'i khams ni kun bkang bar// mkhas pas de ltar bsams byas nas// brjod pa'i rnam pas gsol ba btab// mnyam par bzhag pas de ltung bya// cho ga shes pas lha'i rnam pa// sangs rgyas 'od dang mnyam pa'i gzugs// ji ltar rigs par sngags pas sbyin// gzhan du 'grub par mi 'gyur ro// cho ga shes pas lha mo lha'i// rang gi gzugs ni rnam bsgom bya// gzhan du rdo rje sems dpa' rnams// dkar sogs cho ga 'byung ba yi// sgeg pa'i rgyan gyis brgyan gyur pa'i// rang gzugs rnon po'i tshul gyis ni// cho ga shes pas lha mo der// byas nas mtshon bya rnam bsgom bya// cho ga shes pas rdor pad+ma// kun sbyor cho ga 'byung ba yis// rigs kyi gzugs ni kun bskyed nas// rang gi khu bas de ni mchod// rgyal ba chu skyes rigs kyi lha// gzhan du grub pa nyid mi 'gyur// phyag na rdo rje'i rigs brjod pa'i// lha nyid grub pa nyid mi 'gyur// dang po dang mthar thams cad du// 'di ni thun mtshams bzhi ru bya// rgyal ba chu skyes rdo rje skyes// gzhan du 'grub pa min pa nyid// ma mo'i gzugs ni kun bskyed nas// 'od zer sna tshogs mnyam pa'i 'od// rang gzugs 'dod mchod tshul gyis ni// khams gsum par yang spro bar bya// 'dod pa'i mchod pa mtshungs pa'i gzugs// sring mo bzhir ni yang dag sbyor// gzugs kyi mtshan nyid tshul gyis ni// mnyam par bzhag pas smra bar bya// ge sar ser po dang mtshungs pa'i// tshangs pa'i gzugs ni rnam bsgoms nas// cho ga shes pas sangs rgyas gzugs// byas nas de ni rab bsgom bya// bcom ldan 'das rdo rje chos 'chang bas de skad ces gsungs so// gnyis su med pa mnyam pa nyid rnam par rgyal ba'i rtog pa'i rgyal po chen po las/ 'dod pa'i rigs kyi ting nge 'dzin gyi le'u ste lnga ba rdzogs so// // de nas bcom ldan 'das phyag na rdo rjes/ de bzhin gshegs pa thams cad rang gi dkyil 'khor du bzhag nas rang gi ting nge 'dzin la snyoms par zhugs te/ gnyis su med pa mnyam pa nyid rnam par rgyal ba'i rtog pa chen por dngos grub thams cad kyi dam tshig gi ye shes mchog gi le'u 'di bka' stsal to// blo ldan 'dod pa thams cad la// rnam rtog bya ba min pa nyid// sangs rgyas thams cad 'joms pa ni// sems la smad bya min pa nyid// dga' dang rtsod pa'i mtshan nyid kyis// sangs rgyas thams cad bslu ba dang // gzhan du nga la lha'o zhes// sems ni brtan bya min pa nyid// sangs rgyas kun gyi rdzas gang yin// skye ba med pa'i yon tan 'byung // sems ni shin tu brtan byas la// btsun mo la sogs rnam par bsgom// 'jig rten gsum pa'i dbang phyug ma// rig ma chen mo spyan mar grags// de yang btsun mor byas nas kyang // kun tu nye bar longs spyad do// cho ga shes pas ye shes rigs// lhan cig 'joms par yang dag brtsam// srog chags rnams kyi dge 'joms pa// bsdu ba'i don ni rtag tu bya// chags la chags pas sbyor bya ba// chos kyi rigs la rtag tu bya/ 'dod mchod rigs ni mtshungs pa la// rtag tu yang smra bar bya// kun la rang de ltar 'di bya// gzhan du grub pa min pa nyid// sangs rgyas gzugs ni rnam bsgoms nas// snying gar de ni rnam bsgom bya// thams cad de bzhin kho nar bya// gzhan du de dag mi 'gyur ro// ye shes rigs ni rnam 'joms pas// dga' ldan rnams su nye bar skye/ chos kyi rigs ni rnam bsgoms pas/ bde ldan du ni skye bar 'gyur// chos kyi rigs sogs dbye ba yis// bsdus pa zhes ni grags par 'gyur// 'dod mchod rigs ni 'joms pa yis// khams gsum pa la sogs par 'byung // gnas med lus dang bral ba yi// lus dang ldan pas gnas par 'gyur// de yi gdong ni gzi rgyas par// chos rnams kun tu skye bar 'gyur// bcom ldan 'das de bzhin gshegs pa thams cad kyi rje bos de skad ces gsungs so// sems can khams kyi mthar thug par// bdag ni rdo rje lta bur brtan// srid pa sgrol bar yang dag sbyor/ sangs rgyas bka' yis dgod par bya/ ye shes dge ba kun 'byung ba// sangs rgyas chos tshul 'di rnams kyis// sems dpa' bsdus pa yang dag 'byung // gzhan du mchod bya min pa nyid// shes rab pha rol phyin pa'i thabs// ye shes chen po kun btus pas// sems la rtag tu'ang sbyar bar bya// chos bsdus pa ni thob par 'gyur// byang chub sems ni sems chen po// rdor sogs mtshan nyid min pa nyid// de bzhin du ni ye shes kun// snying po kun las btus pa 'di// pha rol phyin pa bsdus pa 'dir// sangs rgyas rnams kyi btsun mor bstan// de rnams sangs rgyas thob par 'gyur// kun sbyor mtshan nyid de rnams kyis// sgra dri ro la sogs pa rnams// ji ltar nus par 'bul bar byed// rang gzugs sangs rgyas tshul gyis ni// de la dbus su rnam bsgom bya// 'od zer 'bar ba 'khrugs byas nas// snying gar de rnams rab gzhug bya// bcom ldan 'das chos 'chang bas de skad ces gsungs so// bsdus pa zhes rigs su brjod pa'i// gar mkhan chen po yang dag 'byung // de la ngo mtshar gsol btab pa// de la 'joms par byed par dgongs// phyag rgya chen po'i go 'phang brjod// mi rnams rigs ni bzhi po yang // byas nas dam tshig tshul gyis ni// mnyam par bzhag pas bsgom par bya// sems ni sems can thams cad kyi/ rang bzhin phul byung chen po ste// rnam rtog dam tshig la gnas pa// skye ba rnams dang dman par smra// bsod nams bsod nams kyis de'i lus// gos pa'am yang na de min nyid// de ltar shes nas ci rigs par// gzhan du bsgom bya min pa nyid// pad+ma ut+pal la sogs pa// 'dam skyes yang dag byung ma skyes// sems la sogs pa'i mtshan nyid kyang // de nyid la kun shes par bya// byang chub sems ni brtan pas nas// sangs rgyas rnams kyang yongs su gzung // rdo rje de nyid las skyes te// gzhan du 'byung ba min pa nyid// sems can gyi ni sa rnams kyis// 'grub par 'gyur bar grags pa yin// de bzhin gang 'di dag pa che// ye shes lcags kyu'i tshul chen no// bcom ldan 'das kun tu bzang po chen pos de skad ces gsungs so// gnyis su med pa mnyam pa nyid rnam par rgyal ba'i rtog pa'i rgyal po chen por dngos grub thams cad kyi dam tshig gi ye shes mchog gi le'u ste drug pa rdzogs so// // de nas bcom ldan 'das phyag na rdo rje de bzhin gshegs pa de rnams thams cad nges par byung nas kyang sems dpa' chen po'i zla ba'i dkyil 'khor byin gyis brlabs par kun tu gnas par gyur to// de nas byang chub sems dpa' chen po kun tu bzang po rdo rje thams cad kyi dam tshig gi ye shes byin gyis rlob pa zhes bya ba'i ting nge 'dzin la snyoms par zhugs nas dang po'i rnal 'byor dam tshig thams cad kyi dngos grub kyi ye shes 'du bar byed pa skyed pa dang bcas pa'i gsang chen bka' stsal to// sangs rgyas gzugs su yang dag bskyed// 'od zer sna tshogs mtshungs pa'i 'od// 'od zer snying po sogs tshul gyis// 'khor lo dkar po dang mtshungs pa// tsa na ka yi 'bru tshad kyis// kun nas yongs su zlum po ru// sngags pa'i dpral ba'i steng du ni// mnyam par bzhag pas bsgom par bya// cho ga shes pas zla ba gcig // de yis de ltar 'di spro bya// nam mkha' la sogs rab 'byam du// zla gnyis nang du rgyas par bya// dzA ti'i me tog sogs g.yogs par// dkyil 'khor de ru rnam bsgom bya// mtshan ma phul byung bcas mthong nas// mtshan nyid brjod pas mtshon par bya// 'bar ba'i phreng bas rnam brgyan pa'i// rdo rje sems dpa' rnam bsgoms nas// gang du dkyil 'khor sogs tshul gyis// nas tsam du ni bsgom par bya// rtse mo lnga pa'i rdo rje che// sna yi rtser ni rnam bsgom bya// in+d+ra nI la sogs tshul gyis// de yi kha dog rnam sgom mo// ut+pal la sogs g.yogs pa la// dkyil 'khor de la bsgom par bya// kun tu de nyid bya ba ni// ye shes rigs kyi cho ga las// cho ga shes pas chos sems dpa'// bskyed nas bsgom par bya ba 'di// nam mkha'i khams ni kun bkang bar// byas nas 'od zer yang dag bsdu// rgya shug tshi gu'i tshad kyis ni// pad+ma yang dag sbyar bsgom bya// pad+ma rA ga'i 'od mtshungs pa'i// 'dab ma brgyad pa rnam bsgoms nas// ji ltar rigs par snying gar de// bsgom bya gzhan du mi bsam mo// thog ma bar ni rnam spangs nas// sgom pa de yi dgongs pa'o// me tog pad+ma sogs g.yogs par// de phyogs su ni rnam bsgom bya// cho ga shes pas 'dod mchod pa'i// sems dpa' 'od mtshungs bsgom par bya// 'od zer 'bar bas rnam brgyan pa'i// rtse gsum shin tu brtan byas nas// cho ga shes bas nas tsam du// bsams nas lte bar bsgom par bya// kar ni kAr sogs me tog che// ser po 'bar ba bsgom par bya// bcom ldan 'das kun tu bzang pos de skad ces gsungs so// kun tu rnal 'byor bzhi rnams su// rnam pa bzhi po rnam bsgom bya// ji srid nam mkha'i dkyil 'khor du// cho ga shes pas spro bar bya// gang yang sngags pas zla gnyis su// thun bzhir rnam par bsgom par bya// rnam par dben dang yid 'ong dang // skye bo bral bar bsgom par bya// nya dang sha sogs can bza' la// brtul zhugs can gyis mar sar btung // bslus pa dang yangs la 'jigs// de ltar gang 'di brtul zhugs can// cho ga shes pas sangs rgyas gzugs// dngos nyid du de lta bar byed// rang gzugs rnam shes bya min nyid// sgra ni nyan par byed min nyid// rnam pa gnyis su de yi sems// skye ba min zhing yang yang min// gang zhig kho nar bsgom par bya// gzhan du de dag mi 'gyur nyid// gsal ba'i dkyil 'khor sbyor la sogs// bskyed nas de la bsgom par bya// bdag po'i rnal 'byor kun bskyed nas// mnyam par bzhag pas bsgom par bya/ 'bras bu'i chos su skye 'gyur te// gzhan du bskyed par 'gyur min nyid// bcom ldan 'das byang chub kyi sems kyis de skad ces gsungs so// gnyis su med pa mnyam pa nyid rnam par rgyal ba'i rtog pa'i rgyal po chen po las/ dang po'i ye shes kun las btus pa'i le'u ste bdun pa'o// // de nas bcom ldan 'das phyag na rdo rje de bzhin gshegs pa de rnams thams cad rang gi ba spu'i khung bu rnams su rab tu bcug nas dam tshig thams cad kyi ye shes 'byung ba byin gyis rlob pa zhes bya ba'i ting nge 'dzin la snyoms par zhugs so// snyoms par zhugs ma thag tu yang bcom ldan 'das phyag na rdo rje de bzhin gshegs pa de rnams thams cad rang gi gzugs bud med kyi gzugs su byin gyis brlabs pa kho nar ba spu'i khung bu rnams nas mngon par byung bar gyur to// de nas btsun mo de rnams thams cad kyis ye shes chen po'i rin po che de yi mchod pa thams cad kyi bkod pas yang dag par mchod de/ nam mkha'i khams thams cad kun tu bkang zhing snang bar byas nas sku dang gsung dang thugs rnams su gnas par gyur to// de nas bcom ldan 'das phyag na rdo rje btsun mo thams cad kyi b+ha ga rnams su rang gi rdo rje yang dag par sbyor ba'i rnam pas yang dag par sbyar nas/ rang gi gzugs de'i tshad du byin gyis rlob par byed pas byin gyis brlabs nas/ de bzhin gshegs pa thams cad kyang de'i tshe tshad de kho na bzhin du mkhas pa rnams kyis snga ma ji lta ba'i phyag na rdo rje rigs thams cad dam tshig gi ye shes de kho na nyid byin gyis rlob pa zhes bya ba'i ye shes chen po'i dam tshig bka' stsal to// dkyil 'khor bzhi yi tshul gyis ni// dbus su sngags su rnam bsgom bya// snying gar dkyil 'khor byas nas ni// rdo rje sems dpa' bsgom par bya// bcom ldan 'das de bzhin gshegs pa thams cad kyi rje bos de skad ces gsungs so// dkyil 'khor bzhi yi tshul gyis ni// rnam snang la sogs rnam bsgom pa// de nyid kyis ni kun bskyed nas// de nyid mchod par byed par 'gyur// dkyil 'khor bzhi yi tshul gyis ni// rdo rje sems dpa' bsam par bya// sangs rgyas gzugs ni yang dag bskyed// de yi mchod pa byed par bshad// dkyil 'khor bzhi yi tshul gyis ni// rang rigs la sogs rnam par bsgom// dbus su gzugs ni brtan byas nas// de yi mchod pa byed par bshad// sna tshogs rgyan gyis brgyan pa yi// spyan ni yang dag bskyed nas su// gsal ba'i dkyil 'khor tshul gyis ni// dmangs rigs dkar mo rnam bsgom bya// kun sbyor la sogs mtshan nyid kyis// sna tshogs rgyan dang yang dag ldan// ut+pal sngon po dang mtshungs pa'i/ mA ma kI ni rtag bsgom bya// me tog chun sogs kyis don bzhin// ji ltar rigs par rnam brgyan pa// rig ma chen mo dkar mor grags// khrag dang mtshungs par bsam par bya// yid kyi kun sbyor phun tshogs kyis// bsdus pa yis ni rnam par brgyan// ut+pal na mtshungs skal bzang mo// sngags pas rtag tu bsam par bya// bcom ldan 'das kun tu bzang pos de skad ces gsungs so// mar sar la sogs kun sbyor gyis// yid du 'ong ba de bsgom bya// chang nyid yid kyis sbyor byed pa// gang de nyid ni sgom bzhin du// zla ba'i dkyil 'khor dbus su ni// rang gi sngags kyis yang dag bskyed// skrod par byed pas cho ga kun// 'di ni bskyed cing bsgom par bya// lag pas mgrin pa la sogs bzung // rkang pa de la sbyar bar bya// me tog gnyis sogs mtshan nyid kyis// rang gi rdo rje gzhug bsam bya// zla ba'i dkyil 'khor yang dag sbyor// khu ba de la ltung bar bya// bcom ldan 'das rdo rje 'chang gis de skad ces gsungs so// nam mkha'i khams ni kun bkang bar// byas nas de nyid kyis bsgom bya// me tog bzhi la sogs tshul gyis// de la mchod par byed ces dgongs// nyer spyod lnga yi mchod pa yis// mchod bdag kun sbyor las mchod bya// dri gzugs ro dang reg bya ni// thams cad du de nyid kyis sbyin// rdor sems rnams ni blo ldan gyis// sangs rgyas kun gyis bskyed pa dang // mnyes dang mchod par rab tu brjod// dgyes par yang ni brjod pa yin// 'di yis gsang sngags grub pa ni// sgrub pa po rnams rnam rgyal 'gyur// gsal byed rgyas pa sgrub don du/ sangs rgyas nyid sogs yang dag 'thob/ gal te chos nyid mi 'gyur ba/ 'di ni sangs rgyas chos nyid do// sangs rgyas nyid sogs yongs gzung ba/ gzhan du thob par mi 'gyur ro// sems kyi mi dge bya min nyid/ smad ba'i kun spyod bya min nyid/ 'di ni sangs rgyas thams cad kyi/ chos nyid mi 'gyur kun las btus// gang gzhan btsun mo rnams nyid ni// 'dod pa nye bar longs spyod pa'o// nyi ma'i dkyil 'khor sbyor ba ni// ji ltar 'os par mchod bya ba// sbyin dang tshul khrims de bzhin bzod// brtson 'grus su yang bstan par brjod// 'di ni sngags pa mkhas pa yis// cho gas lhag par gnas par bya// rang gi sngags ni yang dag brjod// zla ba lta bur sbyar bar bya// der ni rdo rje la bsdus pas// slar yang sngags pas gzhug par bya// gzhogs su rin chen rnam bsgom pa// ze'u 'bru nyid la bya ba'o// de rnams kha dog bsdus pa yis// rigs kyi dbye ba rtogs par bya// rigs gsum la yang thun mong du// rdo rje sems dpa'i yon tan 'byung // de yi yi ge yang dag bskyed// gzhug la bsam gtan lhur len pas// las kyi dbye ba sogs rnams kyis// bya ba'i mtshan nyid de rab grags// ye shes rigs la ut+pal sngo// bsdus pa shes pa la yang grags// 'dod mchod rigs la pad+ma dang // chos kyi rigs la'ang dgongs pa yin// cho ga shes pas lo bcu pa'i// btsun mo ye shes rigs la shes// bsdus pa zhes la brtag bya ba// yon tan mdangs ldan bcu gnyis lo// sngags pas rtag tu chos shes par// bcu drug lo ma kun tu brtsam// kun tu 'dod mchod rigs la ni// nyi shu'i lo can bsten par bya// bcom ldan 'das de bzhin gshegs pa thams cad kyi dam tshig gi dkyil 'khor gyis de skad ces gsungs so// ji srid khu ba yang dag bsdus// bcu gnyis lo dang ldan par bya// mdor na gang gang 'dod gyur pa// sna tshogs rgyan dang yang dag ldan// me tog chun po sogs brgyan pa// ji ltar rigs par bya ba yin// rnam par snang mdzad sogs byas nas// de nas mchod pa yang dag brtsam// rigs kyi dbye bas las rnams ni// tsan+dan gur gum rab tu brjod// bde bar bzhugs shing mdzes byas pa// dkyil 'khor de nyid kyis de bya// thams cad bsdus pa de bya ba// ji ltar dbye ba mi shes na// gal te dbye ba de yis ni// sangs rgyas kyang ni 'grub mi 'gyur// bcom ldan 'das de bzhin gshegs pa thams cad kyi thugs kyis de skad ces gsungs so// mtshan rnams kun gyis brgyan pa yis// rgyan du byas pa'i bu mo bdun// bcu drug lo yi rnam pa de// ji srid brgyad lo len par// shin tu ring min thung ba min// phra min dman par skyes pa'ang min// mtshungs med gzhon nu ma bsgrub bya// gzhan du 'grub par mi 'gyur ro// cho ga shes pas de bzung la// de nyid sgrub thabs kyis bsgrub bya// 'dzam bu'i gling du dbyangs sogs kyi// mtshan nyid thams cad kyis brgyan pa// bcu drug bsgrubs na cho ga shes// 'grub 'gyur 'dir ni the tshom med// khru bzhi pa yi dkyil 'khor ni// bris nas rtag tu bsgrub par bya// rig pa'i tshul gyi cho ga yis// mkhas pas 'bum phrag lnga ru bzlas// mar me la sogs tshad kyis te// gzhan du bsgrub bya min pa nyid// bcom ldan 'das sangs rgyas thams cad kun tu snang bas de skad ces gsungs so// khru yi tshad kyi dkyil 'khor du// rdo rje sems dpa' yang dag bskyed// bdud rtsi zhes bya'i khro bo che// byin nas yang dag las rnams brtsam// cho ga shes pas de ru yang // mtshan ma bkod nas bsgrub par bya// dri dang me tog sogs mchod pa// byas nas bsgrub bya gzhan du min// mtsho dang chu 'gram yid 'ong dang // ri bo dben pa rnams su yang // cho ga shes pas bsdus pa yis// rang nyid dkyil 'khor bri bar bya// rin chen kun gyis mchod pa ni// rdo rje sems dpa'i mchod pa ste// spyan ras gzigs kyi mgon po yi// mchod pa zhes ni de la bshad// thun tshod dang po las 'das par// gnyis par yang dag nyer gnas pas// rnal 'byor pa yis sgrub par bsgrub// de kho nyid kyang 'grub par 'gyur// thun tshod phyed du yang dag 'byung // lnga yi bar ma chad rnams su'ang // phyag na rdo rjes byin brlabs pas// sgrub po rtag tu 'grub par 'gyur// rigs kyi bdag po ltar gyur nas// 'jig rten khams ni kun tu yang // btsun mo grangs med po Ti yis// dngos grub rtogs phyir rnam par spyod// de yi bya bas sangs rgyas nyid// ri rab kyi ni rdul phran gyi// phyag na rdo rje kun 'byung ba// sems can rnams kyi byed pa yin// gnyis su med pa mnyam pa nyid rnam par rgyal ba'i rtog pa'i rgyal po chen por dam tshig thams cad kyi sgrub thabs chen po gsang ba'i mchod pa'i le'u ste brgyad pa rdzogs so// // de nas de bzhin gshegs pa thams cad slar yang yang dag 'dus nas byang chub sems dpa' phyag na rdo rje la 'di skad ces gsol to// bcom ldan 'das de bzhin gshegs pa rnams thams cad kyi ye shes khong du chud pa zhes bya ba'i gsang sngags chen po'i dam tshig sgrub pa po rnams kyis seng ge rnam par rol pa'i dam tshig gi ye shes byed pas myur du bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ba bstan du gsol/ de nas phyag na rdo rje de bzhin gshegs pa thams cad kyi bdag pos de bzhin gshegs pa de rnams kyi tshig nye bar gsan nas/ rdo rje de rang gi snying gar bzhag ste/ de bzhin gshegs pa de rnams la gsung 'di skad ces bka' stsal to// bcom ldan 'das de bzhin gshegs pa rnams rgyu ci'i phyir de skad gsung // bcom ldan 'das de bzhin gshegs pa thams cad kyi gang nges par bstan nus pa ni med do// yang bcom ldan 'das de bzhin gshegs pa 'di la ye shes kyi 'od zer yang rnam pa stong du rnam par zhigs par gyur to// gzhan du nag la 'gyur zhes so// de bzhin du ni de lta bu byas nas de nyid bcom ldan 'das phyag na rdo rje de bzhin gshegs pa rnams thams cad kyis de bzhin gshegs pa thams cad kyi thugs ka dang spyi bor zla ba'i dkyil 'khor gyi steng du rang gi gzugs su gnas par byed do// de nas bcom ldan 'das phyag na rdo rjes ye shes kyi dam tshig khong du chud pa zhes bya ba'i gsang sngags kyi dam tshig bka' stsal to// grangs med 'byung po thams cad ni// de nyid sbyar bas gsad par bya// skye ba 'dir nyid sangs rgyas nyid// thob 'gyur 'di la the tshom med// sangs rgyas bye ba yongs rdzogs pa// ye shes sbyor bas gsad par bya// skye ba 'dir nyid 'grub 'gyur te// rdo rje sems dpa' thob bar 'gyur// pad+ma chen po'i tshad kyis ni// sems can phung po rnams gzhom bya// chos kyi de nyid ting 'dzin gnas// bcom pas dngos grub thob par 'gyur// cho ga shes pas pad+ma'i tshad// 'joms byed 'dren pa gsad par bya// 'dod mchod de nyid bsgom pa yis// de yis dngos grub che zhes bya// bcom ldan 'das ngo bo nyid dag pas de skad ces gsungs so// nam mkha'i khams ni kun bkang bar// mtshan nyid des ni gsad par bya// de nyid yang 'dir sangs rgyas nyid// skye ba 'di nyid kho na la// rnam pa sna tshogs mtha' dag 'thob// sems can sems ni cho ga yis// yang dang yang du sbyang bar bya// gsod pa'i bdag nyid sogs 'byung ba// gzhan du 'byor bar mi 'gyur nyid// sems can kun gyi sems gang yin// gsal bzhi ba 'od gsal bar// sna tshogs dngos pos ma gos pas// sems su brjod pa'i de nyid bsgom// cho ga shes pas sangs rgyas yum// de nyid nye bar longs spyod bya// gsang sngags dge ba 'byung ba kun// gzhan du grub pa nyid mi 'gyur// de de sngags pa ma lus pas// mchog gi tshogs ni yang dag dbyung // rdo rje sems dpa' dge 'byung ba// gzhan du dgyes par 'gyur min nyid// nye bar longs spyod bya kun tu/ nye bar longs spyod kun brtsam bya// gzhan du gal te bdag rmongs pas// mnar med lta bur 'tshed par 'gyur// thams cad bdag nyid bza' bar bya// chang dam gzan yang rang gis btung // sangs rgyas kun gyi sbyin par 'gyur// myur du 'grub par 'gyur ba nyid// sha chen rtag tu bza' bar bya// til mar yang rung rang btung bya// cho ga shes pas bshang gci'ang rung // bza' ba'i bdag nyid can gyis bza'// rma yi sgo las byung ba'ang min// sangs rgyas sogs la dbul bar bya// me tog dri zhim sprin chen po// byas nas thams cad don ji bzhin// sngags pas rtag tu smad pa yis// btung ba nyid ni 'byung bar bya// 'di ni sangs rgyas thams cad kyi// ye shes blo yis dam tshig brjod// bcom ldan 'das de bzhin gshegs pa thams cad kyi rjes su gnang bar byed pas de skad ces gsungs so// sngags pas rtag tu dkyil 'khor ni// bshang dang gci bas so so ru// nyal bar byed pa la sogs sam// bsam pa shin tu sra brtan bya// bshang dang gci bas bkang ba yi// gru bzhi kun tu bskyed nas ni// rang gzugs de yi dbus su ni// sna rtser nas kyis dgang bar bya// bcom ldan sangs rgyas 'byung ba ni// des chags bdag po dka' ba min// gang gzhan gsum po bsdus pa yis// 'dir gzhan so sor gnas de min// cho ga shes pas phyis 'dir ni// bya ste gzhan rnams dang sbyar bya// ye shes 'khor los bskul ba yis// dngos grub yangs pa der 'gro 'gyur// rang ngam gal te gzhan yang rung // de nyid sbyor bar mi byed do// ji srid nam mkha' kun 'byung ba// sangs rgyas nyid ni thob mi byed// nga ni mnar med nga 'jigs rung // nga ni sdug bsngal nga bde ba// zhe sdang nga la de bzhin rmongs// nga ni 'dod chags so sor gnas// zhes so// gnyis su med pa mnyam pa nyid rnam par rgyal ba'i rtog pa'i rgyal po chen por de bzhin gshegs pa thams cad kyi ye shes khong du chud par byed pa zhes bya ba'i mchog tu gsang chen gyi le'u ste dgu pa rdzogs so// // de nas bcom ldan 'das phyag na rdo rje slar yang de bzhin gshegs pa thams cad kyi ye shes thob pa'i 'bras bu dang rgyu dag gis rdo rje sems dpa' thams cad kyi bcud kyi dam tshig gi gsang chen bka' stsal pa/ dgra bcom la phyag bya min nyid// dge slong yang rung phyag bya min// sangs rgyas rnams kyi sangs rgyas nyid// thob pa phyag ste phyag bya min// rang gzugs su ni rang gzugs kyis// bsams nas de nyid cho ga las// snying gar rdo rje sogs byas nas// yang dag mchod byar de sbyar bya// gal te rdo rje sems dpa'ang rung // kha cig phyis 'di las 'gongs na// rang gi byang chub sems smras pas// mgo bo tshal ba bdun du 'gas// b+ha gar ling ga rab bzhag nas// gsang sngags yang nas yang du bzla// rdo rje sems dpa' yang dag bskyed// rang gzugs la ni bsgom par bya// sangs rgyas slob dpon de nyid 'di// rtag tu bsrung ba'i khyad par las// gzhan du slob dpon rnams kyis ni// sangs rgyas nyid ni thob mi 'gyur// rang gi gzugs su rnam bsgoms nas// de nyid las ni phra mo'i gzugs// byang chub sems ni yang dag bskyed// slob dpon sangs rgyas su bsgom bya// sgrub po rnams kyi ye shes 'di// de nyid dam tshig 'byung ba'o// dam tshig la sogs sbyor ba 'dis// sangs rgyas kyi'ang 'grub mi 'gyur// dam rgya shin tu rnal 'byor gyis// rang gi snying gar gzugs bsgom bya// de la rdo rje yang dag bskyed// ji srid 'dod pas brtan par bya// dus la ltos pa la sogs ldan// 'di ni dam tshig mchog yin no// ji srid dngos grub bsgrub bya ba// rtag tu de yis bsrung bar bya// bcom ldan 'das byang chub kyi sems kyis de skad ces gsungs so// rang gi gzugs ni yang dag bskyed/ rang gzugs la sogs mtshan nyid kyis// snying gar bdud rtsir brjod pa ni// de yi sngags ni yang dag brtsam// 'di yang dam tshig ye shes te// kun tu dri ma bsal ba nyid// 'dod pa'i dngos grub brtan pa ni// brtul zhugs brtson pas bsrung bar bya// sangs rgyas thams cad rnam bsgoms nas// bsgrub bya'i rnam par bsam par bya// rdo rje sems dpa' yang dag bskyed// snying po de la bsgom par bya// cho ga shes pas 'di rtag tu// dus gsum du yang bsgom par bya// gal te gzhan du bzlas byas sam// bsgrub na de ni ma yin nyid// rig ma gzugs dang gzugs sogs can// 'bar ba'i phreng bas rgyan byed pa// sems dpa' rin chen yang dag bskyed// de yi lag tu'ang rnam bsgom bya// bsdus pa yis ni bsgom bzhin du// ji srid dngos grub rab mthong byed// gzhan du gal te bdag rmongs na// de yi sbyin pa der mi 'gyur// shin tu rnam bkra shin dri med// ye shes rin chen cod pan du// bzhag nas sgrub pa yi ni mchog // sa stengs lhan cig rgyu bar byed// rdor sems bdag nyid dngos grub nga // rdo rje sems dpas byin gyis brlabs// rtag tu rdo rje ye shes chos// go 'phang du ni bsgral bar bgyi// ye shes rdo rjes dngos grub nga // bdud rtsi zhes sogs byin gyis brlabs// nam mkha' mchog tu phra ba yi// bzang po nga ni rnam dpyod byed// bcom ldan 'das rdo rje 'chang chen pos de skad ces gsungs so// de nas bcom ldan 'das phyag na rdo rjes slar yang de bzhin gshegs pa thams cad kyi sku dang gsung dang thugs dang ye shes kyi gsang sngags yongs su dag pa'i de kho na nyid byin gyis rlob pa zhes bya ba'i de bzhin gshegs pa thams cad kyi dam tshig bka' stsal to// rdo rje sems dpa' skye sgom pa// thugs kyi rdo rje zhes rab brjod// sems la de ni bsgoms nas ni// ye shes rdo rje rab gzhug bya// rdo rje rang bzhin dag pa'i don// gsung gi rdo rjer yongs su brtag // dag pa'i ye shes rnam bsgoms pas// sku gsung dag par rnam bsgom bya/ rdo rje'i byin rlob shin tu gsal/ mi phyed rdo rje'i sku nyid do// sangs rgyas sku yi rang bzhin nyid// cho ga shes pas byin gyis brlab// rdo rje 'di yis byin rlabs pa// 'di yis byang chub thob par byed// cho ga shes pas zla drug gis// sangs rgyas nyid 'dir thob par gyis// chags skyes chos kyis ma gos pa'i// rdo rje de rnams thams cad 'byung // de ltar de nyid chog byas nas// dngos grub thams cad bsdus pa yin// de nas phyag na rdo rjes de bzhin gshegs pa thams cad kyi ye shes kyi kun tu spyod pa'i dam tshig bka' stsal to// mi bslu ba yi tshul gyis ni// rdo rje ye shes gsum 'byung bas// de kun nye bar longs spyod pa// sangs rgyas kun spyod nyid du 'gyur// nam mkha'i khams ni kun bkang ba'i// sangs rgyas rnams ni gal te bcom// skye ba 'dir nyid sangs rgyas nyid// rdo rje slob dpon bsdus pa'o// nyi ma'i dkyil 'khor dbus su ni// rdo rje'i gzugs ni yang dag bskyed// mkha' khams sangs rgyas gzugs kyis ni// yongs su gang bar rnam bsgom bya// snying gar sngags ni yang dag bskyed// mnyam par bzhag pas bskul bar bya// kun tu dgyes pa'i dam tshig gang // rdo rje slob dpon rtag bsgom bya// nyi ma'i dkyil 'khor dbus gnas par// rang gi sngags ni yang dag bskyed// mkha' khams gzugs kyis yang dag bkang // snying gar thams cad rnam bsgom bya// de nyid de ni byed bzhin pas// sangs rgyas bka' nyid go 'phang gnas// zla ba'i dkyil 'khor dbus gnas par// rang gi sngags ni yang dag bskyed// cho ga shes pas gzugs rnam par// gnas lnga rnams su bsgom par bya// byang chub sems ni yang dag bskyed// de kun bskul bya brtul zhugs can// chos kyi dkyil 'khor dbus su ni// rang gi sngags ni yang dag bskyed// cod pan du de rnam bsgoms nas// mchod par bya zhing bsgom par bya// sangs rgyas slob dpon bde ldan gang // de nyid rnal 'byor pa'i bde de// kun du skrag pa kun spangs pa'i// sngags pa seng ge bzhin du spyod// skye ba 'dir nyid sangs rgyas nyid// skad cig de la nges sbyor byed// bcom ldan 'das de bzhin gshegs pa thams cad kyi dam tshig gis de skad ces gsungs so// gnyis su med pa mnyam pa nyid rnam par rgyal ba'i rtog pa'i rgyal po chen por dam tshig gi le'u ste bcu pa'o// // de nas de bzhin gshegs pa thams cad bsdu bas byon nas/ de bzhin gshegs pa thams cad kyi sku dang gsung dang thugs dang ye shes kyi mchod pa'i sprin gyi bkod pas/ bcom ldan 'das phyag na rdo rje la yang dag par mchod de 'di skad ces gsol to// dngos grub thams cad byed bsam gtan// bsam gtan dkyil 'khor mchog gyur pa// dkyil 'khor chen po mchog gyur pa// de nyid bcom ldan bshad du gsol// de nas bcom ldan 'das phyag na rdo rjes de bzhin gshegs pa thams cad kyi gsol ba 'debs par byed pa'i tshig gsan nas/ de bzhin gshegs pa thams cad kyi dam tshig rdo rje byin gyis rlob pa zhes bya ba'i ting nge 'dzin la snyoms par zhugs nas/ dam tshig thams cad kyi dngos grub kyi ye shes kun du spyod pa'i phyir dkyil 'khor chen po 'di ston par mdzad do// de nas yang dag bshad bya ba// dkyil 'khor chen po dam pa ste// rdo rje ye shes lta bu ste// sangs rgyas byang chub rab gsal byed// 'o ma dang zhor bsam bya zhing // pad+ma phra mos nye bar mdzes// sna tshogs me tog chun pos gang // rab tu 'bad pas bsgom par bya// logs bzhi pa dang zur bzhi par// mkhas pas rab tu brtag par gyis// dzam bu nA da yang dag byung // de la dbus su bsgom par bya// khru ni bcu drug tu bya ba/ sangs rgyas slob dpon cho ga gnas/ cho ga shes pas grwa rnams su/ rtse mo lnga pa rnam bsgom bya/ ji ltar rigs pa'i gnas lnga ru/ zla ba yi ni dkyil 'khor brtag // dkyil 'khor rnams ni sgom byed pa/ lag pa gcig tu yang dag bskyed/ ji ltar rigs par shar gyi ni/ mi bskyod yongs su brtag par bya/ cho ga shes pas lho yi ni/ deng ni rin chen dgod par bya/ nub kyi dpag med ces brjod pa/ byang du don yod grub pa'o// cho ga shes pas ser po'i mdog // de nyid sgom pas bsgom par bya/ dbus su khyab bdag rnam snang mdzad/ yang dag bskyed nas bsgom par bya/ slob ma'i rnam par thams cad du/ cho ga shes pas rnam bsgom bya/ rig pa chen mo spyan la sogs/ grwa rnams nyid du rnam bsgom bya/ cho ga shes pas bdud rtsi zhes/ sgo rnams kun tu bsgom par bya/ de rnams kha dog bsdus pa yis/ so so so sor rtogs par bya/ de rnams kun gyi gzugs rnams su/ rdo rje sems dpar rnam bsgom bya/ 'od zer lnga po yang dag bskyed/ 'dod yon lnga rnams bsdus pa yis/ khyab bdag la ni dbul bar bya/ sangs rgyas slob dpon cho ga las/ mkha' khams sangs rgyas kun gyis ni/ yongs su gang bar rnam bsgom bya// des ni khu ba thams cad kyis// mchod pa sgom par grags pa yin// dam tshig thams cad kyi dngos grub ces bya ba bsam gtan gyi dkyil 'khor rdzogs so// // de nas bcom ldan 'das phyag na rdo rjes slar yang gdon mi za ba'i dam tshig ces bya ba'i bsam gtan gyi dkyil 'khor gsungs pa/ blo ldan sangs rgyas slob dpon gyis// de bzhin nyid du thams cad bya// phra mo'i dkyil 'khor tshul gyis ni// thams cad der ni rnam bsgom bya// shar gyi chos rnams kun gyi mchog // rdo rje sems dpa' dgod par bya// sngags pas lho ru brtag pa ni// rdo rje sems dpa' dgod par bya// nub tu ye shes rdzogs byang chub// sangs rgyas slob dpon dgod par bya// byang du thams cad kun skrag pa// rdo rje sems dpa' dgod par bya// dbus su khams gsum pa mnyam pa// rdo rje gzugs su rnam bsgom bya// dkar po'i mdog tu rnam bsgoms nas// nag po dbus su bsgom par bya// btsun mo rnams ni kha phye nas// de nyid la ni rdo rje gzhug // rdo rje sems dpa'i dbang phyug ma// gnas bzhi rnams su 'bad pas so// ji ltar rigs par mdog kun dang // sangs rgyas gzugs su rnam bsgom bya// cho ga shes pas thams cad du// khro bo'i mchog ni rnam par bsam// sngags pas 'dod yon lnga rnams kyis// sngags kyi mchod pa yang dag brtsam// mkha' khams rdo rje sems dpas ni// yongs su gang bar rnam bsgom bya// rdo rje kun gyi khu sogs kyis// mchod pa ru ni rnam bsam bya// gdon mi za ba'i dam tshig ces bya ba bsam gtan gyi dkyil 'khor rdzogs so// // de nas phyag na rdo rjes slar yang de bzhin gshegs pa thams cad kyi dam tshig 'byung ba rdo rje byin gyis rlob pa zhes bya ba'i ting nge 'dzin la snyoms par zhugs nas/ 'dod chags chen po'i chos zhes bya ba de bzhin gshegs pa'i dkyil 'khor 'di gsungs pa/ chos kyi dkyil 'khor tshul gyis ni// thams cad der ni rnam bsam bya// cho ga shes pas shar gyi ni// chos 'chang 'bar ba dgod par bya// lho ru ye shes chos ni deng // sgom pa'i bdag nyid can gyis bsgom// nub tu pad+ma longs spyod pa// byang du chos kyi dbyings las skyes// ji ltar rigs par bsgom byas nas// dbus su chos kyi dbang phyug dgod// dkar po'i mdog tu rnam bsgoms nas// dbus su dmar po rnam par bsgom// cho gas chos kyi dbang phyug ma// grwa bzhi ru ni bsgom par bya// khro bo chen po rta zhes pa// sgo rnams nyid du rnam bsam bya// chos kyi rnal 'byor thams cad la// 'dod yon lnga yis mchod par bya// rdo rje sems dpa' yang dag bskyed// gzhogs su rnam par bsgom par bya// khu ba nyid kyis nam mkha'i khams// rin chen gang bar rnam bsam bya// ji ltar rigs par chos kyi sku// de nyid sbyor bas mchod par bya// 'dod chags kyi chos zhes bya ba'i bsam gtan chen po'i gsang chen rdzogs so// // de nas phyag na rdo rjes slar yang dam tshig thams cad 'byung ba'i rdo rje zhes bya ba'i ting nge 'dzin la snyoms par zhugs nas/ 'dod chags thams cad kyi tshul zhes bya ba'i bsam gtan gyi dkyil 'khor chen po 'di gsungs so// sku yi dkyil 'khor tshul gyis ni// thams cad der ni rnam bsam bya// shar du dgra rnams nges 'joms pa// sna tshogs mdog tu rnam bsam bya// lho ru me tog yang dag sbyor// ngo bo nyid kyis bsgom par bya// nub tu ye shes yang dag dag // zhi ba'i gzugs ni rnam bsam bya// byang du rnam rgyal zhes bya yang // brtson pa'i bsam pas bsgom par bya// dbus su 'dod mchod yang dag sbyor// rang gi gzugs kyi sgom pa las// cho gas 'dod pa'i dbang phyug mar// bsam bya sems pa'i bdag nyid can// cho ga shes pas pad+ma'i phyag // grwa rnams nyid du rnam bsam bya// 'dod yon kun gyis mchod pa la// mchod par byas nas mchod par bya// rdo rje sems dpa' de phyung nas// gzhogs su rnam par bsam par bya// khu ba 'dod mchod tshul gyis ni// bskyed nas khyab bdag mchod par bya// 'dod pa'i slob dpon gyis brtag bya// mchod pa la sogs yongs su gzung // 'dod chags thams cad kyi dam tshig bsam gtan gyi dkyil 'khor chen po rdzogs so// // 'di nyid kyi ni dkyil 'khor du// sangs rgyas slob dpon rtag tu bya// thams cad du yang dkyil 'khor du// rdo rje'i slob dpon gyis bsgoms nas// 'dod pa'i slob dpon ji gsungs pas// bya'o dkyil 'khor gzhan du min// de nas phyag na rdo rjes slar yang de bzhin gshegs pa thams cad kyi gtsug tor gyi snying po kun du skul bar byed pa'i de kho na nyid byin gyis rlob pa rdo rje zhes bya ba'i ting nge 'dzin la snyoms par zhugs nas gtsug tor thams cad kyi snying po skul ba zhes bya ba'i bsam gtan gyi dkyil 'khor 'di gsungs so// zho ru byas pa bsams nas ni// pad+ma mdzes pa sogs brgyan pa// shel de yi ni dbus su ni// thams cad du ni rnam bsam bya// logs bzhi pa la grwa bzhi pa// sgo bzhi par ni rab tu brtag // chos kyi dkyil 'khor rnam par ni// de la dbus su bsgom par bya// sngags pa cho ga shes pas dbus// 'khor los sgyur ba dgod par bya// cho ga shes pas rnam snang mdzad// shar nyid du ni rnam bsgom bya// cho ga shes pas byang du ni// gyen 'phags zhes bya rnam bsgom bya// lho ru dpag med zhes bya ni// bsam pa brtan pas bsgom par bya// ji ltar rigs par nub tu ni// gzi brjid phung po rnam bsgom bya// btsun mo'i rnam pa mtshungs pa yi// chos kyi gzugs ni yang dag bskyed// mtshan ma rdo rje sogs mtshan nyid// cho ga yis ni de rnams sbyin// rig ma chen mo spyan la sogs// grwa rnams kun tu bsam par bya// gzhan gyis mi thub khro bo che// sgo dang sgor ni rnam bsgom bya// rdo rje sems dpa' yang dag dbyung // de kho nyid gang sbyar bar bya// ye shes sbyor bas thams cad la// 'dod yon lnga yis mchod par bya// khu ba de la yang dag bskyed// mchod par byed pa bskyed par bshad// mkha' khams gtsug tor thams cad kyis// yongs su gang bar rnam bsgom bya// gtsug tor gyi snying po kun du skul bar byed pa'i dkyil 'khor rdzogs so// // de nas phyag na rdo rjes slar yang 'dod pa'i khams thams cad du mnyam par 'jug pa 'byung ba'i rdo rje byin gyis rlob pa zhes bya ba'i ting nge 'dzin la snyoms par zhugs te/ rigs thams cad kyi thun mong gi seng ge rnam par rol pa zhes bya ba'i bsam gtan gyi dkyil 'khor chen po 'di gsungs pa/ cho ga shes pas sna tshogs mdog // 'o ma dang zhor rnam bsgom bya// rin chen bzhi yi rang bzhin dbus// ri bo de la bsgom par bya// logs bzhi ba la grwa bzhi pa// sgo bzhi par ni rab tu brtag // pad+ma ut+pal kun du bkram// gzhogs rnams su ni rnam par bsam// rin chen kun gyi gdan dang ni// rtag tu zla ba'i dkyil 'khor nyid// sangs rgyas slob dpon khyad par gyis// bsam gtan brtson pas sbyor bar bya// sngags pas nyi ma'i dkyil 'khor can// de yi dbus su bsgom par bya// mthe chung mtho las 'das pa las// sor bzhi'i ngos dang grwa rnams su// ngos rnams su ni rtag tu bya// bdud rtsi zhes ni bsgom par bya// 'bar ba'i phreng ba la sogs gang // mi sdug mche gtsigs 'jigs par byed// sngags pa zla ba'i dkyil 'khor can// gnas lnga rnams su rnam bsgom bya// dbus su rdo rje ral gri ni// shin tu rnam 'byes shin tu mdzes// 'od zer 'bar bas 'khrugs shing 'bar// pad+ma rA ga dbang po mtshungs// 'od dkar 'bar ba'i phreng ba gsal// kha dog dkar po shin tu mdzes// ral pa'i cod pan kun rdzogs pa// sna tshogs rgyan gyis brgyan gyur pa// sangs rgyas slob dpon cho ga yis// shar phyogs su ni rnam bsgom bya// rdo rje sems dpa' yang dag bskyed// sna tshogs rin chen rnam brgyan pa// 'bar ba'i phreng bas 'khrugs shing 'bar// ut+pal sngon po dang mtshungs pa// lho ru rtag tu slob dpon gyis// bsgom bya gzhan du mi sgom mo// chos kyi rdo rje yang dag bskyed// pad+ma rA ga mtshungs pa'i 'od// me tog chun po dmar pos gang // nub phyogs su ni bsgom par bya// 'od zer 'bar bas rnam brgyan pa'i// 'dod pa'i rdo rje yang dag bskyed// gser dag gi ni ye shes rdzogs// byang du yang ni bsgom par bya// grwa ru lha mo ri dbang phyug // ji lta'i gnas su rnam bsam bya// bud med mtshan nyid yongs rdzogs pa// mi mo'i rgyan gyis brgyan gyur pa// chags dang chags bral skad cig ma// sngags pas yid 'ong bsgom par bya// sgo yi phyogs rnams thams cad du// rig ma gzhan gyis mi thub ma// g.yas brkyang zhabs kyis mnan pa yi// 'jig rten gsum 'jigs 'phrog pa mo// de rnams thams cad rang gzugs su// rdo rje sems dpa' rnam bsgom bya// sangs rgyas slob dpon de rtag tu// 'dod yon lnga yi mchog rnams kyis// 'bul bar byed pa rtag tu bya// de ltas dgyes 'gyur gzhan du min// rang gi khu ba yang dag bskyed// mchod pa bskyed par bshad pa yin// gzugs brnyan des ni nam mkha'i dbyings// yongs su gang bar rnam bsgom bya// dpag bsam ljon shing rin chen che// yid bzhin nor bu shin tu mdzes// rigs kyi dbye ba shes pa yis// de rnams kha dog rnam bsgom bya// ji skad gsungs pa'i gzugs des ni// dbang bskur ba ni gzung bar bya// cho ga shes pas de yi tshe// bya ba bum pa bsam par bya// sangs rgyas gzugs sogs thams cad kyis// mchod bzhin par ni rnam par bsam// yang dag sbyor ba'i mtshan nyid 'dis// shin tu dbang bskur mnyam pa can// skye ba 'dir nyid sangs rgyas nyid// thob ste 'dir ni the tshom med// rang sngags khro bo mtshungs pa yi// phan pa'i sbyin pa sbyin par byed// de ni dus yun mi ring bas// dngos grub skye ba lta bur thob// blo ldan sangs rgyas slob dpon gyis/ rtag tu de yi dam tshig ni// gang kho na yi rigs 'byung ba// 'bad pa yis ni 'di ltar 'os// gnyis su med pa mnyam pa nyid rnam par rgyal ba'i rtog pa chen por bsam gtan chen po'i le'u ste bcu gcig pa'o// // de nas bcom ldan 'das phyag na rdo rjes slar yang nam mkha'i khams thams cad ye shes kyi snang bas yang dag par skul bar byed pa zhes bya ba'i ting nge 'dzin la snyoms par zhugs te/ dam tshig chen po'i de kho na nyid skyed par byed pa'i sngags 'di gsungs pa/ oM sarba ta thA ga ta dz+wA nod b+hA bA ya swA hA/ sngags 'di gsungs ma thag tu sangs rgyas kyi zhing grangs med pa brjod du med pa'i yang brjod du med pa brgya stong phrag g.yos shing rab tu g.yos so// de nas bcom ldan 'das phyag na rdo rjes slar yang kun nas kun tu snang ba'i dam tshig rdo rje byin gyis rlob pa zhes bya ba'i ting nge 'dzin 'di la snyoms par zhugs te sngags 'di gsungs so// oM sa~M gra ha dz+nyA nod b+hA bA ya swA hA/ de kho na nyid kyi snying po chen po 'di gsungs ma thag tu/ de nas gang nam mkha'i khams thams cad 'od zer 'bar ba chen pos kun du snang zhing yang dag par mthong bar gyur to// de nas bcom ldan 'das phyag na rdo rjes slar yang rang bzhin dag pa'i rdo rje zhes bya ba'i ting nge 'dzin la snyoms par zhugs nas sngags 'di gsungs so// oM d+harma dz+nyA nod b+hA bA ya swA hA/ bcom ldan 'das kyis 'di gsungs ma thag tu/ sangs rgyas kyi zhing gi mthar thug par ye shes kyi rjes su mthun pas kun du snang bar gyur to// de nas bcom ldan 'das phyag na rdo rjes slar yang rang bzhin gyis dpal kun 'byung ba yang dag bar 'byung ba rdo rje byin gyis rlob pa zhes bya ba'i ting nge 'dzin la snyoms par zhugs nas sngags 'di gsungs so// oM kA ma dz+nyA nod b+hA bA ya swA hA/ de bzhin nyid du kun shes phyir// de nyid du ni sbyar bar bya// rang gi gzugs kyis bzhag nas ni// de kun de la bsgom par bya// bskyed pa la sogs kun 'byung ba// rang gi sngags nyid kyis ni bya// mang po phan tshun yang dag sbyor// phyag rgya der ni rnam bsgom bya// blo ldan ye shes rigs la ni// sor mo'i rnam pa sbyor bar bshad// rdo rje'i rnam pas kun sbyar nas// rin chen rnam pas sbyar bar bya// pad+ma'i rnam pas kun sbyar nas// 'di ni chos kyi rigs su brjod// rtse gsum rnam pa'i dbye ba yis// de nyid du ni bcing bar bya// bcom ldan 'das byang chub kyi sems kyis de skad ces gsungs so// bsam gtan gyi dkyil 'khor zhes bya ba sems dpa' chen po skyed par byed pa'i le'u bcu gnyis pa rdzogs so// // de nas bcom ldan 'das phyag na rdo rjes slar yang bsam pa thams cad yongs su rdzogs pa'i dam tshig 'byung ba rdo rje byin gyis rlob pa zhes bya ba'i ting nge 'dzin la snyoms par zhugs nas/ dam tshig chen po'i dngos grub kyi dkyil 'khor chen po 'di gsungs so// de nas yang dag rab bshad bya// dkyil 'khor chen po dam pa 'di// rdo rje ye shes lta bus te// dngos grub chen po zhes bshad do// sar pa legs par bkal ba yi// tshad dang ldan pa mdzes pa yi// thig gis mkhas pas ci nus kyis// dkyil 'khor la ni thig gdab po// gru bzhi pa la sgo bzhi pa// rta babs bzhi yis brgyan pa dang // thig bzhi dang ni yang dag ldan// dar dang me tog chun pos brgyan// grwa yi cha rnams thams cad dang // sgo khyud kyi ni mtshams rnams su// rdo rje rin chen gyis spras par// phyi yi dkyil 'khor thig gdab bo// rtag tu bsdus pa'i cho ga yis// rim pa gsum ni bya ba yin// cho ga shes pas shar du ni// ye shes zhes ni dgod par bya// lhor ni 'bad pas bsdus pa zhes// brjod pa rtag tu bya ba'o// cho ga yis ni byang phyogs su// chos kyi rigs ni rtag tu bya// sngags pas 'dod pa kun rigs la// gsum pa ru yang mnyam par bri// shar du sangs rgyas bcom ldan 'das// rgyal ba'i gtsug tor gdugs dkar dang // rig ma chen mo spyan dang ni// mdzod spu yang ni nye bar ro// rdo rje 'chang gi lho ru ni// bdud rtsi zhes dang stobs po che// rdo rje khu tshur mA ma kI// nye ba nyid du gzhag par bya// bcom ldan 'das kyi byang du ni// pad+ma 'chang ba zhi ba bskyed// khro gnyer rim par ldan pa dang // rig ma chen mo dkar zhes dang // khro gnyer can ma'ang mnyam par bri// cho ga shes pas de dbus su// rig ma mi thub can ma bri// phyag rgya thams cad nyid du ni// rtse mo lnga pa rnam bsgom bya// dkyil 'khor gsum par slob dpon gyis// ya dri ts+tsha yas sU traM bri bar bya// sgo rnams thams cad nyid du ni// rdo rje lcags sgrog la sogs bri// ji ltar rigs par phyogs kun du// 'jig rten skyong ba dgod par bya// shar phyogs dbang po lha rgyal dang // 'dod pa spyod pa'i lha rnams dang // gnas gtsang ma yang dgod par bya// me phyogs kun du me yi lha// drang srong chen po lnga mngon shes// lho phyogs rnams kyi bdag // gshin rje dang ni ma mo bdun// bden bral phyogs su kyi// dbang po dang ni 'byung bo kun// nub kyi phyogs su klu yi bdag // chu lha dang ni klu rnams kun/ rlung gi phyogs su rlung lha dang // rig pa 'dzin pa thams cad dang // byang gi phyogs su gnod sbyin bdag // lus ngan dang ni gnod sbyin kun// dbang ldan phyogs su dbang phyug ni// 'byung po kun gyi bdag po dang // ji skad gsungs pa'i cho ga yis// bum pa dgod dang gdan sogs bya// lha rnams kun gyi rgyal po ni// der ni dgod par bya ba yin// mkhas pas me tog dri sogs kyis// mchod pa'i cho ga byas nas ni// mnyes pa'i rigs pas mnyes par bya// de ltar rgyas 'gyur gzhan du min// 'dir ni sngon mthar de rnams kyi// nya dang chang sogs rab sbyin bya// cho ga shes pas gsang ba'i mchod// sgo bzhi rnams su brtag par bya// khu ba der ni gzung byas nas// thams cad du ni dbul bar bya// rig ma'i tshul gyis cho ga yis// de ni yang yang dgyes par bya// mkhas pas dga' ba'i rnam pa yis// thog mar gtor ma sbyin par bya// cho ga shes pas 'phrog ma yi// gnyis pa ru ni yang dag gzung // sngags pas khyad par gsum pa ru// sangs rgyas rnams kyi sbyin par bya// de nyid brjod pa de yis ni// gang gsungs sbyin sreg las rnams bya// de tshe slob ma dbang bskur ba'i// las rnams so sor bsgrub par bya// de gzhan bsam pas bum pa ru// rdo rje sems dpa'i rab sbyor gyis// lhag ma'i sangs rgyas zhes bya bar// de nyid rigs par yang dag bskyed// rtag tu sangs rgyas slob dpon gyis// de yi tshul 'di smra bar bya// sangs rgyas kun gyi dam tshig gang // lam gsum lam ni 'jug byed pa// dbang bskur chen po de yi ni// nam mkha' ji srid yang dag 'byung // khyad par du yang 'dir smras pa// bdag gi yang 'di yang dag 'byung // yid bzhin rin chen nor bsten nas// de nyid 'byung bas 'dir dbang bskur// gzhan yang gal te sems can gang // mthong bar 'gyur zhes bya ba nyon// skye ba bdun gyi nang du sa// thob cing phyag 'os mchog tu 'gyur// sangs rgyas slob dpon gang nyid du// ye shes rgya mtsho gnas par 'gyur// thub chen de nyid shes pa gang // rtag tu sangs rgyas mchod par byed// sangs rgyas slob dpon ji gsungs pa// de yis rang gi slob ma de'i// dam tshig lnga po byin nas ni// rab tu 'bad pas smra bar bya// sangs rgyas kun gyi dam tshig che// dkyil 'khor de nyid shes dkyil 'khor// sgrub po rnams kyis ci 'dra der// yid bzhin nor bu lta bur blang // dam tshig chen po'i dkyil 'khor rdzogs so// // de nas bcom ldan 'das phyag na rdo rjes slar yang de bzhin gshegs pa thams cad kyi thugs su bzhugs so// de nas bcom ldan 'das rnam par snang mdzad nam mkha'i khams thams cad du spro ba'i rdo rje byin gyis rlob pa zhes bya ba'i ting nge 'dzin la snyoms par zhugs so// snyoms par zhugs ma thag tu bcom ldan 'das de/ bcom ldan 'das phyag na rdo rje de nyid de nam mkha'i khams thams cad du sems kyis gang bar byas nas/ de bzhin gshegs pa thams cad kyi sku dang gsung dang thugs kyis bcom ldan 'das rnam par snang mdzad la rab tu stsal to// de nas bcom ldan 'das rnam par snang mdzad chen po de bzhin gshegs pa thams cad kyi dam tshig bsgrub pa'i mchog ces bya ba rig ma'i tshul la sogs pa'i las can gsungs pa/ khru ni sum cu'i khyon tsam du// kun nas yongs su zlum por ni// in+d+ra nI la mtshungs pa'i 'od// 'od zer 'bar ba de phyung nas// nam mkha' ru ni 'di bya ba// bsam gtan sbyor bas bsam par bya// 'dzam bu'i gling ni thams cad du// 'o ma dang zhos kun du 'khrugs// shing rta'i 'khor lo'i tshad kyis ni// pad+mas g.yogs par rnam bsgom bya// khro bo chen po gshin rje gshed// drag tu dgod pa chen po sogs// rtag tu de yi dkyil 'khor gyi// de yi gzugs ni rnam bsgoms nas// khro chen khro gnyer rim par ldan// 'bar ba'i phreng ba 'khrugs pa'i 'od// ji ltar rigs par kun bskyed nas// sgom par byed pa de der bshad// khro bo chen po dbyug pa sngo// 'jig rten gsum 'jig 'phrog byed pa// sangs rgyas kun gyi ye shes su// 'joms pa po ni rab tu gnas// ji skad gsungs pa'i gzugs gsum gyis// nam mkha'i khams ni kun du gang // yi ge'i gzugs ni kun bskyed nas// bdag nyid snying gar rnam bsam bya// snying ga'i gzugs ni de rnams su// lha yi rnam par sgom par byed// slar ni sngags pas bsdu bar bya// de nyid la ni gzhug par bya// cho ga shes pas bskal pa'i mer// bsams nas bsam gtan yang dag brtsam// zla 'od lta bur 'bar ba ni// btsun mo rtag tu bsgom par bya// lha nyid yang dag bskyed nas ni// de yi dbus su rnam bsgom bya// rang gzugs snying gar bsams nas ni// de yi dbus su rnam bsgom bya// rang gzugs snying gar bsams nas ni// ha yig tu ni rnam bsgom bya// 'di de sngags rnams thams cad kyi// bsam pa thams cad yongs rdzogs byed// 'di ni dang po'i bsam gtan brjod// rab tu 'bad pas bsgom par bya// rtag tu rigs kyi bdag po yis// bskal par bsregs par rnam bsgoms nas// sngags pas de yi rnam pa der// bsam gtan brtson pas bsgom par bya// sangs rgyas gzugs kyi rab sbyor gyis/ zla ba'i dkyil 'khor sgom pa ni// rang gi gzugs kyis kun bskyed nas// ba spu'i khung bur 'di spro bya// ji skad gsungs pa'i gzugs gsum gyis// nam mkha'i khams ni kun tu bkang // 'od zer lnga yi rab sbyor gyis// rang lus su ni rab gzhug bya// rig ma'i rgyal mo sogs sbyor bas// de rnams thams cad yongs brtag bya// sangs rgyas kun gyi mkha' khams ni// yongs su gang bar rnam bsgom bya// rang lus su ni rnam bsgoms nas// thams cad der ni rab gzhug bya// gnyis su med pa mnyam pa nyid rnam par rgyal ba'i rtog pa'i rgyal po chen por rig ma'i tshul la sogs pa'i las can gyi le'u ste bcu gsum pa rdzogs so// // de nas bcom ldan 'das rnam par snang mdzad chen po gsang sngags thams cad kyi gsang chen rig ma'i tshul gyi las gsungs pa/ nam mkha'i khams kyi dbus gnas par// dkyil 'khor chen po mchog gyur pa// dpag tshad kyi ni grangs kyi khyon// kun nas yongs su zlum por ni// gsal ba gsal bar mtshungs bsams nas// dbus su bdag nyid rnam bsam bya// 'bad pas gnas lnga rnams su ni// rnam snang mdzad chen gzugs bsams nas// nyi ma'i dkyil 'khor dbus gnas par// de rnams thams cad yongs brtag bya// snying gar rdo rje sems dpa' ni// yang dag bskyed nas rnam bsgom bya// cho ga shes pas nyi rnam par// nam mkha'i khams ni gang bar byed// lha la sogs pa'i sbyor ba yis// slar yang de ni rab gzhug bya// de nyid tshul ni dge ba 'di// rigs kyi dbye bas rtogs par bya// gzhan du gsang ba'i bsam gtan ni// rnam par spangs pas 'grub mi 'gyur// gnyis su med pa mnyam pa nyid rnam par rgyal ba'i rtog pa'i rgyal po chen por rig ma'i las kyi le'u ste bcu bzhi pa rdzogs so// // de nas bcom ldan 'das rnam par snang mdzad lha thams cad kyi de kho na nyid kyi tshul bzlas pa'i cho ga ston par mdzad do// nam mkhar 'phrul ni ston par ram// gang du sems ni rab dgyes byed// dbang chen dkyil 'khor bsams nas ni// rang gi dkyil 'khor mchod bsgom bya// me tog bzang po de dbus su// de nyid sbyor bas bsgom par bya// rang gzugs phyag rgya chen po ni// bsgom bya gzhan du brtson mi bya// snying ga'i dbus son phra mo ni// dri med ye shes dkyil 'khor ni// gsal ba 'od dkar 'bar la sogs// chu yi rnam par dgod par bya// de la sngags kyi yi ge'i tshig // dang po gsang ba rnam bsgom bya// rtse mo lnga ba rnam bsgoms nas// slar yang de nyid la sbyar bya// blo dang ldan pas gnas lnga ru// gzugs brnyan yang ni yang dag bskyed// de nyid yi ge'i tshul mthun pas// bsam gtan 'byung ba bsgom par bya// cho ga shes pas yig rnams kyi// phreng ba bskyed nas bsgom par bya// nas kyi tshad 'di thams cad du// bsam gtan 'byung ba bsgom par bya// rab tu 'bad pas 'og der ni// rtag tu nam mkha' gang bar bya// de nyid sangs rgyas thams cad kyi// gang ba de la grags pa yin// yi ge gcig gi gsang sngags kyi// rang gzugs rnam par bsgom par bya// rigs kyi bdag po 'byung ba ni// yi ge gsum gyi rtag shes bya// yi ge lnga la sogs gzung bas// ji srid yi ge 'byung ba'o// 'od dkar 'bar ba'i phreng ba sogs/ 'bar ba'i phreng ba mnyam pa'i 'od// rigs kyi dbye bas las rnams kyi// thog ma tha ma 'di bya'o// ut+pal sngon po'i 'dab rnam par// in+d+ra nI la mtshungs pa'i 'od// 'od zer 'bar 'khrugs gtso bo'i yum// yid kyis bsams pas 'grub par 'gyur// pad+ma rA ga dbang mdog 'od// dmar po 'bar ba mtshungs pa'i 'od// 'jig rten khams ni kun nas su// cho ga shes pas snang bar bya// ge sar ser po dang mtshungs pa// ser po 'od zer 'bar la sogs// sgom pa'i go 'phang gis bsgom bya// the tshom med par bsgrub par bya// de nyid 'byung ba gang gsungs pa// rang gzugs yang dag bskyed nas ni// snying gar me tog bsams nas ni// dkyil 'khor de la bsgom par bya// cho ga shes pas de'i steng du// snying po phyag rgya rnam bsgom bya// ji lta'i go 'phang kun bskyed nas// ye shes de nyid rnam bsgom bya// b+ha gar a yig nges phyung nas// sangs rgyas mchod pa la sogs bya// 'jig rten khams ni kun nas su// cho ga shes pas spro bar bya// thog ma bar dang tha mar ni// slar yang bsdu bar bsam par bya// zla 'od lta bur yang dag sbyor// rang lus su yang bsgom par bya// 'di ni de nyid tshul dge ba// rigs gsum du yang rtogs par bya// bya dang byed pa yang dag sbyor// sgom pa de ni 'grub par byed// sems kyi kun sbyor mtshan nyid kyis// gal te chags la chags par 'gyur// bsam gtan 'dus la rab zhugs nas// de la gzhug par bsgom par bya// 'di de sangs rgyas thams cad kyi// sku gsung thugs kyi sgrub pa po// sgrub po rnams kyi de nyid 'di/ dngos grub bsgrub la dam tshig mchog // sangs rgyas gzugs su rnam bsgoms nas/ ral pa'i cod pan 'dzin bzhin pa/ sangs rgyas slob dpon yang dag bskyed/ snying gar de ni dgod par bya/ rang sngags mchog gi phyag rgya ni/ bsams nas de yi snying gar dgod/ 'thung dang za ba'i dus rnams su/ nye bar longs spyod byed rnams su'ang // dri dang gzugs sogs bya ba rnams/ 'di ni de kho na nyid brjod/ lha sbyor sangs rgyas slob dpon gyi/ rang gi bde ba rtag tu ni/ cho ga shes pas dbul bar bya/ gzhan du 'grub par byed min nyid/ 'di ni sngags rnams thams cad kyis/ bsam pa thams cad yongs rdzogs byed/ ye shes rnams ni kun gyi gsang // sngags kyi dngos grub byed de nyid/ rang gzhan sems can thams cad kyi/ 'chi ba de bzhin 'phrog par byed/ de bzhin rang gzugs bsams la sogs/ bsten dang yon rnams kun dang ldan/ 'di de sangs rgyas thams cad kyi/ sangs rgyas ye shes rab sgrub pa'o// rdo rje sems dpa' rab sgrub pas/ rdo rje ye shes sprul pa'o// gnas bzhi rnams kyi kun sbyor gyis/ lha yi sbyor ba mtshungs pa la/ cho ga shes pas gzung bar bya/ rig pa 'dzin par de brjod bya/ 'di de sangs rgyas thams cad kyi/ de nyid bya ba dri med bzang // de yi sngags kyi sku byed pa/ bsdus pa yis ni bsgom par bya/ thun bzhir bsam gtan 'di nyid ni/ de nyid dam tshig gar mkhan no// thams cad du ni rigs dbye ba/ bsdus pa yis ni bsgom par bya/ sangs rgyas gzugs ni rnam bsgoms nas/ 'khor lo de yis rnam bsgom bya/ rang lag tu ni yang dag bskyed/ ji srid srog de gtang mi bya/ rdor sems la sogs sgom byed pa/ bsdus pa yis ni rigs gsum du'am/ rdo rje sems dpas byin brlabs pas/ sgrub pos rtag tu bsgrub par bya/ 'di de sangs rgyas thams cad kyi/ dngos grub thams cad rab sgrub pa'o// sngags rnams kun gyi mnyes pa dang / dngos grub dam tshig ston pa po// de nas bcom ldan 'das rnam par snang mdzad de bzhin gshegs pa thams cad kyi yid bzhin gyi nor bu'i dam tshig rdo rje zhes bya ba'i ting nge 'dzin la snyoms par zhugs nas de bzhin gshegs pa thams cad 'byung ba'i rdo rje zhes bya ba'i dkyil 'khor 'di ston par mdzad do// dam tshig dkyil 'khor du gsungs pa/ gang de thams cad nyid bya de/ shar du rang gi phyag rgya yis/ mi bskyod pa ni dgod par bya/ lho ru de la cho ga las/ rin chen 'byung ldan bri bar bya/ cho ga shes pas nub tu ni/ 'od dpag med ni mnyam par bri/ cho ga shes pas byang phyogs su/ don yod grub pa mnyam par bri/ dbus su rtag tu bsdus pa yis/ sangs rgyas slob dpon kun tu bri/ rtse mo lnga pa'i rdo rje che/ 'bar ba'i phreng bas rnam brgyan pa/ rnam kun sangs rgyas slob dpon gyis/ rab tu 'bad pas bsgrub par bya/ phyag rgya rnams ni thams cad du/ ut+pal sngon po mtshungs pa'i 'od// rtse mo bcu gcig chen po yi// rdo rje'i rnam par kun tu bri/ zla ba'i dkyil 'khor dbus gnas par/ phyag rgya thams cad kun tu bri// mkhas pas phyag rgya chen po ni// 'khor los sgyur ba zhes bshad do// snying po'i dkyil 'khor grwa rnams su// pad+ma dang ni ut+pal bri// rin chen bzhi yi kha dog tu// de rnams dbus su mnyam par bri// 'dod pas lha rnams thams cad kyi// lha gzhan de ni yang dag 'byung // sgo ru bdud rtsi 'byung ba dang // mthun pa ru ni mnyam par bri// dkar po nag po de bzhin dmar// ser po ljang gu nyid dang yang // rtag tu bsam gtan gdan la gnas// de la dgod par bya ba yin// cho ga shes pas de re rer// 'joms byed bdag nyid can gyis gzhom// de la rtag tu gsang ba'i mchod// sgo bzhi ru ni rab tu brtsam// slob mas ma dang chung ma mchog // sring mo dang ni bu mo bri// cho ga shes pas longs spyad bya// dkyil 'khor de yi dbus su ni// rgyal byed rgyal ba'i rigs de la// phyag rgya dgod par rab tu grags// dziHrdo rje chen po'i rigs mchog la// dzAHyig rnam par rtag tu bya// dzaHphyag na pad+ma'i rigs byung la/ AHyig dag ni rtag tu bya// AH 'dod pa'i rigs kyi cho ga las// ji ltar rig pa'i AHyig go// AH/ de bzhin gshegs pa thams cad 'byung ba'i rdo rje zhes bya ba'i dkyil 'khor chen po rdzogs so// // de nas bcom ldan 'das sgrub pa dang nye ba'i sgrub pa ston par mdzad do// nya chang bza' ba'i gsang mchod sogs// mngon dgyes gyur nas gang du sems// sems can mi ldan gnas par byed// de la dam tshig chen po yi// rnal 'byor brtsam par bya ba ste// de yi sangs rgyas sogs dngos grub// zla ba gcig gis de mthar phyin// ye shes 'khor los bskul ba yis// de tshe de bzhin 'grub par 'gyur// thog mar zla ba gsum du ni// dang po'i rnal 'byor brtsam par bya// phyag na rdo rje'i rigs 'byung la// 'dir ni sngags chen bsgrub par bya// de nas bcom ldan 'das ye shes kyi rigs la sogs pa rnams kyis dngos grub kyi dam tshig rin po che 'ching bar byed pa gsungs pa/ rnam par snang mdzad ces gzugs su// de ru bdag nyid yang dag bskyed// rang sngags tsakra~M zhes brjod na// 'khor lo'i rig pa 'dzin par 'gyur/ rnam par snang mdzad ces bshad par// der ni bdag nyid yang dag bskyed// rang sngags khaD+gaM zhes brjod na// ral gri'i rig pa 'dzin par 'gyur// rang nyid rnam par snang mdzad ces// der ni bdag nyid yang dag bskyed// rang sngags pad+maM zhes brjod na// pad+ma'i rig pa 'dzin par 'gyur// rang nyid rnam par snang mdzad ces// der ni bdag nyid yang dag bskyed// rang sngags tri shU laM zhes brjod// rtse gsum rig pa 'dzin par 'gyur// rnam par snang mdzad ces bshad par// der ni bdag nyid yang dag bskyed// rang sngags badzraM zhes brjod na// rdo rje'i rig pa 'dzin par 'gyur// rang nyid rnam par snang mdzad ces// der ni bdag nyid yang dag bskyed// rang sngags aM ku shaM byas na// lcags kyu zhes par mngon brjod 'gyur// rang nyid rnam par snang mdzad ces// der ni bdag nyid yang dag bskyed// rang sngags pA shaM zhes brjod na// zhags pa'i rig pa 'dzin par 'gyur// phyag rgya che sogs mtshan nyid kyis// rang gi gzugs ni yang dag bskyed// de nyid yid bzhin nor bu mchog // rigs gzhan dbye bas rtogs par bya// 'di ni dam tshig sgrub thabs te// sgrub pa po yis bsgrub par bya// skye ba 'dir ni grub par 'gyur// rang sngags dril bu'i tshul gyis ni// rang nyid bdag po rang nyid du// khru gang tsam du yang dag bskyed// sangs rgyas kyis kyang mthong mi 'gyur// cho ga shes pas gzhi rnams kyi'ang // de nyid sbyor bas bsgom par bya// gzugs kyi dbus su rnam bsgoms nas// myur du 'grub 'gyur gzhan du min// gzugs su sbyor ba'i mtshan nyid kyis// der ni bdag nyid yang dag bskyed// rang sngags ut+pal la~M byas nas// ye shes rig pa 'dzin par 'gyur// zla ba'i dbus su rnam bsgoms nas// nam mkha'i steng du yang dag brtsam// snying gar rdo rje yang dag bskyed// ye shes rig pa 'dzin par 'gyur// zla ba'i gzugs ni yang dag bskyed// rdo rje rin chen rnam bsgom bya// ji srid dag pa'i bdag nyid 'dod// de srid mkha' la 'gro bar 'gyur// zla ba'i gzugs su yang dag bskyed// rdo rje pad+ma lag par dgod// pad+ma'i spyan ni bsgom par bya// sa bdun gyi ni dbang phyug 'gyur/ zla ba'i gzugs ni rnam bsgoms nas/ 'bar ba'i phreng 'khrugs pa'i 'od/ sangs rgyas gzugs ni kun bskyed nas/ sangs rgyas rig pa 'dzin par 'gyur/ rdo rje'i gzugs su rnam bsgoms nas/ sangs rgyas lnga ru rnam bsgom bya// 'od zer lnga yis kun bkang nas// sangs rgyas sku dang mtshungs par 'gyur// bi sta ra shaHnyi ma'i gzugs su rnam bsgoms nas// las kyi rdo rje snying gar dgod// rang gi sngags ni yang dag bskyed// rdo rje'i sku dang mnyam par 'gyur// zla ba'i gzugs ni rnam bsgoms nas// badzrou0f85 ha~M zhes bsgom par bya// snying gar rtse mo lnga pa'am// rdo rje'i sku dang mnyam par 'gyur// zla ba'i gzugs su rab bsgoms nas// rdo rje 'bar bas rnam brgyan pa// rdo rje sems dpa' rang gi gzugs// sems dpa'i gzugs ni 'dzin par 'gyur// zla ba'i gzugs su yang dag bskyed// 'khor lo 'bar bas rnam brgyan pa/ rang gi gzugs ni sangs rgyas gzugs/ sangs rgyas gzugs ni 'dzin par 'gyur/ zla ba'i gzugs ni yang dag bskyed// pad+ma 'bar bas rnam brgyan pa/ rang gi gzugs ni chos kyi gzugs/ chos kyi gzugs ni 'dzin par 'gyur/ zla ba'i gzugs ni yang dag bskyed// dkar po 'bar bas rnam brgyan pa// 'dod pa'i mchod pa rang gi gzugs// 'dod mchod gzugs ni 'dzin par 'gyur// dang por yi ge gcig pa sogs// rig pa'i rgyal po stobs po che// rigs kyi bdag po'i phyag rgya yis// rang gi phyag rgya sogs bsgoms pas/ sku gsung thugs kyi rdo rje ru/ mchog tu phra ba'i bdag can bya/ de nyid dam tshig dbus su ni/ rdo rje'i gzugs ni sgom pa'o// nyi ma'i gzugs ni rnam bsgoms nas/ mu drou0f85ha~M zhes sgom pa ni// snying gar sngags yig byas nas ni/ bskyed de 'dir ni the tshom med/ sngags pas nyi ma'i dkyil 'khor can// bsams nas dbus su gzugs bsgom bya// rdo rje'i gzugs ni yang dag bskyed// bsam gtan 'byung bas bskyed par 'gyur// nye sgrub cho ga byas nas ni// dngos grub mchog ni bsgrub par bya// rdo rje sems dpa'i cho ga las// de yis 'jig rten gsum sgrub 'gyur// dang por rang gnas ri gnas su// zla ba drug tu bzlas byas nas// sgrub pa po yis rtag tu bsgrub// rdo rje sems dpa' lhag par gnas// ji ltar klu mo lha'i bu mo// mi mo'am yang na lha min mo// ji ltar rigs par bkug nas ni// gsang ba'i mchod pa yang dag brtsam// rnam par dben dang yid 'ong dang // nags dang dgon pa rnams su yang // de ru bkug nas nyer longs spyod// 'dod yon lnga yi mchog rnams kyis// ye shes rdo rje rab bskul bas// dam tshig mnyan par bya ba yin// rdo rje sems dpa' rang nyid kyang // cho ga shes pas dgug par bya// rang gi phyag rgya de rnams gzugs// rang gi brjod pa de rnams sngags// de nyid phyag rgya bcings nas ni// rang gi sngags 'di bzlas par bya// mtshan mo phyed du ji ltar bya// nyi ma'i gung la'ang de bzhin brjod// lcags kyu'i snying po de nyid kyis// de rnams rab tu bsgrub par bya// bskal pa bsreg pa ltar bsams nas// rdo rje mtshungs pas// snying pos lcags kyu sbyar byas nas// bkug la dbang du bya ba yin// khro bo chen po gshin rje gshed// de bzhin nyid du rta mgrin dang // rdo rje'i dbyug dang bcom ldan 'das// 'jig rten gsum gyi bdag por brjod// khro bo chen po mi g.yo ba// khro gnyer can yang gang zhig 'gyur// khro bo chen po stobs po che// khams gsum pa yang dbang du byed// bdud rtsi zhes bya'i khro bo che// stobs chen pha rol gnon pa po// rdo rje mi phyed gsum gnas pa// sangs rgyas kyang ni skrod par byed// rig ma chen mo dri sogs ni// bcas pa'i phyag rdor stobs kyis ni// rdo rje sems dpa' rang nyid kyang // khams gsum pa yang 'bebs par byed// pho nya chen po rdor sen mo// rab gtum la sogs rdo rje can// nam mkha'i khams kun gang ba yi// dug ni skad cig las 'joms byed// de nas bcom ldan 'das rnam par snang mdzad dam tshig thams cad rnam par skrod par byed pa'i rdo rje zhes bya ba'i ting nge 'dzin la snyoms par zhugs nas/ rdo rje gshin rje mthar byed ces bya ba'i rdo rje'i sngags 'di gsungs so// na mo badzra dz+nyA nA ya/ sa ma ya sa twA nA~M/ ka ra ka ra/ ku ru ku ru/ ma ma kAr+yaM b+hany+dzab+hany+dza/ sarba big+h+na'aM da ha da ha/ sarba bi nA ya kAM/ mUr+d+ha Da ka dzI bi tAn+ta ka ra/ ma hA bi kr-i ta/ rU pi Ne pa tsa pa tsa/ sarba duSh+TAM/ ma hA ga Na pa ti/ dzI bi tAn+ta ka ra ban+d+ha ban+d+ha/ sarba gra hAM/ Sha Da mu kha ShaDa b+hu dza/ ShaDa tsa ra NAM/ ru dra mA na ya/ biSh+Nu mA na ya/ brah+mA d+yAM sarba de bA mA na ya/ mA bi lam+ba mA bi la m+ba/ la hu la hu/ maN+Da lam d+h+ye/ bra be sha ya/ sa ma ya/ ma nu sma ra/ hU~M hU~M hU~M hU~M hU~M hU~M phaT swA hA/ de nas 'di ni gsungs pa tsam la bcom ldan 'das rnam par snang mdzad chen po de nyid sna tshogs pa'i gzugs 'dzin par gyur nas/ nam mkha'i khams thams cad kyi rdul phra mo dang mnyam pa'i de bzhin gshegs pa thams cad kyi thugs ka'i steng du zla ba'i dkyil 'khor du gnas par gyur to// rang gi gzugs kyis nam mkha'i khams kun tu bkang nas/ ched du brjod pas ched du rjod par mdzad do// e ma'o sngags rnams kun gyis ni// rdo rje mi phyed bla na med// de bzhin gshegs pa'i rdo rje gang // sa yi gong bur 'gyur bar byed// de nas bcom ldan 'das rnam par snang mdzad chen po ngo bo nyid kyi rdo rje zhes bya ba'i ting nge 'dzin la snyoms par zhugs nas rdo rje sgyu mar brjod pa zhes bya ba'i sngags 'di ston par mdzad do// oM badzra khu ra bi kr-i tA na na hU~M phaT/ de nas 'di ni gsungs tsam la// bcom ldan chos 'chang de nyid ni// de bzhin gshegs kun kun skrag pa'i// ched du brjod 'di ched rjod mdzad// e ma'o sngags rnams thams cad kyi// rnam kun de nyid ston pa po// 'joms byed rdo rje rgyal mtshan gyis// sangs rgyas thams cad bzhag par gyur// de nas bcom ldan 'das rnam par snang mdzad chen po nam mkha'i khams thams cad kun du snang bar byed pa'i rdo rje zhes bya ba'i ting nge 'dzin la snyoms par zhugs nas/ sngags chen po 'di ston par byed do// oM badzra kro d+ha ma hA ba la ha na da ha pa tsa bid+h+wan+sa sa u ts+tshuSh+ma kro d+ha hU~M phaT/ de nas 'di gsungs pa tsam la bcom ldan 'das rdo rje 'chang de nyid nam mkha'i khams thams cad kun du snang bar byas nas/ de bzhin gshegs pa thams cad kyi 'khor lo'i 'od zer gyis kun du bkang nas ched du brjod pas ched du rjod par mdzad do// e ma'o sngags rnams kun gyis ni// sngags kyi tshul gyi bdag nyid nga // sangs rgyas kun gyi sangs rgyas nyid// zla ba drug gis thob par 'gyur// de nas bcom ldan 'das slar yang nam mkha'i khams thams cad kyi ngo bo nyid kyi tshul gsal bar byed pa'i rdo rje zhes bya ba'i ting nge 'dzin la snyoms par zhugs nas mi g.yo ba zhes bya ba'i sngags 'di gsungs so// na maHsa man+ta badzrA NAM a tsa la kA na he he mo ha ya mo ha ya/ ha sa ha sa/ tiSh+Tha tiSh+Tha/ A bi sha A bi sha/ ma hA ba la man+t+ra tsa la d+hu na d+hu na/ ti na ti na/ khA da khA da/ big+hanAM mA ra ya mA ra ya/ duSh+TA na b+hak+Sha ya b+ha k+Sha ya/ sarbAM ka ra ka ra/ ki ri ki ri/ ma hA bi Sha ma badzrA s+pho Ta ya s+pho Ta ya/ hU~M hU~M tri ba li ta rad+hA narta kaHA~M hA~M A~M A~M hA~M/ a tsa la tsa Ta/ s+pho Ta ya s+pho Ta ya/ hU~M e/ sa man+ti ka trA Ta/ ma hA ba la/ sA ta ya/ trA~M hA~M mA~M shud+h+yan+tu lo ka stuSh+ya stu/ badzrI na mash+tsan+da pra ti ha ta ba le b+h+yo dz+wA la ya trA Ta/ a sa ha na maHsa hA/ de nas mngag gzhug gi khro bo 'di gsungs pa tsam la/ bcom ldan 'das gzugs sna tshogs 'chang chen po de nyid thams cad yang dag par bskyed nas/ de bzhin gshegs pa thams cad kyi snying po'i dkyil 'khor du ched du brjod pa 'di ched du rjod par mdzad do// e ma'o sngags rnams kun gyi ni// de nyid 'byung ba bstan pa nga // rdo rje mi phyed rang bzhin gyis// ye shes rtog gis skyed par byed// de nas bcom ldan 'das slar yang de bzhin gshegs pa thams cad kun du skrag par byed pa'i rdo rje byin gyis rlob pa zhes bya ba'i ting nge 'dzin la snyoms par zhugs nas/ rdo rje chen po khro gnyer can zhes bya ba'i sngags 'di gsungs so// na mo b+ha ga ba t+yai b+h+r-i ku T+yai/ oM b+h+ra~M ku T-ita rang+ga badzr-i m+b+hi ta badzra ma hA ba la hU~M phaT/ de nas 'di gsungs pa tsam la 'dod chags chen po de nyid de bzhin gshegs pa thams cad kyi de bzhin gshegs pa kun gyi chos kyis kun du snang ba de bzhin gshegs pa thams cad kyi chos kyi gnas pa ched du brjod pa 'di ched du rjod par mdzad do// e ma'o sngags rnams kun gyi ni// chos kyi 'dod chags kun bsdus pa// rdo rje ye shes lta bu ste// sngags kyi dngos grub ces bshad do// de nas bcom ldan 'das slar yang kun nas spro ba'i rdo rje byin gyis rlob pa zhes bya ba'i ting nge 'dzin la snyoms par zhugs nas/ rdo rje stobs po che zhes bya ba'i sngags 'di gsungs so// oM badzra kro d+ha ma hA ba la ha na da ha pa tsa bi d+hA n+sa ya u ts+tshuSh+ma kro d+ha hU~M phaT/ de nas 'di gsungs pa tsam la bcom ldan 'das gsang ba chen po 'dzin pa de bzhin gshegs pa thams cad kyi gsang ba rnams kyis de bzhin gshegs pa thams cad kyis gsungs pa gang yin pa ched du brjod pa 'di ched du rjod par mdzad do// e ma'o sngags rnams kun gyi ni// rdo rje'i dbye ba bla na med// de nyid dam tshig kun du dag // rdo rje yid bzhin nor bur bshad// de nas bcom ldan 'das slar yang de bzhin gshegs pa thams cad mi phyed pa'i ngo bo nyid kyi rdo rje byin gyis rlob pa zhes bya ba'i ting nge 'dzin la snyoms par zhugs nas/ rdo rje bdud rtsi thab sbyor du brjod pa zhes bya ba'i sngags chen po 'di gsungs so// oM kha kha khA hi khA hi/ tiSh+Tha tiSh+Tha/ b+han+b+ha b+han+b+ha/ gr-ih+Na gr-ih+Na/ ha na ha na/ gardza gardza/ bi s+pho Ta ya bi s+pho Ta ya/ dz+wa la dz+wa la/ pra dz+wA la pra dz+wA la/ gra sa gra sa/ sarba big+hAM bi nA ya kAM/ pid+yA d+ha re/ ki lI ki la dz+wa li ta hu ta ba ha shi ra ma hA/ b+hai ra be ni r+g+hoSha/ saM ts+tshin+da ts+tshin+da/ ma hA badzra d+hA ra/ tiSh+Tha tiSh+Tha/ ban+d+ha ban+d+ha/ bdag che ge mo'i/ bi nA ya ka hr-i da yAM/ s+pho Ta ya/ gan+d+ha rba hr-id yAM/ s+pho Ta ya/ nA ga hr-i da yAM/ s+pho Ta ya/ yak+Sha hr-i da yAM/ s+pho Ta ya/ brah+ma rAk+Sha sa hr-i da yAM s+pho Ta ya/ sarba gra ha hr-i da yAM s+pho Ta ya/ sarba dz+wa ra hr-i da yAM s+pho Ta ya/ sarba tsA tur+thi ka hr-i da yAM da yAM s+pho Ta ya/ hU~M kA re phaT phaT/ ha na ha na/ da ha da ha/ pa tsa pa tsa/ bi kurba bi kurba/ A bi sha yA bi sha/ ma hA badzra d+ha ra Adz+nyA pa ya ti swA hA/ de nas 'di gsungs pa tsam la bcom ldan 'das rdo rje 'dzin pa nyid/ de bzhin gshegs pa thams cad kun du dgyes pa ched du brjod pa 'di ched du rjod par mdzad do// e ma'o sngags rnams kun gyi ni// de nyid rdo rje bla na med// dam tshig thams cad yang dag 'byung // de nyid mi phyed kun bsdus pa'o// de nas bcom ldan 'das rnam par dag pa'i rdo rje zhes bya ba'i ting nge 'dzin la snyoms par zhugs nas rdo rje gAn+d+ha rI chen mo 'di gsungs so// oM e h+ye hi b+ha ga ba ti ma hA badzra gAn+d+ha ri tra yA NAM rat+na nAM sa t+ye na/ A kaD+h+ya A kaD+h+ya/ ba la de baM/ ma he shwa raM/ ga ru DaM/ biSh+NuM/ ku mA raM/ bra h+ma NaM/ in+d+raM/ tsan+d+raM/ A di t+yaM/ ya maM/ ba ru NaM/ ku be raM/ d+h+r-i ta rASh+TaM/ bi ru D+ha kaM/ bi rU pA k+ShaM/ shang+ku kar+NaM/ go kar+NaM/ s+thU la kar+NaM/ nAn+di ke shwa raM/ b+h-IM gi rI TiM/ nA ya kaM / bi nA ya kaM / pAny+tsi kaM / lo ha kaM/ ShaSh+Thi dewI/ ko Ta gi riM/ oM kA riM/ durgaM kA t+ya ya NI/ tsaN+Da kAt+ya ya NI/ ma hA kA t+ya ya NI/ ai shA nI/ nai rit+yA/ kA lI/ ma hA kA lI/ badzra kA lI/ ya sha sI nI/ sa kA lI/ g+ha tra kA lI/ ag+ne yA/ bA ya byA/ ha li kA/ birtaM/ shak+ti/ sha tA k+Shi/ in+d+ra NI/ brah+ma NI/ kau be bI/ mA he shA rI/ baiSh+Na bI/ su b+ha gA/ tsA muN+DA/ rau tri/ bA rA hI/ kau be rIM/ ye tsA n+ye/ ma ma ye na/ tiSh+Than+ti/ tA n+yA brta yiSh+yA mi shI g+h+raM/ gr-ih+na gr-ih+na/ hu lu hu lu/ tsu lu tsu lu/ mu lu mu lu/ d+ha ma d+ha ma/ rang+ga rang+ga/ pU ra ya pU ra ya/ A bi sha A bi sha/ b+ha ga ba ti/ ma hA badzra gAn+d+ha ri sid+d+ha Sh+tsaN+Da/ badzra bA Ni/ rAdz+nyA pa ya ti/ hrIHhaHhaHhaHhaHhU~M phaT swA hA/ 'di gsungs pa tsam la de bzhin gshegs pa thams cad rdo rje chen po'i tshul gyis bskor bar gyur to// de ni de bzhin gshegs pa thams cad kyi rig ma de sgrogs par byed pa 'di ched du brjod pas ched du rjod par mdzad do// e ma'o sngags rnams kun gyi ni// kun gzhi 'bad par byed pa bdag // rdo rje rtse can gang 'di dran// sangs rgyas la sogs 'bebs par 'gyur// de nas bcom ldan 'das slar yang zhi ba'i rdo rje zhes bya ba'i ting nge 'dzin la snyoms par zhugs nas/ rdo rje sen mo zhes bya ba'i pho nya mo chen mo 'di gsungs so// oM e h+ye hi badzra na khi badzra mu khi/ ha na ha na/ pa tsa pa tsa/ rang+ga rang+ga/ alpa alpa/ A bi sha A bi sha/ ha ya grI bA/ pa ya ti swA hA/ de nas 'di gsungs pa tsam la ji srid du dug chen po de rnams thams cad de rab tu bsgoms pas bcom pa bzhin du gyur to// de nas rig ma de de bzhin gshegs pa thams cad la rab tu btud nas ched du brjod pa 'di ched du rjod par mdzad do// e ma'o sngags rnams kun gyi ni// dug rnams thams cad sel ba bdag // pho nya'i mchog gang de brten nas// sangs rgyas thams cad rnam par sbyangs// de nas bcom ldan 'das slar yang rdo rje gsum mi phyed pa'i rdo rje zhes bya ba'i ting nge 'dzin la snyoms par zhugs nas/ rdo rje gzhan gyis mi thub pa zhes bya ba'i sngags 'di gsungs so// oM dzi na ri Ti hUM hUM phaT phaT swA hA/ de nas 'di gsungs pa tsam la bcom ldan 'das rnam par snang mdzad chen po 'di sems can thams cad kyi bde ba'i nor gyis nye bar bkang nas ched du brjod pa 'di ched du rjod par mdzad do// e ma'o sngags rnams kun gyi ni// bskyed pa yang dag 'byung ba bdag // sangs rgyas byang chub rab bsgrub don// bskal pa'i rgya mtshor bdag gnas so// de nas bcom ldan 'das slar yang chos kyi dbyings su spro bar byed pa zhes bya ba'i ting nge 'dzin la snyoms par zhugs nas/ rdo rje ral pa gcig ma zhes bya ba'i rig ma'i rgyal po mchog 'di gsungs so// na maHsarba ta thA ga te b+h+yaH/ sarba bid+yA ga Ne b+h+yaH/ oM e h+ye hi b+ha ga wa ti/ yak+Shi NI ye/ mA pe Ti i Ti pa Te dzo su ra su ra pra ma tha ni/ e ka dza Ti ni rak+ta sa hi ta de bi ma bi he tha ya ni/ ri pi ti ri ka ri/ ta yI rI/ ka pA la ts+tsha tra/ pri ye ma hA ka pA li/ ma hA ba la/ ma hA tsa pa le/ sid+d+hi sarba ar+tha/ sA d+ha ya/ sarba satwa big+h+na pra sha ma ni swA hA/ de nas 'di gsungs pa tsam gyis bcom ldan 'das pad+ma 'chang ba de nyid nam mkha'i khams thams cad rnam par spros nas/ de bzhin gshegs pa thams cad kyi cod pan du gnas nas ched du brjod pa 'di ched du rjod par mdzad do// e ma'o sngags rnams kun gyi ni// sngags kyi bdag nyid can 'byung ba// rgyal ba kun gyi zhi gang de// rnam par bsgoms pas mchod par byed// de nas bcom ldan 'das 'khor lo thams cad kun du skrag par byed pa zhes bya ba'i ting nge 'dzin la snyoms par zhugs nas/ rdo rje chen po khro gnyer can 'di gsungs so// oM b+ha ya nA sha ni trA sa ya trA sa ya/ b+h+r-i ku Ti ta Ti bai ta Ti shwe te dza Ti ni swA hA/ de nas 'di gsungs pa tsam la bcom ldan 'das zhi ba 'chang ba de nyid de bzhin gshegs pa thams cad yang dag par mchod nas ched du brjod pa 'di ched du rjod par mdzad do// e ma'o sngags rnams kun gyi ni// Ta gang sangs rgyas yang dag 'byung // chos kyi yum ni rab bsgrub don// 'di ni bskyed par gsungs pa yin// de nas bcom ldan 'das slar yang ye shes 'du bar byed pa rdo rje zhes bya ba'i ting nge 'dzin la snyoms par zhugs nas/ rang gi rigs kyi snying po 'di gsungs so// oM A ro lika / de nas bcom ldan 'das sems can thams cad kyi dam tshig rdo rje zhes bya ba'i ting nge 'dzin la snyoms par zhugs nas/ rigs kyi yum 'di gsungs so// oM ru ru sU ru dz+wa la tiSh+Tha sid+d+hi lo tsa ne sarba ar+tha sA d+ha ni swA hA/ de nas bcom ldan 'das slar yang rang gi sku rnam par dag pa zhes bya ba'i ting nge 'dzin la snyoms par zhugs nas sngags 'di gsungs so// oM shang+ga ri shAn+ti ka re g+hu Ta g+hu Ta g+hu Ti ni g+hu Ti ni/ g+hA ta ya g+hA ta ya/ g+hu Ti ni hUM phaT swA hA/ de nas bcom ldan 'das de bzhin gshegs pa thams cad kyi ye shes bskyed pa rdo rje zhes bya ba'i ting nge 'dzin la snyoms par zhugs nas rang gi sngags 'di gsungs so// oM shwe ti pA N+Da ra bA si ni dza TA ma ku Ta d+hA ri Ni swA hA/ de nas bcom ldan 'das sangs rgyas rnam par rol pa zhes bya ba'i ting nge 'dzin la snyoms par zhugs par zhugs nas rig pa'i rgyal po 'di gsungs so// oM d+hUHde nas bcom ldan 'das kyis rig pa'i rgyal po la bka' stsal pa/ oM sum+b+ha ni sum+b+ha hU~M/ gr-ig+na gr-ih+na hU~M/ gr-i h+na pa ya gr-i h+nA pa ya hU~M/ A na ya ho b+ha ga wAM bid+yA rA dza hU~M phaT swA hA/ de nas bcom ldan 'das chos rnam par rol pa zhes bya ba'i ting nge 'dzin la snyoms par zhugs nas sngags 'di gsungs so// oM a m-i tod+b+ha bod+b+ha bA ya swA hA/ de nas bcom ldan 'das nyon mongs pa 'joms pa'i rdo rje zhes bya ba'i ting nge 'dzin la snyoms par zhugs nas/ nyon mongs pa za ba'i sngags 'di gsungs so// oM kle shA sa ni bi dza ye swA hA/ de nas bcom ldan 'das dam tshig chen po'i rdo rje zhes bya ba'i ting nge 'dzin la snyoms par zhugs nas chos kyi 'khor lo'i gtsug tor 'di gsungs so// oM ts+tshin+da ts+tshin+da/ ha na ha na/ da ha da ha/ dIp+ta tsakra hU~M/ de nas bcom ldan 'das de bzhin gshegs pa thams cad kyi gzi brjid kyi mchog ces bya ba'i ting nge 'dzin la snyoms par zhugs nas gzi brjid phung po 'di gsungs so// oM dz+wa la dz+wa la/ d+ha ka d+ha ka/ da ra da ra/ bi da ra bi da ra/ tshin+da tshin+da/ b+hin+da b+hin+da/ hU~M hU~M phaT swA hA/ de nas bcom ldan 'das dkar po 'byung ba rdo rje zhes bya ba'i ting nge 'dzin la snyoms par zhugs nas/ rgyal ba'i gtsug tor 'di gsungs so// oM dza yoSh+NI Sha dz+wa la dz+wa la/ ban+d+ha ban+d+ha/ da ma da ma/ hU~M hU~M hU~M/ ha na ha na hU~M phaT/ de nas bcom ldan 'das dkar po 'byung ba rdo rje zhes bya ba'i ting nge 'dzin la snyoms par zhugs nas/ gtsug tor gdugs dkar po 'di gsungs so// oM ma ma ma ma hU~M niH/ de nas bcom ldan 'das de bzhin gshegs pa thams cad 'byung ba rdo rje zhes bya ba'i ting nge 'dzin la snyoms par zhugs nas/ rig ma chen mo'i mchog 'di gsungs so// oM tA re tuta tA re tu re swA hA/ de nas bcom ldan 'das de bzhin gshegs pa thams cad nges par sgom pa'i rdo rje zhes bya ba'i ting nge 'dzin la snyoms par zhugs nas/ khro bo gzegs ma'i sngags chen po 'di gsungs so// oM ka ni d+hu ni hU~M phaT/ 'jig rten gsum 'gugs par byed pa'i sngags shin tu ma rungs pa'i las te ji srid du gdon gzhan 'byung ba gang yin pa de'ang de kho na nyid kyi rnal 'byor bsgoms pas las rnam pa gsum byed do// mi g.yo zhes bya'i khro bo che// gshin rje mthar byed gsum 'byung ba// kun nas sangs rgyas zhing rnams su// khams gsum pa yang des 'joms byed// khro bo chen po rta mgrin dang // khro gnyer rim par ldan gyur gang // rdo rje sems dpa' rang nyid kyang // khro bo 'di yis 'joms par byed// stobs chen bdud rtsi zhes grags dag // mi shes 'jig cing 'phrog byed pa// nam mkha'i khams dang mtshungs pa yang // the tshom med par 'joms par byed// 'bum du bzlas pa'i sbyor ba yis// kun du son par byed pa yin// blo ldan sangs rgyas nyid thob pa'ang // 'gugs par byed par the tshom med// khro gnyer tsai ka Ta rig ma// 'jigs pa yang ni 'jigs par byed// lha min chen po sogs sbyor bas// g.yul du rgyal bar byed pa yin// khro bo gzegs ma'i mchog rtser skyes// sngags pas 'bum phrag gcig bzlas bya// khro ba'i sems kyis sbyar byas na// nges par sangs rgyas kyang 'jigs byed// lag par de ni yang dag bskyed// mi smra der son bsam pa yis// pha rol dpung ni rengs par byed// brgya byin gyi yang the tshom med// gzi brjid phung po bzlas nas ni// 'bum phrag gsum du legs bskor na// brgya byin sde yang rengs par byed// 'ga' zhig min par 'joms par bstan// sgrol ma sgrol len yang dag 'byung // 'bar ba'i ye shes dge 'byung ba// 'og gi sbyor ba bsgoms pa yis// rdo rje'i sde yang rengs par byed// de yi snying po'i mchog skyes gang // rigs dang rigs dbang rig par byed// de dang yang na 'di nyid du// sbyor bar bsams nas bsam gtan gyi// ting 'dzin bsgom pas ser po'am// gzhan du dmar por nges sbyar bya// bcom ldan 'das rnam par snang mdzad kyis de skad ces gsungs so// sngags thams cad kyi rdo rje 'byung ba zhes bya ba'i le'u lnga pa rdzogs so// // de nas bcom ldan 'das rnam par snang mdzad kyis sngags thams cad kun las btus pa'i le'u gsungs so// zhi ba rgyas pa sogs las la// rang gzugs rnam pa bsgom pa yis// thugs kar ye shes yang dag 'byung // cod pan ye shes chos dbang phyug // sangs rgyas gzugs su rnam bsgoms nas// rin chen sna tshogs mtshungs pa'i 'od// rnal 'byor pas bsdus gong bur bya// sangs rgyas gzugs ni rnam bsgom bya// khro bo rnams kyi ston pa 'di// rdo rje 'byung ba sgom byed pa// de yis ngo bo rnam bsgoms pas// rigs dang rigs su 'di bstan no// rigs kyi dbang phyug rnam bsgoms nas// kha dog lnga pa legs mdzes par// sgom pa'i go 'phang gis bsgom bya// slar yang rigs kyi bdag po'i sngags// 'di nyid bsgom par bya ba ste// gtsug tor yang ni rnam bsgom bya// 'di ni sngags rnams thams cad kyi// dgyes dang mgu bar byed par bshad// dngos grub thams cad byed par 'dod// rdo rje ye shes sogs rdzogs byed// rig ma la sogs thams cad kyi'ang // rig pa'i rgyal po rnam 'joms byed// pho nya mos kyang thams cad kyi// rdo rje sems dpa' rnam sgom pa// 'dod 'gyur sngags rnams thams cad kyi// rang gzugs rnam pa sgom pas so// 'di ni sngags rnams thams cad kyi// sngags kyi dam tshig 'byung ba ste// sangs rgyas kun gyi phan 'dod pas// rdo rje dpa' bo'i mchog gis gsungs// sngags thams cad kun las btus pa'i le'u bcu drug pa rdzogs so// // de nas bcom ldan 'das kyis de bzhin gshegs pa thams cad skrod par byed pa'i las 'di gsungs so// skrod pa la sogs bya ba la// sangs rgyas de nyid ye shes can// khro bo gsum po bsdus pa yi// rdo rje 'byung bas grags pa nyid// gshin rje gshed ni ye shes rigs// bsdus pa'i don la mchog rtser skyes// khro bo chen po rta mgrin ni// chos kyi ye shes rigs su bshad// stong phrag gam ni brgya yang rung // ther 'bum gcig tu bzlas nas ni// rang nyid sangs rgyas shes pa yang // cho ga shes pas skrod par byed// thod pa gsum la kun bzhag nas// lho yi phyogs kyi dur khrod du// 'dod pa 'di ni yang dag brtsam// rdo dang shing gi sbyor ba yis// dngos po med pas yang dag brtsam// rdo dang phub ma yang dag ldan// bza' dang gsal byed rnam par spangs// khrag dang phabs su yang dag ldan// ni ma pa'i 'dab mas bza' bya ba// ta la'i 'dab ma la bri bya// sngags pas 'khrul 'khor smad par bya// tsher ma can gyis bris nas ni// ni ma pa'i 'dab ma khar bcug nas// sbyor ba'i gnas su gzhag par bya// lha chen po yi 'og tu ni// dri ma med pa kun gzung bya// cho ga shes pas lan bdun du// mngon par sngags te yang dag brtsam// dgra yi sgo'am yang na grong // grong khyer ram ni kun 'byung ba'i// gnas 'di rnams su phung po ni// kun nas skrod par byed pa yin// snying po de la mdor bsdus pas// bya ba tsog bu'i stan la 'dug // dri ma med pa'i gzugs byas nas// khro bo khro bo'i mchog 'byung ba// yon tan stong phrag kyang bskyed nas// rtag tu sangs rgyas kyang thob byed// nyi ma bdun nam so sor byas// gal te 'ga' zhig mi 'gro na// mgo bo tshal pa bdun du 'gas// mi phyed rdo rje rang gis gsungs// de bzhin gshegs pa thams cad skrod pa'i le'u ste bcu bdun pa rdzogs so// // de nas bcom ldan 'das kyis rnam par snang mdzad chen po rdo rje sems dpa' mnyes par byed pa'i las 'di gsungs so// sangs rgyas slob dpon 'dab bzang nyid// rdo rje'i skyil krung du gnas te// bya dka'i nye bar longs spyod kyis// gang de 'tsho zhing gnas par byed// brjod pa'i lhag ma bstan par bshad// 'gro ba dang ni gar nyid dang // de bzhin 'bel gtam du mi 'gyur// mthon po min nyid slob ma yis// chos kyi dus su'ang sdig pa sogs// gnas bya gal te rmongs pa de// mnar med gnas su 'tshed par 'gyur// sngags tsam gal te tshangs pa la// lag pa gnyis kyis yang dag brtsam// ji srid nam mkha' yang dag 'byung // mnar med gnas su 'tshed par 'gyur// bud med gsang min brjod bya min// gang zhig la la slob dpon ched// bde dang lus sems sdug bsngal ba// sbyor ba ji srid 'tsho yi bar// gal te slob dpon rnams kyi bka'// dga' ba'i sems kyis byas gyur na// de tshe bdag la sangs rgyas sogs// 'grub 'gyur 'dir ni the tshom med// de la ji srid 'tsho yi bar// brda yis kun du gnas par bya// dku ru brten pa'i lag pa sogs// ji srid 'tsho bar mi bya'o// dngos grub 'bras bu don gnyer bas// slob dpon ming nas smos mi bya// ji srid nam mkha' yang dag 'byung // mnar med dmyal bar 'tshed par 'gyur// de bzhin gshegs pa ji lta ba de bzhin du bya'o zhes so// bza' ba la yang rang slob shes// sangs rgyas gzugs su rnam bsgom bya// de yi ming gi yi ge gang // ji srid 'tsho bar brjod mi bya// sangs rgyas grangs med bsad byas na// sdig pa 'di ni khyad par 'phags// gang tshe kha cig yon tan 'dis// bstod na bsod nams yang dag 'byung // de tshe slob dpon rtog med pas// gzhan du gal te rmongs pa bdag // de tshe ngu 'bod du 'tshed 'gyur// gang tshe de be mA pA ti// gus pas nyan sogs bsnyen pa gang // de tshe slob ma sngags zhu dang // ji ltar kha cig slob dpon rnams// bde ba dngos su mthong bar 'gyur// gang zhig la la slob dpon rnams// bdag nyid thig nag 'tshod cing 'tsheng // de dag ngu 'bod du 'tshed 'gyur// slob dpon gang zhig tshol byed pa// de ni de la dbul bar bya// gzhan du dngos grub med pa nyid// slob ma'i ma brtag slob dpon gyi// chung ma'i don du bsgrub par bya// yang na sring mo de byin nas// 'grub 'gyur 'dir ni the tshom med// slob dpon gang zhig slob ma'i phyir// phyag 'tshal ba ni bsgrub par bya// bskal pa drug cur de dmyal ba'i// sdug bsngal myong bar 'tshed par 'gyur// de ltar yon tan khyad 'phags// zla ba drug gis ra ba gsal bya// gal te gzhan du bdag rmongs na// mnar med lta bur 'tshed par 'gyur// gang nyid slob dpon tshol byed pa// de nyid so sor bsgrub par bya// rdo rje ye shes rab bskul bas// dngos grub yangs par der 'gro 'gyur// yon tan 'di rnams gang gis 'gas// bsod nams 'byung bar shes par bya// slob dpon 'di yi rgyud la sogs// de lta bu sogs gsal bya min// de ltar bdag nyid dag pa thob// chos kyi de nyid cho gas gnas// de yis slob dpon rab gsal bya// myur du 'grub 'gyur gzhan du min// sangs rgyas gnas la gnas pa yis// gang de mgu nas rdor sems mchog // myur du 'grub byed gzhan du min// sangs rgyas sangs rgyas nyid thob pa// de mgu byed pa mchog 'byung 'gyur// de yis 'jig rten gsum 'grub ste// sangs rgyas ye shes rang nyid kyang // de bzhin gshegs pa'i gsang ba rdo rje sems dpa' mnyes par byed pa'i le'u ste brgyad pa rdzogs so// // de nas bcom ldan 'das rnam par snang mdzad chen pos sngags thams cad kyi le'u gsungs so// skyed mos tshal dang rnam par dben// chu klung rab tu 'bab pa dang // ri dang rnam par bkra ba ru// sgrub pa'i go 'phang gis bsgrub bya// zla ba gcig gis 'grub par 'gyur/ gal te min na de 'grub min// dben dang gzhan pa'i yul rnams su// sems ni gang du rab dgyes byed// gsang sngags 'bar bas byin brlabs pa// de la sangs rgyas nyid 'grub 'gyur// rgya mtsho dang ni chu klung che// ri bo chen po'i rtse rnams su// yan lag tha dad min sngags bzlas// nges par zla bas 'grub par byed// ske tshe dug dang yang dag ldan// tig ta'i shing gi sbyin sreg gis// bsnyen pa sogs ni de bskyed nas// gsang sngags sgrub pa kun spyad bya// de la sdom pa bzung nas ni// nges par 'grub byed gzhan du min// gsang sngags cho ga kun thob nas/ sngags pas bsnyen pa 'grub par byed/ de phyir sngags pas khyad par gyi// sdom pa so sor bsgrub par bya// gang nyid sdom par yang dag brjod// de nyid brtul zhugs can gyis bsrung // gzhan du nam mkha' ji srid par// mnar med dmyal bar kun tu 'byung // ji srid 'tsho bar cho ga bzhin// slob dpon sdom pa srung ba la// de yis sangs rgyas nyid du 'grub// sna tshogs 'dzin pa kun gzhi yi// mnyam med gsang sngags bzlas nas ni// sgrub pa'i bdag nyid can gyis bsgrub// zla ba gcig gis 'jig rten gsum// de yis 'grub 'gyur the tshom med// rnam shes las kyang byung ba'i sngags// 'bum phrag drug tu bzlas nas kyang // rdo rje sems dpar phyag byas nas// zla ba nya la de 'grub 'gyur// sngags dang phyag rgya'i rab dbye bas// nges par sangs rgyas kyang thob byed// phyag rgya'i dbye ba rab bkod pa// nges par lha rnams spyan drangs med// ngag bdag gang nyid tshol byed pa// de nyid rtag tu 'bad bya'o// mkhas pas rab mchog sangs rgyas la// sogs pa'i phyag rgya bcing byas nas// de rnams sngags ni bzlas nas ni// rtag tu nges par sbyin par bya// sngags pas rgyal po'i bu mo gang // gal te sangs rgyas bu mo'ang rung // bzung nas nye bar longs spyad bya// ji srid yid ni tshim par 'gyur// dug dang ske tshe yang dag ldan// yungs kar til mar bsres pa dang // rus pa rdo bar yang dag ldan// ma tri traM de phye mar bya// bshang dang gci ba rab bcug nas// brtul zhugs can gyi khyad par gyis// zur gsum mgrin pa'i me la bsreg // nges par myur du 'grub par byed// lha sbyin zhes ni byas nas ni// gang gis 'di ni rab gsal byed// gal te 'dir ni sangs rgyas rung // gang de thal bar byed par 'gyur// mkhas pas mtshan mo phyed la yang // nyi ma'i gung la sbyin sreg bya// bskal pa gcig gi bar gyi yang // sbyin byed gzhan du nam yang min// gal te sangs rgyas sam 'ga' zhig // rmongs pa'i sems kyis 'das na ni// mgo bo tshal pa bdun du 'gas// byang chub sems ni rang gis gsungs// rengs dang 'bebs pa dang por grags// gnyis pas zhes bya bar brjod// gsum pa lha yi mchog yin no// bzhi pa 'phags pa'i yul du yang // phyag na rdo rjer grags pa yin/ snying po kun gyi sbyor ba yis/ bya ba myur du 'grub par byed/ reg pa sna tshogs sogs dang gnas// skyed mos tshal dang dga' ston che// dkyil 'khor de la bya ba ni// bdug pa byin nas yang dag brtsam// ga la te brgya byin nam tshangs pa// sangs rgyas sam yang blo gros che// cho ga shes pas zhag bdun gyis// 'joms 'gyur 'dir ni the tshom med// cho ga shes pas khrag gis byugs// rang nyid rang gi lus su bya// skra grol gtsug tor gyur nas ni// mi sdug ma che gtsigs 'jigs par byed// dur khrod khyim du yang dag sbyor// rang gis de yi ming bri bya// stong phrag gcig tu bzlas nas ni// nges par sangs rgyas kyang 'dzin byed// cho ga shes pas gsher ba'i gos// khro bo'i sems kyis rab zhugs nas// ling ga rkang pas mnan nas ni// sangs rgyas kyang ni nges par 'joms// khyab 'jug lha min la sogs lha// rkang par byas nas brtsam par bya// cho ga shes pas nyin bdun gyis// khams gsum po yang 'joms par byed// bcom ldan 'das rnam par snang mdzad chen po sngags thams cad 'chad bas de skad ces gsungs so// gsang ba chen po'i le'u bcu dgu pa rdzogs so// // de nas bcom ldan 'das rnam par snang mdzad chen pos sgrub pa po thams cad kyi sdom pa'i le'u gsungs so// bshang dang gci ba bza' bar bya// sems can kun la bde ba sbyin// rdo rje 'chang rgyal de nyid ni// kun mchog sa yi dbang phyug go// rma dgu las ni yang dag byung // 'ga' zhig tu ni bza' bar bya// rdo rje 'dzin pa kun gyi rgyal// kun mchog sa yi dbang phyug go// 'dod chags bza' bar bya ba ni// phan dang bde ba thams cad sbyin// de ni rdo rje 'chang rgyal po// kun mchog sa yi dbang phyug go// zhe sdang bza' bar bya ba ni// rdo rje ye shes rab rtogs byed// de nyid rdo rje 'chang rgyal po// kun mchog sa yi dbang phyug go// gti mug bza' bar bya ba ni// ye shes thams cad rtogs pa po// de nyid zhi ba 'dzin rgyal po// sangs rgyas rnam par snang mdzad gzhi// bde sdug bza' bar bya ba ni// slob dpon ji srid 'tsho yi bar/ de nyid zhi ba 'dzin rgyal po// sangs rgyas rnam par snang mdzad gzhi/ slob dpon ji srid 'tsho yi bar/ chos dang chos min bza' bar bya/ de nyid rdo rje 'chang rgyal po// kun mchog de nyid ston pa po// ji srid 'tsho bar 'ga' zhig tu// sems can khams ni bza' bar bya// de nyid rdo rje 'dzin rgyal po// kun mchog sa yi dbang phyug go// ji srid 'tsho bar smad pa yi// bya ba thams cad mi bya'o// de nyid pad+ma 'chang rgyal po// kun mchog sa yi dbang phyug go// de nas de bzhin gshegs pa rnams thams cad de bzhin gshegs pa thams cad kyi ye shes kyi chos nyid dang yi ge thos nas ngo mtshar thob nas rdo rje 'chang thams cad la 'di skad ces gsol to// rigs kyi bu 'di ni ngo mtshar te gang du thams cad mkhyen pa'i ye shes kyi bdag po de dag gi ming yang shes par bya ba ma yin na/ gzhan lta ci smos zhes so// de nas bcom ldan 'das phyag na rdo rje bcom ldan 'das rnam par snang mdzad chen po'i thugs kar gnas nas 'di skad ces gsungs so// bcom ldan 'das de bzhin gshegs pa thams cad de bzhin gshegs pa thams cad kyi sngags yid bzhin gyi nor bu'i le'u bstan par bgyi'o// de bzhin gshegs pa thams cad kyis gsol pa/ bcom ldan 'das de bzhin gshegs pa thams cad ni g.yo bar byed pa zhes bya ba bstan du gsol/ de nas bcom ldan 'das rdo rje 'chang chen pos de bzhin gshegs pa thams cad kyi gnas lngar yid bzhin gyi nor bu'i sngags kyi ting nge 'dzin gyi le'u 'di gsungs so// byin rlabs la sogs sngags sogs kyis// de nyid sna tshogs rnam bsgom pa// cho ga shes pas de steng du// yi ge bzhi ni rnam bsgom pa// bdag nyid dbus su son byas nas// rang gi gzugs su gzugs mtshon pa// rang sems byang chub yang dag 'byung // cho ga shes pas kun dgang bya// de yis sangs rgyas nyid 'grub 'gyur// sgom pa 'di nyid rab sgrub byed// zla ba'i dkyil 'khor dbus gnas par// shel dang zla ba mtshungs pa'i 'od// nyi ma'i dkyil 'khor dbus su ni// bzhi lnga'i yi ge rnam bsgoms nas// yi ge lnga ni rnam bsgom bya// sngags pas lus kyi dbus son par// oM yig ser po dang mtshungs pa// 'od zer lnga po kun du 'khrugs// der son bdag nyid sngags pas sgom// dbus su hU~M yig yang dag sbyor// rang gzugs dge ba bsgom par bya// 'dzam bu rA da mtshungs pa'i 'od// gzugs brnyan tshul gyis bskyed nas ni// mtshan nyid thams cad yongs rdzogs pa// yid du 'ong ba bsgom par gyis// sangs rgyas gzugs brnyan de rnams su// 'od zer lnga ni rnam bsgom bya// rnam snang mdzad gzugs 'od zer gyis// nam mkha'i khams ni kun bkang bar// bsams nas cho ga shes pas der// bsdus nas de la ltung bar bya// zla ba 'char bas mtshan pa yi// mnyam med gzugs ni bskyed nas ni// gsal ba'i ral pa 'chang zhi ba// cod pan lnga ni 'dzin pa po// sna tshogs 'od zer mnyam pa'i 'od// sangs rgyas gzugs su rnam bsgoms nas// dkyil 'khor du bzhugs bsams nas ni// de yi sngags ni rnam bsgom bya// sangs rgyas gzugs ni de rnams su// rdo rje sems dpa' rnam bsgoms pas// gtsug tor de yi bzlas pa bya// khro bo gang gzhan 'byung bas kyang // rigs rnams thams cad nyid kyi yang // bskyed pa'i cho gar 'gyur ba yin// rdo rje gsum kun du 'byung ba zhes bya ba'i ting nge 'dzin rdzogs so// // de nas bcom ldan 'das kyis rdo rje 'chang chen po rdo rje gsum gyi ye shes zhes bya ba'i ting nge 'dzin gsungs so// cho ga shes pas de thams cad// oM yig dbus su rnam bsgom bya// 'bar ba'i phreng bas rnam brgyan pa'i/ hU~M yig mthar ni rnam bsgoms nas// dbus su rdo rje 'chang bsams nas// in+d+ra nI la mtshungs pa'i 'od/ zhi ba ral pa'i cod pan 'chang // phyag na rdo rje rnam bsgom bya/ rnam par snang mdzad rnam bsgoms nas/ 'od zer sna tshogs mtshungs pa'i 'od/ bsams nas de yi thugs ka ru// zla bar sngags kyi yi ge bsgom// bcom ldan 'das rdo rje sems dpa'i ting nge 'dzin rdzogs so// // de nas bcom ldan 'das rdo rje 'chang chen pos bcom ldan 'das spyan ras gzigs dbang phyug gi ting nge 'dzin 'di gsungs so// de bzhin nyid du kun byas nas// dbus su ha~M yig sgom pa ni// ngos su rang gi gzugs ltar byas// rdo rje dmar po rnam bsgom bya// dbus su chos 'chang bsams nas ni// pad+ma rA ga'i dbang mtshungs pa// phyag na pad+ma 'dab brgyad pa// de yi dbus su rnam bsgom pa// thugs kar zla ba'i dkyil 'khor ni// bsams nas sngags ni rnam bsgom bya// bcom ldan 'das chos kyi dbang phyug gi ting nge 'dzin gyi cho ga rdzogs so// // cho ga shes pas gzugs byas nas// ngos su ha~M yig yang dag sbyar// dbus su rang gi rnam pa bsgom// 'dzam bu nA da mtshungs pa'i 'od// 'dod mchod gzugs ni bskyed par bya// lag tu mdung rtse gsum bsgoms nas/ de yi snying gar dkyil 'khor dgod/ chos kyi dbang phyug gzugs bsgoms nas// phyi nas bya ba yang dag brtsam// sgron ma 'byung ba zhes bya ba bcom ldan 'das 'dod pa'i mchod pa'i ting nge 'dzin rdzogs so// // yang na brtul zhugs can gyis ni// bsdu bas sangs rgyas gzugs bsgom bya// gtsug tor sngags dang khro bo dang // rig pa'i rgyal po rigs bcas pas// las rnams thams cad pa yi sngags// bzhin du de bzlas bya// dbus su bdag po bsgoms nas ni// ngos su lha rnams dgod par bya// snying po sbyor ba de rnams su// zla ba'i dkyil 'khor bsgom par bya// sngags kyi yi ge mchod bsgoms nas// de yis lha rnams rnam bsgom pa// thams cad kyi ni lag par ni// rdo rje 'khor lo pad+ma bsgom// mdung dang yid bzhin nor bu yang // bsgoms nas myur du sgrub bar byed// sngags pas rang sngags bzlas bya ste// zla ba'i dkyil 'khor bsgoms pa yis// ngos su zla ba yang dag sbyor// dbus su ser po rnam bsgom bya// bsdus te gong bu'i tshul gyis ni// rang gi lus la dgod par bya// sangs rgyas thams cad rab bskul bas// 'di ni rengs par byed pa'i mchog // dus rnams kun du rnam bsgoms nas// nges par bskal par de gnas 'gyur// cho ga shes pas mi bskyod sogs// nyi ma'i dkyil 'khor la dgod bya// rigs kyi dbang byug rnam bsgoms nas// zla ba'i dkyil 'khor dgod pa ni// thog ma tha mar bsam gtan 'di// bzhi yi dbus su bsam par bya// de yis sangs rgyas nyid bsgrubs na// yun mi ring bar sangs rgyas 'gyur// de yi rang gi sngags kyi mchog // phyag rgya shes nas sgrub pa po// cho ga shes pas bskyed par bya// myur du 'grub byed gzhan du min// phyag rgya chen por rab bsgoms nas// nam mkha'i lam gyi dbus las ni// dbus su nyi ma dang mtshungs pa'i// dkyil 'khor dge ba bsgom par bya// sngags pas dkyil 'khor las ngos su// zla ba'i dkyil 'khor bsgom par bya// bdag po'i gzugs ni yang dag bskyed// de yis mi g.yo bsgom par bya// rin chen bzhi byung sgo nga ru// sbrang rtsi mar gyis rab tu dgang // sngags kyi yi ge rnam bsgoms nas// bsam pa de yis sbyin sreg bya// dkyil 'khor lnga yi tshul gyis ni// dbus su hU~M gi yi ge 'gengs// 'bar ba'i phreng ba 'thibs pa ni// kun nas rnam par 'phro bar byed// de la gnas pas lha yi gzugs// tshim pa'i dam tshig gsum 'byung bas// cho ga shes pas gtsug tor gyis// gtsug tor rnams ni bsgom par bya// bdag po'i sngags ni yang dag bskyed// mnyam par bzhag pas bsgom par bya// kun nas sor mo bcu gnyis pa'i// ut+pal chen po 'dab brgyad pa// chos kyi dkyil 'khor dbus gnas par// de nyid kyis ni bsgom par bshad// rtse mo lnga pa'i rdo rje che// ut+pal sngon po mtshungs pa'i 'od// A li bcu drug yang dag ldan// rtag tu bsgom bya 'grub par 'gyur// sngags pas sor mo nyi shu pa'i// rtse gsum ser po dang mtshungs pa// cho ga nyid kyis bsgoms byas na// 'grub 'gyur 'dir ni the tshom med// pad+ma las kyi rdo rje dang // yid bzhin nor bu gsum pa can// bdag po'i sngags ni yang dag bskyed// myur du sgrub byed gzhan du min// 'khor lo de bzhin pad rdo rje// bsams nas rdo rje'i cho ga las// sgom pa'i go 'phang gis bsgrub bya// gzhan du 'di ni 'grub mi 'gyur// rdo rje chen po mdung sogs bcas// 'bar ba'i phreng ba mtshungs pa'i 'od// kun gyi las can gsang sngags kyi// rjod pa rnams kyis brjod byas nas// ral gri 'bar bas 'khrugs pa'i sems// 'phro zhing 'thibs pa kun du 'khrugs// khru gang tsam du yang dag bskyed// khro bar byed pa'i khyad par bya// pho nya mngag gzhug sogs sngags rnams// rdo rje'i dkyil 'khor sgom pa'o// nyi ma'i dkyil 'khor sbyor ba las// sgom pas mchog tu mthong bar 'gyur// dbyug pa tho ba dgra sta dang // zhags pa paT+Ti sa sgom pa'i// cho gas bsgom par byas nas ni// rdo rje 'chang rnams mnyes par byed// 'di de sngags rnams thams cad kyi// sku gsung thugs kyi sgom pa ste// rdo rje ye shes can gyis gsang // ye shes dngos grub can du brjod// bcom ldan 'das rdo rje sems dpas de skad ces gsungs so// gang zhig dngos grub mchog 'dod na// cho ga shes pas sbyin sreg bya// de nyid gsang ba'i ting 'dzin gnas// rnam pa sna tshogs sbyin sreg brtsam// dkyil 'khor bzhi yi sbyor ba las// rigs kyi las ni sgrub par byed// oM yig sngags kyi dbye ba yis// sgom pas dngos grub thob par 'gyur// zhi ba can la dkyil 'khor zlum// rgyas pa can la zur bzhi pa// mngon spyod la ni gru gsum mchog // dbang bya gzhu yi rnam pa'o// zhi la me yi dbus son par// bdud rtsi lta bur bsgom par bya// de nyid la ni lha yi gzugs// rang gi tshul gyis bsgom par bya// bdag nyid bdag po'i tshul gyis ni// 'di ni rdo rje'i tshul las byung // kha ni rab tu gdangs byas nas// me stag 'thibs pas 'khrugs pa yi// sngags pas lce yi dbus son par/ hU~M yig de yis bsam par bya// bcom ldan 'das sbyin sreg rdo rjes de skad ces gsungs so// cho ga shes pas 'o ma sbrang // mar ni zhi ba'i rigs la spyad// mar khu chen po'i bye brag las// ye shes rdo rje'i rigs su brjod// zhi la rdo rje slob dpon gyi// snying ga'i dbus son rnam bsgom bya// yid bzhin nor bu lag bsams nas// 'di ni dag pa'i tshul mchog go// rnam par snang mdzad gzugs brnyan che// pad+ma'i yon tan 'byung ba la// gzugs ni 'dod chags rigs mchog go// gzugs ni 'dod mchod rdo rje can// las bzhi'i rab tu dbye ba las// sngags kyi yi ge dgod byas nas// bcom ldan 'das gsang ba'i sbyin sreg rdo rje 'chang chen pos de skad ces gsungs so// gnyis su med pa mnyam pa nyid rnam par rgyal ba'i rtog pa'i rgyal po chen por de bzhin gshegs pa thams cad kyi sngags yid bzhin nor bu'i le'u ste nyi shu pa rdzogs so// // de nas bcom ldan 'das phyag na rdo rjes de bzhin gshegs pa thams cad kyi stobs kyi sngags kun las btus pa zhes bya ba'i snying po'i le'u 'di gsungs so// sangs rgyas rdo rje chos chen po// 'dod pa'i dam tshig dgyes pa po// sngags rnams thams cad yang dag dmigs// de yi bsam gtan rab bskul bya// dam tshig ye shes sangs rgyas kun// rigs dmigs dkyil 'khor tshul gyis ni// gzugs ni sangs rgyas mtshungs pa'i 'od/ a~M yig ye shes dbye ba yis// 'di ni rdo rje'i tshul bstan pa'o// ral pa'i cod pan longs spyod pa// kha dog dkar po shin tu mdzes// phyag bzhi pa la spyan yangs pa// me stag 'thibs pas kun du 'khrugs// rnal 'byor mchod phyir thogs la sogs// brgyan cing dkyil 'khor la sogs pa// cod pan du ni rdo rje sems// mdzes pa'i gzugs ni rgyal ba'i gzhi// dbang po gnyis kyi rab sbyor bas// 'di ni bsam gtan tshul mchog go// sku yi rdo rje'i sogs sbyor gyis// mngon shes lnga yi rab sbyor las// rkang gnyis mchog de nyid shes pas// thod pa can gyi gtso bor brjod// sangs rgyas kun gyi 'di ye shes// rigs zhes bya ba'i ting 'dzin no// de nas bcom ldan 'das phyag na rdo rje rdo rje 'dzin pa thams cad kyi dam tshig gi de kho na nyid byin gyis rlob pa zhes bya ba'i ting nge 'dzin la snyoms par zhugs te/ rdo rje thams cad kyi dam tshig gi snying po 'byung ba rdo rje zhes bya ba 'di gsungs so// rdo rje'i dkyil 'khor tshul gyis ni// dbus su gzugs ni rab brtag bya// nag po shin tu rnam 'gyur khros// ma rungs zhal ni rnam par gdangs// me stag 'thibs po 'bar ba ste// 'jigs pa yang ni 'jigs par byed// phyag bzhi pa ste rab 'bad pas// dbang po gnyis kyis rab sbyor las// 'di ni rdo rje'i tshul bstan pa'o// rdo rje thugs sogs yang dag grub// rab tu gnas pas de bsgrub bya// 'dod chags rdo rje rab bskul bas// dngos grub thams cad bsgrub par bya// rdo rje dam tshig ces bya ba'i ting nge 'dzin no// de nas bcom ldan 'das phyag na rdo rje chos thams cad 'chang ba'i dam tshig byin gyis rlob pa zhes bya ba'i ting nge 'dzin la snyoms par zhugs nas/ chos 'chang ba'i dpal zhes bya ba 'di gsungs so// chos kyi dkyil 'khor sbyor ba las// dbus su gzugs ni rnam bsgom bya// dmar po 'dod chags 'dzin pa 'bar// sna tshogs rgyan gyis brgyan pa yi// phyag bzhi pa la yid 'ong bar// dbang po gnyis kyi rab sbyor bas// de yi cho ga bsgom pa ni// 'di ni 'dod chags tshul bstan pa'o// gsung gi rdo rje gtso dngos grub// rdo rje chos rab sbyor sogs kyis// snying rje'i bdag nyid can gyis sgrub// sgom pa yang ni myur 'grub byed// chos 'chang ba'i dam tshig gi dpal zhes bya ba'i ting nge 'dzin no// de nas bcom ldan 'das phyag na rdo rje dam tshig gi rdo rje'i rigs byin gyis rlob pa zhes bya ba'i ting nge 'dzin la snyoms par zhugs te/ rdo rje'i rigs kyi dam tshig gi mchog ces bya ba'i ting nge 'dzin 'di gsungs so// 'dod pa'i dkyil 'khor bsam gtan gyis// gzugs ni dbus su dgod par bya// khyab bdag zhi ba ser po'i mdog // spyan gsum brtul zhugs can gyis bsgom// kun du dag pa'i shel dang mtshungs// me stag tshogs ni kun du 'khrugs// phyag bzhi par ni cho ga yis// bsgom bya myur du 'grub par byed// rdo rje'i mthar thug nor dngos grub// rab tu gnas pas de bsgrub bya// 'di de sngags rnams thams cad kyi// thar pa'i ting 'dzin snying po can// sku gsung thugs kyi sgom pa ni// rdo rje sems dpas sprul pa yin// rdo rje mdung gi dam tshig ces bya ba'i ting nge 'dzin no// ji srid gzugs ni kun sbyor ba// de la lha nyid rab tu grags// slar yang 'di yi tshul gyis ni// skyed par byed pa'i cho gar 'gyur// bcom ldan 'das rdo rje sems dpas de skad ces gsungs so// rang gi sngags yig dbye bas sam// yang na rigs kyi rig pa yis/ rigs kyi bdag po'i sngags kyis sam// brtul zhugs can gyi rig rgyal pos// thams cad las can sngags kyis dang // gtsug tor sngags kyis rnam bsgom bya// 'di de sngags rnams thams cad kyi// gsang ba'i de nyid gsungs pa yin// bcom ldan 'das phyag na rdo rjes de skad ces gsungs so// zhi ba'i las kyi rab dbye bas// rigs kyi sngags su rab tu grags// rgyas pa can la rigs kyi sngags// sgom pas nges par 'grub par byed// dbang du bya ba'i cho ga las// rig pa'i rgyal pos bsgom par bya// thams cad las can sngags kyis ni// mngon spyod rnam par sgom par byed// skrod par byed pa'i cho ga las// gtsug tor du ni rnam bsgom bya// sngags shes pas ni phur gdab sogs// pho nya pho nya mo bsam bya// bcom ldan 'das phyag na rdo rjes de skad ces gsungs so// 'od zer lnga yi tshul gyis ni// rtog pas de la bsgom par bya// gzhan du dngos grub med pa nyid// sgom pa rnams su shes par bya// rigs kyi las kyi rab dbye bas// dkyil 'khor rnams kyi rnam sgom pa'o// sngags kyi yi ge'i rab dbye bas// bsgom bya dngos grub thob par 'gyur// snying ga'i dbus son phra mo ni// dkyil 'khor rnams kyi rnam bsgom pa// sngags kyi yi ge'i rab dbye bas// bsgoms pas dngos grub thob par 'gyur// snying ga'i dbus son phra mo ni// dkyil 'khor rnams kyi rnam bsgom pa// steng du bkod pa'i dbye ba yis// 'di ni bsam gtan tshul mchog go// dkar nag dmar po'i sbyor ba las// bsam gtan thams cad du brtag bya// gzhan du dngos grub med pa nyid// sngags rnams kun tu bzlas par bya/ hU~M yig oM yig dbye ba yis/ swA hA hU~M yig gzhan gyi gzugs// skyed pa'i cho ga byas nas ni// bsnyen pa gang zhig nges bsgrub bya// rigs gsum la yang hU~M yig dang // oM yig ye shes rigs mchog yin// sngags kyi yi ge la sogs rnams// dpral bar bkod nas rnam bsgom bya// bcom ldan 'das rdo rje 'chang gis de skad ces gsungs so// thun bzhi'i sbyor ba la sogs kyis// rdo rje can la bdud rtsi'i gzugs// spro ba dang ni gnas par bya// 'di ni dngos grub tshul bstan pa'o// sgrub par rang gi lha yi gzugs// rdo rje can la bdud rtsi'i gzugs// nye bar sgrub pa 'dus pa la// 'di ni dngos grub tshul mchog go// bdag gi sgrub pa'i las can la// bdag po'i gzugs dang yang dag ldan// bsnyen pa'i dus su rab bsgrub pa// gtsug tor gzugs dang yang dag ldan// me stag 'thibs pas 'khrugs pa yi// rang lha'i gzugs dang yang dag ldan// rdo rje phra rab dbye ba yis// dus gsum sangs rgyas bzhugs pa'o// grags par ldan pa'i dngos grub kun// 'di nyid kyis ni byang chub thob// de yi mchog tu bsgrub par bya// dngos grub chen po'i yon tan 'byung // bcom ldan 'das kun du bzang po rdo rje 'chang chen pos de skad ces gsungs so// gnyis su med pa mnyam pa nyid rnam par rgyal ba'i rtog pa'i rgyal po chen por sngags thams cad kun las btus pa zhes bya ba'i ting nge 'dzin gyi le'u ste nyi shu rtsa gcig pa rdzogs so// // de nas bcom ldan 'das de bzhin gshegs pa thams cad slar yang 'dus par gyur nas phyag na rdo rje byang chub sems dpa' de bzhin gshegs pa thams cad dgyes pa'i rdo rje'i bkod pas yang dag par mchod nas gsung gi rdo rje chos kyi gsung gi lam nges par bskyed pa'i rdo rje'i tshul 'di ston par mdzad do// gsang ba dag pa dmigs pa med// ye shes yon tan kun gyi gzhi// kun nas ye shes bdag med pa// gsang ba'i ye shes phyag 'tshal bstod// gsang ba'i de nyid don dang ldan// mchog gi spyod pa rgya mtsho che// kun nas 'dod pa yang dag 'byung // rdo rje ye shes phyag 'tshal bstod// gtso bo'i ye shes ji ltar gnas// rdo rje mi phyed gsum gnas pa// rigs kyi pha rol phyin pa thob// byang chub spyod la phyag 'tshal bstod// sems can kun skyes can gyi mchog // sangs rgyas byang chub rab gzhug mdzad// rang bzhin dag pa dag pa'i mchog // sems can skyob la phyag 'tshal bstod// chos sku thar pa chen po ste// yid bzhin nor bu mthong ba che// sems can kun dgyes byed pa po// dag pa'i spyod la phyag 'tshal bstod/ de nas yang yid bzhin gyi nor bu'i dam tshig gi rdo rje zhes bya ba'i byang chub sems dpa' phyag na rdo rje byang chub sems dpa' la 'di skad ces gsol to// bcom ldan 'das byang chub sems dpa' de'i mthong ba'i chos kyi yon tan gyi khyad par so sor 'dod par bya ba gang ci ltar lags/ de nas phyag na rdo rje de bzhin gshegs pa thams cad kyi bdag pos byang chub sems dpa' de la 'di skad ces bka' stsal to// the tshom med par mnyam par shes// sangs rgyas chos su 'dod par bya// the tshom med par 'du shes pa// chos rnams thams cad 'dod par bya// the tshom med par 'du shes pa// 'dus byas thams cad 'dod par bya// 'di lta ste/ rigs kyi bu zhes bya ba byang chub sems dpa'i chos kyi sprin gyi sa la rab tu gnas pa ste/ de bzhin gshegs pa thams cad kyi chos kyi sku dang / de bzhin gshegs pa thams cad kyi longs spyod rdzogs pa'i sku dang / de bzhin gshegs pa thams cad kyi sprul pa'i sku rnams su rnam par rtog pa med cing the tshom med pa de bdag go zhes chos thams cad kyang nam mkhar mthong bar gyur to// rigs kyi bu mdor bsdus na byang chub sems dpa' rdo rje ye shes zhes brjod par bya'o// de nas bcom ldan 'das de bzhin gshegs pa thams cad ngo mtshar du gyur nas bcom ldan 'das de bzhin gshegs pa thams cad kyi skyes bu'i mchog la phyag btsal nas 'di skad ces gsol to// bcom ldan 'das sngags kyi spyad pa spyod par byed pa'i byang chub sems dpa' 'di don dam pa'i gsang ba la dad par ci ltar 'gyur/ 'di lta ste/ yang bcom ldan 'das de bzhin gshegs pa thams cad ces bya ba stong gsum gyi stong chen po'i 'jig rten gyi khams su sangs rgyas bcom ldan 'das rnams su yang dag par byang chub nas mngon par rdzogs par 'tshang rgya bar ji ltar 'gyur/ de bzhin gshegs pa thams cad kyis bka' stsal pa/ bcom ldan 'das de bzhin gshegs pa gcig pu mngon par rdzogs par 'tshang rgya bar 'gyur ro// rdo rje 'chang bas gsol pa ji ltar mngon par rdzogs par 'tshang rgya bar 'gyur/ 'di lta ste gzhan yang stong gsum gyi stong chen po'i 'jig rten gyi khams rdul phra rab kyi cha shas su gyur pa gzhi'i sems can rnams mngon par rdzogs par 'tshang rgya bar 'gyur ro// de bzhin du bcom ldan 'das de bzhin gshegs pa thams cad phyag na rdo rje'i tshul 'di blta bar bya'o// de nas byang chub sems dpa' de rnams ya mtshan thob cing dga' zhing rab tu mgu ba thob nas de lta bu'i dbyangs 'di gsungs so// e ma'o ye shes ye shes che// rdo rje chen po rab tu mthong // rmad du byung ba'i 'jig rten gyis// ye shes mig ni rnam sbyangs pa'o// de nas bcom ldan 'das phyag na rdo rje de bzhin gshegs pa thams cad kyi bdag pos de bzhin gshegs pa thams cad dang gnyis su med pa mnyam pa nyid rdo rje zhes bya ba'i ting nge 'dzin la snyoms par zhugs so// snyoms par zhugs ma thag tu bcom ldan 'das kyis gang+ga'i klung gi bye ma dang mnyam pa'i 'od zer bye ba khrag khrig brgya stong phyung nas shar dang lho la sogs pa'i phyogs mngon par brjod du med pa'i yang brjod du med pa'i gang+gA'i klung gi bye ma snyed kyi sangs rgyas kyi zhing gi rdul phra rab dang mnyam pa'i sku gsum gyi ye shes kyis gang bar mdzad do// de nas de bzhin gshegs pa de rnams byon nas byang chub kyi sems 'di gsungs so// byang chub rang bzhin yang dag thob// byang chub sems dpas snying po byin// nam mkha'i khams la longs spyod pa'i// rdo rje byang chub rab tu gnas// mtshan nyid med pa'i chos rnams la// spros pa dag ni yod ma yin// rdo rje'i rang bzhin ye shes kyis// nam mkha' lta bur dri ma med ces so// de nas bcom ldan 'das phyag na rdo rje ting nge 'dzin las bzhengs nas rdo rje chos la bos par gyur to// sems dpa' chen po dam tshig gang yin pa de mthong ngam/ bcom ldan 'das mthong lags so// de nas bcom ldan 'das phyag na rdo rje skyes bu chen po de'i sku dang gsung dang thugs kyi dbye ba rin po che sgrom bu nges par rig nas de bzhin gshegs pa thams cad dang byang chub sems dpa' rnams rang ga thugs su zhugs par mdzad do// de ji lta ba bzhin du bcom ldan 'das de bzhin gshegs pa thams cad kyi bdag pos rang gi sku dang gsung dang thugs nam mkha' lta bur sbyor bas yang dag par gnas par gyur to// de bzhin gshegs pa thams cad kyi sku dang gsung dang thugs yongs su dag pa'i ngo bo nyid kyi rdo rje zhes bya ba'i le'u nyi shu rtsa gnyis pa rdzogs so// // 'phags pa gnyis su med pa mnyam pa nyid rnam par rgyal ba zhes bya ba'i rtog pa'i rgyal po chen po rdzogs so// // mkhan chen thar pa lo ts+tsha ba'i phyag dpe'i gseb nas shog yar lnga byung ba sngar bsgyur ba las/ phyis nyong stod smon 'gro'i gtsug lag khang nas rgya dpe lhag ma rnams rnyed nas bsgyur bar rtsom pa na/ dpal dus kyi 'khor lo'i phyi nang gzhan gsum gyi tshul la mi 'jigs pa'i spobs pa thob pa'i bla ma yang dag pas/ dge ba'i bshes gnyen chen po legs par sbyar ba'i skad kyi brda sprod pa'i tshul la blo gros shin tu byang ba'i 'jig rten gyi mig chos grags dpal bzang po'i bkas bskul zhing sbyin bdag mdzad nas/ bu ston gyis bsgyur ba'i yi ge pa ni dge slong rin chen rgyal mtshan pa'o// rgyud min rgyud ltar bcos pa yi// chos min sun dbyung bya phyir dang // dam chos snang ba spel ba'i phyir// ji ltar nus bzhin bsgyur ba lags// 'di don 'byed pa'i 'grel pa dang // rgya dpe'i dpe dpang ma rnyed cing // don zab sgra ni rtogs dka' la// saM skr-i ta la ma byang bas// sgra don ji bzhin ma 'byor ba'i// nongs de mkhas rnams bzod mdzad cing // phyis 'byung skad gnyis smra rnams kyis// ma dag shes na bcos par zhu// rgyud chen 'di ni bsgyur ba las// dge ba bdag gis gang thob pa// de yis mtha' yas 'gro ba kun// rdo rje 'chang chen nyid gyur cig // de nas 'di la dbu nas shog lto gcig ma tshang bas rnyed na bsgyur bar bya'o// 'di dang thun mong ma yin pa'i gsang ba gcig tu 'dod pa yang dag par 'khrul bar snang ngo // 'dis 'khor ba sdug bsngal gyi rgya mtsho chen po myur du skems par gyur cig // rgyud 'di la kun mkhyen gnyis pa/ bu ston zhabs kyi 'gyur mi 'dra ba gnyis 'dug pa las/ 'di ni phyis 'gyur bde ba de nyid las bris pa yin la/ rgya dpe zugs pa'i bar skabs nas/ tshigs bcad rkang pa re re gnyis gnyis tsam gyi bar la/ hor kong ma tshang ba rnams su rgya gram gyi mtshan ma btab yod par shes par bya'o// 