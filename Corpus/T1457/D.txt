@##// rgya gar skad du/ shrI sarba durga ti pa ri sho d+ha ni maN+Dal no pi ka kr-i ba a ba li nA ma/ bod skad du// dpal ngan song thams cad yongs su sbyong ba'i dkyil 'khor gyi cho ga thugs rje phreng ba zhes bya ba/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas ngan song thams cad yongs su sbyong ba'i rgyal po la phyag 'tshal lo// dpal gyi 'byung gnas sangs rgyas kun gyi sku// nyon mongs mtha' dag kun bcom nas// 'gro la thugs rjes spyan gyis rab gzigs la// kun nas dang ba'i sgo nas phyag 'tshal te/ skye ba brgyud pa'i sdug bsngal gcod byed pa'i// thugs rje phreng mchog dkyil 'khor cho ga bshad// de la bcom ldan 'das ngan song thams cad yongs su sbyong pa'i rgyud kyi rgyal po chen po'i rnal 'byor pa snod du gyur pa rnams kyi dam tshig thams cad bsdu bar gyur pas dkyil 'khor gyi cho ga bsdu bar bya'o// de la dang po rnal 'byor pa sems dad pas mchog tu gyur pa dpal ngan song thams cad yongs su sbyong ba bsgrub par 'dod pas// stan bde ba la 'dug ste/ sems can thams cad kyi don du sems bskyed la/ dri la sogs pas khrus byas pas/ chos thams cad bdag med par lhag par mos par bya'o// de nas mgrin pa'i phyogs su paM las pad+ma dmar po 'dab ma brgyad pa bsams la/ de'i lce'i pad+ma'i 'dab ma la a las zla ba'i dkyil 'khor ro// de'i steng du hUM las gyur pa'i rdo rje rtse lnga pa dkar po bsams nas// oM badzra dzi hwa/ zhes brjod do// yang dag pa gnyis la a las zla ba'i dkyil 'khor de'i steng du hUM las gyur pa'i rdo rje rtse lnga pa dkar po rer gyur par bsams la/ oM badzra hasta/ zhes brjod do// de'i rjes la rkang pa'i mthil gnyis su a las zla ba'i dkyil 'khor bsams la/ de'i steng du hUM las gyur pa'i sna tshogs rdo rje bsams te/ de nas oM sarba yo ga badzrA ya hUM/ zhes pas yan lag thams cad rdo rjer gyur par bsam/ de nas bgegs gzhil bar bya ba'i phyir phyag rgya thams cad bcing bar 'gyur te/ de la hUM las sprul pa'i khro bo rdo rje nyi ma ru bdag nyid sprul la/ rdo rje me'i nyi ma rab tu bsams nas/ khros pa'i sems kyis khro bo ti rIn ti ri'i phyag rgya bcing bar bya ste/ de la rdo rje mthe bong gnyis bsgreng ba ni/ ti rIn ti ri'i phyag rgya ste/ gr-ih+Na badzra sa ma ya hUM/ zhes brjod par bya zhing // sa 'og bcing bar bya'o// de nas rdo rje'i gdan phyed du 'dug la/ dang po'i phyag rgya de nyid du bcing ste/ rdo rje phreng ba'i dbang bskur bar byas la/ dar dpyangs kyis brgyan par bya zhing // oM badzra dz+wa la a na lArka hUM a b+hi Shiny+tsA maM/ zhes brjod par bya'o// de nas rdo rje khu tshur gnyis bcings pa las mdzub mo gnyis mdud cing // snying ga dang / dpral ba dang / ltag pa dang / yang snying ga la sogs par mdud pa las sna tshogs go bgo bar byas la/ g.yon pa dkur 'dzin par byas la/ g.yas rdo rje gsor bas bgegs ma lus pa gzhom par bya ste/ oM badzra dz+wa la a na lArka hUM sarba big+h+nAn phaT/ ces brjod par bya'o// de nas khro bo de nyid kyi phyag rgya rdo rje bsdams pa nang du bcings la sor mo rnams nang du 'bar bar bya zhing mthe bong de bzhin du bsgreng bas/ oM badzra dz+wa la a na lArka ha na da ha pa tsa ma tha b+hany+dza ra Na hUM phaT/ ces pas bgegs kyi tshogs ma lus par bsreg par bya'o// de'i rjes la rdo rje bsdams pa bcings la mthe bong gnyis bsgreng ste/ oM badzra ne tre sarba big+h+nAM ban+d+ha/ zhes bya bas bgegs thams cad bcing bar bya'o// de nas rdo rje bsdams pa bcings nas mthe bong dang mthe chung so sor rtse mo sprad de/ oM badzra dr-i D+ho me b+ha ba rak+ShaM sarba swA hA/ zhes brjod pas sa 'og bcing bar bya'o// rdo rje khu tshur bsdams pa las g.yas pa sdigs mdzub tu bya zhing // g.yon pa lcags kyu'i tshul du byas la/ khros pa'i yid kyis khro bo de nyid nam mkha'i phyogs su spros pa las/ oM hu lu hu lu hUM phaT/ ces pas steng phyogs bcing bar bya'o// mthe chung lu gu rgyud du sprel te rdo rje khu tshur gnyis kyi mdzub mo gnyis rdo rje rtse sprad par byas la spyi bor btsugs nas/ oM druM ban+d+ha/ zhes brjod pas/ shar phyogs bcing bar bya'o// rdo rje khu tshur bcings pa las mkhrig ma gnyis mdud de lho phyogs su bltas te/ oM badzra pra sha hri phaT/ ces pas lho phyogs bcing bar bya'o// rdo rje bsdams pa bcings pa las gung mo gnyis rtse sprad de/ srin lag gnyis tshigs bar ma bsnol nas mthe chung gnyis brkyang bar byas te/ oM pa tang+gi pa tang+gi ni ra traT/ ces pas nub phyogs bcing bar bya'o// rdo rje bsdams pa bcings la mdzub mo gnyis mche ba'i tshul du bya/ mthe bong gnyis kha'i tshul du byas nas/ oM badzra yak+Sha hUM/ zhes brjod pas byang phyogs bcing bar bya'o// de nas rdo rje sna tshogs kyi bdag nyid las lag pa gnyis rgyab sprad la mthe bong dang mthe chung so sor bsnol/ sor mo lhag ma drag pa so sor rdo rje rtse gsum pa'i tshul las sa la bstan pas sa gzhi rdo rje'i rang bzhin du gyur par bya zhing // oM badzra Tha Tha Tha Tha/ zhes brjod par bya'o// de nas rdo rje hUM mdzad kyi phyag rgya mthe chung gnyis lu gu rgyud du byas la sdigs mdzub gnyis bsgreng la phyogs bzhir bskyad pas ra dang po dang / de nyid las sdigs mdzub bzhi pas ra ba gnyis pa bya zhing // oM badzra pra ka ra hUM badzra hUM ka ra hUM/ zhes pas rdo rje ra ba bya'o// rdo rje bsdams pa rgyas par brkyang ba'i steng du bkab la bskyod de/ oM pany+dza ra Na hUM/ zhes brjod pas rdo rje'i gur du bya ba nyid do// de'i rjes la me tog gi phyag rgya'am rdo rje gnod sbyin gyi phyag rgyas gtor ma byin gyis brlab pa byas la/ rdo rje khu tshur bcings pa las mdzub mo dang mthe chung lu gu rgyud du sprel te/ oM sarba bid badzra tsakra hUM/ zhes pa'i sngags lan bdun brjod pas phyogs kun du bskor bas dpal ngan song thams cad yongs su sbyong ba rtsa ba'i dkyil 'khor chen po sprul par bya'o// de nyid snying ga'am khar bzhag la sngags de nyid lan brgya rtsa brgyad bzlas pas dkyil 'khor thams cad 'grub par 'gyur te/ de yis dkyil 'khor mngon sum dang 'dra bar bltas la/ pad+ma 'dab ma brgyad dang ldan pa dri dang / kha dog sna tshogs pas nam mkha'i khams thams cad rgyas par gyur pa'i steng du phyogs bcu'i byang chub sems dpa' dang / 'phags pa dgra bcom pa dang / rang sangs rgyas dang / khro bo la sogs pa thams cad de nyid du sprul la/ kye ma sangs rgyas kyi sangs rgyas/ kye ma sangs rgyas mdzad pa legs// gang phyir ngan song thams cad kyi// rgyud ni dag par byin gyis rlobs// zhes pas gsol ba gdab par bya'o// de nas bsod nams kyi tshogs sngon du 'gro bas zhabs bsil la ar+g+ha phul te/ nye reg 'thor 'thung byas te/ gdan la brtan par bzhugs te/ thal mo legs par sbyar bas dpral ba'i steng du bzhag ste/ oM sarba ta thA ga ta kA ya bAk+tsit+ta pra Na me na badzra tsakra ban+d+ha naM ka ro mi/ de nyid las mthe bong g.yas pa rdo rje ltar bsgreng pa snying gar bzung ste/ oM sarba ta thA ga ta badzra ban+d+ha naM ka ro mi/ zhes brjod pas shar phyogs nas phyag bya'o// de nyid las mdzub mo rin po che ltar byas pas snying gar bzung la/ oM sarba ta thA ga ta rat+na ban+d+ha naM ka ro mi/ zhes brjod pas lho phyogs nas phyag bya'o// mdzub mo pad+ma ltar byas pas lkog mar bzung ste/ oM sarba ta thA ga ta pad+ma ban+d+ha naM ka ro mi/ zhes brjod pas nub phyogs nas phyag bya'o// mdzub mo ral gri ltar byas pa lte bar bzung ste/ oM sarba ta thA ga ta karma ban+d+ha naM kwa ro mi/ zhes brjod pas byang phyogs nas phyag bya'o// de nas mchod pa thams cad rgyas par bya ba'i phyir/ me tog gi phyag rgya bcings la/ gang yang 'jig rten gyi khams 'di'am/ gang yang phyogs bcu'i 'jig rten gyi khams thams cad na me tog gi bye brag gang dag yod pa 'di lta ste/ thang las skyes pa'am/ chu las skyes pa'am/ yid las byung ba gang dag yod pa de dag thams cad ma lus pa med pa'i de bzhin gshegs pa thams cad dang / phyogs bcu'i sangs rgyas dang byang chub sems dpa' rigs lnga dang bcas par bzhugs pa thams cad dang / phyag rgya dang / gsang sngags dang / rig pa'i lha mo dang / dkyil 'khor gyi lha'i khyad par thams cad la mchod pa'i las bya ba'i phyir dbul bar bgyi'o// oM sarba ta thA ga ta puSh+pa pU dza me g+ha sa mu dra s+pha ra Na sa ma ye hUM/ zhes pa la sogs pas mchod pa nyi shu gzhung gzhan dang mthun par dbul lo// gzhan yang thal mo khong stong du sbyar la/ 'di skad ces brjod par bya ste/ gang yang 'jig rten gyi khams 'di'am/ gang yang phyogs bcu'i 'jig rten gyi khams thams cad na lha dang mi rnams kyi zhal zas kyi bye brag 'di lta ste/ bza' ba dang bca' ba dang / bldag pa dang myang ba dang / btung ba dang gzhib pa dang / bdud rtsir gyur pa gang dag yod pa de rnams ma lus pa med pa'i de bzhin gshegs pa thams cad dang / phyogs bcu'i sangs rgyas dang / byang chub sems dpa' rigs lnga dang bcas pa bzhugs pa thams cad dang / phyag rgya dang / gsang sngags dang / rig pa'i lha mo dang / dkyil 'khor gyi lha'i khyad par thams cad la mchod pa'i las bya ba'i phyir dbul bar bgyi'o// oM sarba ta thA ga ta ra sa A ha ra na pU dza me g+ha sa mu dra s+pha ra Na sa ma ye hUM/ de bzhin du lha dang mi rnams kyi bzhon pa'i bye brag khyad par can rta dang glang po la sogs pa dang skyes pa dang / bud med dang / 'khor lo dang / nor bu dang / dmag mi rnams kyis nam mkha' rgyas par lhag par mos par/ oM sarba ta thA ga ta sap+ta rat+na pU dza me g+ha sa mu dra s+pha ra Na sa ma ye hUM/ rang gi sems yid bzhin nor bu las byung ba'i nam mkha'i khams thams cad du gdugs dang / rgyal mtshan dang / ba dan rnams kyis rgyas par lhag par mos par byas la/ oM sarba ta thA ga ta tsha traM d+h+wa dza pA daM ka pU dza me g+ha sa mu dra s+pha ra Na sa ma ye hUM/ nam mkha'i khams thams cad du/ ral gri dang / me long dang / me tog dang phreng ba la sogs par rgyas par byas la/ oM sarba ta thA ga ta khaD+ga A daR+sha puSh+pa mA le pU dza me g+ha sa mu dra s+pha ra Na sa ma ye hUM/ nam mkha'i khams thams cad du/ rnga dang cang te'u dang / pi wang dang / gling bu dang / kar ko ta dang / gar la sogs pas rgyas par byas la/ oM sarba ta thA ga ta gI tirba tur ya pU dza me g+ha sa mu dra s+pha ra Na sa ma ye hUM/ de ltar mchod pa thams cad kyis yang dag par mchod nas sdig pa thams cad yang dag par bshags par bya ste/ pus mo'i lha nga sa la btsugs te/ rdo rje thal mo sbyar ba las mdzub mo gnyis bsnol nas mthe bong gnyis brkyang ste/ lhag ma gsum thal mor byas pas snying gar bzung ste/ phyogs bcu'i sangs rgyas dang / byang chub sems dpa' rnams dang / de bzhin gshegs pa dang / rdo rje dang / rin po che dang / pad+ma dang / las kyi rigs su bzhugs pa thams cad dang / phyag rgya dang / gsang sngags dang / rig sngags dang / gzungs sngags dang / bcom ldan 'das ngan song thams cad yongs su sbyong ba'i dkyil 'khor gyi lha thams cad bdag la dgongs su gsol/ bdag rdo rje slob dpon ming 'di zhes bgyi ba/ phyogs bcu'i sangs rgyas dang / byang chub sems dpa' thams cad dang / de bzhin gshegs pa dang / rdo rje dang / rin po che dang / pad+ma dang las kyi rigs su bzhugs pa thams cad dang / phyag rgya dang gsang sngags dang / rig sngags dang / gzungs sngags dang / bcom ldan 'das ngan song thams cad yongs su sbyong ba'i dkyil 'khor gyi lha tshogs thams cad kyi spyan sngar sdig pa thams cad so sor bshags par bgyi'o zhes brjod la/ yi ge brgya pa lan bdun du bzlas par bya'o// phyogs bcu na 'das pa dang / ma byon pa dang / da ltar bzhugs pa'i sangs rgyas thams cad dang / byang chub sems dpa' rnams dang / 'phags pa nyan thos dang / rang sangs rgyas dang / sems can gyi tshogs thams cad kyi bsod nams la rgya cher yi rang bar bgyi/ phyogs bcu'i sangs rgyas bcom ldan 'das chos kyi 'khor lo bskor bar mi mdzad pa rnams la/ chos kyi 'khor lo bskor bar mdzad du gsol/ phyogs bcu'i sangs rgyas bcom ldan 'das/ yongs su mya ngan las 'da' bar bzhed pa de dag thams cad/ mya ngan las mi 'da' bar gsol bar 'tshal lo// khams gsum gyi sems can thams cad/ byang chub sems dpa' sems dpa' chen po'i phyir mi ldog pa'i lam la gnas par bgyi'o// de nas gsum la skyabs su gsol ba la sogs pa bya ste/ me tog lag par thogs la/ 'di skad ces brjod do// bla med bcom ldan rkang gnyis mchog // rdo rje lta bu'i sangs rgyas te// bcom ldan rnam par snang mdzad la// bdag ni gus pas skyabs su mchi// rnam par dag pa chags pa mchog // pad+ma lta bu dam chos te// nges gsung sngags dang phyag rgya la// bdag ni gus pas skyabs su mchi// rnam grol gtsang ma tshogs kyi mchog // rin chen lta bu dge 'dun te// lha dang lha mo'i dkyil 'khor la// bdag ni gus pas skyabs su mchi// ji ltar dus gsum mgon po rnams// yang dag byang chub skyed mdzad bzhin// byang chub sems ni bla na med// dam pa bdag gis bskyed par bgyi// sangs rgyas rnal 'byor sdom pa la// tshul khrims kyi ni bslab pa dang // dge ba'i chos ni bsdu ba dang // sems can don byed tshul khrims gsum// bdag gis brtan por gzung bar bgyi// sangs rgyas chos dang dge 'dun te// bla na med pa'i dkon mchog gsum// deng nas brtsams te gzung bar bgyi// rdo rje rigs mchog chen po la// rdo rje dril bu phyag rgya yang // yang dag nyid du gzung bar bgyi// slob dpon dag kyang gzung bar bgyi// rin chen rigs mchog chen po yi// dam tshig yid du 'ong ba la// nyin re bzhin du dus drug tu// sbyin pa rnam bzhi rtag tu sbyin// byang chub chen po las byung ba'i// pad+ma'i rigs mchog chen po la// phyi dang gsang ba'i theg pa gsum// dam pa'i chos kyang ma lus gzung // las kyi rigs mchog chen po la// sdom pa thams cad ldan par ni// yang dag nyid du gzung bar bgyi// mchod pa'i las kyang ci nus bgyi// byang chub sems ni bla med pa// dam pa bdag gis bskyed bgyis nas// sems can kun gyi don gyi phyir// bdag gis sdom pa ma lus gzung // ma grol ba ni dgrol bar bgyi// ma bsgral ba ni bsgral bar bgyi// dbugs ma phyin pa'i sems can rnams// dbyugs dbyung mya ngan 'das la dgod// de ltar sdom pa bzung nas/ bdag nyid dbul bar bya ste/ phyogs bcu'i sangs rgyas dang / byang chub sems dpa' rnams dang / rdo rje dang / rin po che dang / pad+ma dang / las kyi ris su bzhugs pa thams cad dang / phyag rgya dang / gsang sngags dang / rig sngags dang / dkyil 'khor gyi lha thams cad la bdag nyid dbul gyis/ bdag dus thams cad nas rnam pa thams cad du so sor bzhes su gsol lo// zhes brjod la sangs rgyas kyi zhing khams thams cad du/ lus rgya mtsho dpag tu med pa spros pas so so'i zhabs drung du dbul bar bya'o// de nas thugs rje chen po dang ldan pa'i mgon po khyed rnams kyis/ dam tshig chen po'i dngos grub bdag la stsal du gsol lo zhes brjod la/ dge ba de yang sems can thams cad dang / thun mong du bsngo ste/ dge ba'i rtsa ba 'di dag gis/ bdag dang sems can thams cad/ 'jig rten dang 'jig rten las 'das pa'i/ phun sum tshogs pa thams cad dang ldan pa'i bde ba dang / yid bde ba thams cad kyi mchog sangs rgyas su tshe 'di nyid la thob par gyur cig ces dge ba'i rtsa ba bsngos la/ sems can thams cad kyi sdug bsngal la/ sems chen pos dmigs par bya ba dang / de las 'don par 'dod pa'i bla na med pa'i sems dang / 'phags pa'i chos kyis yongs su grol ba'i sems mchog tu gyur pa dang / dngos po thams cad la dmigs pa med pa mthar thug pa'i sems bskyed par bya'o// de nas chos thams cad rang bzhin gyis rnam par dag pa 'od gsal ba tsam dngos po kun gyi mchog tu gyur par bsgom par bya'o// de'i rjes la sngags kyi rgyal po brjod par bya ste/ oM na mo b+ha ga ba ti tsit+ta sarba durga ti pa ri sho d+ha ni rA dzA ya ta thA ga tA yAr+ha te/ samyak+saM bud+d+hA ya/ tad+ya thA/ oM sho d+ha ya sho d+ha ya/ shud+d+he bi shud+d+he/ sarba karma A ba ra Na bi shud+d+he swA hA/ zhes bzlas pas/ lag pa gnyis mdun du bzhag la/ a las zla ba'i dkyil 'khor bcu rdo rje rtse mor gyur pa rnams kyi steng du bsams la/ de dag gi steng du rnam par snang mdzad la sogs pa'i sa bon lag pa g.yas pa la bsam pa dang / rdo rje dbyings kyi dbang phyug la sogs pa'i sa bon lag pa g.yon pa la bsam par bya ste/ de la mthe bong gnyis la/ oM zhes bya ba bsam/ mdzub mo gnyis la hUM zhes bya ba bsam/ gung mo gnyis la trAM zhes bya ba bsam/ srin lag gnyis la d+hi zhes bya ba bsam/ mthe bong gnyis la A zhes bya ba bsam/ de ltar de dag yongs su gyur ba las/ rdo rje la sogs pa'i mtshan ma'o// de nyid gyur pa las bcom ldan 'das lnga dang / lha mo lnga bsams te/ thal mo sbyar te/ oM a n+yo n+yA nu rA ga sa ma ya hUM/ zhes brjod la/ thabs dang shes rab rjes su chags par bya'o// de nas rdo rje thal mo sbyar te/ oM a n+yo n+ya s+pha ra s+pha ra a nu bra biSh+Ta sarba d+harmA sa ma ya hUM/ zhes brjod pas thabs dang shes rab thugs rje chen po'i dbang gis snyoms par zhugs par bya'o// rdo rje bsdams pa las/ oM a t+yan+ta a nu pra biSh+Ta sarba d+harmAHhUM/ zhes brjod pas/ chos thams cad gcig la gcig 'dres shing thabs dang shes rab gnyis su med pa'i bde ba chen po la thugs ye shes kyi lha dang lha mo'i tshogs bskyed pa ste/ de la badzra any+dza li bya bas/ rdo rje thal mo'i sngags so// oM badzra ban+d+ha/ zhes bya ba ni/ rdo rje bsdams pa'i'o// de nas badzra ban+d+ha traT/ ces brjod pas snying gar sdig pa lan gsum dral bar bya'o// oM A be sha / zhes bya bas rdo rje 'bebs pa'i dam tshig gi phyag rgya bcings la/ a zhes pas bdag nyid la ye shes dbab par bya'o// phab pa de nyid 'dis brtan par bya'o// oM tiSh+Tha badzra dr-i D+ho me b+ha wa sha shwa to me b+ha ba hr-i da yaM me a d+hi tiSh+Tha sarba sid+d+him+me pra yats+tsha hUM/ ha ha ha ha hoHbadzra muSh+Ti/ zhes bya ba dang / dam tshig gi phyag rgya bcings la/ oM badzra muSh+Ti baM/ zhes brjod par bya'o// de'i rjes la rdo rje phyag rgya nang du bcas la/ mdzub mo gnyis gshibs te/ lag pa gyen du 'phangs la/ oM pA baM A kaR+Sha ni bi sho d+ha na bi sho d+ha na badzra sa ma ya hUM phaT/ ces brjod par bya'o// oM badzra pA Ni s+pho Ta ya sarba a pA ya ban+d+ha ni pra mo k+Sha Na sarba a pA ya ga te b+h+yaHsarba trA sa nan sarba ta thA ga ta badzra sa ma ya traT/ ces brjod la gung mo gnyis mnyam par sbyar la/ gzhan ma bzhi po rtse mo sprad de sdig pa thams cad dral bar bya'o// de nas chos thams cad rab tu bsdu ba'i rnam par snang mdzad la sogs pa'i dam tshig gi phyag rgya bcings la/ bde bar gshegs pa'i rtsa ba'i sngags lan bdun brjod de/ oM sarba muHzhes pas dgrol bar bya'o// de nyid kyis ni dngos grub thams cad yongs su rdzogs pa'i bsod nams dang ye shes kyi tshogs yongs su rdzogs pa'i bdag nyid can byang chub sems dpa' sems dpa' chen po don thams cad grub pa'i gzugs su 'og min gyi khang pa brtsegs pa gnas pa dang 'dra bar 'gyur te/ de nas rang gi snying gar gnas pa'i rdo rje'i dbus su/ rang gi lha'i snying gar gnas pa'i rdo rje'i dbus su/ rang gi lha'i snying po dam tshig gis bris la/ de nyid la mngon par phyogs pa'i lte ba'i dbus su dbyangs kyi yi ge bcu drug dang bcas pa/ zla ba'i dkyil 'khor gyi rnam par yongs su gyur pa dang / yang de'i steng du yi ge ka la sogs pa skar ma'i rnam pa lta bur yongs su gyur pa las/ zla ba'i dkyil 'khor gnyis pa nyid du bsam par bya'o// de dag gcig tu gyur pa'i steng du/ badzra zhes bya ba'i snying po dang / de las rdo rje rtse lnga pa'i 'od zer gyi tshogs dang bcas par bsam par bya'o// ngan song sbyong ba la sogs pa rnams kyi ni rang rang gi snying po las byung ba'i mtshan ma ste/ de dag gi dbus su snying po rnams bkod la rang rang gi phyag rgya'i nga rgyal du bsgom par bya ba ni/ badzrou0f85haM/ zhes pa nas g+haN+Tou0f85haM/ zhes bya ba'i bar du/ rang rang gi snying po yang bzlas shing de bzhin gshegs pa rigs lnga'i byang chub sems dpa' dang bcas par bzhugs pa rnams/ rang rang gi phyag rgya la bzhugs par bsams te/ badzra tsakra sarba durga ti pa ri sho d+ha na hUM/ zhes pa zlos shing phyag rgya'i gzugs de rnams/ badzra bai ro tsa na ra haM/ zhes pa la sogs pa brjod par de bzhin gshegs pa rnams kyi/ rang rang gi skur byin gyis brlabs pa'i sbyor bas rnam par snang mdzad kyi skur bsgoms la/ oM sho d+ha na sho d+ha ne sarba A ba ra Na bi sho d+ha ne hUM/ brjod la ma hA sa ma ya satwa haM/ zhes pas rang gi dam tshig gi phyag rgya bcings shing sa ma ya haM/ zhes bya'o// de nas snying ga la sogs pa'i gnas bzhir rdo rje la sogs pa/ oM sa ma ya sarba/ a d+hi tiSh+Tha swa mAM/ zhes brjod pas/ byin gyis brlab par bya'o// de nas rang gi snying gar 'khor lo'i phyag rgya las byung ba'i badzra tsakra/ zhes pa'i snying pos ngan song thams cad yongs su sbyong ba'i dkyil 'khor de ma thag tu sprul la sa ma ya s+t+waM/ zhes brjod pas/ rdo rje 'dzin ma'i phyag rgya bcings te/ de yis me tog gi phreng ba blangs nas/ snying ga'i dkyil 'khor du badzra sa ma ya/ zhes pas 'jug par bya zhing // oM pra tIts+tsha badzra ho// zhes pas dkyil 'khor du dor bar bya'o// de nas oM pra ti gr-ih+Na twa me sarba ma hA ba la/ zhes bya bas phreng ba blangs la rang gi mgo la bcing bar bya'o// de nas bdag nyid kyi ma rig pa bsal bar bsams te/ oM rdo rje sems dpa' deng khyod kyi// de ring bdag gis mig dbye mdzad// rdo rje mig ni bla med pas// mig rnams thams cad dbye bar 'gyur// zhes brjod la/ mig phye la he badzra pa sh+ya/ zhes brjod pas/ dkyil 'khor gyi 'khor lo thams cad bla mar bya'o// de nas sangs rgyas lnga'i byin gyis brlabs pa'i bum pa las rdo rje chu blangs nas/ oM badzra a b+hi Shiny+tsa/ zhes pas/ chu'i dbang blangs nas de nas sangs rgyas dang / phyag rgya la sogs pa'i dbang bud+d+ha a b+hi Shiny+tsa oM/ oM badzra a b+hi Shiny+tsa hUM/ oM badzra rat+na a b+hi Shiny+tsa trAM/ oM pad+ma a b+hi Shiny+tsa hrIH/ oM karma a b+hi Shiny+tsa AH/ zhes pa'i spyi bo la sogs pa'i gnas lngar bde bar gshegs pa lngas dbu rgyan bya'o// de bzhin du phyag rgya dang / phreng ba dang / gsung dang / ming dang / las dang / 'khor lo la sogs pa dang / gsang ba dang / bde ba chen po'i dbang rnams rim pa ji lta ba bzhin du mnos la/ oM hUM/ zhes brjod la/ snying ga la sogs pa'i gnas ji lta ba bzhin du go bgo bar bya zhing // dar dpyangs kyis brgyan par bya'o// de nas brtul zhugs dang / gnang ba dang / lung bstan pa la sogs pa thams cad rgyas par byas nas rang la byin gyis brlabs la/ rnal 'byor chen po la brtson par bya ste/ de la rang gi snying gar zla ba bsams la ma ya A zhes brjod cing // ngan song sbyong ba la sogs pa'i gnas su a las zla ba'i dkyil 'khor bsams la/ oM sarba durga ti pa ri sho d+ha na hUM/ zhes pas mdun gyi nam mkha' bai ro tsa na a zhes brjod la dbab par bya'o// badzra be zhes bya ba dang / badzra bai ro tsa na haM/ zhes brjod pas/ phyag rgya dang rnam par snang mdzad sku mdog dkar por bsgoms te/ rang gi gnas su dgug pa la sogs pa bya'o// de nas rnam par snang mdzad kyi dam tshig gi phyag rgya bcings la/ oM badzra bai ro tsa na Dan+d+re/ zhes bya bas blta bar bya'o// de bzhin du sa ma ya s+t+waM/ zhes brjod pas/ zla ba grub par 'gyur te/ de'i steng du badzrou0f85haM/ zhes pa la sogs pas gnas lngar rdo rje la sogs phyag rgyas gyur cing // badzra a pA ya sho d+ha ni hUM/ zhes pa la sogs pas/ bde bar gshegs pa'i skur gyur par bsam mo// de bzhin du rdo rje sems dpa' la sogs pa'i phyag rgya bcings la/ oM badzra satwa A/ badzra rA dza A/ badzra rA ga A/ badzra sA d+hu A/ badzra rat+na A/ badzra te dza A/ badzra ke tu A/ badzra hA sa A/ badzra d+harma A/ badzra tIk+Sh+Na A/ badzra he tu A/ badzra b+ha Sha A/ badzra karma A/ badzra rak+Sha A/ badzra yak+Sha A/ badzra san+d+hi A/ badzra lA s+ye A/ badzra mA le A/ badzra gI ti A/ badzra nirti A/ badzra d+hU pe A/ badzra puSh+pe A/ badzra A lo ke A/ badzra gan+d+he A/ badzra aM ku sha A/ badzra s+pho Ta A/ badzra A be sha A/ zhes pas snying po phab la/ de nas de dag gyur par gzugs phyag rgya dag ste/ badzrou0f85haM/ zhes pa nas/ g+haN+Tou0f85haM/ zhes pa'i bar gyis/ rdo rje sems dpa' nas dril bu'i bar du gyur pa'o// de nas da nyid so so'i bar phyag rgya chen po'i skur bsam par bya ba bzhin/ oM badzra sa twou0f85haM/ zhes pa nas/ badzra g+haN+Tou0f85haM/ zhes pa'i bar gyis ngan song thams cad dang pos yongs su sbyong ba la sogs pa'i gnas su rang gi rigs las nye bar mtshon pa'i kha dog dang phyag mtshan bsnams pas gnas par gyur pa dang / lcags kyu la sogs pa'i sbyor bas dgug pa dang / bcing ba dang / dbang du bya ba la sogs pa byas nas so so'i dam tshig gi phyag rgya bcings la/ snying po rnams brjod pas blta bar bya ste/ badzra satwa dr-i sh+ya/ zhes pa nas/ badzra gaN+To dr-i sh+ya/ zhes pa'i bar gyis blta bar bya'o// de nas rang gi lus la phyag rgya dang / sngags kyi sbyor ba bsdus pa las/ rigs lnga'i sangs rgyas kyis bsdus pa'i dkyil 'khor gyi 'khor lo rang gi lus la bcug ste/ phyag rgya bzhis rgyas gdab par bya ba ste/ badzra tsakra dr-i sh+ya dzaHhUM baM hoHsa ma ya s+t+waM a haM/ zhes pa la sogs pa'o// de nas bcom ldan 'das kyi rtsa ba'i snying po lan bdun brjod la/ de bzhin du ngan song sbyong ba dang / rin chen tog dang / shAkya thub pa dang / me tog rgyas pa rnams kyi snying po brjod la sangs rgyas spyan la sogs pas/ oM bud+d+ha lo tsa ni hUM/ zhes pa la sogs pa'i sngags kyis snying ga la sogs pa'i gnas su byin gyis brlab par bya'o// rnal 'byor chen pos ni gzhal yas khang la sogs pa med pa yang mngon par byang chub lngas bskyed la/ cho ga thams cad spyad par bya ste/ mngon du byed pa pos ni/ de'i rjes la rdo rje 'dzin pa'i bdag nyid las byung ba phyag rgya rnam pa bzhi la sbyar bar byas te/ de la dam tshig gi phyag rgya ni rdo rje bsdams pa las byung bas na/ rdo rje bsdams pa bcings byas la// de nyid lte bar ting 'dzin gnas// de las mthe bong mthe chung mdud// mdzub mo srin lag rin chen 'dra// mthe bong mthe chung pad snying po// gzhan rnams 'dra ma 'dra ba ste// de bzhin ral gri 'dra ba dang // mdzub mo rdo rje 'dra ba dang // gung mo dag ni rin chen te// srin lag pad+ma 'dra ba las// mthe chung ut+pal 'dab 'drar bya// mdzub mo rdo rje 'dra ba las// de nyid lcags kyu'i rnam par bkug // me tog mda' gzhu 'dra ba dang // legs so zhes par brjod pa ni// rdo rje sems dpa' bzhi po yin// mdzub mo rin chen 'dra ba dang // mthe bong gshibs te gzhan rnams bsnol// de las srin lag mthe chung gnyis// mnyam par gshibs pa rgyal mtshan te// de las bskor te kha phyogs gzhag // srin lag pad+ma chos kyi ste// srin lag ral gri rnon po yin// lag gnyis mtheb mdzub zlum po ni// 'khor lo yi ni phyag rgyar grags// srin lag rtse sprad tshigs gnyis dgu / khar gzhag pa ni gzung ba ste// mthe bong mthe chung rtse sprad dgyed// las kyi rdo rjer bshad pa yin// de las mdzub mo gnyis brkyang nas// mthe bong snying gar brkyang pa'o// [(]mdzum [,]mdzub [)]mo gnyis dgu mche ba la// mthe bong gung mo kha 'dra ba// gnod sbyin gyi ni yin pa ste// mthe chung gnyis par mthe bong gnyis// mdzub mo gnyis kyis btsir ba'o// snying gar mthe bong mnyam par gshibs// rab tu brkyang ba phreng ba ste// thal sbyar kha yi thad kar gzhag // de las bsnol te rab bskor dang // rdo rje bcings pa kha sbub dang // thal mo kha phye gyen du 'thor// g.yas pa'i mtheb bsgreng g.yon pas 'khyud// rdo rje bsdams brkyang dbyug pa'o// mdzub mo g.yas pa bkug pa dang // mtheb mdzub gnyis ni mdud pa dor// mthe bong mdzub mo gdu bur bcing // rdo rje bcings pa mdzub mo bsdams// rang gi snying gar zla ba'i dkyil 'khor la rdo rje rtse lnga pa bskyed pa gsal bar bya'o// de nas de bzhin gshegs pa rnams kyi ljags la chos kyi phyag rgya dgod par bya ste/ zla ba'i dkyil 'khor la gnas pa'i rdo rje la dgod par bya ste/ sarba bid oM/ sarba bid hUM/ sarba bid trI/ sarba bid hrIH/ sarba bid aH/ sarba ne tra A ta ma su kha/ tsan+d+ra pra b+hA ba/ sarba da ro/ sa ma ya s+t+waM/ a na yA swa/ a ho su kha sA d+hu sA d+hu/ su ma hAt+t+raM/ rU po d+yo t+ya/ ar ta pa ti/ ha ha hUM te/ sarba ka ri/ duHkhats+tshed/ bud+d+ha bo d+hi/ pra ti sap+ta/ su pa shi traM/ ni ra bA yat+taM/ sha trUM b+hak+Sha/ sarba sid+d+hi/ ma hA ra te/ rU pa sho b+he/ sro ta su khye/ sarba pU'o/ prah+la da ni/ pha la ga me/ su ti tsi ga / su gan+d+ha gre / a ya he dza/ a he hUM hUM/ he phoT baM/ g+haN+Ta a a/ de nas las kyi phyag rgya bcing bar bya ste/ gung mo sbyar ba byas pa las// g.yas pa yi ni gung mo bsgreng // g.yon pa'i sbu gur bcug nas ni// gzhan rnams brkyang pa byang chub mchog // ngan song kun sbyong sa la reg // rin chen gyi ni mchog sbyin te// shAkya thub pa'i chos bshad mchog // mi 'jigs sbyin pa me tog gi'o/ spyan gyi mig dang 'dra ba ste// mA ma kI ni rdo rje 'dra// dkar mo pad+ma nyid du bshad// ut+pa la ni sgrol mar dgongs// rdo rje blangs nas gsor ba dang // lag gnyis lcags kyu'i tshul gnas dang / gzhu 'gengs pa yi sbyor ba dang // legs pa'i se gol snying gar gnas// lag gnyis rdo rje dbang bskur ba// snying gar nyi ma rab tu ston// g.yon pa'i gru mo g.yas pas gzung // de las phyir zlog rab tu dgyes// shes rab thabs kyi pad+ma dgyes// snying gar po ti ral gri phyar// mgal me lta bu'i 'khor lo bskor// rdo rje gnyis ni kha 'gram gnas// rdo rje gar gyis bskor nas dgrol// spyi bor thal mo mnyam par sbyor// go cha'i tshul du bzung nas ni// mthe chung gnyis ni mche bar gnas// khu tshur gnyis ni dku ru gnas// phreng ba blangs nas steng du 'phyar// de las bi wang mdzub mos bskyod// gar ni de las rnam par bzlog // sangs rgyas mchod pa la brtson pas// g.yas pa'i mkhrig ma g.yon pas gzung // g.yon pa snying ga g.yas pa yi// mtheb srin me tog dpral bar bzlog // de bzhin mig tu yang dag gnas// dung phor lta bur dri yis mchod// mdzub gnyis lcags kyus mthe chung mdud// zhags pa bzhin du sbyar nas kyang // de nyid lcags sgrog tshul du bya// zhags pa'i tshul las rgyab gnyis mnan// dam tshig 'bebs pa yin par 'dod// de nas phyag rgya chen po bcing bar bya ste/ de nas rang gi snying gar rdo rje sems dpa' bsams la/ thams cad du rdo rje dril bu dang ldan pa las/ gong ma lta bu// byang chub mchog gi phyag rgya dang // sa gnon dang ni mchog sbyin dang // chos 'chad dang ni skyabs mdzad dang // spyan gnyis rdo rje khar gnas dang // pad+ma lta bu thal mo dang // ut+pal lta bu'i sor mo dang // dril bu dkur gtod rdo rje gsor// lcags kyus sangs rgyas kun 'gugs shing // rdo rje mda' ni bde gshegs 'bigs// legs pas sangs rgyas mnyes mdzad cing // snying po yis ni dbang bskur mdzad// nyi mas sangs rgyas kun snang ste// rgyal sras kyis ni sbyin pa rdzogs// bzhad pas ba spu ldang mdzad cing // spyan gyis gti mug mun pa sel// rnon pos shes rab po ti 'dzin// 'khor los 'khor lo rnam par bsgyur/ gsung bas ljags ni rab tu brkyang // las kyis rdo rje sna tshogs 'dzin// gsung bas cho ga 'dzin pas mchog // gnod sbyin la ni mche bar ldan// khu tshur gnyis kyis rdo rje bcings// sgeg mo rdo rje gnyis dang ldan/ phreng bas rin chen phreng ba 'dzin// glu mkhan pi wang rnam par ldan// gar ni rdo rje rtse gsum ste// bdug pa yis ni spos khang 'dzin// me tog me tog snod dang ldan/ snang bas mar me sdong bu 'dzin// dri ni dung phor yang dag ldan// de bzhin lcags kyu zhags pa 'dzin// lcags sgrog dril bur ldan pa dang // phyag rgya chen po zhes su grags// de ltar phyag rgya bzhis rgyas btab nas dngos grub la sogs 'byin par 'gyur ba kho na ste/ de'i skad cig rnams la de dag gi skur bsgoms la/ bde bar gshegs pa'i tshogs rnams la ni/ sa ma ya s+t+waM a haM/ zhes brjod pa dang / rig pa'i lha mo rnams la ni// su ra ta s+t+waM a haM/ zhes brjod par bya'o// de nas dbang bskur la sogs pa thams cad bya ste/ dam tshig dam pa mchog gi rdo rje glu/ rdo rje sems dpa' bsdus pa na// zhes bya ba la sogs pas tshigs su bcad pas blangs la mnyes par bya ste/ oM badzra tu Sh+ya ho/ zhes brjod par bya'o// de nas chos thams cad stong pa nyid du bsgoms pa las/ oM shU n+ya tA dz+nyA na badzra swa b+hA ba At+ma kou0f85haM/ zhes byas la/ de nyid kyi rjes su 'jug pa'i skad cig ma la dus 'byor pa ste/ yaM las rlung gi dkyil 'khor sngon po gzhu lta bu bsam mo// de'i steng du raM las me'i dkyil 'khor dmar po gru gsum pa'o// de'i steng du baM las chu'i dkyil 'khor dkar po zlum po'o// de'i steng na laM las gser gyi sa gzhi ser bo gru bzhi pa'o// de'i steng du suM las ri'i rgyal po ri rab zur bzhi dang / rtse mo brgyad kyis nye bar mdzes pa dpag tshad dang rgyar yangs par bsams la/ de'i steng du b+h+rUM dkar po gyur pa las yang dag par byung ba'i dpal rnam par snang mdzad kyi ngo bo ngan song thams cad yongs su sbyong ba'i dkyil 'khor chen po'i khang brtsegs bsgom par bya ste/ gru bzhi pa sgo bzhi dang ldan pa ka ba brgyad kyis nye bar mdzes pa rta babs bzhi dang dril bu dang / dra ba la sogs pas yongs su brgyan cing // me tog phreng ba dang / ba dan la sogs pas spras pa rin po che'i rang bzhin las grub pa bsam par bya'o// de'i dbus su tsaM ser po las gyur pa'i 'khor lo rtsibs bcu drug pa rin po che dang / rdo rjes rnam par spras pa'i 'od sna tshogs dang ldan par bsams te/ de'i dbus su a siM aM las seng ge'i khri bskyed pa dang / de bzhin du ngan song thams cad sbyong ba'i gnas su/ hUM g+haM hUM las glang po che'i khri dang / rin chen tog gi gnas su trAM a trAM las rta'i khri dang / shAkya thub pa'i gnas su/ haM maM haM las/ rma bya'i khri dang / me tog rgyas pa'i gnas su a gaM a las nam mkha' lding gi khri bsam par bya'o// de'i dbus seng ge'i khri'i steng du skyil mo krung gis 'dug la/ bsod nams ye shes kyi tshogs thams cad yongs su rdzogs pa'i byang chub sems dpa' sems dpa' chen po don thams cad grub pa'i gzugs su bdag nyid bskyed la/ mngon par byang chub pa mngon sum du byed pa mi g.yo ba'i ting nge 'dzin la snyoms par zhugs pa de nyid 'di ltar bsam par bya ste/ de nyid thugs rje chen po las byung ba'i dbang gis de bzhin gshegs pa thams cad kyi zhing 'di til gyi gang bu bzhin du gang bar gyur pa dang / yang dag par rdzogs pa'i byang chub de nyid 'di lta bu yin no zhes bstan pa'i phyir de bzhin gshegs pa thams cad 'dus par gyur nas/ byang chub sems dpa' sems dpa' chen po don thams cad grub pa zhes bya ba byang chub kyi snying po na bzhugs pa ga na ba der gshegs te/ de bzhin gshegs pa rnams kyis de bzhin nyid kyi ched du longs spyod rdzogs pa'i sku bstan nas/ 'di skad ces bka' stsal to// rigs kyi bu gang gi phyir de bzhin gshegs pa thams cad kyi de kho na nyid rtogs par dka' ba spyod pa thams cad la spro ba bskyed cing ji ltar bla na med pa yang dag par rdzogs pa'i byang chub mngon par rdzogs par bya snyam/ de nas tiSh+Tha badzra zhes pa'i sngags kyis se gol brdabs pas slong bar mdzad do// de nas sad par gyur pa dang / de bzhin gshegs pa thams cad la/ oM sarba ta thA ga ta kA ya bAka tsit+ta pra Na men badzra ban+d+ha naM ka ro mi/ zhes pas phyag rgya ste 'di skad ces gsol to// bcom ldan 'das de bzhin gshegs pa rnams bdag gis ma 'tshal na/ de kho na nyid ji lta bu lags/ ji ltar bsgrub par bgyi/ de nas de bzhin gshegs pa thams cad kyis gsung gcig tu 'di skad ces bka' stsal to// rigs kyi bu rang gi sems la so sor rtogs la/ rang bzhin gyis grub pa'i sngags 'di dga' bar bzlas/ oM tsit+ta pra ti ban+d+ha naM ka ro mi/ zhes bya bas phung po dang / khams dang / skye mched rnams gzung ba dang 'dzin pa'i rnam par rtog pa thams cad dang bral ba/ de bzhin gshegs pa thams cad gnyis su med pa/ de kho na nyid kyi ngo bo nyid rtogs pa'i bdag nyid kyi sems so sor rtogs pa dang / sems rin po che de nyid snying rje chen pos brgyan pa de bzhin gshegs pa thams cad dang mnyam pa'i mtshan nyid can zla ba'i dkyil 'khor lta bur mthong ba dang / 'di skad gsol to// bcom ldan 'das de bzhin gshegs pa rnams bdag gi snying ga na zla ba'i dkyil 'khor lta bur rtogs so// de nas rigs kyi bu sems ni rang bzhin gyis 'od gsal bas na/ ji ltar sbyangs pa de ltar 'gyur te/ dper na ras dkar po tshon gyis bsgyur ba bzhin no// der yang rang bzhin lhun gyis grub pa'i sngags zlos shig dang rab tu gsal bar 'gyur ro// oM bo d+hi tsit+ta ut+pA da yA mi/ zhes bya bas shin tu gsal ba'i byang chub sems bskyed par gyur pa dang / zla ba'i dkyil 'khor gyi rnam par yongs su gyur pa las rim gyis 'phel bar gyur pa dang / zla ba'i dkyil 'khor rdzogs par gyur ba las/ 'di skad ces gsol to// de bzhin gshegs pa rnams/ zla ba'i dkyil 'khor lta bur gda' ba gang lags pa/ de ni zla ba'i dkyil 'khor nyid du mthong lags so// de nas shin tu rnam par dag pa spros pa thams cad dang bral bar gyur pa'i sems de nyid la/ dzanyA na ri mi bi dza hUM/ zhes pa'i sngags kyi rnam par spros te/ zla ba'i dkyil 'khor de las 'od zer rnam par sna tshogs pa byung ste/ de chos kyi dbyings kyi gzhal yas khang du zhugs nas shes bya'i dkyil 'khor thams cad kyi sems ri bo lta bur bcom ste slar rdo rje chen po'i gzugs rtse lnga pa gcig tu gyur nas spyi bo nas thugs kar zhugs te/ zla ba'i dkyil 'khor la rab tu gnas so// de nas de bzhin gshegs pa thams cad kyi snying po sems bskyed pa kun tu bzang po khyod kyis mngon du gyur gyi de legs par sgrubs shig // de bzhin gshegs pa thams cad kyi sems bskyed pa kun du bzang po de brtan par bya ba'i phyir sngags 'dis rang gi snying ga'i zla ba'i dkyil 'khor la rdo rje'i dbyibs su soms shig // oM tiSh+Tha badzra/ snang bar byas nas sems can thams cad kyis de nas gsol ba bcom ldan 'das de bzhin gshegs pa rnams zla ba'i dkyil 'khor gyi steng na rdo rjer bdag gis mthong ngo // de nas de bzhin gshegs pa thams cad kyi sems bskyed pa kun tu bzang pos nam mkha'i dbyings thams cad du mnyam par 'jug pa de bzhin gshegs pa thams cad kyi sku dang / gsung dang thugs rdo rje snyed pa de dag thams cad kyi de bzhin gshegs pa thams cad kyi byin gyi rlabs kyis sems dpa'i rdo rjer zhugs so// de nas de bzhin gshegs pa thams cad kyis rdo rje dbyings rdo rje dbyings zhes rdo rje ming gis dbang bskur ro// de nas de bzhin gshegs pa thams cad kyi sku ni bdag legs par mthong lags so zhes gsol to// sems dpa' chen po de lta bas na/ de bzhin gshegs pa thams cad kyi sems dpa'i rdo rje rnam pa thams cad kyi mchog dang ldan pa'i sangs rgyas kyi skur bdag nyid rang bzhin gyis 'grub pa'i sngags 'di ci dgar zlos shig // oM ya thA sarba ta thA ga ta ta thA a haM/ de nas bdag nyid de bzhin gshegs par sangs rgyas nas de bzhin gshegs pa de dag la phyag byas te/ 'di skad ces gsol to// bcom ldan 'das de bzhin gshegs pa thams cad kyis bdag byin gyis brlabs la/ mngon par byang chub pa 'di brtan par mdzod cig // de nas de bzhin gshegs pa thams cad rdo rje dbyings kyi sems dpa'i rdo rje der zhugs so// de nas skad cig ma de nyid kyi tshe na de bzhin gshegs pa thams cad kyi mnyam pa nyid kyi ye shes mngon par rdzogs par sangs rgyas so// de bzhin gshegs pa thams cad kyi rdo rje mnyam pa nyid kyi phyag rgya gsang ba'i dam tshig tu zhugs so// de bzhin gshegs pa thams cad kyi rdo rje rin po che'i dbang bskur bas mnyam pa nyid kyi ye shes kyi phyag rgya gsang ba'i dam tshig tu zhugs so// de bzhin gshegs pa thams cad kyi chos mnyam pa nyid kyi ye shes rtogs pas rang bzhin gyis dag go// de bzhin gshegs pa thams cad kyi las mnyam pa nyid kyi ye shes rang bzhin gyis 'od gsal ba'i 'byung gnas su gyur pa'o// de bzhin gshegs pa dgra bcom pa yang dag par rdzogs pa'i sangs rgyas su gyur to// de ltar sems so sor rtogs pa nas brtsams te mngon par byang chub pa'i bar du ni ngan song thams cad yongs su sbyong ba dang / rin chen tog dang / shAkya thub pa dang / me tog rgyas pa rnams kyang 'byung bar 'gyur/ de rang gi sems las tha mi dad pa'i phyir ro// yang de bzhin gshegs pa de dag thams cad kyi sems dpa'i rdo rje las de bzhin gshegs pa thams cad byung nas/ de bzhin gshegs pa thams cad kyi mnyam pa nyid kyi ye shes bskyed/ nam mkha' las byung ba'i nor bu rin po che'i dbang bskur bas dbang bskur/ kun du spyan ras gzigs dbang pos chos kyi ye shes bskyed/ de bzhin gshegs pa thams cad kyi phrin las thams cad la rab tu bzhag nas/ sems can gyi don mdzad pa'i phyir snying rje'i mig gis sems can thams cad la bltas pa dang / mi shes pa'i las 'dod chags dang zhe sdang dang / gti mug gis dgug par shes nas bdag 'dir sngar bskyed pa'i ri'i rgyal po ri rab kyi steng du gnas pa'i khang pa brtsegs pa chen po rin po che'i rang bzhin las grub pa'i dbus na seng ge'i khri de bzhin gshegs pa rnams kyi bsod nams las grub pa'i steng na de bzhin gshegs pa thams cad kyi sku'i ngo bo bcom ldan 'das rnam par snang mdzad zhal bzhi pa'i tshul du bzhugs par gyur par bsgom mo// de bzhin du glang po che la sogs pa'i khri'i steng du ngan song thams cad sbyong ba la sogs pa yang phyogs bzhi re re gnas par gyur pa de nyid de bzhin gshegs pa thams cad kyis byin gyis brlabs pa de nyid de/ de bzhin gshegs pa thams cad kyi sku gsung thugs kyi rdo rje dbyings ni bdag go zhes nga rgyal bskyed par bya'o// de dag gis ni sbyor ba dang po'i ting nge 'dzin zhes bya'o// de'i rjes la de bzhin gshegs pa'i rtsa ba'i phyag rgyas spyi bo la sogs par byin gyis brlabs la/ oM badzra a d+hiSh+ThA na dz+nyA na sa ma ye hUM/ zhes brjod de/ de bzhin gshegs pa thams cad kyi spyan gnyis nas/ oM sho d+ha ni sho d+ha ni/ zhes bya ba'i snying pos sangs rgyas spyan phyung ste/ mchod pa thams cad kyis mnyes par byas nas/ spro ba dang bsdu ba la sogs pa'i sbyor bas byang chub kyi sems kyi dmigs pa zla ba'i dkyil 'khor la gnas par gyur to// de bzhin du yang snyan gnyis nas/ sarba pA paM bi sho d+ha ni/ zhes bya ba'i snying po las gos dkar mo phyung ste/ rang gi gnas su gnas par gyur to// zhal nas shud+d+he bi shud+d+he/ zhes bya ba'i snying po las/ mA ma kI phyung ste/ rang gi gnas su gnas par gyur to// shangs nas sarba karma A ba ra Na bi shud+d+he swA hA/ zhes bya ba'i snying pos sgrol ma byung ste/ rang gi gnas su gnas par gyur to// de nas de bzhin gshegs pa thams cad kyi byang chub kyi sems mnyam pa med pa las byung ba'i ye shes kyi rdo rje bdud kyi dpung ma lus pa 'joms shing sems can rnams kyi ngan 'gro'i rgyud thams cad gcod par byed pa'i snying po/ oM na mo b+ha ga ba ti sarba durga ti pa ri sho d+ha ni rA dzA ya ta thA ga tA ya/ ar+g+ha te saM myak+saM bud+d+hA ya/ tad+ya thA/ oM sho d+ha ni sho d+ha ni sarba pA baM bi sho d+ha ni shud+d+he bi shud+d+he sarba karma A ba ra Na bi shud+d+he swA hA/ zhes bya ba'i 'od zer dang bcas par byung ba dang / des rdo rje sems dpa' la sogs pa rnams spro ba'i phyir phyung nas spros la/ des sems can thams cad kyi snying la zhugs nas sems can thams cad kyi ngan song gi rgyud thams cad bcad de/ slar 'dus pa las 'khor lo'i steng du zla ba'i dkyil 'khor bcu drug tu gyur nas gnas par bsam mo// de nas de rnams las ye shes kyi 'od zer byung nas rang gi snying gar gnas pa'i rdo rjer zhugs te/ de bzhin gshegs pa thams cad kyi byin gyi rlabs kyis gcig tu 'dres par gyur nas/ nam mkha'i mthar thug pa'i rdo rje rtse lnga'i gzugs su gnas pa dang / yang sngar gyi thugs ka'i rdo rje'i tshad du gyur te/ de las byung ba'i rang rang gi phyag rgya nyid bsdus pa nas gsungs pa'i ched du brjod pa'am/ rdo rje rtse mo'i rgyud sh+lo ka stong phrag bco brgyad pa nas gsungs pa'i ched du brjod pa/ e ma ho bdag ni sems dpa' ste// mi bskyod rgyal pos byin brlabs shing // 'gro kun don la sems dpa'i phyir// rdo rje sems dpa' zhes byar brjod// ces bya ba la sogs pas ched du brjod pas ched du brjod de/ de bzhin gshegs pa thams cad kyi rigs kyi 'khor los sgyur ba nyid du/ sangs rgyas lnga'i dbu rgyan la sogs pas dbang bskur nas/ gser gyi 'khor lo rtsibs bcu drug pa'i steng du zla ba'i dkyil 'khor rang rang gi phyag rgya rnam par dag pas gnas par bsam par bya'o// de'i 'khor lo'i mtshams su ni de bzhin gshegs pa thams cad kyi thugs ka nas gsang sngags chen mo de nyid las sgeg mo la sogs pa rnams zla ba'i dkyil 'khor gyi steng du/ e ma ho bdag ni sgeg mo ste// rol pa'i rgyal pos byin brlabs shing // yid 'phrog phyir ni rab sgeg pas// zhes bya ba la sogs pas rang rang gi ched du brjod pa ched du brjod pas gnas par gyur to// sgo rnams su ni gsang sngags chen mo de nyid las rdo rje lcags kyu la sogs pa spros te// e ma ho bdag ni lcags kyu ste// thugs rje'i rgyal pos byin brlabs shing // 'gro kun ngan song las 'dren phyir// rdo rje lcags kyu zhes byar brjod// ces pa la sogs pa'i ched du brjod pas rang rang gi gnas su gnas par gyur/ de nas de bzhin gshegs pa thams cad kyi thugs ka nas mchod pa thams cad rgyas par bya ba'i phyir/ oM sarba saM skA ra pa ri sho d+ha ni d+harmA te ga ga na sa mung+ga te ma hA ya na pa ri gA re swA hA/ zhes brjod pa las rta babs kyi khyams rnams su byams pa la sogs pa bskal ba bzang po'i byang chub sems dpa' rnams rang rang gi zla ba'i dkyil 'khor la gnas par gyur pa dang / rdo rje la sogs pa'i dbang gi phyag rgya bzhis rgyas gdab par bya ste/ de la de dag gi dam tshig gi phyag rgya ni de bzhin gshegs pa'i snying po'i phyag rgya las thams cad bcing bar byed pa'o// chos kyi phyag rgya ni lce la zla ba'i dkyil 'khor la de bzhin gshegs pa'i thugs las sprul pa'i sngags nyid do// las kyi phyag rgya ni de dag gi thugs kar sna tshogs rdo rje bsams pa las/ kun kyang sgeg par ldan pa ste// gung mdzub me tog 'dra ba ni// byams pa'i phyag rgya yin pa ste// g.yon pa dkur btsugs g.yas pa ni// gung mdzub mig 'dra don yod grub// de las mdzub mo lcags kyur bkug // ngan song kun 'dren yin par bshad// de las dbyug pa'i tshul byas pa// mya ngan kun 'joms yin pa ste// g.yon pa lte bar gnas pa ni// glang po'i sna 'dra spos kyi glang // g.yon pa dkur brten g.yas pa ni// ral gri 'dzin pa dpa' bar 'gro// g.yon pa snying ga g.yas pa ni// steng du snod 'dzin nam mkha'i mdzod// g.yon du lag gnyis rgyal mtshan 'dzin// ye shes tog gi phyag rgya ste// lag gnyis dpral bar bum pa 'dzin// bdud rtsi'i 'od kyi yin par bshad// g.yon pa'i khu tshur slar gnas la// g.yas pa'i srin lag mthe bong gnyis// zla ba'i ri mo ltar 'dzin pa// zla 'od gzhon nu'i phyag rgya ste// lag gnyis snying gar pad+ma 'byed// bzang skyong gi ni phyag rgyar grags// sor mo rtse bsnol bar phye nas// mthe bong bsgreng 'dzin dra ba'i 'od// rdo rje rtse gcig snying gar gnas// rdo rje snying po'i phyag rgya ste// g.yon pa snying gar khu tshur gnas// g.yas pa mchod sbyin blo gros che// g.yon pa lte bar gnas nas ni// g.yas pa se gol spobs pa brtsegs// g.yon pa dku ru gnas nas ni// rin chen khu tshur dpung par 'dzin// byang chub sems dpa' kun bzang gi / phyag rgya dam pa yin par 'dod// de nas phyag rgya chen po ni// de dag gi phyag mtshan dang ldan pa las rang rang gi snying po/ oM mai tri ya hUM/ zhes pa nas/ oM sa man+ta b+ha drA ya hUM/ zhes pa'i bar du bzlas par bya'o// de nas de bzhin gshegs pa'i thugs rje chen pos sems can thams cad kyi ngan 'gro'i rgyun gcod par bya ba'i phyir nyid kyi thugs ka nas/ rdo rje ye shes byin gyis brlabs// zhes bya ba'i snying po/ oM badzra a d+hiSh+ThA ni dz+nyA na sa ma ye hUM/ zhes bya ba las/ de bzhin gshegs pa thams cad kyi bsod nams dang ye shes kyi tshogs lhun gyis grub pa'i ri rab kyi rtse mon khang pa brtsegs pa chen po 'od dang ldan pa'i phyi rol du 'od kyi 'khor lo'i gzugs 'dab ma sum cu rtsa gnyis dang / 'dab ma drug cu rtsa bzhi pa la/ 'phags pa kun dga' bo la sogs pa'i nyan thos chen po brgyad dang / ser skya la sogs pa'i 'phags pa rang sangs rgyas dang / stobs po che la sogs pa'i khro bo chen po brgyad dang / seng ge'i mgo la sogs pa pho nya chen po brgyad sprul par bya'o// de bzhin du rim pa ji lta bas de'i 'khor lo'i phyi rol la ni 'jig rten pa'i lha rnams bsam par bya ste/ yul 'khor srung la sogs pa'i rgyal po chen po bzhi dang / brgya byin la sogs pa phyogs skyong ba rnams dang / nyi ma la sogs pa gza' chen po brgyad dang / smig drug la sogs pa rgyu skar nyi shu rtsa bdun dang / rgyas pa la sogs pa'i drang srong chen po brgyad dang / sgra gcan 'dzin la sogs pa 'jig rten pa'i rje bo brgyad dang / de dag gi phyi rol du ni 'dzam bu'i gling dang / lus 'phags po dang / ba lang spyod dang / sgra mi snyan dang / 'gro ba drug tu gnas pa'i sa 'og dang / sa steng dang / sa bla'i khams thams cad du bcom ldan 'das kyi 'od zer chen pos snang bar byas pa thams cad kyang mi dge ba'i rgyun mtha' dag bral ba las dge ba'i lus dang / ngag dang yid kyi las thams cad dang ldan zhing de bzhin gshegs pa'i 'od zer gyis bskul bas mchod pa'i tshogs chen pos mchod cing // thams cad dang 'dod pa'i yon tan lnga yis rgyas par gyur te/ lag pa'i thal mo spyi bor sbyar bas bcom ldan 'das dang / ngan song thams cad yongs su sbyong ba'i dkyil 'khor la mngon par rdzogs par bsam par bya'o// de lta bu las sems can thams cad kyi sems dri ma med pa rab tu dang ba dang ldan pa'i dga' ba chen pos mgrin gcig tu 'di skad ces gsol to// sangs rgyas 'dra ba'i ston pa med// chos dang 'dra ba'i dge ba med// dge 'dun 'dra ba'i zhing de med// de phyir gsum la skyabs su mchi// de nas sems can thams cad dkon mchog gsum la yang dag par song par byas la/ cho ga thams cad bsdus pa'i mchog la spyad par bya ste/ rang gi snying ga la a las zla ba'i dkyil 'khor bsams la de'i steng du rang gi sa bon las gyur pa'i rdo rje rtse lnga pa'i gzugs su gyur pa dang / de la rang gi sa bon gnas pa'i 'od zer gyis dpal ngan song thams cad yongs su sbyong ba'i dkyil 'khor chen po ye shes sems dpa'i dbyings thams cad bkug la/ mdun gyi nam mkha' la pad+ma 'dab ma brgyad pa zla ba'i dkyil 'khor dang bcas par bzhugs pa la mchod yon gyis zhabs bsil dang / nye reg dang 'thor 'thung la sogs pa byas la/ mchod pa thams cad kyis yang dag par mchod nas/ lcags kyu la sogs pa'i sngags dang / rnal 'byor gyis rang gi lus la yang dag par zhugs par bya ba ni/ dzaHhUM baM hoHsa ma ya s+t+waM/ zhes brjod pas de kho na nyid gcig par byas nas/ de bzhin gshegs pa thams cad kyi thugs ka na gnas pa zla ba'i dkyil 'khor la de bzhin gshegs pa thams cad kyi mchod pa mchog gi dam pa rnams kyis mnyes par bya ba'i phyir/ oM badzra puSh+pe/ zhes pa la sogs pas me tog la sogs pas yang dag par mchod nas/ yang de bzhin gshegs pa thams cad kyi thugs ka nas mA ma kI shin tu mdzes pa 'dod pa'i yon tan gyi mchog tu gyur ba bud med kyi gzugs 'dzin pa phyung ste/ ngan song thams cad yongs su sbyong ba'i thugs kar zhugs par gyur pa ste/ e ma bdag ni mchod pa bla na med// gang phyir rdo rje rgyal po mnyes gyur pa// de las sprul pa'i mchod pa bla med kyis// sangs rgyas zhing du rab tu rgyas gyur cig // oM satwa badzri hUM/ badzra satwa su saM gra haM/ zhes rang gi rdo rje glu gdung ba dang bcas pas song bar gyur pa ste/ de'i spro ba'i phyag ni lag pa gnyis gzhal yas khang du brtsegs pa las/ de'i dbus na mthe bong dang gung mo bzhi gnyis su med par gcig par byas shing pad+ma phyag rgya gar dang bcas pa las rang gi snying gar bsgyings pa'i tshul gyis rdo rje 'dzin par bya'o// de bzhin du mchod pa bcu drug po thams cad la yang rang rang gi phyag rgya dang bcas pa las gnyis su med pa'i phyag rgyas mchod par bya'o// de nas ngan song thams cad sbyong ba'i thugs ka nas slar de bzhin gshegs pa thams cad kyi dbyings la mA ma kI gong ma'i rdo rje glus mchod par bya'o// de nas de bzhin gshegs pa thams cad kyi thugs ka nas sangs rgyas spyan phyung nas rin chen tog gi thugs kar phul ba las/ e ma rin po che zhes bya ba la sogs pa'i rdo rje'i glus/ oM rat+na dzi hUM nai tri su satwa saM gwa haM/ yang de bzhin gshegs pa thams cad kyi thugs ka nas gos dkar mo sprul nas shAkya thub pa'i thugs kar phul nas/ e ma pad+ma'i zhes pa la sogs pa dang / oM d+har+m+ma badzra hUM mu ni su satwa saM gra haM/ yang de bzhin gshegs pa thams cad kyi thugs ka nas sgrol ma sprul te me tog chen po rgyas pa'i thugs kar phul te/ e ma las kyi mchod pa zhes pa la sogs pas/ oM bi sho badzra hUM tA ra su satwa saM gra haM/ ji ltar ngan song thams cad yongs su sbyong bas/ de bzhin gshegs pa thams cad kyi thugs kar slar phul ba de bzhin du rin po che tog la sogs pas kyang rdo rje'i glu de nyid kyis mchod par bya'o// // de nas de bzhin gshegs pa thams cad kyi thugs ka nas sgeg mo sprul te/ rdo rje sems ma'i thugs kar sprul pa las/ e ma bdag ni mchod pa zhes pa la sogs pas/ oM lA s+ya su satwa saM gra haM/ zhes bya'o// de bzhin du de bzhin gshegs pa thams cad kyi thugs kar zla ba'i dkyil 'khor las phreng ba ma dang / glu mkhan ma dang / gar mkhan ma dang / bdug pa ma dang / me tog ma dang / snang gsal ma dang / dri chab ma dang / lcags kyu ma dang / zhags pa ma dang / lcags sgrog ma dang / dril bu ma dang / yang sangs rgyas spyan la sogs pa bco lnga sprul pa las rang rang gi ched du brjod pa'i glus rdo rje rgyal po la sogs pa'i thugs kar phul te/ de rnams kyi rdo rje'i glu gsang ba'i de kho na nyid ni 'di rnams yin no// oM badzra d+hU pe hUM/ rA dzA su satwa saM gra haM/ oM badzra aM ku sha hUM rA ga su satwa saM gra haM/ oM badzra a ta ma hUM sA d+hu su satwa saM gra haM/ oM badzra mA le hUM rat+na su satwa saM gra haM/ oM badzra puSh+pe hUM te dza su satwa saM gra haM/ oM badzra pA sha hUM ke tu su satwa saM gra haM/ oM badzra nai tri hUM hA sa su satwa saM gra haM/ oM badzra gI ti hUM d+harma su satwa saM gra haM/ oM badzra A lo ke hUM tIk+Sh+Na su satwa saM gra haM/ oM badzra s+pho Ta hUM tsakra su satwa saM gra haM/ oM badzra ban+d+ha ra hUM pA sha su satwa saM gra haM/ oM badzra nirti hUM pA sha su satwa saM gra haM/ oM badzra gan+d+he hUM d+harma su satwa saM gra haM/ oM badzra tA ra hUM yak+Sha su satwa saM gra haM/ oM badzra tA ra hUM sin+ta su satwa saM gra haM/ zhes gdung ba dang bcas pas mchod par bya'o// de ltar bla na med pa'i mchod pa thams cad kyis rgyas par byas nas de bzhin gshegs pa thams cad kyi thugs ka nas ye shes kyi 'od zer chen pos dus gsum gyi de bzhin gshegs pa thams cad kyi yum/ rgyal ba thams cad skyed par byed pa'i lha mo lngas theg pa chen po'i bum pa bla na med pa'i dbang // oM bud+d+ha ka la sha a b+hi Shiny+tsa oM/ zhes pa la sogs pas bum pa des dbang bskur la/ de bzhin du yang dbu rgyan dang / dar dpyangs dang / rdo rje dang / bdag po dang / ming dang / brtul zhugs dang / de bzhin gshegs pa thams cad kyis rdo rje rin po che'i dbang bskur la/ oM sarba ta thA ga ta a b+hi She ka sa ma ya shrI oM hUM trAM hrIHaH/ zhes pas dbang bskur la/ rigs kyi bdag po dang / rigs kyi yum thams cad kyi dpral ba dang / spyi bo dang / lkog ma dang / snying ga rnams su rdo rje sems dpa' la sogs pas byin gyis brlabs la/ mi bskyod pa la sogs pa'i phyag rgyas rigs thams cad la rgyas btab ste/ phyag rgya bzhi la nye bar gnas/ oM sarba ta thA ga ta At+pa nir+ya ta na pU dza me g+ha sa mu dra s+pha ra Na sa ma ye hUM karma badzra a/ zhes pa la sogs pas mchod nas mtshan brgya rtsa brgyad pas yang dag par bstod nas/ lus thams cad la ye shes kyi 'od zer chen pos gsal bar byas nas/ 'jig rten gyi khams thams cad du rgyas par gyur pa nyid do// // de dag gis ni dkyil 'khor gyi rgyal ba mchog ces bya ba'i ting nge 'dzin bstan to// de nas bcom ldan 'das de bzhin gshegs pa thams cad kyi thugs ka nas zla ba'i dkyil 'khor las ye shes kyi 'od zer dri ma med pa des snang bar byas pa dang / de nas bcom ldan 'das kyi thugs ka nas/ yang 'od zer byung ba de nyid kyis sems can thams cad kyi snying la zhugs so// de nas sems can gyi ngan 'gro'i rgyud thams cad bcad nas slar thugs ka'i zla ba'i dkyil 'khor la rdo rje rtse lnga pa nam mkha'i khams thams cad du khyab pa'i gzugs su gyur to// de'i lte ba la gnas pa byang chub kyi sems rin po che yongs su dag pa/ sangs rgyas kyi zhing thams cad du 'gro bar byed pa'i 'od zer la pad+ma 'dab ma brgyad pa'i steng du zla ba'i dkyil 'khor la phyag rgya bzhi pa'i dkyil 'khor gyi dbus na ngan song thams cad yongs su sbyong ba la sogs pa bde bar gshegs pa bzhi ni rang rang gi phyag rdo rje la sogs pa phyag g.yas pa na bsnams shing // phyag g.yon pa rdo rje'i lcags kyu 'od zer dang bcas pa bsnams pa'i phyag bzhir rdo rje sems dpa' la sogs pa'i gzugs kyis yang dag par gnas te/ sems can thams cad la byang chub tu sems bskyed pa mdzad pa dang / de bzhin gshegs pa'i thugs rjes dgug par mdzad pa dang / sems dag pa dang bcas par mdzad pa dang / yid dang bar mdzad pa dang / rdo rje rin po che'i dbang bskur ba dang / ma rig pa'i mun pa bsal ba dang / sbyin pa phun sum tshogs par mdzad pa dang / 'dzum pa rmad du byung ba la nges par sbyor ba dang / rnam par dag pa'i ting nge 'dzin rdzogs par mdzad pa dang / nyon mongs pa thams cad gcod pa dang / bdud dpung ma lus pa rtsad nas 'byin par mdzad pa dang / lkugs pa thams cad smra bar mdzad pa dang / de bzhin gshegs pa thams cad la mchod pa mdzad pa dang / 'jigs pa thams cad srung ba dang / bsrung ba thams cad yongs su skyob pa dang / lus dang / dag dang sems mnyam pa nyid du gcig par mdzad pa dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par 'du mi byed pa la sbyor ba dang / sbyin pa dang / tshul khrims dang / bzod pa dang / brtson 'grus dang / bsam gtan dang / shes rab dang / smon lam dang / thabs rdzogs par bya ba dang / sems can thams cad thar pa chen po'i grong khyer du dgug pa dang / pha rol tu phyin pa bcu'i spyod pa la gzhug pa dang / theg pa dman pa la mos pa rnams kyi sems 'jig par mdzad pa dang / rang bzhin 'od gsal zhing skye ba med par mdzad pa dang / sems can thams cad kyi spyod pa tshad med pa la skyong bar mdzad pa ste/ slar sems can thams cad dang lhan cig tu de bzhin gshegs pa thams cad kyis ngan song thams cad yongs su sbyong ba'i dkyil 'khor du bkug ste bcug nas bcom ldan 'das kyi thugs las sprul pa'i bum pa dang / phyag rgya dang / phred ba la sogs pa'i dbang rim pa ji lta ba bzhin du bskur bar bya'o// dbang bskur ba las khams gsum gyi sems can thams cad kyi sras po nyid du gyur pa ste/ thams cad du yang rdo rje ming gi dbang bskur ba las kun kyang bskal pa 'di snyed kyi de bzhin gshegs pa dri ma med pa'i 'od ces bya bar mtshan gcig par gyur te/ mchod pa'i tshogs kyis yang dag par mchod nas/ yang de dag thams cad kyis mgrin gcig tu/ kye ma rnam snang rdo rje yis// sangs rgyas mdzad pa ngo mtshar che// gang phyir ngan song ltung ba yi// sems can glog bzhin myur du sgrol// zhes yongs su bstod pas bsam par bya'o// de nas de bzhin gshegs pa de dag thams cad nam mkha'i khams mthas gtugs pa rab 'byams rgya mtsho thams cad du pad+ma 'dab ma brgyad pa'i steng du zla ba'i dkyil 'khor la bzhugs shing ting nge 'dzin gyi phyag rgya dang ldan par byas nas gnas par byas la/ de bzhin gshegs pa'i dkyil 'khor gyi 'khor lo ni rab tu gsal ba'i bdag nyid du gnas par gyur to// de dag gis ni las kyi rgyal ba mchog ces bya ba'i ting nge 'dzin bstan to// // de nas de bzhin gshegs pa thams cad kyi dkyil 'khor chen po de nyid ni bcom ldan 'das rnam par snang mdzad kyi thugs ka'i zla ba'i dkyil 'khor la rtsibs bcu drug pa'i gzugs/ rdo rje'i dbyings chen po ste/ thams cad kyang rdo rje'i khu tshur mkhrig ma bsnol la bzlog cing bzlog pas se gol gdab par bya ste/ se gol de nyid rdo rje lcags kyu'i gzugs su gnas pa las rdo rje sems dpa' la sogs pa'i byang chub sems dpa' rnams dang / de bzhin gshegs pa'i rigs thams cad dang / de bzhin gshegs pa'i rigs kyi yum thams cad/ oM badzra sa mA dzaHshidzaH hUM baM hoH/ zhes bya bas dgug pa dang / gzhug pa dang / bcing ba dang / dbang du bya ba las rdo rje bsdu bar bya ste/ de nyid du 'khod par gyur pa dang / de bzhin gshegs pa thams cad kyi sku dang gsung dang thugs rdo rje thams cad 'dus par gyur pa ste/ de nyid mchod pa'i tshogs kyis rgyas par byas la/ de bzhin gshegs pa'i phyag rgya'i gzugs rdo rje chen po'i lte ba la gnas par gyur nas/ sangs rgyas kyi zhing rab 'byam ma lus pa thams cad thugs kyi yi ge mchog tu gyur pa'i thig le la gnas par gyur to// de nas de bzhin gshegs pa'i che ba'i yon tan thams cad kyis rgyas par gyur pa'i bcom ldan 'das rnam par snang mdzad chen po rgyan thams cad kyis brgyan pa rab tu gnas shing // rang bzhin gyis 'od gsal ba thams cad du thogs pa med par gyur pa dang / sems rtse gcig pa nyid kyis gnas par bya'o// de nas de bzhin gshegs pa thams cad kyi thugs kar gnas pa de nyid la sems rtse gcig pa nyid kyis ni bdag nyid kyi sems/ bcom ldan 'das de bzhin gshegs pa thams cad kyi dbyings su gyur pa rnam par snang mdzad gang chen mtsho'i bdag nyid du gyur to// de ltar ji srid du skyo bar ma gyur gyi bar de srid du bsgoms la/ de nas rnam par snang mdzad chen po'i sbyor bas sngags bzlas par bya ste/ de bzhin gshegs pa thams cad kyi thugs ka nas rig pa chen mo rtsa ba'i sngags zla ba'i 'od zer lta bu byung ba dang / ngan song thams cad yongs su sbyong ba la sogs pa dkyil 'khor thams cad kyi zhal nas kyang rtsa ba'i rig pa chen mo de nyid la brten te rang rang gi snying po'i sngags kyi sgra 'byung bar bsams nas rdo rje'i bzlas pa la brtson par byas na/ dkyil 'khor gyi lha thams cad kyi bzlas pa byas par 'gyur ro// de ltar rdo rje'i bzlas pa 'bum phrag dang / stong phrag dang / brgya phrag la sogs pa bzlas nas mnyam par gzhag pa las langs par gyur pa'i tshe mchod pa thams cad kyis yang dag par mchod de/ mtshan brgya rtsa brgyad pas kyang bstod par bya'o// de nas chos thams cad dmigs pa med pa'i ngo bo nyid kyis rdo rje lcags kyu nas brtsams te/ rnam par snang mdzad rdo rje dbyings kyi bar du phyag rgya thams cad bkrol la rdo rje 'dzin ma'i phyag rgya dam pas bkrol zhing // badzra muHzhes pas phyag rgya thams cad nam mkha'i phyogs su bstan la/ rdo rje go cha'i sbyor bas bdag nyid la gnas ji lta ba bzhin du bsdu ba'i sna tshogs rdo rje'i go bgos la yi ge brgya pa bzlas nas dngos grub blang ste/ dge ba'i rtsa ba 'dis sems can thams cad mi dge ba'i lus dang / ngag dang yid kyi las thams cad dang bral bar/ dge ba'i lus dang ngag dang yid kyi las thams cad dang ldan par gyur nas/ sdug bsngal dang yid mi bde ba thams cad spangs nas/ bcom ldan 'das rnam par snang mdzad chen po'i sa la gnas par gyur cig ces dge ba'i rtsa ba bsngo bar bya'o// de nas me tog lag par thogs pas/ bdag gi phyag rgya sngags rnams dang // bsam gtan 'khrul dang nyams pa rnams// de bzhin lha tshogs nyams pa kun// dkyil 'khor bcas pas bzod par mdzod// ces bzod par gsol la/ de bzhin gshegs pa thams cad chos kyi dbyings su lha la sogs pa thams cad kyis rol mo sna tshogs pa nam mkha' las sgrogs pas gshegs par mos pa bskyed de/ oM khyed kyis sems can don kun mdzad// ji ltar mthun pa'i dngos grub stsol// sangs rgyas yul du gshegs nas kyang // slar yang gshegs par mdzad du gsol// zhes bya bas sangs rgyas dang byang chub sems dpa' thams cad gshegs su gsol bar bya'o// // de nas nyams pa med pa'i rnal 'byor pa mngon par brtson pa'i rdo rje slob dpon gyis slob ma rnams kyi don du dkyil 'khor la sogs pa'i las bya ba nyid de/ de yang re zhig dang por gnas gtsang ma rang gi yid dang rjes su mthun pa rnams su nyi ma bzang po la rab tu zhugs la ba'i rnam pa lnga dang / dri dang byug pa la sogs pas nye reg byas te/ a ga ru la sogs pa'i bdug pas bdugs shing spos kyi dkyil 'khor khru drug pa'am/ khru bzhi pa'am/ khru do pa byas pa/ de'i rjes su pad+ma 'dab ma brgyad pa snying dang ze 'brur ldan pa bris te/ de'i steng du bum pa dkar po gcig la rigs lnga'i phyag rgyas mtshan pa rnam par snang mdzad bskyed pa'i nang du/ sman dang / spos dang / rin po che dang / 'bru la sogs pa de bzhin gshegs pa'i snying pos byin gyis brlabs pa bcug ste/ ras dkar pos mgul la dkris shing me tog phreng ba la sogs pas brgyan pa bzhag ste/ de'i shar phyogs kyi 'dab ma la bgegs mthar byed kyi bum pa snga ma lta bu bzhag la/ dkar po la sogs pa'i tshon sna lnga'i skud pas btags te/ mchod pa lngas yang dag par mchod nas/ stan bde ba la 'dug ste/ yi ge brgya pas sdig pa thams cad bshags par bya'o// de nas chos thams cad rang bzhin gyis rnam par dag pa bsgoms la/ mdun gyi bar snang la nam mkha'i khams thams cad du khyab pa'i sems las pad+ma dmar po 'dab ma stong dang ldan pas khyab par gyur pa dang / de'i steng du hUM nag po las rdo rje rtse lnga pa 'od dang bcas pa bsams la/ de gyur pa las bdag nyid bcom ldan 'das rnam par snang mdzad chen por bsams te/ snying ga dang / dbral ba dang / lkog ma dang / spyi bo rnams su sangs rgyas spyan dang / mA ma kI dang / gos dkar mo dang / sgrol ma rnams sems ma rdo rje ma la sogs pa'i gzugs kyis rgyas btab la/ ma hA sa ma ya satwa ha/ zhes brjod do// de las rdo rje rgyu'i phyag rgya bcas pas/ oM badzra tsakra hUM/ zhes pa'i sngags lan bdun bzlas pas/ ngan song thams cad yongs su sbyong ba'i dkyil 'khor gyi 'khor lo ma lus par sprul la phyag rgya bzhis nye bar spyad par bya'o// de nas ye shes kyi 'khor lo rdo rje lcags kyu la sogs pa'i sbyor bas/ dgug pa dang / gzhug pa dang / bcing ba dang / dbang du byas la/ dzaHhUM baM hoHsa ma ya s+t+waM sa ma ya ho a haM/ zhes brjod de/ mchod pa'i tshogs thams cad kyis yang dag par mchod do// de nas mthun pa'i bar du mchod pa dang mtshan brgya rtsa brgyad kyis bstod la/ rgyal po'i ni zla ba gsum pa'am/ blon po'i zhag nyi shu rtsa gcig go// dmangs rigs rnams kyi ni zhag bdun pa'o// rnal 'byor pa'i ni ji srid mtshan ma ma byung gi bar du ste/ de bzhin gshegs pa lnga la ni 'bum phrag gam brgya phrag re re'o// rdo rje sems dpa' la sogs pa'i ni thams cad du de'i dbye ba nyid las shes par bya ste/ tha ma'i tshang la ni nyi shu rtsa gcig tu gsungs so// de la rnam par snang mdzad kyi ni rtsa ba'i sngags nyid de/ de bzhin du ngan song sbyong ba la sogs pa ni/ oM sarba pA paM/ zhes bya ba la sogs pa ni/ bskal pa bzang po'i ni/ oM sarba saM skA ra/ zhes bya ba la sogs pa'i snying po nyid do// shar phyogs kyi bum pa la ni/ rdo rje dang bcas pas bgegs mthar byed kyi snying po 'bum la sogs pa bzlas par bya'o// rnam par snang mdzad chen po'i sbyor bas gsang sngags thams cad bzlas par gyur pa dang / de nyid du rnal 'byor pa sems mchog tu gyur pa rnams la/ mtshan ma rnams 'byung ste/ de la lha'i bu'am rgyal po la sogs pas 'bras bu la sogs pa byin pa ni rab tu gyur pa'o// rang gi ma'am sru mo la sogs pas 'jig rten pa'i kha zas byin pa ni bar ma'o// de bzhin du gnyen nam mi gang yang rung bas kha zas ro dang ldan pa'am/ pad+ma'i sdong bus mgo bcings pa ni tha ma'o// rigs ngan shin tu gnag pa rnams mthong na mi rung bar gyur pa nyid kyis sreg blugs la sogs pa mchod sbyin chen po bya ba nyid do// de nas rdo rje bzlas pa rdzogs par gyur pa dang / bum pa de nyid bar snang gi nam mkha' la rdo rje bslang ba'i phyag rgya nyid kyis 'jog par nus pa dang / rdo rje dang dril bu bar snang la gnas par byed nus par 'gyur ro// de ltar rnal 'byor pa zas dkar gsum la longs spyod pa dang / bud med la sogs pa spangs pas/ nyin mo dang / mtshan mo lan drug gi bar du mchod pa dang / gtor ma byas te bzlas pa yongs su rdzogs pa dang / de bzhin gshegs pa'i snying po las thams cad grub pa byed pas mar gyi sreg blugs stong du tshang bar bya ste/ de dag ni sngon du bsnyen pa'i cho ga'o// // de'i 'og tu dkyil 'khor chen po'i las brtsam par bya ste/ de la rgyal po la sogs pa'i 'khor los sgyur ba rnams kyi ni khru brgya'am lnga bcu'o// blon po'am tshong dpon rnams kyi ni khru lnga bcu'o// rnal 'byor pa rnams kyi khru bcu drug gam/ bcu gnyis su bya ste/ de yang re zhig tshes gcig la sogs pa yar gyi ngo'i nyin par mngon par 'dod pa'i sa phyogs brtag par bya ste/ rgyal po gdug pa can nam/ gcan gzan nam chom po'am sbrul la sogs pa brtag par bya'o// de nas med par gyur pa dang / sa'i bdag po rnams la sa phyogs der dkyil 'khor chen po bzhengs pa'i phyir bslang bar bgyi'o// des byin par gyur pa dang yan lag thams cad dang ldan pa'i sa'i dbus su mi rus kyi phye ma dang / dug dang ske tshe dang shing tsher ma can la sogs pas thab khung gru gsum pa'i dbus su bgegs thams cad kyi lus dang / ngag dang yid rnam pa gsum rgyas par rgyal ba'i ting nge 'dzin gyis bsreg par bya'o// de nas bdag dang slob ma dang / sa bdag la sogs pa'i tshad du zhi ba'i sbyin sreg lan brgya rtsa brgyad bya'o// de nas de'i dbus su mtho gang ngam/ khru gang du brkos pa dang / sa dkar snum pa rnams byung ba ni dngos grub bzang por gyur pa'o// sa nag po dang / tsha sgo can dang / skra shad dang / rus dum la sogs pa byung na ni sa phyogs de spang bar bya'o// de nas de'i nang du dri chus bkang nas gom pa bdun phyir bskyed de slar 'ongs pa las chu'i ri mo mnyam pa ni mchog tu gyur pa'o// de'i sa phyogs der bgegs mthar byed kyi sngags bzlas pa'i dri chus/ oM sarba shud+d+haHsarba d+harmAHswa b+hA ba shud+d+hou0f85haM/ zhes gsungs la/ mchod pa rnam pa lngas yang dag par mchod de/ bdag nyid bcom ldan 'das shAkya thub pa'i skur byin gyis brlabs pa las/ lag pa g.yas pa sa la reg par byas te/ oM sarba dr-i D+ho badzra hUM/ rdo rje brtan par gyur pa dang / rang gi mdun du yi ge baM las gyur pa'i bgegs mthar byed kyi ting nge 'dzin gyis/ lag par ral gri 'dzin cing rdo rje rgya gram pa'i gom pas bgrod par bya'o// mtshams rnams su ni sgeg mo la sogs pa'i gzugs kyis rdo rje lcags sgrog gis 'gro bar bya'o// oM badzra lA se badzra phreM kha la hUM/ zhes pa la sogs pa brjod par bya'o// khro bo rnams kyi sngags ni/ oM suM b+ha ni suM b+ha/ zhes bya ba la sogs pa sngags kyi tshogs bzhi phyogs bzhir gnas pa'o// de nas bdag rnam par snang mdzad kyi nga rgyal gyis rdo rje la sogs pa'i phyag rgya bcings te/ dkyil 'khor gyi sa gzhi de nyid phyogs ji lta ba bzhin du mu tig la sogs par byin gyis brlab par bya ste/ de dag ni sa'i cho ga bstan to// // de nas de bzhin gshegs pa thams cad la thal mo sbyar ba btud de/ mchod pa'i tshogs kyis mchod nas lha rnams kyi dkyil 'khor phyag rgya bzhis rgyas btab nas/ bdag nyid spro ba bskyed pa'i tshigs su bcad pa/ de ring bdag tshe 'bras bu yod// ces pa la sogs pas mchod pa lag pa g.yas par bdug spos thogs nas phyogs bcu'i sangs rgyas thams cad spyan drang bar bya'o// de nas rang gi dam tshig gi phyag rgyas bdag nyid la byin gyis brlabs nas/ rang gi sngags dang phyag rgya dag gis dkyil 'khor steng gi bar snang la bzhag la/ rdo rje sems dpa'i khro bo rdo rje me'i nyi ma'i sbyor bas bgegs bskrad par byas la/ rdo rje hUM mdzad kyi phyag rgya gnas bzhir byin gyis brlabs par byas te/ shin tu khros pa'i lta bas g.yas pas rdo rje gsor la/ g.yon pas dril bu gsil bas khro bo 'bar ba'i lus dang / bskor ba lan gsum bya zhing // 'di skad ces brjod par bya'o// bdag rdo rje slob dpon ming 'di zhes bya ba/ slob ma che ge mo zhes bya ba rdzogs pa'i byang chub thob par bya ba'i phyir dang / sems can thams cad bla na med pa ye shes kyi 'bras bu thob par bya ba'i phyir/ sa phyogs 'dir nam mkha' ltar dri ma med pa/ dpal ngan song thams cad yongs su sbyong ba'i dkyil 'khor chen po bzhengs par 'dod pas/ sa phyogs 'di na gnas pa'i lha dang lha ma yin dang / gnod sbyin dang / yi dags dang / sha za dang / 'byung po dang / brjod byed dang / mkha' 'gro ma dang / gnod sbyin dang / nam mkha' lding dang / mi'am ci dang / rig sngags 'chang grub pa rgan mo dang / bud med dang / g.yog dang 'khor du bcas pa gang dag yod pa de dag thams cad dengs shig // gang dag mi 'gro ba de dag thams cad pa'i ye shes kyi rdo rje 'bar zhing rab tu 'bar ba chen pos mgo bo tshal pa brgyar 'gas par 'gyur ro zhes lan gsum brjod par bya'o// de nas lha la sogs pa de dag sa phyogs de spangs nas song bar bsams nas/ yang gong du bshad pa'i khro bo'i phyag rgya dang / stang stabs rnams kyis bgrod par bya'o// de nas steng rdo rje dra ba la sogs pa byas nas/ oM maN+Da la hUM/ zhes bya ba 'dis gsang ba'i gzugs kyi dkyil 'khor bkug la phur bus gdab par bya'o// rdo rje 'khor lo'i phyag rgyas 'jig rten dang 'jig rten las 'das pa'i lha thams cad bkug pas bcug la seng ldeng gi phur bu sor brgyad pa la dri dang me tog dmar pos brgyan pa khro bo'i gzugs rdo rje rtse gcig pa'i zhabs dang ldan pa hUM las bskyed la phur bu'i sngags bzlas pas dkyil 'khor gyi mtshams su brdung bar bya'o// de nas dri sna tshogs par sbyar ba las/ ba yi rnam pa lngas byugs pa'i dkyil 'khor du lha'i 'khor lo rim pa bzhin du thig le byas la me tog bkod de/ de'i dbus su 'dug la rnam par snang mdzad rdo rje dbyings su gyur nas/ ngan song thams cad yongs su sbyong ba la sogs pa rang rang gi snying pos bcug la/ ting nge 'dzin gsum mngon du byas pas/ mchod pas yang dag par mchod nas rnam par rgyal ba'i bum pa'i chus gdab bo// bum pa rgyan thams cad dang ldan pa bcu/ sgo'i phyogs bzhir gzhag par bya'o// de nas phyi rol du gtor ma byin la/ slob mas gus pa dang bcas pas phyag byas la gsol ba btab ste/ lhag par gnas par bya ba ni/ slob mas khrus byas la/ gos gtsang ma gyon te/ me tog lag par thogs pas/ dga' chen khyod la bdag dad pas// slob dpon khyod ni dgongs su gsol// byang chub sems dpa'i spyod pa gang // mgon po chen po bdag 'tshal bas// dam tshig dang ni byang chub sems// skyabs gsum dag ni 'tshal ba na// thar pa chen po'i grong khyer du// mgon po bdag ni 'jug par 'tshal// de nas rdo rje slob dpon gyis/ slob ma'i thal mo nas bzung la/ dkyil 'khor byas la sdig pa bshags par bya ste/ rdo rje sku la phyag 'tshal lo// bdag ming 'di zhes bgyi ba yi// tshe rabs thog mtha' med pa yi// lus kyi sdig pa'i las rnams bshags// rdo rje gsung la phyag 'tshal lo// bdag ming 'di zhes bgyi ba yi// tshe rabs thog mtha' med pa yi// ngag gi sdig pa'i las rnams bshags// rdo rje thugs la phyag 'tshal lo// bdag ming 'di zhes bgyi ba yi// tshe rabs thog mtha' med pa yi// yid kyi sdig pa'i las bgyis bshags// byang zhing dag par gyur nas ni// yun gyi bag chags dag gyur cig // ces pa lan gsum du brjod par bya'o// de nas yang phyag byas la 'di skad brjod par bya'o// phyogs bcu'i sangs rgyas thams cad dang // byang chub sems dpa' rang sangs rgyas// nyan thos rgyal ba thams cad dang // mtha' yas sems can thams cad kyi// bsod nams dge la rjes yi rang // phyogs bcu'i 'jig rten rab 'byams na// chos kyi 'khor lo bskor ba ni// bcom ldan gang dag mi mdzad pa// chos kyi 'khor lo bskor bskul zhing // mya ngan 'da' bzhed thams cad la// mi 'da' bar ni bzhugs par mdzod// de nas gsum la skyabs su 'gro bar bya ste/ 'di skad ces brjod de/ rdo rje slob dpon dgongs su gsol// deng nas byang chub snying po'i bar// rdo rje lta bu'i sangs rgyas la// bdag ni skyabs su mchi bar bgyi// rdo rje slob dpon dgongs su gsol// deng nas byang chub snying po'i bar// pad+ma lta bu'i dam chos la// bdag ni skyabs su mchi bar bgyi// rdo rje slob dpon dgongs su gsol// deng nas byang chub snying po'i bar// rin chen lta bu'i dge 'dun la// bdag ni skyabs su mchi bar bgyi// de nas rdo rje slob dpon gyis/ slob ma la/ oM sarba yo ga bo d+hi tsit+ta ut+pA da yA mi/ zhes byas la 'di skad ces brjod par bya'o// ji ltar dus gsum mgon po rnams// yang dag byang chub skyed mdzad bzhin// sems can kun gyi don gyi phyir// byang chub sems ni bla na med// dam pa bdag gis bskyed bgyis nas// nam du yang ni mi gtong ngo // de nas slob dpon gyis slob ma'i snying gar zla ba'i dkyil 'khor la hUM las rdo rje bskyed de/ de'i snying gar rdo rje bzhag la// oM su ra ta s+t+waM ho sid+d+hi badzra ya thA su khaM/ zhes byas la 'di skad ces brjod par bya'o// sangs rgyas kun gyi skur gyur pa// slob dpon khyed ni dgongs su gsol// bdag ni dngos grub mchog 'dod phyir// rdo rje theg par gnas par bgyi// gal te tshul de nyams gyur na// mnar med pa yi dmyal ba ru// bdag ni de ru gnas gyur cig // ces bya'o// de nas slob ma la rigs lnga'i sdom pa gsol ba gdab par bya ba ni/ rdo rje slob dpon gyis sa brtsegs pas/ khyed kyis bdag la de bzhin gshegs// rdo rje rin chen pad+ma dang // las kyi rigs mchog sdom pa dang // phyag rgya sngags dang brtul zhugs dang // dngos grub thams cad stsal du gsol// zhes lan gnyis lan gsum du brjod par bya'o// de nas rdo rje slob dpon gyis sdom pa sbyin par bya ste/ rdo rje dang dril bur ldan pas/ phyogs bcu'i 'jig rten gyi khams mtha' yas mu med pa na bzhugs pa'i de bzhin gshegs pa dgra bcom pa yang dag par rdzogs pa'i sangs rgyas la phyag 'tshal lo// phyogs bcu'i 'jig rten gyi khams mtha' yas mu med pa na bzhugs pa'i bcom ldan 'das rnam par snang mdzad dang / ngan song thams cad yongs su sbyong ba dang / rin chen tog dang / shAkya thub pa dang / me tog chen po rgyas pa la sogs pa sangs rgyas dang / byang chub sems dpa' thams cad bdag la dgongs su gsol/ bdag ming 'di zhes bgyi bas rdo rje slob ma ming 'di zhes bgyi ba la sdom pa stsol ba de ltar/ de bzhin gshegs pa sras dang bcas pa rnams kyis kyang byin gyis brlab tu gsol lo zhes brjod la/ rdo rje slob ma la sdom pa sbyin par bya ba ni/ sangs rgyas rnal 'byor sdom pa la// zhes pa nas/ sems can mya ngan 'das la dgod// ces pa'i bar du rigs lnga'i sdom pa sbyin par bya'o// de nas smon lam gdab par bya ste/ bdag gi dge ba'i las rnams 'di dag gis// 'jig rten 'dir ni rdzogs sangs rgyas gyur na// 'gro la phan phyir chos rnams ston bgyid cing // sems can sdug bsngal 'dam nas dgrol bar bgyi// zhes bya'o// de nas rdo rje slob dpon gyis/ 'di skad ces brjod par bya'o// theg pa chen po las byung ba'i// lam mchog 'di ni bde ba che// rang byung skal ldan chen po rnams// khyod ni de nas 'ong bas na// ston pa thams cad mkhyen zhes pa'i// de bzhin gshegs pa rnams su 'gyur// yod dang med las rnam par 'das// nam mkha' bzhin du dri ma med// zab mo rtog ge thams cad kyis// rab tu mi rtogs gnas med pa// spros pa kun dang bral ba ste// spros pa rnams kyi rnams spros pa// las dang bya ba la sogs bral// bden pa gnyis la gnas pa yi// theg pa rab kyi mchog 'di ni// tshul la gnas pas thob par 'gyur// zhes bya'o// de nas badzra ha sa ha/ zhes bya bas mngon par bsngags la so shing u dum+WA ra la sogs pa la sor bcu gnyis pa rtse mo dris byugs shing // me tog gi phreng ba btags pa 'cha' ru gzhug par bya'o// de nas slob ma shar phyogs su kha bltas te/ bca' ba zin pa dang mdun du dor bar bya'o// de'i tshe so shing de bdag la bltas pa dang / rtse mo gyen du bsgreng ba ni// phyag rgya chen po'i dngos grub tu 'gyur ro// shar du bltas pa ni 'bring du 'gyur ro// mtshams su bltas pa ni 'jig rten pa'i dngos grub tu 'gyur ro// de bzhin du zhi ba la sogs pa yang mtshon par bya'o// de nas oM su bi shud+d+ha s+sarba pA paM ni tsA s+ya sho d+ha ya sarba bi kalpaM a pa na ya hUM/ zhes bzlas pa'i chu byin la kha bshal ba dang / cung zad 'thung du gzhug go// de nas ku sha'i bam po gnyis la/ oM badzra tIk+Sh+Na traM/ zhes bya ba mngon par bzlas pa gnyis sngas dang stan du 'ding du gzhug go// oM badzra yak+Sha hUM/ zhes bzlas pa'i srung skud mdud pa gsum dang ldan pa dpung pa g.yas pa la bcing bar bya'o// de nas bzhin bzang dag longs shig // sang gi nyi ma'i dkyil 'khor shar ba dang khyed kyis dpal ngan song thams cad yongs su sbyong ba'i dkyil 'khor chen po mthong bar 'gyur gyis/ ji ltar mthong ba'i rmi lam dag kyang smros shig // ces brjod la slar gtang bar bya ste/ de nas nang par mtshan mo'i mthar slob dpon la rmi lam bzang ba dang / ngan pa thams cad brjod par bya ste/ de la rmi lam ni dkon mchog gsum mthong ba dang / pha ma dang bla ma mthong ba dang / chu las rgal ba la sogs ni bzang por gyur pa'o// rigs ngan la sogs pa dang phrad pa dang / khyi phag la sogs pa mi rigs pa spyod pa mthong ba ni/ shis par mi 'gyur bas sbyin sreg la sogs pa bya'o// de nas lce la zla ba'i dkyil 'khor gyi steng du hUM las rdo rje bsams la/ de'i lte bar hrI las pad+ma dmar po bsams la/ de'i steng du rang ting nge 'dzin las nges par 'byung ba'i 'od dpag tu med pa rnam par bsams la/ de'i thugs kar zla ba'i dkyil 'khor la hrIHrnam par bkod de/ oM pad+ma swa ra swa ti s+yet+ta ya hUM hrI raM/ zhes byas la byin gyis brlabs par byas la/ bdug spos lag tu thogs nas spyan drang bar bya ba ni/ phyogs bcur bzhugs pa'i sangs rgyas rnams// sras bcas 'jig rten rnam grags pa// rdo rje rin chen rigs dag dang // de bzhin pad+ma las kyi rigs// snying po sngags dang phyag rgya dang // gang yang lha yi tshogs rnams kun// chos kyi dbyings la nges zhugs pa// de dag bdag la dgongs su gsol// bdag ming 'di zhes bgyi ba yis// slob ma rnams la brtse ba dang // khyed rnams la yang mchod pa'i phyir// ci 'byor pa yi yo byad kyis// chos dbyings rang bzhin grong khyer mchog // sang ni dkyil 'khor bri legs kyis// sta gon la ni gnas par mdzod// tses lan gsum brjod par bya ste/ de dag ni lhag par gnas pa'i cho ga'o// de nas nyi ma 'char kar legs par khrus byas shing rgyan thams cad kyis brgyan pa bde ba dang ldan pas so so'i srad bu dag tshon sna lnga la rim pa bzhin du bsogs la chos thams cad rang bzhin gyis rnam par dag pa stong pa nyid du bsams la/ oM shU n+ya tA dz+nyA na badzra swa b+hA ba At+ma kou0f85haM/ zhes bya'o// de'i rjes la hUM la sogs pa rang rang gi sa bon las byung ba'i srad bu'i 'od zer rnams rang gi phyogs su mi bskyod pa la sogs pa rang gi phyogs na gnas pa rnams kyi gan du btang la/ 'bar ba'i lcags kyus drangs la/ de rnams kyi rang gi lag pa na gnas pa'i srad bu rnams legs par bkang la/ oM a n+yo n+ya a nu ga ta sarba d+har+m+mA/ s+pha ra s+pha ra/ a nu pra biSh+Ta sarba d+har+m+mA a t+yen+ta a nu pra biSh+Ta sarba d+harmA hUM/ zhes bsgril ba la sogs pa bya'o// de nyid rnam par snang mdzad la sogs pa'i gzugs kyis ye shes lnga'i ngo bor bsams nas/ rang gi snying ga las grogs po'i rdo rje las hUM dzaH/ zhes pa 'dis phyung nas ma dang Ta las mig gnyis nyi zlar bskyed de/ yi ge dz+dzaHgrogs po'i lag tu srad bu gtad de/ bar snang la shar la sogs par 'og nas steng du btab pa dang / dkyil 'khor du rdo rje'i thig mu tig lta bus thams cad du gdab cing // oM badzra dz+nyA na sU tra s+pha ra Na hUM/ zhes brjod par bya'o// de'i steng na dkyil 'khor gyi 'khor lo bteg nas bzhag nas/ oM badzra sU tra ma ti kra ma hUM/ rat+na sU tra ma ti kra ma hUM/ pad+ma sU tra ma ti kra ma hUM/ karma sU tra ma ti kra ma hUM/ zhes pas de bzhin gshegs pa'i dkyil 'khor rdo rje la sogs pa'i thog tu sa'i steng du snang ba dang de'i steng du/ oM badzra sa ma ya sU tra ma ti kra ma hUM/ zhes brgya rtsa brgyad du bzlas la gser la sogs pa'i snod du dri dang 'o ma dang / tsan+dan dkar po la sogs pas rlon par byas la yi ge dzaHsgrub pa'i grogs po la/ dzaHdzaHdzaHdzaHzhes brjod pas dang por tshangs pa chen po'i thig gdab par bya'o// de nas tshangs pa'i thig gnyis pa btab la/ de nas shar la sogs pa rim pa bzhin du dgu'i cha ru bgos la/ cha dbus ma la dbus kyi pho brang byas la/ de nas sgo dang / sgo khyud dang / sgo 'gram dang ya phug dang twa ra Na la sogs pa'i thig g.yas skor gyis 'gro bas gdab par bya'o// de nas dkyil 'khor gyi lte bar seng ldeng gi rdo rje rtse gcig pa'i dbyibs la rdo rje rtse lnga pa lta bur hUM las bskyed de/ oM badzra kI li kI la sarba ban+d+ha la dre tiM ku ru/ zhes pas brdungs la/ de la btags pa'i srad bus nang gi dkyil 'khor gyi phyi rim rdo rje phreng ba'i thig gdab la/ des dkyil 'khor lnga ka ba brgyad dang ldan par bya'o// srad bu de nyid kyis phyi'i dkyil 'khor gyi thig rdo rje la sogs pa'i phreng ba gsum gyi thig dang / khor yug dang / khor yug chen po dang / gling bzhi dang / dkyil 'khor drug dang / de dag gi bar gyi phreng ba'i thig gdab par bya'o// de'i rjes la 'khor lo'i thig ni tshangs pa'i thig las mtshon te shar la sogs par btab par bya ste/ thig gi cho ga mdor bsdus pa'o// // de nas gal te dkyil 'khor la bdag la 'ga' zhig bgegs byed par sems shing rlung dang char la sogs pa gtong bar byed pas na/ dkyil 'khor gyi 'od kyis dkyil 'khor du grog mkhar gyi sa la lha la sogs pa bgegs kyi gzugs brnyan byas la/ 'phags pa mi g.yo ba'i ting nge 'dzin gyis rlung bcad pa dang / char bzlog pa la sogs pa cho ga ji lta ba bzhin du byas la/ dkyil 'khor bri bar bya ste/ dang po rin po che la sogs pa'i snod du/ tshon dkar po la sogs pa rang gi phyogs bzhir bzhag ste/ de bzhin gshegs pa thams cad kyi thugs ka las sprul pa'i gzugs ngan song thams cad yongs su sbyong ba la sogs pa sprul par bya ste/ de la ngan song sbyong ba'i ting nge 'dzin gyis rdo rje rtse gcig pa'i phyag rgya bcas la/ oM badzra muk+ti b+hA ba ti hUM/ zhes bzhag ste/ dkar po mu tig tu byin gyis brlab par bya'o// de bzhin du rin po che tog gi ting nge 'dzin gyis rin po che 'bar ba'i phyag rgya bcings la/ oM rat+na su bar+Na b+hA ba ti hUM/ zhes bya bas tshon ser po gser du byin gyis brlab par bya'o// shAkya thub pa'i ting nge 'dzin gyis pad+ma'i phyag rgya bcings la/ oM mu ne pad+ma rA ga b+hA ba ti d+hi/ zhes bya bas tshon dmar po pad+ma rA gar byin gyis brlab par bya'o// me tog chen po rgyas pa'i ting nge 'dzin gyis ral gri'i phyag rgya bcings la/ oM karma marga ta b+hA ba ni a/ zhes bya bas tshon ljang gu mar gad du byin gyis brlab par bya'o// rnam par snang mdzad kyi ting nge 'dzin gyis rdo rje rtse lnga pa'i phyag rgya bcings te/ oM sarba ta thA ga ta badzra ba ti hUM/ zhes bya bas tshon sngon po rdo rje'am/ mu men du byin gyis brlab par bya'o// de nas dkyil 'khor gyi lte ba la gnas pa'i phur bu hUM bzhis bton la khung bu tshon sna lngas bkang ste/ mnyam par bya'o// 'khor los sgyur ba'i rgyal po la ni rin po che nyid do// tshong dpon la sogs pa la ni 'bru'i phye ma la tshon gyis bsgyur ba'o// rnal 'byor pa'i ni sa la sogs pa la bya ste/ mig g.yas dang g.yon du yi ge d+hi dang / a nyi ma dang zla ba'i dkyil 'khor bskyed la/ khro bo'i lta bas bltas la sgo rnams dbye'o// de nas tshon mang bar bya ba'i phyir/ oM badzra tsi tra sa ma ya hUM/ zhes bzlas la bden pa'i byin gyis brlabs la dmigs par byas la/ de bzhin gshegs pa'i rtsa ba'i sngags lan brgya rtsa brgyad dam rgyun mi 'chad par bzlas pas rdo rje sems dpa'i sbyor ba'am de bzhin gshegs pa ngan song thams cad yongs su sbyong ba'i ting nge 'dzin gyis rdo rje sems dpa'i phyag rgyas tshon dkar po blangs la/ oM badzra rA ga sa ma ye hUM/ zhes bya bas dbus su bkye la/ dbang ldan gyi mtshams nas song ste/ de bzhin du/ oM rat+na rA ga / zhes pa la sogs pa rang gi rigs kyi tshon la rang gi rigs kyi sngags kyis blangs la rgyun mi chad par rdo rje lcags kyu'am/ rdo rje khu tshur bcas pa las dang po dkar po dang / de bzhin du ser po dang / dmar po dang / ljang gu dang / sngon po la sogs pa dgye ba dang / mdangs 'byin par bya ba'i phyir dkar po dang / dmar po la sogs pa phan tshun du bsres pas bri bar bya'o// de la dang por dbus kyi dkyil 'khor ni 'khor lo ser po rtsibs bcu drug pa'i lte ba la/ bde bar gshegs pa lnga'i dkyil 'khor rdo rje la sogs pa'i ka ba brgyad dang ldan par byas la/ pad+ma 'dab ma bcu drug pa'i gdan phyi steng du bar snang la bzhugs pa'i bcom ldan 'das rnam par snang mdzad chen po/ rang gi dam tshig gi phyag rgyas dgug pa la sogs pa'i tshul gyis bkug ste bcug la bcings nas/ dbang du byas la phyag rgya bzhis rgyas btab la/ byin gyis rlob cing mnyes par byas nas gzhag par bya ste/ de bzhin du thams cad la yang shes par bya'o// de'i dbus kyi rnam par snang mdzad kyi shar phyogs kyi de dkyil 'khor la ni ngan song thams cad yongs su sbyong ba'o// lho phyogs su ni rin po che tog go// nub phyogs su ni shAkya thub pa'o// byang phyogs su ni me tog cher rgyas so// shar lho'i mtshams su ni mA ma kI'o// lho nub tu ni sangs rgyas spyan no// nub byang du ni gos dkar mo'o// byang shar du ni sgrol ma'o// 'khor lo'i rtsibs la ni/ shar phyogs kyi rtsibs bzhi la ni rdo rje sems dpa' la sogs pa bzhi dgod do// de bzhin du lho phyogs kyi rtsibs la ni rdo rje rin chen la sogs pa'o// nub phyogs su rdo rje chos la sogs pa'o// byang phyogs su rdo rje las la sogs pa bzhi dgod do// 'khor lo'i mu ran gyi phyi rol gyi grwa bzhir ni/ pad+ma'i steng du shar lho'i ni sgeg mo dang bdug pa ma'o// lho nub tu ni phreng ba ma dang me tog ma'o// nub byang du ni glu mkhan ma dang snang ba ma'o// byang shar du ni gar mkhan ma dang dri chab ma dgod par bya'o// de'i rta babs kyi ni nang gi khyams su stegs bu la ni byams pa la sogs pa bskal pa bzang po'i byang chub sems dpa' bcu drug dgod par bya'o// de la shar phyogs su ni dpa' bar 'gro ba dang / zla 'od gzhon nu dang / kun du bzang po dang / bzang skyong bzhi dgod par bya'o// de bzhin du lho phyogs su ni dra ba can dang / nam mkha'i mdzod dang / rdo rje snying po dang / 'od dpag med dgod do// nub phyogs su ni mya ngan kun 'joms dang / ye shes tog dang / blo gros mi zad pa dang / spobs pa brtsegs pa dang bzhi dgod do// byang phyogs su ni byams pa dang / ngan song kun 'dren dang / spos kyi glang po dang / don yod grub pa dang bzhi dgod do// sgo rnams su ni rdo rje lcags kyu la sogs pa bzhi dgod do// de'i sgo ni rta babs rtseg pa lnga dang / rin po che sna bdun dang / twa ra Na dang / dril bu dang / ba dan dang / rdo rje rin chen dang / sgo'i phubs su ni bla re dang / rnga ma dang me long la sogs pas brgyan par bya zhing // rta babs kyi steng chos kyi 'khor lo'i 'gram gnyis su ni ri dgas brgyad dang / 'khor lo dang / rin po che dang / me long dang / ral gri'i rgyal mtshan brgyad gzugs par bya'o// sgo'i phyi rol gyi khyams su ni gzugs la sogs pa'i 'dod pa'i yon tan lnga mchog tu gyur pa'i lha mo rnams dgod do// de'i rin po che'i snam bu la ni mu tig gi dra ba dang / dra ba phyed bas brgyan cing dril bu'i sgra lha mo rnams kyi spyi bo'i steng na grags par bya ba dang / me tog la sogs pas brgyan par bya ba dang / rtse mo rdo rje 'dus pa las pad+ma dang / rdo rje dang / 'bar ba'i phreng ba gsum gyis bskor bar bya'o// de'i phyi rol du ni 'khor lo dkar po rtsibs sum cu rtsa gnyis pa ni shar phyogs kyi rtsibs su pad+ma'i steng na 'phags pa kun dga' bo dang / shA ri'i bu dang / rab 'byor dang / 'od srungs dang / rta thul chen po dang / cang shes dang / nye ba 'khor dang / maud gal gyi bu rnams sku mdog dkar ba la lhung bzed dang / 'khar gsil bsnams shing // rab tu byung ba'i cha lugs kyis bzhugs pa'o// lho phyogs kyi rtsibs brgyad la ni/ 'phags pa rang sangs rgyas ser skya dang / 'od mdzes dang / kun 'grogs dang / lag brkyang dang / nyi ma'i tog dang / shAkya'i 'od dang / pad+ma can dang / legs bzang rnams mdog ser po bde bar gshegs pa'i cha lugs kyis pad+ma'i steng na mnyam pa nyid kyi phyag rgyas bzhugs so// nub phyogs kyi rtsibs brgyad la ni/ sems can rnams kyi don du de bzhin gshegs pa'i sprul pa khro bo chen po stobs po che dang / 'phags pa mi g.yo ba dang / gshin rje mthar byed dang / rta mchog dang / bdud rtsi thab sbyor dang / dbyug pa sngon po dang / gzhan las rnam par rgyal ba dang / khams gsum rnam par rgyal ba rnams dgod par bya ste/ de la stobs po che ni sku mdog sngon po zhal gcig pa phyag gnyis pa la/ phyag g.yas pas rdo rje be con 'dzin pa/ g.yon pas rnga yab 'dzin pa/ mche ba rnam par gtsigs pa'o// mi g.yo ba sku mdog smug nas// phyag g.yas pas rdo rje bsnams shing // g.yon pas zhags pa 'dzin pa'o// gshin rje mthar byed ni sku mdog nag po la/ phyag g.yas pas thod dbyug bsnams shing // g.yon pas zhags pa 'dzin pa'o// rta mchog ni sku mdog dmar ba la phyag g.yas pas pad+ma 'dzin cing // g.yon pas thod pa 'dzin pa'o// bdud rtsi thab sbyor gyi ni sku mdog ljang gu la/ phyag g.yas pas rdo rje bsnams shing // g.yon pas sdigs mdzub mdzad pa'o// dbyug pa sngon po ni sku mdog sngon po/ phyag g.yas pas dbyug to bsnams shing // g.yon pas lcags kyu 'dzin pa'o// gzhan las rnam par rgyal ba ni sku mdog dkar po la/ phyag g.yas pas ral gri 'dzin cing // g.yon pas mi mgo 'dzin pa'o// khams gsum rnam par rgyal ba ni sku mdog sngo la/ phyag g.yas pas rdo rje bsnams shing // g.yon pas mda' gzhu bsnams pa ste/ de dag thams cad kyang stag gi pags pas smad dkris shing mche ba rnam par gtsigs pa'i zhal 'jigs pa dang ldan pas/ g.yon brkyang pas mi ro'i steng na bzhugs pa'o// byang gi rtsibs brgyad la ni de dag gi pho nya'i tshogs seng ge'i gdong can dang / stag gi gdong can dang / 'ug pa'i gdong can dang / bya rog gi gdong can dang / sbrul gyi gdong can dang / sha ba'i gdong can dang / phag gi gdong can dang / rim pa ji lta ba bzhin du/ rang gi gtso bo'i kha dog dang mthun par gnas shing // lag pa rnams ni mi'i snying dang / nang khrol gyis gang ba 'dzin pa'o// de'i phyi rol du 'khor lo rtsibs drug cu rtsa bzhi pa gcig la ni/ oM badzra be+e ga dza sa ma ya/ zhes bya ba rdo rje shugs kyis thams cad du 'byung bas song la/ pad+ma'i steng du shar la sogs pa'i rtsibs bzhir ni/ yul 'khor srung dang / 'phags skyes po dang / mig mi bzang dang / rnam thos sras rnams 'jig rten pa'i dkyil 'khor du bstan pa'i cha lugs kyis dgod do// de dag gi g.yon logs su ni/ sa bdag dang / gshin rje dang / chu lha dang / me lha dang / srin po dang / rlung lha dang / bden bral rnams phyogs skyong ba'i dkyil 'khor du bstan pa'i sku mdog dang / phyag mtshan gyis bkod par bya'o// de'i g.yon phyogs su ni/ nyi ma dang / zla ba dang / mig dmar dang / phur bu dang / pa bsangs dang / spen pa dang / sgra gcan rnams dgod par bya'o// de nas yang shar phyogs la sogs par rim pa ji lta ba bzhin du/ smin drug dang / snar ma dang / mgo dang / lag dang / rgyal dang / skag dang / mchu dang / gre dang / dbo dang / me bzhi dang / nag pa dang / sa ri dang / sa ga dang / lha mtshams dang / snron dang / snrubs dang / chu stod dang / chu smad dang / gro bzhin dang / byi bzhin dang / mon bre dang / mon gru dang / khrums stod dang / khrums smad dang / nam gru dang / tha skar dang / bra nye rnams dgod par bya'o// de nas yang de dag gi g.yon logs su ni/ drang srong chen po brgyad dgod par bya ste/ de la drang srong chen po rgyas pa ni/ kha dog dmar po shin tu ring pa lag pa g.yas na rig byed kyi glegs bam 'dzin pa/ g.yon pa na phreng ba 'dzin cing ral pa'i thor tshugs kyis brgyan pa'o// drang srong ba ra d+h+wa dza ni kha dog ser po lag pa g.yas pas me tog 'dzin cing // g.yon pas ku sha 'dzin pa'o// drang srong chen po ser skya ni/ kha dog ser skyar 'dug cing // lag pa g.yas pas ril ba spyi blugs 'dzin pa/ g.yon pa snying gar mtheb srin sbyar ba'o// drang srong chen po skye dgu'i bdag po ni kha dog sngon po la lag pa g.yas pas phreng ba 'dzin cing // g.yon pas ril ba 'dzin pa'o// drang srong chen po rgyun shes kyi bu ni kha dog thal skya la lag pa g.yas pas glegs bam 'dzin cing // g.yon pas shing thog 'dzin ba'o// drang srong chen po gnas 'jog ni// kha dog ser po la lag pa g.yas pas skyabs mdzad kyi phyag rgya la/ g.yon pas pad+ma 'dzin pa'o// drang srong chen po nag po ni kha dog nag po la/ lag pa g.yas pas phreng ba 'dzin cing // g.yon pas tshig sbyin par mdzad pa'o// drang srong chen po gzegs can ni kha dog dkar po la lag pa g.yas pas me tog 'dzin pa/ g.yon pa pus mo la brten par dgod par bya'o// 'jig rten pa rnams kyi gtso bo brgyad dgod par bya ste/ lha ma yin gyi gtso bo thags bzangs ris kha dog dkar po la lag pa g.yas pas ral gri 'dzin pa dang / dri za'i gtso bo zur phud lnga pa kha dog ljang gu la lag pa gnyis kyis pi wang 'dzin pa dang / nam mkha'i lding gi rgyal po gser mig can kha dog sngon po la me tog thogs pa dang / gnod sbyin gyi rgyal po lus ngan bo kha dog ser po la lag pas dbyug to 'dzin pa dang / klu'i rgyal po dga' bo kha dog dkar po la lag pa gnyis kyis pad+ma 'dzin pa dang / srin po'i rgyal po lang ka mgrin bcu pa kha dog nag po la lag pa gnyis kyis thod pa dang / mi mgo 'dzin pa dang / yi dags kyi rgyal po kha 'bar ma kha dog dmar nag la shin tu rid cing lag pa na lcags kyi thu lum 'bar ba 'dzin pa rnams dgod par bya'o// de'i phyi kho ra khor yug chen po gcig la 'khor lo cha drug pa la/ lha'i gnas su ni gzhal yas khang gi mtha' mar bdud rtsi'i bum pas bskor ba bri bar bya'o// mi'i gnas su ni gling bzhi dang bcas pa las/ de la shar phyogs su ni brgya byin kha dog dkar po la spyan gsum pa glang po che'i steng la zhon pa lag pa g.yas pas rdo rje 'dzin cing rang gi chung ma dang 'khor gyis bskor ba'o// lho phyogs su tshangs pa kha dog ser po dbu gsum pa pad+ma'i steng na 'dug cing lag pa bzhis ril ba dang / phreng ba dang / rnga yab dang / mchog sbyin pa'i phyag rgya byed pa rang gi chung ma dang / 'khor gyis bskor ba dgod do// nub phyogs su ni khyab 'jug kha dog sngon po lag pa bzhi pa g.yas pa gnyis kyis be con dang phreng ba 'dzin pa/ g.yon pa gnyis kyis 'khor lo dang dung 'dzin pa rang gi chung ma dang 'khor du bcas pa dgod par bya'o// byang phyogs su ni dbang phyug chen po kha dog nag po lag pa bzhi pa glang po che khyu mchog la zhon pa/ lag pa gnyis kyis ril ba dang / mtshon rtse gsum pa 'dzin cing // g.yon pa gcig gis lha mo la 'khyud cing // tha ma sbyin pa byed pa 'khor dang bcas pa bri'o// lha ma yin gyi gnas su ni mtshon cha'i gzugs su bri'o// dud 'gro'i gnas su ni seng ge dang stag la sogs pa bri'o// yi dags kyi gnas su ni shin tu rid pa'i gzugs su bri'o// dmyal ba'i gnas su ni sha ma ri'i sdong po dang / me'i phung po la sogs pa bri'o// gling bzhi po rnams kyi bar bar du ni sring mo chen mo rgyal ba can dang / rnam par rgyal ba dang / mi thub ma dang / gzhan las rgyal ba dang / mkha' 'gro ma dang / sha za mo la sogs pa ni bud med kyi gzugs bri zhing // de dag gi nang du ni ri dang shing dang / chu bo dang / rdzing la sogs pa bri bar bya'o// lha de dag thams cad rang rang gi phyag rgya chen pos rang rang gi snying po rnams bzlas pas bar snang las dbab pa'i sbyor bas dgod par bya'o// de la rtsa ba'i dkyil 'khor ni rang rang gi snying pos bya'o// bskal pa bzang po'i ni/ oM sarba saM skA ra/ zhes pa la sogs pa'i snying po dbab par bya'o// nyan thos rnams ni/ oM sarba sra ba ke bud+d+ha su ta a/ zhes bya ba'o// rang rgyal ba rnams kyi/ oM bud+d+ha shi swa/ zhes bya ba'o// khro bo rnams la ni/ oM badzra kro d+ha sa ma ya/ zhes bya'o// pho nya rnams la ni/ oM dU ta tsi ti karmA ku ru/ zhes bya ba'o// phyogs rnams la ni/ oM lo ka pA la d+harma rak+Sha swA hA/ zhes bya'o// nyi ma la sogs pa gza' rnams la ni/ oM sarba gra ha sa ma ya hUM/ zhes bya'o// rgyu skar rnams kyi ni/ oM sarba rak+Sha tra sa ma ya hUM/ zhes bya'o// drang srong rnams kyi ni/ oM sarba r-i Shi b+ha shud+d+ha sa ma ya hUM/ zhes bya'o// 'jig rten pa'i gtso bo rnams la ni/ oM lo ka pra pu sa ma ya hUM/ zhes bya'o// tshangs pa la ni brah+ma NA ye hUM/ zhes bya'o// brgya byin la ni/ oM sha kre swa/ zhes bya'o// khyab 'jug la ni/ oM biSh+Nu bi shud+d+ha/ zhes bya'o// dbang phyug chen po la ni/ oM pa shu ba ti nI la kaN+ThA/ zhes bya'o// lha'i gnas su ni/ oM de ba ye sarba swA hA/ zhes bya'o// mi rnams la ni/ oM na ra yA na/ zhes bya'o// lha ma yin rnams la ni/ oM a su rA ya swA hA/ zhes bya'o// dud 'gro'i gnas su ni/ oM tiR+Ya kA ya swA hA/ zhes bya'o// yi dags rnams la ni/ oM pre tA ya sarba swA hA/ zhes bya'o// dmyal ba rnams la ni/ oM sarba na ra ke swA hA/ zhes bya ba rnams kyis bar snang las dkyil 'khor du dbab par bya'o// de dag thams cad kyang yang na thig le'am yi ge'i 'bru rnams dgod par bya ba'am/ pad+ma nyid dgod par bya ba ni bcom ldan 'das kyis gsungs pa ste/ dkyil 'khor bri ba'i chog mdor bsdus pa'o// de ltar dkyil 'khor legs par bkod nas/ dkyil 'khor gyi phyi rim du stegs bu sor bcu gnyis pas 'khor bar byas la/ dris nye bar byugs te/ me tog bkram pa'i steng du/ mar me dang / bshos dang / a ga ru la sogs pa'i bdug pa'i khang pa dang / bum pa dang / ga pur la sogs pa'i dri dang / gur kum la sogs pa'i btung ba dang / 'bras bu la sogs pa'i bca' ba dang / mda' dang / me long dang / ral gri dang / me tog phreng ba dang / gos dang / rgyan dang / bla re dang / gdugs dang / rgyal mtshan dang / ba dan dang / rma bya la sogs pa bya'i gzugs la sogs pa brgya rtsa brgyad dam nyi shu rtsa gcig gam bcu las mi nyung bar 'khor bar byas nas/ dgongs ka'i dus su rdo rje 'dzin ma'i dam tshig gi phyag rgya bcas la bdag nyid khrus dang dris byugs la/ stod g.yogs dang / smad g.yogs dang / dbu rgyan dang / dar dpyangs dang / ut+pa la dang / gdu bu dang / sor gdub dang / do shal dang / dpung rgyan dang / rgyan thams cad kyis brgyan la/ 'jug par bya ste/ oM badzra satwa hUM/ zhes kyang brjod par bya'o// de'i rjes la rdo rje slob dpon gyis mnyam par gzhag pas dbus su 'dug la me tog phreng ba bcom ldan 'das rnam par snang mdzad la phul te/ gar byas nas blangs te/ rdo rje hUM mdzad kyi sbyor bas rang gi mgo la bcing bar bya'o// de nas yid kyis sgo bzhi dbye bar bya ste/ oM badzra d+ha ra ud+g+ha Ta ya sa ma ya pra be sha ya hUM/ zhes brjod la/ rdo rje mdzub mo legs par sbyar la bkan te mthe chung gnyis mdud la mthe bong khu tshur du byas pas khros nas dbye bar bya'o// de'i 'og tu stong pa nyid kyi mthar rdo rje gnod sbyin bzlas pa'i chus/ oM swa b+hA ba shud+d+haHsarba d+harmAHswa b+hA ba shud+d+hou0f85haM/ zhes bya bas rdzas thams cad la bsang bar bya'o// de'i 'og tu sbyor ba dang po dang dkyil 'khor rgyal mchog dang / las rgyal mchog gi ting nge 'dzin rnam pa gsum rdzogs par byas la/ mchod pa'i tshogs thams cad kyis rgyas btab la rang nyid dbang la sogs pa thams cad rdzogs par bya ste/ de la bdag nyid chen po'i lha dang / snying rjes bskyed pa'i lha'i phyag rgya ni gtor ma'i skabs su shes par bya'o// bla mar gyur pa'i lha rnams kyi phyag rgya ni/ 'di lta ste/ lag pa g.yon pa chos gos 'dzin pa'i tshul gyis lhung bzed 'dzin cing // g.yas pa chos 'chad pa'i tshul du byas pa ni/ 'phags pa nyan thos thams cad kyi dam tshig gi phyag rgya'o// de nyid las thal mo snying gar sbyar ba ni las kyi phyag rgya'o// phyag rgya chen po ni las kyi phyag rgya nyid las shes par bya'o// lag pa gnyis ting nge 'dzin du lte bar bsnol ba ni rang rgyal ba rnams kyi dam tshig gi phyag rgya'o// de nyid las lag pa g.yas pa chos 'chad du byas pa ni las kyi phyag rgya'o// phyag rgya chen po ni de bzhin nyid du bsgom par bya'o// rdo rje bcings pas mdzub mo gnyis dam du mthud la mthe bong dang / gung mo rdo rje dpral bar gzhag pa ni stobs po che'i dam tshig gi phyag rgya'o// lag pa gnyis rnga yab dang / zhags pa 'dzin pa ni las kyi phyag rgya'o// rdo rje bsdams pa la las kyi lcags kyu dang zhags par bya ba ni/ mi g.yo ba'i dam tshig gi phyag rgya'o// de nyid g.yas dang g.yon du phral nas gzung ba ni las kyi phyag rgya'o// rdo rje bsdams pa las gung mo gnyis gzhibs la srin lag g.yon pa g.yas pa'i mdzub mos mnan/ g.yon pa'i mdzub mos g.yas pa'i srin lag bzung la zlum por byas te/ mthe bong gnyis mngon par phyogs par byas te kha'i tshul du gzhag pa ni/ gshin rje mthar byed kyi dam tshig gi phyag rgya'o// de nyid dbyug pa 'phyar ba'i tshul byas pa ni las kyi phyag rgya'o// rdo rje khu tshur gnyis la mthe chung lu gu rgyud ltar mthud nas mdzub mo gshibs te bsgreng nas bslangs te dpral bar gzhag pa ni/ rta mchog gi dam tshig gi phyag rgya'o// lag pa gnyis kha 'gram gnyis su phyar ba ni las kyi phyag rgya'o// mthe bong gnyis mthe chung gi sen mo mnan nas dpung mgo'i drung du rdo rje bcing ba'i tshul du byas te bzhag pa ni/ bdud rtsi thab sbyor gyi dam tshig gi phyag rgya'o// thal mo gnyis bsnol nas brang du gzung ba ni las kyi phyag rgya'o// rdo rje bsdams pa las mdzub mo g.yas pa dbyug pa ltar bsgreng pa ni dbyug pa sngon po'i dam tshig gi phyag rgya'o// lag pa g.yon pa sdigs mdzub phyar la g.yas pa dbyug pa phyar ba ltar byas pa ni las kyi phyag rgya'o// rdo rje bsdams pa las mdzub mo gnyis phye ba'i tshul du bkug pa ni gzhan las rnam par rgyal ba'i dam tshig gi phyag rgya'o// g.yon pa sdigs mdzub snying gar bzung la g.yas pa thal sbyar gyi tshul du byas pa ni las kyi phyag rgya'o// rdo rje bsdams pa las sor mo rnams 'bar bar byas pa ni/ khams gsum rnam par rgyal ba'i dam tshig gi phyag rgya'o// mthe chung lu gu rgyud du byas la sdigs mdzub gnyis snying gar gzung ba ni las kyi phyag rgya'o// phyag rgya chen po ni de dag gis skur bsgom pa'o// de dag thams cad kyi lce la yi ge hrIHlas pad+ma/ de'i steng du A las zla ba'i dkyil 'khor de'i steng du hUM las rdo rje/ de'i dbus su hrIHlas byung ba'i bcom ldan 'das 'od dpag tu med pa sku mdog dmar po bsams la/ sngags kyi yi ge thams cad brjod pa ni chos kyi phyag rgya'o// de la sngags kyi snying po ni/ nyan thos dang / rang sangs rgyas la ni gong du smos pa'i snying po yin la/ khro bo rnams kyi ni/ oM badzra kro d+ha ma hA ba la u tsuSh+ma kro d+ha hUM/ oM AR+Ya a tsa la hUM/ oM ya mAn+ta ka hUM/ oM ha ya grI pa hUM/ oM a mr-i ta kuN+Da li hUM/ oM nI la daN+Da hUM/ oM a par dzi ta hUM/ oM trai lo kya bi dzA ya hUM/ zhes bya'o// rdo rje bsdams pa las lag pa gnyis kha gdangs nas lce brkyang ba'i tshul du byas pa ni/ pho nya thams cad kyi dam tshig gi phyag rgya'o// g.yon pa snod thogs pa lta bu la/ g.yas pa za ba'i tshul du byas pa ni las kyi phyag rgya'o// phyag rgya chen po snga ma bzhin no// chos kyi phyag rgya yang snga ma bzhin las sngags bzlas pa ni/ oM siM hA s+ya hUM/ oM byA g+h+rA s+ya hUM/ oM u lU kA s+ya hUM/ oM kA kA s+ya hUM/ oM pr-i ShA s+ya hUM/ oM sarba pA s+ya hUM/ oM hA ra NI s+ya hUM/ oM sU ka rA s+ya hUM/ zhes bya ba nyid do// dkyil 'khor gyi phyogs bzhir ni seng ge'i khri'i steng du dam pa'i chos bklag par bya'o// de la shar phyogs su ni shes rab kyi pha rol tu phyin pa brgyad stong pa gdon no// lho phyogs su ni mdo sde ting nge 'dzin gyi rgyal po bklag go// nub phyogs su ni sdong pos brgyan pa bklag go// byang phyogs su ni rin po che'i phung po bklag par bya'o// de nas bdag nyid dbab pa la sogs pa'i cho ga thams cad yongs su rdzogs pa dang / rnam par rgyal ba'i bum pa gong du bshad pa'i mtshan nyid dang ldan pa/ oM ma hA su kha badzra A ma ga sa ma yo da ka sid+d+ha a b+hi Shiny+tsa sarba su ka s+ya ma na sa ma ya i daM ku ru ku ru/ dzaHhUM baM hoH/ a zhes byas la rnam par snang mdzad kyi dam tshig gi phyag rgya bzung la me tog gi yal ga la lan nyi shu rtsa gcig bzlas la bcom ldan 'das rnam par snang mdzad kyi mdun du gzhag par bya'o// bum pa gzhan dag kyang ngan song thams cad yongs su sbyong ba la sogs pa'i mtshan ma dang ldan pa rang gi dam tshig gi phyag rgyas/ oM badzro da ka hUM/ zhes lan brgya rtsa brgyad bzlas la gos sna tshogs kyis brgyan pa brgya la sogs pa dbul bar bya'o// de bzhin du rol mo bcu po rnams dang / ral gri la sogs pa thams cad kyis yang dag par mchod nas/ sgrub pa'i grogs po dkyil 'khor du bzhag la/ bar du gcod pa'i bgegs zhi bar bya ba'i phyir phyi rol du gtor ma sbyin par bya ste/ de la gtor ma ni zangs po che la sogs pa snod chen po brgya'am/ brgyad las nyung bar mi bya'o// rang gi rigs dang mthun pa'i 'jig rten pa rnal 'byor pa thams cad kyis bkug ste/ snod kyi 'og tu yaM las rlung gi dkyil 'khor dang / de'i steng du raM las me'i dkyil 'khor dang / de'i steng du b+h+rUM las rin po che'i snod rgya chen por bsams nas/ de'i nang du hUM las rdo rje de'i lte ba la hUM bsams pa las rdo rje dang las kyi me 'bar bas lha'i bdud rtsi ro brgya dang ldan par gyur te/ de'i lte ba la gnas pa'i hUM las 'od zer nam mkha'i phyogs su 'phros pa las/ de bzhin gshegs pa thams cad kyi thugs kyi ye shes kyi bdud rtsi blangs pa las/ de nyid 'dres par gyur pa dang / rdo rje de yang zhu de thams cad ro gcig par gyur pas/ yig 'bru gsum gyis byin gyis brlabs la/ 'od zer gyis bkug par spyan drang bar bya ste/ dang por rang gi dam tshig bstan pas gtor ma phul la/ gshegs su gsol bar bya'o// de la de dag gi sngags dang phyag rgya ni 'di dag ste/ pi wang brdung pa'i tshul du byas la/ oM d+h+r-i ta rASh+TA ya swA hA/ zhes bya ba ni yul 'khor srung gi gsang sngags dang phyag rgya'o// ral gri 'dzin pa'i tshul gyis/ oM bi ru D+ha kA ya swA hA/ zhes bya pa ni/ 'phags skyes po'i sngags dang phyag rgya'o// mdzub mo zhags pa 'dzin pa'i tshul gyis/ oM bi rU pA k+ShA ya swA hA/ zhes bya ba ni mig mi bzang gi sngags dang phyag rgya'o// lag pa gnyis kyi mthe bong gis ne'u le'i sna 'dra bar byas pa las/ oM bai shra ba NA ya swA hA/ zhes bya ba ni rnam thos sras kyi sngags dang phyag rgya'o// lag pa'i sor mo rdo rjer byas la/ oM in+d+rA ya swA hA/ zhes bya ba ni brgya byin gyi sngags dang phyag rgya'o// g.yas pa'i mthe bong oM zhes bya bar sbyar la/ oM brah+ma NA ya swA hA/ zhes bya ba ni tshangs pa'i sngags dang phyag rgya'o// lag pa gnyis 'khor lo lta bu byas pa ni/ oM biSh+Na be swA hA/ zhes bya ba ni khyab 'jug gi sngags dang phyag rgya'o// mdud rtse gsum pa'i phyag rgya bcas la/ oM ma he shwa rA ya swA hA/ zhes bya ba ni dbang phyug chen po'i sngags dang phyag rgya'o// lag pa g.yas pa'i mthe bong gi ngos la mdzub mo btsugs la/ oM ag+na ye swA hA/ zhes bya ba ni me lha'i sngags dang phyag rgya'o// lag pa thal mo mnyam par byas la/ srin lag gnyis phyi rol du bsgreng ste/ de snying gar bzhag la/ oM ya mA ya swA hA/ zhes bya ba ni gshin rje'i sngags dang phyag rgya'o// lag pa g.yas pa'i khu tshur bcas pa las mdzub mo dang gung mo ral gri 'dra bar byas pa ni/ oM sarba nai r+t+yA ya swA hA/ bden bral gyi sngags dang phyag rgya'o// lag pa g.yon pa'i mdzub mo zhags mgo ltar byas la/ oM ba ru NA ya swA hA/ zhes bya ba ni chu lha'i sngags dang phyag rgya'o// lag pa gnyis kyis ba dan ltar byas la/ oM bA ya be swA hA/ zhes bya ba ni rlung lha'i sngags dang phyag rgya'o// mthe bong ne'u le'i sna 'dra bar byas la/ oM yak+ShA ya swA hA/ zhes bya ba ni gnod sbyin gyi sngags dang phyag rgya'o// dbang phyug chen po'i phyag nyid las/ oM dzuM dzuM shi ba swA hA/ zhes bya ba ni dbang ldan gyi sngags dang phyag rgya'o// mdzub mo lcags kyu ltar byas la/ lag pa gnyis bum pa 'dzin pa las/ oM pr-i thi byai swA hA/ zhes bya ba ni sa'i lha mo'i sngags dang phyag rgya'o// lag pa g.yon pa dkur brten nas g.yas tshig 'byin pa ltar byas la/ oM gra hA ya swA hA/ zhes bya ba ni drang srong rnams kyi sngags dang phyag rgya'o// g.yon pa dkur brten te/ lag pa g.yas pa ral gri 'dzin pa ltar byas la/ oM sarbA su rA ya swA hA/ zhes bya ba ni lha ma yin thams cad kyi sngags dang phyag rgya'o// lag pa gnyis kyis pi wang brdung pa'i tshul du byas la/ oM sarba gan+d+harbA ya swA hA/ zhes bya ba ni dri za rnams kyi sngags dang phyag rgya'o/ lag pa gnyis kyi mthe chung mdud la rgyab sbyar te/ mdzub mo dang gung mo dag kha gdangs pa'i tshul du byas la/ srin lag gnyis gshog pa ltar bya'o// mthe bong gnyis bkang bar byas la/ oM sarba rak+Sha ga ru Da swA hA/ zhes bya ba ni nam mkha' lding rnams kyi sngags dang phyag rgya'o// mthe bong ne'u le'i rna ba 'dra bar byas la/ oM yak+She b+h+yaHswA hA/ zhes bya ba ni gnod sbyin thams cad kyi sngags dang phyag rgya'o// lag pa gnyis ka'i sor mo phrad pa'i tshul du byas la/ oM sarba rAk+Sha sa b+h+yaHswA hA/ zhes bya pa ni srin po rnams kyi sngags dang phyag rgya'o// lag pa gnyis kyi sor mo gyen du bzed pa la/ oM sarba pre te b+h+yaHswA hA/ zhes bya ba ni yi dags rnams kyi sngags dang phyag rgya'o// lag pa g.yas pa'i mdzub mo snying gar bsgreng la/ oM sarba ma nu Sh+ye b+h+yaHswA hA/ zhes bya ba ni mi rnams kyi sngags dang phyag rgya'o// lag pa gnyis sa la btsugs la/ oM sarba tiR+Ya ka b+h+yaHswA hA/ zhes pa ni dud 'gro rnams kyi phyag rgya'o// lag pa gnyis kyi sor mo snying gar bzung la/ oM sarba na ra ke b+h+yaHswA hA/ zhes bya ba ni dmyal ba rnams kyi sngags dang phyag rgya'o// lag pa gcig na thod pa thogs pa ltar byas la/ oM tsa turba gi n+yai swA hA/ zhes bya ba ni srid mo rnams kyi sngags dang phyag rgya'o// lag pa gnyis mgo bo'i thod pa lce'i phyag rgyar byas la/ oM badzra DA ki ni b+h+yaHswA hA/ zhes bya ba ni rdo rje mkha' 'gro ma rnams kyi sngags dang phyag rgya'o// de nyid las thod pa khar bzhag la/ oM sarba dzo gi n+yai swA hA/ zhes bya ba ni rnal 'byor ma rnams kyi sngags dang phyag rgya'o// de ltar phyag rgya dang sngags kyi byin gyis brlabs la/ 'byung po thams cad pa'i gtor ma'i sngags kyis mngon par bsngags te/ bstan pa'i tshigs su bcad pa rdo rje thod pa'i rgyud kyi nang nas gsungs pa/ 'jig rten rnams kyi mes po mchog // ces bya ba la sogs pa'i tshigs su bcad pa rnams kyis bstod pa/ dpung bzangs kyis zhus pa nas 'byung ba/ lha dang lha min gnod sbyin lto 'phye grul// zhes pa la sogs pa'i tshigs su bcad pa rnams kyis gtor ma rol mo'i sgra sna tshogs pas gtang bar bya'o// de nas nye reg byas nas lhag pa dang ma tshang ba nyes pa zhi bar bya ba'i phyir/ de bzhin gshegs pa'i sngags dang / sangs rgyas spyan ma la sogs pa'i snying pos/ dkyil 'khor gyi shar phyogs su zhi ba'i sbyin sreg byas la/ phyag rgya dang phyag rgya'i lan shin tu byang bar bzlas pa'i slob ma dang / rang nyid kyis bcing bar bya ste/ de dag gis dkyil 'khor gyi las kyi cho ga mdor bsdus pa'o// de nas slob ma'i lus khrus byas nas/ dri sna tshogs pas bsgos te/ me tog gi phreng bas brgyan nas/ rnam par snang mdzad kyi phreng ba 'dzin pa dkyil 'khor du gzhug pa ni byang chub tu sems bskyed pa dang / sdig pa bshags pa la sogs pa byed du bcug la/ 'jug pa'i tshe slob mas rdo rje'i glu 'di blang bar bya'o// a ho he pA da badzra tsAr+ya pra b+hi d+ha b+ha ga wAn ma hA su kha/ mo k+Sha bu raM tre na ma me sarba sid+d+ha su ka raM/ pa ra su kot+ta ma sa dwe ma hA sU tra sid+d+hi da hi ya mi/ zhes byas nas rol cing dga' ba dang / bcas pas slob dpon la phyag bya'o// de nas slob dpon des kyang yol ba'i phyi rol du gnas pa slob ma rnam par snang mdzad du bsams pa las/ kye su zhes dris pa dang / nges kyang kye bde ba chen po skal bzang bdag go zhes brjod par bya'o// de nas de'i mig dar dmar po la rdo rje gnod sbyin gyi sngags bzlas la g.yas la rdo rje 'dzin ma'i phyag rgya bcas pas me tog gi phreng ba thogs te/ oM badzra pra be+e dzaHhUM baM hoH/ zhes bya ba bcug la dri chu la/ oM badzrod ka zhes pa'i snying po bzlas/ 'di skad ces brjod par bya'o// khyod kyis dkyil 'khor 'di ma mthong ba rnams la smra bar mi bya'o// dam tshig nyams par gyur ta re// 'di ni khyod kyi dmyal ba'i chu// dam tshig 'das na sreg par byed// dam tshig bsrungs na grub 'gyur ba'i// rdo rje bdud rtsi'i chu 'thungs shig // ces brjod la blud par bya'o// de nas shar phyogs kyi sgor snying ga la sogs pa gnas gsum du rdo rje sems ma la sogs par dri'i thig les byin gyis brlabs la/ 'di skad brjod par bya'o// deng khyod de bzhin gshegs pa thams cad kyi rigs su zhugs pas/ ngas khyod la ye shes bskyed de/ ye shes gang gis de bzhin gshegs pa thams cad kyang thob par 'gyur na/ dngos grub gzhan lta smos kyang ci dgos te/ the tshom mi bya ba nyid do// de nas de'i spyi bor rdo rje bzhag la/ 'di skad ces brjod par bya'o// 'di ni khyod kyi dam tshig go// rdo rje yin te 'ga' zhig la// tshul 'di smras na khyod kyi ni// spyi bo rab tu 'gas par 'gyur// oM rdo rje sems dpa' nyid kyang ni// deng 'dir khyod kyi snying la gnas// gal te tshul 'di smras na ni// de ma thag tu bkas nas gshegs// zhes brjod par bya'o// de nas bka' bsgo bar bya ste/ deng nas brtsams nas khyod kyi phyag na rdo rje nga yin pas na/ ngas 'di gyis shig ces bsgo ba rnams khyod kyis bya dgos so// nga la brnyas par ma byed cig // ya nga ba ma spangs par tshe'i dus byas nas dmyal bar ltung bar gyur ta re/ de nas a zhes bya bas bdag nyid rdo rje sems dpa' sku mdog dkar po bsam par bya'o// de'i rjes la rang gi snying gar yi ge a rdo rje'i 'od zer gyi phreng ba dang ldan par bya'o// yi ge hUM gis kyang slob ma rdo rje sems dpa' rdul dang bral zhing shin tu dang bar bsams la snying ga dang / dpral ba dang / lce dang spyi bor hUM trAM hrI kaM las rdo rje dang / rin po che dang / pad+ma dang / sna tshogs rdo rjes mtshan par byas la/ sgo dbye ba'i phyag rgyas rang gi snying ga dang / slob ma'i snying ga dbye bar bya'o// de nas rang gi snying ga na gnas pa'i rdo rje las a zhes bya ba phyung la/ slob ma'i snying gar gnas pa'i// rdo rje'i dbus su zlos bcug la/ lus thams cad kun du gang bar gyur bar bsams la/ 'di skad ces brjod par bya'o// de bzhin gshegs pa thams cad kyis byin gyis rlobs la/ rdo rje sems dpa' bdag la dbab par gyur cig ces smros shig // de nas rdo rje slob dpon gyis myur du rdo rje 'dzin ma'i phyag rgya bcings la/ de'i snying gar bzhag la/ 'di skad ces brjod du gzhug go// oM 'di ni rdo rje dam tshig ste// rdo rje sems dpa' yin par grags// rdo rje ye shes bla med 'di// de ring nyid du dbab par shog // oM badzra satwa A be sha aH/ zhes bya ba lan brgya brjod na 'bab bar 'gyur ro// de bzhin du rigs bzhi ka la bya ste babs nas de'i lce la rdo rje bsams la/ b+h+ya hi badzra zhes brjod par bya ste/ thams cad smras par 'gyur ro// de nas khyod kyi mig gis dkyil 'khor 'di ji ltar mthong zhes dris pa dang / dkar po la sogs par mthong ba las zhi ba la sogs pa'i dngos grub mtshon par bya'o// de nas oM pra ti gr-ih+Na badzra/ zhes bya bas phreng ba 'dzin du gzhug go// de'i rjes la pra tIts+tsha badzra ho// zhes bya bas phreng ba de dkyil 'khor du dor bar bya'o// de nas gong du babs par gyur pa las dngos grub bsgrub par bya'o// de nas stobs po che 'di long shig byas la/ oM pra ti gr-ih+Na twa mi/ zhes brjod la/ de'i mgo la phreng ba bcing bar bya'o// de nas/ oM rdo rje sems dpa' nyid kyang ni// de ring khyod kyi mig dgye mdzad// rdo rje mig ni bla med pa// mig rnams thams cad dbye bar mdzad// he badzra pA sh+ya/ zhes pas/ gdong g.yogs dgrol bar bya'o// de nas rdo rje lcags kyu nas brtsams te/ bcom ldan 'das rnam par snang mdzad kyi bar du bstan par bya'o// de nas tiSh+Tha badzra/ zhes bya bas/ slob ma'i snying gar rdo rje 'dzin ma'i phyag rgya dgrol du gzhug go// de dag ni dkyil 'khor du gzhug pa'i cho ga'o// de nas slob ma mdun du bzhag la yon la sogs pa phul ba dang / dang po bgegs mthar byed kyi bum pa nas chu blangs la/ spyi bo dang / dpral ba dang / rna ba g.yas pa dang / ltag pa dang / rna ba g.yon pa'i thang ka rnams su/ oM bud+d+ha a b+hi Shiny+tsa oM/ oM badzra a b+hi Shiny+tsa hUM/ oM rat+na a b+hi Shiny+tsa traM/ oM pad+ma a b+hi Shany+tsa hrIH/ oM karma a b+hi Shiny+tsa aH/ zhes bya bas chu'i dbang bskur bar bya'o// de'i rjes la bde bar gshegs pa thams cad kyis mthas gtugs pa nam mkha'i khams rab 'byams su khyab par gyur ba rnams kyis gser la sogs pa'i dbu rgyan la bsams nas slob ma'i spyi bor bskon la/ oM sarba ta thA ga tA badzra rat+na a b+hi Shiny+tsa hUM/ zhes bya ba ni cod pan gyi dbang bskur ba'o// de nyid kyi mtha' gnyis su blangs la sogs pa la de bzhin gshegs pa thams cad kyi thugs skong bar byed pa'i dar dpyangs btags te/ oM sarba ta thA ga tA ba taM ki ni badzra a b+hi Shiny+tsa hUM/ zhes bya bas dar dpyangs kyi dbang bskur bar bya'o// de nas hUM las bskyed pa'i rdo rje blangs la/ sangs rgyas rnams kyi rdo rje'i dbang // de ring khyod la bskur bar bya// sangs rgyas kun du rab bsgrub phyir// rdo rje 'di ni khyod kyis long // zhes brjod la/ lag pa g.yas par rdo rje gtad par bya'o// de'i rjes la a las bskyed pa'i dril bu blangs la/ 'di ni sangs rgyas thams cad kyi// shes rab dbyangs zhes bya bar bshad// zab mo'i chos ni mngon 'gyur ba'i// sangs rgyas de nyid gzung bar bya// zhes byas la/ lag pa g.yon du dril bu gtad par bya'o// de nas lag pa gnyis 'khyud pa'i tshul du byas la/ oM sarba a d+hi pa ti a b+hi Shiny+tsA mi tiSh+Tha badzra sa ma ya s+t+waM/ zhes bya ba 'dis bdag po'i dbang bskur bar bya'o// de nas dril bu de nyid gnas gsum du dkrol bar bya zhing // rang gi lha'i rigs la nye bar mtshon te/ ming gdags par bya ba ni/ oM badzra satwa a b+hi Shiny+tsa mi badzra nA ma a b+hi She ka ta/ zhes byas la/ kye dpal che ge mo la zhes ming gdags par bya ste/ de dag ni rig pa'i dbang ngo // de nas mi bskyod pa la sogs pa'i bum pa bzhi dang / rnam par rgyal ba'i bum pa ldar/ oM bud+d+ha ka la sha a b+hi Shiny+tsa oM/ oM badzra ka la sha a b+hi Shiny+tsa hUM/ oM rat+na ka la sha a b+hi Shiny+tsa trAM/ oM pad+ma ka la sha a b+hi Shiny+tsa hrIH/ oM karma ka la sha a b+hi Shiny+tsa aH/ zhes byas la bum pa'i dbang bskur bar bya'o// de nas rnam par snang mdzad la sogs pa'i phyag rgya bcas la/ oM bud+d+ha mu dra a b+hi Shiny+tsa oM/ oM badzra mu dra a b+hi Shiny+tsa hUM/ oM rat+na mu dra a b+hi Shiny+tsa trAM/ oM pad+ma mu dra a b+hi Shiny+tsa hrIH/ oM karma mu dra a b+hi Shiny+tsa aH/ zhes bya bas phyag rgya'i dbang bskur bar bya'o// de nas mu tig dang / gser dang / pad+ma rA ga dang / margata dang / spug la sogs pa'am/ gzhan yang rigs dang mthun pa'i phreng ba rnams rang gi rigs kyi sngags/ oM bai ro tsa na oM// zhes pa la sogs pa'i snying po slob dpon dang slob ma'i rdo rje khu tshur gyi sbu gu nas bton la bzlas te/ oM bud+d+ha mA la a b+hi Shiny+tsa oM// oM badzra mA la a b+hi Shiny+tsa hUM/ oM rat+na mA la a b+hi Shiny+tsa trAM/ oM pad+ma mA la a b+hi Shiny+tsa hrIH/ oM karma mA la a b+hi Shiny+tsa aH/ zhes bya bas phreng ba'i dbang bskur bar bya'o// de nas slob ma'i snying gar dri'i zla ba'i dkyil 'khor gyi steng du mchog tu gyur pa'i dri yis de bzhin gshegs pa thams cad kyi ting nge 'dzin rnam pa lnga mngon du byas pa las thig le lnga bsku zhing // oM bud+d+ha d+hA ra Ni a b+hi Shiny+tsa oM/ oM badzra d+hA ra Ni a b+hi Shiny+tsa hUM/ oM rat+na d+hA ra Ni a b+hi Shiny+tsa trAM/ oM pad+ma d+hA ra Ni a b+hi Shiny+tsa hrIH/ oM karma d+hA ra ni a b+hi Shiny+tsa aH/ zhes bya bas gzungs kyi dbang bskur bar bya'o// de nas bkra shis pa'i rdzas thams cad kyis bkra shis kyi tshigs su bcad pa rnams kyis bkra shis bton la rin po che'i thur ma'am gser la sogs pa'i thur ma thogs la mdun du 'dug ste/ ji ltar mig mkhan rgyal po yis// 'jig rten ling tog bsal ba ltar// bu khyod kyi ni mi shes pa'i// rab rib thams cad rgyal bas bsal// zhes brjod la/ oM ne tra a pa ha ra pa Ta laM hrIH/ zhes bya bas mig dbye bar bya'o// de nas me long blangs la chos kyi mtshan nyid bstan par bya ste/ chos rnams gzugs brnyan lta bu ste// dag cing gsal la rnyog pa med// gzung du med cing brjod du med// rgyu dang las las kun du 'byung // ngo bo gnyis med gnas med par// de ltar chos ni shes nas su// sems can don ni mnyam med byos// 'on kyang sangs rgyas sras su skye// de nas dril bu blangs nas dkrol la 'di skad ces brjod par bya'o// chos rnams nam mkha'i mtshan nyid de// nam mkha' la yang mtshan nyid med// nam mkha' dang mnyam dal 'byor gyis// kun mchog mnyam pa nyid du gsal// zhes bya'o// de nas de bzhin gshegs pa mnyes par gyis shig ces brjod la/ ho zhes bya bas gzhu byin la phyogs bzhir mda' bzhi dang / steng du gcig dang 'og tu gcig 'phen du bcug la/ lha'i bu'i bdud la sogs pa bdud thams cad kyi snying la bsnun te/ oM sarba mA ra bid sa na hUM/ zhes bya'o// de nas yang me long byin la/ rdo rje sems dpa' me long bzhin// dag cing gsal la rnyog pa med// sangs rgyas kun bdag rang nyid ni// bu khyod kyi ni snying la zhugs/ oM badzra satwa a/ zhes byas la gang 'di/ de bzhin gshegs pa thams cad kyi bdag po rdo rje byang chub kyi sems ni 'di yin par shes par gyis shig ces brjod par bya'o// de nas rkang pa gnyis kyi bar du gser gyi 'khor lo rtsibs brgyad pa bzhag la/ lag pa g.yas par dung byin te/ 'di skad ces brjod par bya'o// deng nas brtsams te byang chub tu sems bskyed pa tsam gyis chos kyi 'khor lo bskor cig // de ring phan chad 'jig rten la// skyob pa rnams kyis 'khor lo bskor// chos kyi dung ni bla med kyis// kun du ma lus gang bar gyis// som nyi yid gnyis mi bya zhing // 'dod pa med pa'i sems kyis su// gsang sngags spyod pa tshul gyi mchog // 'jig rten 'di la rab tu sgrogs// de ltar byas na sangs rgyas la// phan 'dogs drin du gzo zhes bya// rdo rje 'dzin pa de kun kyang // khyod la kun nas srung bar byed// oM badzra tsakra pra brti A/ badzra b+hA Sha d+harma hrIH/ zhes bya bas dbang bskur bar bya'o// de nas bdud kyi dpungs ma lus par 'joms pa'i glang po la sogs pa'i rin po che bdun chos kyi rgyal por dbang bskur bar bya ste/ oM badzra tsa kra rat+na a b+hi Shiny+tsa/ zhes bya ba la sogs pa'i sngags kyis dbang bskur bar bya'o// de nas dam tshig rnams bsgrags par bya ste/ khyod kyis srog chags gsad mi bya// zhes bya ba'i rgyud las 'byung ba'i dam tshig rnams brjod par bya'o// de nas oM bud+d+ha karma a b+hi Shiny+tsa oM// oM badzra karma a b+hi Shiny+tsa hUM/ oM rat+na karma a b+hi Shiny+tsa trAM/ oM pad+ma karma a b+hi Shiny+tsa hrIH/ oM bi shwa karma a b+hi Shiny+tsa aH/ zhes bya ba rnams kyis dbang bskur la/ khyod kyis dbus su song nas ni// sems can kun la phan pa'i phyir// ji ltar 'dul ba sna tshogs kyis// sangs rgyas chos kyi 'khor lo bskor// zhes byas la/ lag tu 'khor lo sbyin par bya'o// de nas lag tu rdo rje byin la/ 'jig rten kun la thams cad du// sems can kun la phan pa'i phyir// ji ltar 'dul ba sna tshogs kyis/ rdo rje'i 'khor lo bskor bar gyis// zhes bya'o// de nas lag tu rin po che byin la/ lho phyogs kyi sgor khrid de/ 'jig rten kun la thams cad du// sems can kun la phan pa'i phyir// ji ltar 'dul ba sna tshogs kyis// nor bu'i chos kyi 'khor lo bskor// zhes brjod par bya'o// de bzhin du nub phyogs kyi sgor khrid de lag tu pad+ma byin te/ 'jig rten kun la thams cad du// sems can kun la phan pa'i phyir// ji ltar 'dul ba sna tshogs kyis// pad+ma'i chos kyi 'khor lo bskor// zhes bya'o// de nas byang gi sgor khrid de lag tu sna tshogs rdo rje byin la/ 'jig rten kun la thams cad du// sems can kun la phan pa'i phyir// ji ltar 'dul ba sna tshogs kyis// las kyi chos kyi 'khor lo bskor// zhes brjod par bya'o// de nas/ sangs rgyas bstan la gnod byed dang / bla ma smod btson la sogs la// snying rje rab tu ldan pa yi// sngags mkhan gyis ni bsgrims te bsad// ces bya ba la sogs pa'i bka' bsgrags par bya ste/ de dag gis slob dpon gyi dbang zhes bya'o// de nas slob ma'i snying gar zla ba'i dkyil 'khor la hUM las rdo rje bskyed la/ de'i lte ba la hUM gnas pa'i sbyor bas lus thams cad la khyab par gyur ba dang / des rnam par 'gyur ba'i lus de nyid de bzhin gshegs pa thams cad kyi skur gyur pa rnam par snang mdzad chen po gnas pa dang / gsang ba mchog gi phyag rgya khu tshur dam par bcings te/ ga pur gyis thig le lnga rdo rje rtse mo lnga pa'i rtse mo las gdong gi pad+mar btang ba dang / de'i snying gar chos dang zang zing thams cad mchog tu gyur pa'i rnam par snang mdzad bsams la/ oM bud+d+ha gu h+ya a b+hi Shiny+tsa oM/ oM badzra gu h+ya a b+hi Shiny+tsa hUM/ oM rat+na gu h+ya a b+hi Shiny+tsa trAM/ oM pad+ma gu h+ya a b+hi Shiny+tsa hrIH/ oM karma gu h+ya a b+hi Shiny+tsa aH/ zhes byas la/ gsang ba'i dbang bskur bar bya'o// de nas thabs dang shes rab gnyis su med pa'i phyag rgya bcings te/ oM badzra pa ya ma hA su kha a b+hi Shiny+tsa a/ oM hUM trAM hrIHaH/ zhes byas la slob ma'i snying gar zla ba'i dkyil 'khor la de bzhin gshegs pa thams cad kyi thugs ye shes rdo rje bla na med pa'i sku rnam par snang mdzad gang chen mtsho bcom ldan 'das rdo rje sems dpa'i gzugs kyis bzhag la yid bzhin nor bu nam mkha' ltar mnyam pa'i sbyor bas slob ma la bskyed de/ e ma sangs rgyas thams cad kyi// rdo rje ye shes mkha' 'dra ba// rtog pa thams cad bral ba ste// sgyu ma lta bu'i sems nyid sku// sems dpa'i rdo rje bla na med// ces bya'o// de nas de bzhin gshegs pa'i khu tshur gnyis bcings te/ g.yon pas chos gos 'dzin pa'i tshul du byas la/ pad+ma 'dab ma brgyad pa'i steng du rkang pa gzhag ste/ gdugs dkar po rin po che'i yu ba dang bcas pa phul te/ bdag nyid de bzhin gshegs pa thams cad kyi gzugs su bsgoms pas/ slob ma la 'di skad ces brjod par bya'o// gang khyod 'di mchog tu gsang ba'i cho gas lung bstan par byas pa las/ phyogs bcu dus gsum gyi de bzhin gshegs pa thams cad dang / byang chub sems dpa' la sogs pa thams cad kyis 'di skad du sangs rgyas kyi zhing khams rin po che'i mdzod bla na med pa zhes bya ba nas/ rigs kyi bu che ge mo zhes bya ba zhig // de bzhin gshegs pa dgra bcom pa yang dag par rdzogs pa'i sangs rgyas che ge mo zhes pa dang / gsang sngags 'di dang / dkyil 'khor 'di zhes bya ba'i mthus mngon par rdzogs par sangs rgyas so zhes mgrin gcig tu lung bstan par mdzad do zhes brjod par bya'o// oM sarba ta thA ga ta byA ka ra NA mi s+t+waM/ a mu ka nA ma ta thA ga ta sid+d+hi b+ha ba tu ga ti a ti ta ra Na s+pha/ zhes bya'o// de nas gang khyod kyi thams cad kyi thams cad du de bzhin gshegs pa thams cad kyis byang chub chen po'i mchog tu sems bskyed pa tsam gyi mthu nyid kyis phyir mi ldog pa yin la/ phyir mi ldog pa nyid kyis na nges pa'i phung po la gnas te/ bla na med pa yang dag par rdzogs pa'i byang chub tu nges pa'i phyir ma 'ongs pa'i sangs rgyas yin la/ dus gsum ni mnyam pa nyid yin pas nad ltar byung ba nyid du de bzhin gshegs pa dgra bcom pa yang dag par rdzogs pa'i sangs rgyas nyid khong du chud par bya'o zhes byas la dbugs dbyung bar bya'o// de nas rdo rje blangs la de'i lag par gtad la snying gar lag pa gnyis kyis byang chub mchog gi phyag rgya bcas pa las/ e ma rdo rje sems dpa' deng nas khyod// yid ni rab tu dang ba'i rdo rje yis// rang gi dam tshig mi bzad bde la brten// 'gro ba'i bde ba chung la sangs rgyas ni// kun dang 'dra mnyam rtag par khyod 'gyur te// 'di ni sangs rgyas thams cad de// rdo rje sems dpa'i phyag na gnas// khyod kyis rtag tu gzung bar bya// phyag na rdo rje brtul zhugs brtan// oM sarba ta thA ga ta sid+d+hi badzra satwa sa ma ya tiSh+Tha e Sha s+t+waM d+ha ra yA mi badzra satwa/ hi hi hi hi hUM/ zhes bya la rdo rje brtul zhugs 'dzin du gzhug go// de nas gsang ba chen po'i dam tshig brjod la slob ma de nyid la sgeg mo la sogs pa mchod pa'i tshogs thams cad kyis yang dag par mchod nas/ mtshan brgya rtsa brgyad pas yang dag par bstod de/ bla na med pa'i sgrub pa chen po'i chos nye bar bstan par bya ste/ de bzhin gshegs pa thams cad kyi ting nge 'dzin bcu gnyis yongs su dag pa'i rnal 'byor chen po byin la ston zla ra ba'i yar gyi ngo'i tshes brgyad nas bzung la/ slob ma rnams kyis yongs su bsgrub par bya'o// de nas dge ba'i rtsa ba de dag thams cad sems can dang thun mong du byas pas phyag rgya chen por yongs su bsngos la/ sangs rgyas thams cad gshegs su gsol la/ oM a kA ro mu khaM sarba d+harmA NAM/ zhes bya ba la sogs pas dkyil 'khor thams cad phyags la/ dman ma rnams dang gtor ma chen po dang / mchod pa'i yo byad thams cad kyis mchod la/ chu bo chen por dor bar bya'o// de nas dkyil 'khor gyi shar sgor las thams cad pa'i thab khung byas la/ zhi ba'i sbyin sreg de bzhin gshegs pa'i rtsa ba'i sngags kyis sbyin sreg 'bum du tshang bar bya ba dang / yum gyi dkyil 'khor chen por sbyin sreg stong du tshang bar bya ba dang / dkyil 'khor gyi snying po'i sbyin sreg brgya rtsa brgyad du bya'o// de'i rjes la phyogs skyong ba la sogs pa sems can thams cad la yang sreg blugs brgya rtsa brgyad du tshang bar bya'o// de'i rjes la rdo rje srung bas yongs su bsrungs nas/ de bzhin gshegs pa'i 'khor lo rtsibs bcu gnyis pa la bsrung pa'i 'khor lo bris nas/ rab tu gnas par byas nas/ gser la sogs pas dkris nas tshon skud sna lnga'i skud pas dpung pa g.yas par gdags par bya zhing // dge slong gi dge 'dun gyi tshogs chen po la yang mchod ston chen po dang sbyin pa'i tshogs chen pos gang bar bya'o// ngan song kun sbyong dpal dang ldan// sdig sbyong rgyal po rgyud kyi ni// dam tshig thams cad bsdus pa las// dge ba dri med gang thob des// 'gro ba skye bo'i tshogs kun dang // bdag gis dri ma kun spangs te// rgyal po kun gyis dbang bskur ba// dpal ldan rdo rje 'dzin par shog // yul sing+ga la'i rdo rje slob dpon chen po/ rdo rje go cha'i slob ma rdo rje slob dpon chen po kun dga' snying pos mdzad pa/ rnal 'byor chen po'i rgyud dpal ngan song thams cad yongs su sbyong ba'i dkyil 'khor chen po'i cho ga zhes bya ba rdzogs so// // rgya gar gyi mkhan po ki re Na ka ra barma dang / lo tsA ba dge slong khyung grags kyis bsgyur cing zhus te gtan la phab pa'o// 