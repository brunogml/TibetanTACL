@##// rgya gar skad du/ AR+Ya many+dzu shrI nA ma aM ga'i ti gu h+ya bAn+no po ka dz+nyA na dI pa nA ma/ bod skad du/ 'phags pa 'jam dpal gyi mtshan yang dag par brjod pa'i gsang ba dang ldan pa'i sgrub ba'i thabs kyi 'grel pa ye shes gsal ba zhes bya ba/ ngag gi dbang phyug la phyag 'tshal lo// dpal ldan khyab bdag lnga yi dngos// ye shes sku la rab btud de// don dam zab mo'i nges don la// bdag 'dras dpag par mi 'os kyang // bdag pas blo dman don la gzung ba dang // nges don gsum gyi mtshan nyid bstan pa dang // bla ma'i gdams ngag ma thob rnal 'byor don ltos pa'i// gang zag rnams la phan par bya ba'i phyir// 'jam dpal sgyu 'phrul dra ba yi// rgyud las nges don btus te bshad// de la mdo'i don zhus shing slar gsungs pa'i thabs bstan pa dang / nyams su blang ba'i thabs bstan pa gnyis las/ 'dir mdo'i don zhus shing slar gsungs pa'i tshul bstan pa bshad de/ gsang sngags kyi lugs kyis thig le byang chub kyi sems gtan la dbab dgos te/ de'i don ni gnas pa bzhi/ ngo bo bzhi/ nyams su myong ba'i thabs bzhi/ de'i 'bras bu bzhi la yang dag pa'i don 'dus pas de bstan pa'i phyir/ thig le bcu drug mi shigs dbus// zhes gsungs so// de ltar gnyis med kyi ye shes rtogs pa'i dus na tshig dang yi ge'i sgros pa'i mtha' dang bral bas/ yan lag med cing rtsis las 'das// zhes gsungs so// de ltar rtog pa dang nyon mongs pa drug sbyang ba'i gnyen por dbugs dbyung drug gi dkyil 'khor gyi lha tshogs bskyed la/ de yang mi rtog pa'i sems kyis zin par bya ba'i phyir/ de nyid ldan zhing yid rtog 'das// zhes gsungs so// de lta bu'i don ni blo dang ldan pa kun gyis yang dag pa'i gnas su 'gro ba'i lam yin par bstan pa'i phyir// nges 'byung kun gyi lam gang yin// zhes gsungs so// don gsum dbyer med du rtogs par bya ba'i phyir/ don gsum the tshom med pa'i blos// zhes gsungs so// snang ba'i chos thams cad skye med kyi don rtogs par bya ba'i phyir/ lus kyi mtha' ni nges rtogs bya// zhes gsungs te/ de lta bu'i don la gnas na phyin ci ma log pa'i 'bras bu 'byung bar bstan pa'i phyir/ byang chub bla na med pa'o// zhes gsungs so// de'i ngang la gsang sngags kyi don gyis 'gro ba'i blo sbyang bar bya ba'i phyir/ gsang sngags don kun skyed pa po// zhes gsungs so// de'i ngang las sku rnam pa gnyis kyis 'gro ba'i don byed pa bstan pa'i phyir// longs spyod rdzogs sku kun gyi mchog // sangs rgyas sprul pa'i rgyud 'chang ba/ zhes gsungs so// de lta bu ni lha dang mi rnams kyis mchod cing brjod pa'i gnas yin par bstan pa'i phyir/ mchod 'os bstod 'os rim gro'i gnas// zhes gsungs so// 'khor gyi gtso bos ston pa la mchod bstod byas nas 'gro ba'i don zhus pa bstan pa'i phyir/ byang chub sems dpa' rdzu 'phrul ldan// lag na rdo rje mthu bo ches// nyid la snyan pa'i tshig dag gis// bstod nas mtshan gyi rim pa zhus// zhes gsungs so// ston pas 'gro ba'i don du bsnyen pa bya ba'i rim pa dang / dkyil 'khor bri ba'i rim pa dang / de la tshogs bsag pa dang / sbyin sreg bya ba'i rim pa dang / na ba la phan gdags pa'i rim pa dang / shi ba la phan gdags pa'i rim pa dang / lus kyi rtsa gnas kyi 'khor lo bstan pa'i rim pa dang / slob ma dbang bskur ba'i rim pa dang / dkyil 'khor gshegs su gsol ba'i rim pa dang / bla ma la yon dbul ba'i rim pa dang bcu gsungs pas na/ blo zhan don du rim pas gsungs// zhes gsungs so// de'i nyams su blang ba'i thabs la gnyis te/ bsnyen pa dang sgrub pa gnyis so// sngon la bsnyen pa ston te/ don dang ldan pa'i slob dpon rdo rje 'chang chen po'i ngo bo nyid yin pa'i phyir// de la rdo rje 'chang chen pos// slob dpon cha lugs gnas byas te// zhes gsungs so// de nas sgrub pa pos nyams dang gar 'thad du gnas par bya ba'i phyir/ bsam gtan dang ni rjes mthun pa'i// zhes bya ba la sogs pa tshig rkang lnga gsungs so// la sogs pa zhes bya ba ni 'og pad+ma 'dab brgyad du 'dug la/ steng 'khor lo rtsibs brgyad du 'dug pa/ me tog gi snam bu lang ling du chags pa/ shar ri gzhol ba/ nub ri skyob pa/ lcug phran gyi tshal yod pa/ bkra shis kyi bya sna tshogs sgra sgrogs pa de 'dra'i gnas su bsnyen pa bya ste/ dbang bskur pa thob pa/ bla ma'i bka' bzhin byed pa/ dam tshig la gnas pa bya ba'i las la ma rmongs pa'i brtse ba'i grogs dang 'grogs par bstan pa'i phyir/ grogs bzang btsal la bsnyen pa brtsam// zhes gsungs so// de nas don dang ldan pa'i rnal 'byor pa des bde ba'i stan nang tshangs can 'bol ba la rdo rje'i skyil mo krung ngam ji ltar bde ba'i stan la 'dug ste/ kha zas kyi tshod bzung // gnyid kyi cha mnyam/ lus cham la phab/ sems khog glod de sgom pa brtan pa'i phyir/ bde ba'i stan la 'dug byas te// zhes gsungs so// de nas rnam rtog gi bgegs bsrung bar bya ba'i phyir/ bdag dang sa gzhi yongs bsrung zhing // ra ba dra bas mtshams bcad dang // phyogs dang steng 'og bcing sogs pa// rab tu 'bad de bsgom par bya// zhes gsungs te/ de'i don ni mgon po kun snang gi rgyud las 'di skad du/ kye ma lha yi bu rnams dang // gzhon nu rnams ni tsho 'dod dang // phyi rol rgol ba tshar gcod dang // rnam rtog bgegs rnams bsrung 'dod na// dang por stong pa chen por bsgom// de yi ngang las rang gi dngos// sangs rgyas kun gyi bdag por bsam// lce la zla ba rdo rje ni// rtse lnga par ni rnam bsams la// badzra dzi hwa zhes brjod de/ rdo rje'i lce ru rnam par bsam// sngags zlos nus pa'i mthu dang ldan// lag pa gnyis su a dang hUM// gong ma'i go rims don dang ldan// badzra ha ta zhes brjod de// rdo rje rtse lnga lta bur bsam// phyag rgya nus pa'i mthu dang ldan// de nas bdag nyid hUM las ni// gr-i h+Na badzra sa ma ya baM hUM/ zhes pa'i sngags ni brjod nas kyang // rdo rje ti rIn+ti ri bcing // khro bo chen po me ltar rab tu 'bar ba char sprin gyi mdog can/ 'od zer gyi phreng bas kun du 'khrug pa/ zhal bzhi pa/ phyag brgyad pa/ zhal sgeg pa/ dpa' ba 'jigs su rung ba/ snying rje che ba la sogs pa'i nyams dang ldan pa/ phyag g.yas pa rnams na rdo rje dang / ral gri dang / mda' dang / 'khor lo bsnams pa/ phyag g.yon pa rnams na dril bu dang / zhags pa dang / gzhu dang / kha T+waM ga la btags pa'i ba dan sna tshogs bsnams pa/ me ser skya 'bar ba lta bu'i skra'i tshogs shin tu 'jigs su rung ba/ sbrul chen pos gdu bu dang dbu rgyan dang / ska rags dang zhabs gdub dang / mgur chu dang / rna rgyan dang / cod pan gyis brgyan pa/ sgyu 'phrul chen po'i 'khor lo dgod pa la mkhas pa/ g.yon brkyang bas khyab pa 'jug dang chung mar bcas pa gnon pa bsgom par bya'o// de nas skyil krung phyed 'dug la// rdo rje bsdams pas nang bcings te// mthe bong gnyis ni gzhibs byas la// bsgreng ba'i sor mo'i steng nas dgab// ti rI n+ti ri'i phyag rgya ste// oM badzra dz+wa la a na lA rka huM a b+hi Shi ny+tsa mAM// gsang sngags dam pa brjod nas ni// spyi bo nas brtsams phyogs bzhi yi// rdo rje phreng ba'i dbang bskur blang // oM TuM zhes pa'i yi ge gnyis// go cha dam pa bgos nas ni// mthar ni mnyam pa'i thal mo dang / badzra tu Sh+ya hoHzhes brjod// lus kyi cha lugs mnyam par bya// de nyid las ni ma g.yos par// g.yon pa'i khu tshur snying gar bzhag // g.yas pa'i rdo rje khu tshur ni// lan gsum dag tu gsor byas la// bgegs rnams thams cad bsnun par bya// oM badzra dz+wa la a na lA rka hUM/ de nas sems kyi cho 'phrul gyi// skad cig re la ting 'dzin te// bsgyar te las rnams rim par bya// bdag nyid khro bo rdo rje me// g.yas ba rdo rje me dbal g.yon sdig mdzub// mdog ser zhing 'od 'bar ba/ de yi cho 'phrul las byung ba'i// rdo rje bsdams pa nang bcings te// sor mo nang du 'bar bar bya// mthe bong rdo rjer bsgreng ba ni// rdo rje me yi phyag rgya ste// bgegs rnams thams cad bsregs par bsam// oM badzra dz+wa la a na la ha na da ha pa tsa ma thA b+ha ny+dza ra Na hUM phaT/ rdo rje bsdams pa bcings byas te/ mthe bong gnyis ni rab tu brkyang // snyoms la steng du bzhag pa ni// rdo rje spyan gyi phyag rgya ste// bgegs rnams thams cad bcing bar bya// badzra ni tri ban+d+ha sarba big+h+nAM/ rdo rje khu tshur gnyis bcings la// mgal me'i 'khor lo bzhin bskor te// mgo yi steng du mdzub mo gnyis// lcags kyu'i tshul du bzhag pa ni// rdo rje 'jigs byed phyag rgya ste// oM hu lu hu lu hUM phaT/ gsang sngags dam pa brjod pa yis// sku mdog dkar po khro bo ni// g.yas pa rdo rje g.yon sdigs mdzub// dpag tu med pas steng phyogs gtams// rdo rje thal mo brkyang byas te/ mthe bong gnyis brkyang mdzub mo gnyis// mche ba lta bur byas pa ni// rdo rje gnod sbyin phyag rgya ste// oM badzra yak+Sha hUM/ gsang sngags dam pa brjod pa yis// sku mdog sngon po khro bo ni// mche ba thogs pa dpag tu med// de nyid du ni rnam par gtams// rdo rje khu tshur gnyis bcings te/ mthe chung lu gu rgyud du sprel// mdzub mo gnyis ni rtse sbyar te// bzlog nas spyi bor gzhag pa ni// rdo rje gtsug tor phyag rgya ste// oM druM b+nad+ha haM/ gsang sngags dam pa brjod pa yis// sku mdog dmar po khro bo ni// gtsug tor dang ni sdigs mdzub bsnams// dpag tu med pas shar phyogs gtams// rdo rje khu tshur gnyis bcings te/ mkhrig ma gnyis ni mdud byas pa// rdo rje zhags pa'i phyag rgya'o// oM hUM badzra pA sha hrIH/ gsangs sngags dam pa brjod pa yis// sku mdog ser po khro bo ni// zhags pa dang ni sdigs mdzub bsnams// dpag tu med pas de nyid gtams// lag pa rdo rje bsdams pa las// mthe bong gnyis ni sems dpa' yi// skyil mo krung du bcas pa las// mdzub mo gnyis ni mnyam par gzhibs// phye la mthe chung gnyis po ni// ba dan lta bur byas pa ni// rdo rje ba dan phyag rgya ste// oM badzra pa taM gi pa taM ki ni ra Ta/ gsang sngags dam pa brjod pa yis// sku mdog dmar po khro bo ni// ba dan dang ni sdigs mdzub bsnams// nub kyi phyogs su rnam par gtams// rdo rje gnod sbyin phyag rgya nyid// kha ru rnam par bstan pa ni// rdo rje dus kyi phyag rgya ste// hrIHbadzra kA li ru Ta ma Ta/ gsang sngags dam pa brjod pa yis// sku mdog nag po khro bo ni// rdo rje dang ni sdigs mdzub bsnams// byang gi phyogs su rnam par gtams// rdo rje khu tshur gnyis kyis ni// ri bo 'degs pa'i tshul du byas// rdo rje rtse mo'i phyag rgya ste// oM badzra shi Sha re ru Ta ma Ta// gsang sngags dam pa brjod pa yis// sku mdog sngon po khro bo ni// rdo rje dang ni sdigs mdzub bsnams// lho yi phyogs su rnam par gtams// rdo rje bsdams pas steng bzhag // oM badzra dr-i b+ho me b+ha bar k+Sha sarba swA hA/ gsang sngags dam pa brjod pa yis// sku mdog smug po khro bo ni// tho ba dang ni sdigs mdzub bsnams// 'og gi phyogs su rnam par gtams// rdo rje khu tshur gnyis bcings la// mkhrig ma gnyis bsnol mthe chung gnyis// lcags kyu'i tshul du sbrel byas la// mdzub mo'i sdigs mdzub gnyis bsgreng ba// rdo rje hUM mdzad phyag rgya ste// oM sum+b+ha ni sum+b+ha hUM/ gr-i h+Na gr-i h+Na hUM/ gr-ih+Na pa ya gr-ih+NA pa ya hUM/ A na ya ho/ b+ha ga bAn bid+yA rA dza hUM phaT/ gsang sngags dam pa brjod pa yis// nang du hUM mdzad ra bar gyur// de nyid las ni mdzub mo dang / gung mo gnyis ni rdo rjer byas// rdo rje las kyi phyag rgya ste// oM badzra karma hUM/ gsang sngags dam pa brjod pa yis// phyi rol las kyi ra bar gyur// lag gnyis rdo rje bsdams pa dang / badzra ban+d+ha baM/ phyi rol rdo rje dra bar bsam// 'di 'dra'i sbyor ba rab 'bad na// lha yi rdzu 'phrul dag kyang rdugs// tshangs dang brgya byin stobs che ba// mnan te shar dang steng du bcings// don dam gsum gyi sbyor ba yis// phyogs bcu thams cad bcing bar 'gyur// zhes gsungs so// de nas sa phyogs de'i lha dang klu la sogs pa thams cad zhi zhing mnyes par bya ba'i phyir// de nas shin tu brtser ldan pas// sbyin sreg gis ni mnyes par bya// zhes gsungs te/ bdag nyid dang po'i sangs rgyas kyi nga rgyal dang ldan pas sems can thams cad la brtse ba dang ldan par bya zhes pa'i don to// des 'og nas gsungs pa'i don rnams kyis sbyin pa'i ni lha klu la'o// sreg pa ni sa phyogs kyi skyon no// mnyes pa ni dkyil 'khor gyi lha'o// de cing 'gyur zhe na/ tshogs bsogs pa'i yan lag go// de ltar bgegs bsrungs phyogs kyi skyon zhi bar byas nas gzod rten gyi dkyil 'khor sprul par bstan pa'i phyir// de nas bsnyen pa rab 'bad de// zhes gsungs pa kho na'o// dgyes pa bskyed phyir 'khor lo ni// zhes gsungs te/ dgyes pa bskyed pa ni bde bar gshegs pa'o// 'khor lo ni sbrul tshogs dgu'i lha tsho'o// de gang sprul zhe na/ nam mkhar bsgom par bya ba yin// zhes pa kho na'o// ji ltar sbrul zhe na/ mkha' la 'dus pa'i 'khor lo dang bcas pa zhes pa ste sprul lo// de'i rkyen bstan pa'i phyir// lag gi 'du byed bsgom cing bya// 'bru lnga gnas pa'i sor mo la// zhes gsungs pa ste/ lag gi 'du byed ni phyag rgya'o// sor mo ni lnga'o// 'bru lnga ldan pa ni gung mo la oM// mdzub mo la hUM/ srin lag la hrIH/ mthe bong la trAM/ mthe chung la aHbsam par bya'o// mdzub mo'i mthe chung mdud byas la// zhes pa ni rdo rje 'khor lo'i phyag rgya ste/ rdo rje khu tshur gnyis bcings la// mdzub mo mthe chung lu gu rgyud// 'di ni rdo rje 'khor lo ste// dkyil 'khor thams cad sgrub byed yin// zhes pa kho na'o// thams cad 'dus pa'i sbyor ba yis// zhes pa ni gsang sngags dang phyag rgya dang / ting nge 'dzin gsum dgos pa'i don to// lnga ni bde bar gshegs pa lnga'o// gcig ni de'i ngo bo dbyer med pa'o// drug ni dbugs dbyung drug go// gsum ni sku gsung thugs so// dkyil 'khor 'di ni sngags las bskyed// ces pa ni/ oM many+dzu shrI badzra tsakra hUM/ zhes pa'o// bla ma dang mnyam sbyor 'dus pas/ zhes pa ni dkyil 'khor gyi gtso bo gang yin pa'i dbu rgyan du bla ma bzhugs pa'o// mnyam par shin tu bstod par bya// zhes pa ni mnyam pa ni bla ma dang po/ shin tu bstod pa ni 'og nas 'byung ba'i 'dud la sogs pa'o// e ma ni nam mkhar sprul pa'i lha tshogs la ngo mtshar che ba'o// e ma yan lag 'dus pa'i zhes pa'i don du lus ngag yid gsum gyis sprul lo zhes pa'i don to// sbyor ba 'di ni zhes pa/ sbyor ba ni mchod pa'i rten sprul pa'o// 'di ni gsum las 'byung zhes pa ni sngags dang / phyag rgya dang ting nge 'dzin gsum las 'byung ngo zhes pa'i don to// de ltar sprul pa de mdun gyi nam mkhar dbang po'i mngon sum dang 'dra bar yid kyis mngon sum du gsal bar bya ba'i phyir/ de ltar mkha' la gsal bkod de// dbang po'i mngon sum 'drar mthong nas// zhes pa kho na'o// de ltar bsam pa de la mchod bstod bya ba'i phyir/ dga' bas mchod la glu yis bstod// ces gsungs te/ dga' bas mchod pa ni me tog la sogs pa dang yid kyis mchod pas so// glu yis bstod pa ni mchod pa de'i rjes la 'dud kyis bstod pa ste/ mchog sbyin rdo rje mchog khyod 'dud// ces pa la sogs pa nyi shus bstod pa'o// dang pos mchod cing zhes pa ni gong ma la snyegs so// rjes yi rang dang bshags pa dang // gsol gdab phyag la sogs pa dang // bcu yi yan lag kun 'dus pas// zhes pa'i don ni 'di lta ste// gang dag phyogs rnams thams cad na// dus rnams thams cad rab bzhugs pa'i// sangs rgyas byang chub sems dpa' dang // nyan thos bcas la phyag 'tshal lo// 'khor ba thog ma med pa nas// sngon chad sdig pa ci bgyis pa// sangs rgyas rnams kyi spyan sngar ni// dus rnams kun gyis bshags par bgyi// sems can kun la brtse ba'i phyir// sangs rgyas chos dang tshogs mchog ste// bla med dkon mchog gsum po la// byang chub bar du skyabs su mchi// sangs rgyas kun dang de yi sras// shes rab can la bdag dbul gyis// de rnams kun gyis bdag bzhes la// 'bras bu rgya chen stsal du gsol// sdug bsngal chu bo'i nang gnas pa// skye bo kun tu sbyong ba dang // rgyal ba'i bzhed pa bsgrub pa'i phyir// byang chub tu ni sems bskyed nas// sangs rgyas kun dang de yi sras// shes rab che dang nyan thos dang // rang rgyal rnams dang skye bo yi// dge ba de la rjes su smon// byang chub snying por nyer gnas pa'i// gang dag byang chub phyogs rtogs pa'i// bdag gis gsol bas rgyal ba rnams// 'khor lo dam pa bskor du gsol// bya ba thams cad byas nas ni// sangs rgyas mya ngan 'das gnas pa// bdag gis gsol bas rgyas pa kun// nam yang mya ngan mi 'da' gsol// srid pa'i btson ra'i nang gnas pa'i// sems can thams cad bde gyur cig // rnam pa'i mchog rnams kun ldan pa'i// sangs rgyas skal dang ldan par 'gyur// sangs rgyas kun dang de yi sras// 'gro la phan phyir gzhes rnams kyis// ji ltar smon pa de bzhin du// lus ngag yid gsum legs par smon// phyag la sogs pa'i bsod nams gang // tshad med bdag gis ci bsags pa// ji ltar mgon pos mkhyen pa bzhin// byang chub tu ni de dag bsngo// yan lag bcu po de dag la// skye bo gang zhig dad mos pa// nyes pa'i bag chags kun dag nas// gsang ba mnyes pa'i snod du rung // zhes cho ga 'dus pa'i rgyud chen po las gsungs so// bdag nyid rung bar 'gyur ba dang // zhes pa ni/ de ltar tshogs bsags pas nyon mongs pa'i sgrib pa byang nas snod du rung bar bya'o// de la dga' ba'i mdangs kyis bstod par bya ba'i phyir/ tshigs bcad glu yis bstod pa bya// zhes pa nas/ phyag na rdo rjes zhus pa'i le'u bcu dgu pa nas// 'di skad du/ nyid kyi mdangs bzang tshogs kyis ni// zla ba rgyas pa zil gnon cing // rig pa rnam par gsal gyur pa// 'jam dpal khyed la phyag 'tshal lo// ma sgribs zur phud gsal ba la// nor bu 'bar ba'i sku mnga' ba// mi dmigs pa ni kun gyi sku// 'jam dpal khyod la phyag 'tshal bstod// bdud rtsi 'dra zhing 'jam la bzang // yid 'ong gsung gi sgra sgrogs pa// dam pa'i chos kyi rin chen mdzod// 'jam dpal khyed la phyag 'tshal bstod// gang gA'i chu thigs ltar grangs med// 'jig rten khams na rnam par bzhugs// nyon mongs dri ma rab spangs pa// 'jam dpal khyed la phyag 'tshal bstod// mche ba gtsigs shing bsgyings pa yi// 'jigs pa'i sku yi tshul gyis ni// gshin rje'i dregs pa 'joms mdzad pa// 'jam dpal khyed la phyag 'tshal bstod// rang gi spyan dang mdangs 'dra ba'i// ut+pal sngon po rab mdzes pa'i// lhung bzed phyag mchog rab bsnams pa'i// 'jam dpal khyed la phyag 'tshal bstod// phyogs bcur bzhugs pa'i sangs rgyas la// rgya cher bstod pa'i spyod pa gang // 'gro ba'i bla ma ston pa po// 'jam dpal khyed la phyag 'tshal bstod// ces gsungs so// byas pa'i 'bras bu yod par bya ba'i phyir// dgyes pa'i bdag gi lha rnams kyis/ snyan pa'i tshig gis legs par bsam// zhes pa/ dgyes pa ni gong du bstod pa'i lha rnams so// snyan pa'i tshig ni tshogs bsogs pa'i lha rnams kyis rigs kyi bu legs so zhes gnang ba byin par bsam mo// de ltar gnang bstsal bas don dang ldan te/ drin la lan gyis glan pa'i phyir// drin gyi tshul gyis slar bstod pa// zhes gsungs so// de yang gtso bo lnga'i sgo nas bstod pa'i phyir// byang chub sems ni rab tu bzung // zhes pa dang po nas brtsams te/ sangs rgyas rol ston khyod la 'dud// ces pa'i bar gyis bstod do// de nas yum bzhi'i sgo nas bstod pa'i phyir/ me long ye shes ngo bo nyid// ces pa nas brtsams te/ rdo rje dra ba'i las khyod 'dud// ces pa'i bar gyis bstod do// de nas nang gi sems dpa' bcu drug la bstod pa'i phyir/ stong pa'i rang bzhin 'dod chags che// zhes pa nas brtsams te/ ye shes sku nyid khyod la 'dud// ces pa'i bar gyis bstod do// de nas lha mo brgyad la bstod pa'i phyir// sbyin bdag chen po gtso bo ste// zhes pa nas/ rdo rje dag byed khyod la 'dud// ces pa'i bar gyis bstod do// sgo skyong bzhi po'i sgo nas bstod pa bstan pa'i phyir// rdo rje lcags kyu 'dren pa che// zhes pa nas/ rdo rje 'bebs pa khyod la 'dud// ces pa'i bar gyis bstod do// de nas bskal bzangs kyi sems dpa' bcu drug la bstod pa'i phyir/ byams chen rang bzhin dpag tu med// ces pa nas/ pha rol phyin bcu'i gtso la 'dud// ces pa'i bar gyis bstod do// de ltar bstod pa byed pa de// zhes pa ni/ rigs kyi bu gang la las dkyil 'khor gyi lha tshogs la de ltar bstod pa byas pas phyir ring po mi thogs par 'jam dpal chos kyi rgyal po thob par bya ba'i phyir/ 'khor po 'dus pa'i gtso mchog 'grub// ces gsungs so// gong du gsungs pa de rnams ni chos spyod thams cad kyi mchog kyang yin la thams cad kyi thog mar gyur pas/ de dag ni mchog gi rgyal po zhes pa gsungs so// des yang dag pa'i don la sbyor zhing dkyil 'khor thams cad kyi thog mar yang 'gro la/ de la ma yengs par gsal dgos pas na/ sbyor ba'i 'khor lo dang po'i ting nge 'dzin to zhes gsungs so// de nas phyag lngas nam mkha'i 'khor lo la mnyes par bya ba'i phyir/ de nas rim pa 'di ldan pas// zhes pa ni/ de nas gong du bstod pa byas pa'i de ma thag pa'o// rim pa 'og nas 'byung ba'i phyag rgya'o// gnas gang du zhe na/ thams cad nam mkha'i 'khor lo'i tshogs// zhes gsungs so// btsal nas ci byed ce na/ ma lus mnyes par bya ba'i phyir// zhes gsungs so// de gang gis btsal zhe na/ phyag lnga zhes pa ni 'di lta ste// dpal gyi 'byung gnas 'jam dpal kun gyi dpal// mtha' dag byams pas khyab ba 'jam pa'i ngang // 'jam dang dpal du grags pas don dang ldan// 'jam dpal yang dag dpal la phyag 'tshal lo// gzhon nu sku mdog gser mdangs 'od lam lam// rin chen mchog gi rgyan spras sa ler gsal// byin che dang ba'i thugs mnga' 'dzum pa po// gzi brjid mdzes dang ldan la phyag 'tshal lo// yon tan gter gyi ut+pal phyag na bsnams// pad+ma rgyas 'dra'i snying po'i gdan la bzhugs// lha yi lhar gyur cha lugs lha las 'phags// blta bas mi ngoms khyed la phyag 'tshal lo// gzhon nu sprul pa'i mtshan dang dpe byad la// gang zhig yud tsam mthong bas 'dun pa skye// gang la ci 'dul de ltar sprul mdzad pa// thabs kyis 'dren pa'i mgon la phyag 'tshal lo// rnam rtog spros las mkhyen pa'i ye shes brnyes// yod med rtag chad mtha' la mi 'jug pa// dmigs med mnyam pas chos kyi dbyings su gnas// yang dag don chen ston la phyag 'tshal lo// zhes pa'o// tshom bu lnga zhes pa ni rigs lnga'o/ mnyes par bya zhes pa ni phyag lnga'o/ de ltar tshogs bsags nas/ da ni byang chub mchog tu sems bskyed pa bstan pa'i phyir/ de ltar mnyes pa'i 'og tu ni// zhes gsungs pa ste/ gong ma ltar phyag lngas ye shes kyi lha'i dkyil 'khor mnyes pa'i rjes la/ gzod byang chub mchog tu sems bskyed do zhes pa'i don to// ye shes sems dpa' mngon 'dod pas// zhes pa ni de ltar tshogs bsags nas/ ye shes sems dpa' thob par bya'o snyam pa'i bsam pas/ de gang gi sgo nas thob ce na/ sems can yongs bsgral bsam pa dang // zhes gsungs te/ sems can thams cad 'khor ba'i 'dam las byang chub kyi skam sar bsgral bar bya'o snyam ste/ smon pa byang chub mchog tu sems bskyed pa'o// des na/ byang chub dam par smon par bya// zhes gsungs so// de nas 'di dag gi tshig tu brjod ces pa ni 'og nas 'byung ba'i sangs rgyas byang chub sems dpa' rnams// zhes pa nas// ma lus par ni skye bar bgyi// zhes pa'i bar du bstan te go sla'o// de ni 'jug pa byang chub tu sems bskyed pa'o// de nas sdom pa bzung ste/ de'i don ni rnam pa drug ste/ dkyus nyid na gsal bas 'dis ma bkrol lo// de ltar sdom pa bzung nas dbang nod par bya ba'i phyir// de ltar sdom pa bzung byas la// zhes pa gsungs te/ de ltar ni gong du gsungs pa rnams so// sdom pa ni lus ngag yid gsum gyi'o// 'dzin pa ni gong du gsungs pa de rnams bdag gis bzung la/ gzod 'og nas 'byung ba'i dbang blang zhes pa'i don no// de yang gang zhe na/ rim par zhes gsungs te/ dang por sems bskyed// de nas 'jug pa/ de nas bum pa'i dbang // de nas gsang ba'i dbang // de nas shes rab ye shes kyi dbang // de nas bzhi pa'i don bstan/ de ltar brtul zhugs bzhi dang ldan pa la dbang dang dam tshig 'brel bar bstan pas na rim par zhes gsungs so// de yang gang bskur zhe na/ dbang bskur bzhi zhes gsungs te// de yang don dang ldan pa la thog ma bum pa nas bzhi pa'i bar bskur ba nas/ kun rdzogs zhes gsungs pa kho na'o// 'o na de'i ngo bo gang yin zhe na// spyi gtsug ces pas bum pa'i dbang dang / thabs dang shes rab gnyis med pa'i// zhes pas gsang ba'i dbang dang / lha bsnyen bya zhes pas shes rab ye shes kyi dbang dang / don dam zhes pas bzhi pa'i don bstan pa'o// don de ltar shes par byas la skabs 'dir dbang bcu po bskur bar byas te/ me tog dor ba ni/ hUM pra tI ts+tsha badzra hUM/ de nas mna'i dam tshig sbyin pa ni/ oM badzra sa ma ya hUM/ de nas 'dis gdong g.yogs dgrol bar bya/ oM badzra ha s+ya ung+g+ha tA ya hUM phaT/ oM badzra pA sh+ya hoH/ oM badzra sa ma ya hUM phaT/ oM badzra ka la sha a b+hi Shiny+tsa hUM/ oM bud+d+ha ka la sha a b+hi Shiny+tsa oM// oM rat+na ka la sha a b+hi Shi ny+tsa trAM/ oM pad+ma ka la sha a b+hi Shiny+tsa hrIH/ oM karma ka la sha a b+hi Shiny+tsa aH/ oM badzra a b+hi Shiny+tsa hUM/ oM bud+d+ha a b+hi Shiny+tsa oM/ oM rat+na a b+hi Shiny+tsa trAM/ oM pad+ma a b+hi Shiny+tsa hrIH/ oM karma a b+hi Sh-iny+tsa aH/ oM rat+na mA la a b+hi shin trAM/ oM badzra paT+Ta a ba loM ba na a b+hi Shiny+tsa trAM/ oM badzra mu dra a b+hi Shiny+tsa hUM/ oM bud+d+ha mu dra a b+hi Shiny+tsa oM/ oM rat+na mu dra a b+hi Shiny+tsa trAM/ oM pad+ma mu dra a b+hi Sh-iny+tsa hrAMH/ oM karma mu dra a b+hi Shiny+tsa aH/ oM badzra nA ma a b+hi Shiny+tsa hUM/ oM bud+d+ha nA ma a b+hi Shiny+tsa oM/ oM rat+na nA ma a b+hi Shiny+tsa trAM/ oM pad+ma nA ma a b+hi Shiny+tsa hrAMH/ oM karma nA ma a b+hi Shiny+tsa aH/ oM badzra tsakra a b+hi Shiny+tsa hUM b+h+rUM/ oM badzra tsakra a d+hi ba ti a b+hi Shiny+tsa oM oM oM/ oM badzra tsakra a d+hi pa ti a b+hi Shiny+tsa hUM hUM hUM/ oM badzra tsakra a d+hi pa ti a b+hi Shiny+tsa trAM trAM trAM/ oM badzra tsakra a d+hi pa ti a b+hi Shiny+tsa hrIHhrIHhrIH oM badzra tsakra a d+hi pa ti a b+hi Shiny+tsa aHaHaH/ oM badzra d+ha ra Na a b+hi Shiny+tsa hUM/ oM bud+d+ha d+ha ra Na a b+hi Shiny+tsa oM/ oM rat+na d+ha ra Na a b+hi Shiny+tsa trAM/ oM pad+ma d+ha ra Na a b+hi Shiny+tsa hrIH/ oM karma d+ha ra Na b+hi Shiny+tsa aH/ oM badzra gu h+ya a b+hi Shiny+tsa hUM/ oM bud+d+ha gu h+ya a b+hi Shiny+tsa oM/ oM rat+na gu h+ya a b+hi Shiny+tsa trAM/ oM pad+ma gu h+ya a b+hi Shiny+tsa hrIH/ oM karma gu h+ya a b+hi Shiny+tsa aH/ oM pra dz+nyo pa yo sa ma yo ga a b+hi Shiny+tsa hUM AHzhes pas dbang bskur bar bya'o// de yang mdo las// rnam bcu dbang ldan che ba po// zhes gsungs so// de nas tshogs sogs kyi dkyil 'khor rnams bdag la bsgrub par bstan pa'i phyir/ de nas nam mkha'i 'khor lo'i tshogs// zhes pa gsungs te/ de nas ni dbang bskur ba'i de ma thag pa'o// nam mkha'i 'khor lo'i tshogs ni tshogs mdun na sprul pa'i lha rnams so// ma lus bdag gis bsdu bar bya// zhes pa la sogs pa'i tshig bzhi go sla'o// slar gso lus dang ldan par bya// zhes pa rnam smin gyi phung po sbyangs nas ye shes kyi lus snang la rang bzhin med pa gsal la rnyog pa med pa 'ja' tshon lta bu bsam par bya'o// de yang rdo rje gur gyi rgyud las/ ji ltar chu nang zla ba de// bden min brdzun pa med pa ltar// de bzhin rnal 'byor bsgom pa yi// lus kyang rang bzhin rtog pa med// ces gsungs so// de nas mngon par byang chub pa lnga bsgom pa ni dkyus nyid na gsal lo// de nas zhes pa ni mngon par byang chub pa lnga bsgom pa'i de ma thag pa'o// dngos 'byung gzugs zhes pa ni// dang po'i sangs rgyas kyi nga rgyal lo// 'khrul pa'i tshul du zhes pa'i dam tshig gnyis ni dang po'i sangs rgyas kyi thugs ka nas a las 'od 'phros// chos thams cad rang bzhin gyis 'od gsal bar byas pa'o// sgyu ma'i tshul du nam mkha' la zla ba'i dkyil 'khor gyi steng na A li dang kA li skar ma'i rnam pa lta bur gyur te de ka la/ skar ma'i tshogs 'dra rab bsgoms te// zhes gsungs pa'o// de las 'byung ba'i zhes pa la sogs pa'i tshig bcu ni dkyus na gsal lo// byang chub sems ni rab bskyed dang / zhes pa'i gong du gsungs pa ltar sems can rnams kyi dug rnam pa lnga 'od zer gyis sbyangs nas/ gzod byang chub mchog tu sems bskyed du gzhug pa'o// de yang ji ltar gzhug ce na/ sangs rgyas byang chub sems dpa' rnams// zhes pas so// de nas sdom pa gzung ba dang bcu yongs su dag pa ni sngon du bstan pas so// sangs rgyas rdzu 'phrul rab bstan te// zhes pa ni mdzad pa bcu gnyis so// gzhan go sla'o// 'khor lo'i tshogs zhes pa ni 'khor lo'i rim pa gsum dang ldan pa'o// phreng ba bzhi dang ldan pa'i zhes pa ni 'khor lo'i rim pa gsum sgo bar ma'i mu khyud dang bzhi'o// rdo rje dbyings dang lha zhes pa ni rdo rje dbyings dang lha rnams 'dra ba'i phyir ro// de nas phyi rol dgod bya ba// zhes pa ni phyi ma man chad kyi rgyan bstan pa'o// rdo rje phreng bas yongs bskor ba'i// zhes pa ni phyi'i rdo rje'i ra ba'o// ka ba brgyad dang ldan pa la// zhes pa ni/ gzhal yas khang gi nang du'o// de yang gang du gzugs she na/ phyogs re re nas rtsig pa la brten pa'i ka ba gnyis zhes gsungs so// rdul tshon lnga po nyid kyis ni// zhes pa ni rtsig pa'o// dra ba dra phyed dag gis klubs// zhes pa ni dbus na mchog yod pa ni dra ba yin la dbus na mchog med pa ni dra ba phyed pa'o// dkyil 'khor ni phyi rol du zhes pa ni phyi'i dkyil 'khor sgo rgyan bstan pa'o// ji ltar gsungs pa'i rtags thams cad// khyad par du ni mngon bsdus pa// de ni thams cad bya ba yin// zhes pa ni rta babs ni mchod rten lta bu'am/ 'on te ci mdzes par byas la/ rin po che'i tog dang chun 'phyangs dang mdzes pa'i g.yu bya kha sprod dang / dar la sogs pas phyi'i sku la brgyan pa'o// sgo yi rgyan dang twa ra na// shin tu gcig nyid mi bya'o// zhes pa ni nang gi dkyil 'khor la rta babs la sogs pa'i rgyan gdags par bya ba ma yin pa'o// de yang rnal 'byor gyi rgyud las gsungs pa nang gi dkyil 'khor ni phyi'i dkyil 'khor gyi phyed kyi tshad la gru bzhi pa la sgo bzhi pa rta babs med pa'o zhes gsungs so// nang gi sgo la rgyan med la phyi'i sku la rgyan la sogs pas brgyan pa bstan pa'i phyir/ de'i sgo rnams so// twa ra na rnams gdags pa yin// zhes pa kho na'o// de nas lha rnams kyi gdan bskyed pa ni go rims bzhin lha rnams kyi zhes pa nas/ yid kyi yul de goms par bya// zhes pa'i bar gyis bstan te dkyus na gsal lo// de dag ni gzhi'i ting nge 'dzin to zhes pa ni de dag gi gong du gsungs pa'i ting nge 'dzin rnams so// gzhi ni yang dag pa'i gzhi yin pas gzhi'o// de don nan tan du ma g.yengs par bya dgos pas ting nge 'dzin to// de nas rkyen gyis bsgrub pa bstan pa'i phyir/ de nas rkyen gyis bslang ba ni// zhes gsungs te/ de nas de ni de ma thag pa'o// rkyen gyis bslang ba ni 'og nas 'byung ba'i lha tshogs bskyed pa'i rkyen no// de dbus 'khor lo ni 'khor lo drug tu rdo rje sems dpa' la sogs pa de bzhin gshegs pa'i bdag nyid can no// de yang dag pa ste/ shes pa ni dkyil 'khor gyi gtso bo rnam par snang mdzad bskyed do zhes pa'i don to// de yang ji ltar bskyed ce na/ stong ba'i ngang las chu la chu bur rdol ba'i tshul du paM las seng ge'i khri'i steng du paM las sna tshogs pad+ma las nyi ma/ a las zla ba'i dkyil 'khor nya gang ba lta bu/ de steng rig pa a dkar por gyur pa las 'khor lo/ de yongs su gyur pa las gtso bo rnam par snang mdzad du'o// de nyid la/ pad+ma seng ge'i zla steng du// AHlas bskyed pa'i rtag pa pos// gtso bo rnam par snang mdzad che// zhes pa de skad ces bya'o// rnam snang de yang ci 'dra zhe na/ rnam thar bzhi ldan kun du zhal// zhes gsungs te// rnam thar bzhi ni stong pa nyid dang / mtshan ma med pa dang / smon pa med pa dang / rang bzhin gyis 'od gsal ba dang bzhi'o// ldan pa ni de mnga' ba'o// kun du zhal ni zhal bzhi ba'o// de yang phyag na rdo rjes zhus pa'i le'u bdun pa nas/ phyogs bzhi'i slob dpon mnyes bya'i phyir// rnam snang zhal bzhi phyogs bzhir gzigs// zhes gsungs so// lhag ma ni go sla'o// de nas rnam par snang mdzad kyi thugs kar a las zla ba'i dkyil 'khor de'i steng du d+hIHdkar po d+hIHyongs su gyur pa las dang po'i sangs rgyas stobs lnga dang ldan pa'i rtags su zhal lnga pa bsgom par bya'o// de ka la rnam snang chen po'i thugs kar zla ba'i dkyil 'khor gyi dkyil du yi ge d+hIHdkar po las dang po'i sangs rgyas zhal lnga pa zhes gsungs pa kho na'o// lhag ma ni go sla'o// shes rab kyi pha rol tu phyin pa'i bu sti re re bsnams pa'o zhes pa ni/ shes rab kyi pha rol tu phyin pa'i gzhung dum bu bzhir bgos te/ de yang gang zhe na/ gleng gzhi'i dum bu dang / stong pa nyid kyi dum bu dang / rnam dag gi dum bu dang / mtshan dpe'i dum bu dang bzhi rnams so// de yang ut+pa la re'i steng na'o// de'i thugs kar shes rab 'khor lo bsgom ste ji skad du// dang po'i sangs rgyas thugs ka ru// shes rab 'khor lo bsgom par bya// zhes pa la sogs pa'i don ni 'di yin te/ rgyu rten 'brel bcu gnyis kyi gnyen par sgra'i yi ge bcu gnyis bsgoms pas 'bras bu sa mchog bcu gnyis thob ste/ de yang rdo rje snying po rgyan gyi rgyud las/ kun du 'od kyis chen po nyon mongs pa thams cad bsregs te nyi ma dang 'dra'o// gnyis pa bdud rtsi'i 'od dug la rtsi gtong ba dang 'dra ste/ zla ba'i 'od gsal ba dang 'dra'o// sa gsum pa ste nam mkha'i 'od ni chos kyi dbyings nam mkha' bzhin du so sor snang ba'o// sa bzhi pa rdo rje'i 'od de yid bde ba ste/ bde ba stong pa dbyer med pa'o// sa lnga pa ni rin po che'i 'od de yid bzhin gyi nor bu rin po che dang 'dra ste dgos pa thams cad skong bar dbang bskur ba'o// sa drug pa ste pad+ma'i 'od de 'dod chags dang mtshan ma'i rnam par rtog pa thams cad 'joms pa'o// sa bdun pa las kyi 'od de sangs rgyas kyi phrin las thams cad rdzogs pa'o// sa brgyad pa dpe med pa ste dpe las 'das pa dpe ru yod pa ma yin pa'o// sa dgu pa dpe dang ldan te/ thams cad so sor 'bigs ba'o// sa bcu pa ni shes rab kyi 'od ces bya ste/ shes rab kyis ni don thams cad 'byed pa'o// sa bcu gcig pa ni bla na med pa'i sa rab tu 'od gsal ba thams cad mkhyen pa nyid do// sa bcu gnyis pa ni rnal 'byor gyi ye shes rab tu so sor rig pa rdzogs pa'o zhes gsungs so// de ltar rgyu 'bras kyi don bshad nas// da ni 'khor lo bsgom pa'i thabs bshad de/ don byas slar 'dus zhes pa la sogs pa dkyus nyid na gsal lo// sa mchog bcu gnyis rdzogs rtags su// zhes pa ni/ sa mchog bcu gnyis ni gong du gsungs pa'o// sgra yig bcu gnyis dgod par bya// zhes pa ni 'og nas 'byung ba 'di yin te/ a A/ i I/ u U/ e ai/ o au/ aM aHzhes gsungs te/ de'i don ni 'jam dpal sgyu 'phrul dra ba'i rgyud phyi ma las gsal bar gsungs te de la 'jug par bya'o// 'jam dpal 'di ni dpal gyi sku// thun mong ma yin gnyis med khyab pa'i chos// dus gsum btang snyoms rgyal ba kun gyi yab// chos dbyings yum nyid sems dpa' sras mchog ston// blo dang ldan pa gang zhig mdo 'di ni// mngon sum tshad mar bzhag nas mthong 'dod pa// sgyu 'phrul dra ba'i 'khor lo'i tshul bzhin du// yi ge 'khor lo'i don gyis 'jam dpal lo/ gdod nas dag cing skye ba med pa yi// a A zhes pa 'dus ma byas pa'i chos// rgyu nyid med pas 'bras bu mi tshol phyir// a ltar mnyam gzhag chos kyi sku nyid de// don dam dbyings nyid mkha' 'dra dmigs med khyab// 'byung ba rang bzhin med par gnas pa las// 'jam dpal ral gris btab nas gcod pa ltar// a yi gu gu thugs rje rang nyid 'phyo// i I zhes pa chos kyi yum nyid lam// shes rab pha rol phyin pa bsam pa'i dbyings// lha dang mi la blang dor med tshul gyis// thun mong ma yin stong nas kun du bzang // med pa'i ngang nyid med las 'byung ba yi// u U zhes pa med pa'i snying po 'byung // ye shes chen po yod med mtha' las 'das// che ba'i ngang gis 'gro kun dge la sbyor// gnyis dang gnyis med gtan nas brjod bral ba'i// gru gsum e yi rang bzhin nyid mi g.yo// e ai zhes pa tha snyad bsam brjod bral// sems dang sems ni 'jam dpal ting 'dzin to// thabs dang shes rab sgyu 'phrul dra ba'i tshogs// o au zhes pa 'du 'phro 'khrug med cing // 'ja' tshon rnam par so sor yid bzhin sbyor// 'jam dpal rnam par rol ba'i bde ba che// rnal 'byor chen po ye shes 'byor ba'i dpal// nam mkha' mi dmigs aM ste ye shes brjod// ye shes ma 'dres a yig dbyings su 'dres// stong nyid ci la'ang ma reg lhun gyis grub// don kun 'byor bas blang dor med pa yi// bdag nyid rang bzhin gzhan dang mnyam pas na// bsam gyis mi khyab mi gnas mi sems na// 'jam dpal nyid dang yon tan rdzogs par mnyam// zhes gsungs te/ a ni gdod ma nas skye ba med cing 'dus ma byas pa/ rgyus ma bsgrubs pa'i phyir 'bras bu btsal du med pas gdod ma nas chos nyid bde ba chen po'o// i ni de nyid nam mkha' ltar mi dmigs pa'i phyir shes rab chen pos de ltar gcod cing mi dmigs pa'i thugs rje chen po 'phro bas shes rab kyi rang bzhin no// u ni de lta bas na kun du bzang po byang chub sems kyi rang bzhin te/ mtshan ma ldang ba la mi dor/ mi ldang ba la mi gnas kun du bzang po'i mtha' las 'das pa chen po'o// ngang gis 'gro ba kun kyang bde ba chen po'i rang bzhin la sbyor ba'o// e de ltar bsam brjod dang bral bas sems dang sems kyi rnam par rtog pa g.yo ba med pa ste/ 'jam dpal gyi rang bzhin du gnas pa'o// oM ni de ltar yin pas thabs kyi cho 'phrul sna tshogs su snang bas/ thams cad du yang thabs shes rab sgyu 'phrul dra ba'i tshogs yin te/ nam mkha'i 'ja' tshon bzhin du 'gro ba sna tshogs kyi yid dang mthun par sbyor ba rnams rol ba'i cho 'phrul bde ba chen por mnyam pa'o// aM thams cad 'byung gnas nam mkha'i mdzod do// aHni de ltar na shes rab dang ye shes chos thams cad rag ma lus pa'i 'dus pa ste/ de ltar yi ge bcu gnyis kyi chos thams cad gdod ma nas blang dor med par rang bzhin gyis sangs rgyas pa ste/ de ltar yin par blo la gsal zhing mi g.yon des 'jam dpal nyid yin no// yang rgyud de nyid las gsungs pa/ ji ltar sgyu 'phrul dra ba las// 'jam dpal chos kyi snying po 'di// rgyal ba rnams kyi yab dang yum// don gyi shes rab dbyings kyi phyir// thabs kyi ye shes kun 'byung ba// yi ge 'khor lo don rnams kyis// sgyu 'phrul dra ba nyid du gsal// grags ma thag tu don der gsal// a A zhes pa 'jam dpal nyid// rang bzhin chos nyid sku yi dbyings// i I zhes pa g.yo ba med// mi bskyod pa las yum du gsal// u U zhes pa skye ba med// dag pa'i ngang nyid kun du bzang // rgyud las rgyal ba'i sems dpa' che// ye shes ngang nyid gcig pa'o// e ai zhes pa mkha' la bskor// 'bras bu med pas mkha' la gnas// de ma thag las gsal ba'i rkyen// 'jam dbyangs phra ba'i dpal gyur pa// o au zhes pa e las 'das// oM zhes gsang sngags thabs chen bstan// e dang o yi rang bzhin dbyings// muM ni ngo bo nyid kyi mkha'// a las rnam par rol pas bstan// oM gyi gnyis med sbyor ba yis// zab mo'i rdo rje ting 'dzin mtha'// ma zhes mnyam dang mi mnyam med// 'jam dpal ye shes rdo rje rdzogs// sgyu 'phrul dra ba'i 'khor lo 'di// mya ngan 'das dang 'khor ba la// mi gnas rdo rje rtse mo can// bsam rtsol sgrub pa med pa yi// dbyings nyid gzhan na yongs su rdzogs// zhes gsungs te/ tshul 'di yang snga ma bzhin du shes par bya'o// de la re zhig yang a A zhes pa 'jam dpal chos kyi sku'o// i I ni yum shes rab kyi pha rol tu phyin ma'o// u U ni byang chub kyi sems kun du bzang po'i rang bzhin te/ sems nyid sems dpa' chen po'i rang bzhin no// e ai ni 'du 'bral med pa'i mkha' la sbyor ba'o// o au ni de las 'dus pa'i ye shes 'khor lo tshogs chen gyi thabs mkhas pa'i 'phrul pa rang bzhin gyis 'phro ba'o// o la aM sbyar na oM du 'gyur te/ de ni gsang sngags kyi mthu'o// aM gi klad kor ni muM ste chos thams cad ngo bo nyid kyis grol ba'o// oM aM ni yon tan thams cad 'byor pa gnyis su med pa'i ting nge 'dzin to// klad kor gyi ma ni chos mnyam pa nyid bar mi mnyam pa dbyar med pa ste/ 'di lta bu'i 'jam dpal rdo rje ni mi gnas pa'i ye shes rdo rje rtse mo ste 'di lta bu'i don khong du chud par bya ste/ ci spyad pa thams cad thabs shes rab sgyu 'phrul dra ba chos nyid kyis brgyan/ ye shes kyi rol pa bkag pa med pa'i chos nyid lhun gyis grub par rtogs nas/ gzod ye shes kyi ngo bo dang ldan pa'o zhes 'jam dpal sgyu 'phrul dra ba'i rgyud phyi ma las gsungs so// 'khor lo lce la bsam pa ni zhes pa de ltar mu khyud kyi yig 'bru bkod nas rtsibs la 'og nas 'byung ba'i sngags gtso bo drug po 'di dgod de zhes pa'i don to// dang po'i lce zhes pa ni gtso bo'i mdun gang yin pa'o// brtsams nas ni zhes pa dang po'i lce la badzra tI k+ShA ya te na maHzhes pa dgod pa'i don to// lhag ma ni go sla'o// de nas ye shes sems dpa' gsal bar bstan pa'i phyir// de nas 'khor lo de dbus su// zhes pa dang po nas brtsams te/ yi ge a ni gsal bkod de// zhes pa'i bar gsal te dkyus nyid gsal lo// de nas 'phro 'du'i sgo nas sems gzung ba bstan pa'i phyir/ de nas 'khor lo la gnas sngags// zhes pa nas/ de nyid brtan par bdag nyid bsgom// zhes pa'i bar gyis bstan te go sla'o// de la 'bras bu 'byung bar bstan pa'i phyir/ de ltar spyod pa'i sems dpa' ni/ zhes pa nas// nye bar bzung nas mngon snang ngo // zhes pa'i bar gyis bstan te go sla'o// de dag ni sgyu 'phrul dra ba mngon par byang chub pa'i rim pa ste/ sbyor ba dang po'i ting nge 'dzin to// de nas dkyil 'khor rgyal mchog bsgom pa bstan pa'i phyir/ de nas da ni dkyil 'khor gyi lha dag gi ngo bo gsang sngags kyi sgo nas zhes pa la sogs pa gsungs pa'i don ni 'di yin te/ dkyil 'khor gyi lha'i ngo bo a las bskyed pa'i phyir te/ gtso bo rnam par snang mdzad de yig 'bru dang / phyag mtshan dang / ting nge 'dzin gsum las bskyed do// yang na zla ba'i dkyil 'khor dang a dang phyag mtshan gsum las bskyed do// yang na lus ngag yid gsum las bskyed do// lha thams cad rdo rje'i cho ga yan lag gsum las bskyed de gsal bar bsgom/ rnam par snang mdzad kyi thugs kar dang po'i sangs rgyas gdong lnga pa phyag brgyad pa de'i thugs kar shes rab kyi 'khor lo gsal bar bsgom/ de'i lte ba la ye shes sems dpa' zhal drug pa sku mdog dung dang ba so ltar dkar ba/ rgyan thams cad kyis brgyan pa in+d+ra nI la'i ral pa mnga' ba/ phyag gnyis na ut+pa la sngo dmar mnga' ba zhi ba'i ngang tshul dang ldan pa'o// de'i thugs kar zla ba'i dkyil 'khor nya gang ba bsgom// de la yi ge a gnas pa de las 'od 'phros pas zla ba'i dkyil 'khor snang bar byas/ ye shes sems dpa' snang bar byas/ dang po'i sangs rgyas snang bar byas/ gtso bo rnam snang bar byas/ gdan dang gzhal yas khang snang bar byas/ rdo rje rgya gram snang bar byas// byang chub chen po'i mchod rten snang bar byas// ye shes kyi rdo rje'i sgo drug nas 'thon zhing khams drug snang bar byas te/ pad+ma can dang / mngon par dga' ba dang / yid du 'ong ba dang / bde ba can dang / mdog sdug pa dang / 'od zer can snang bar byas so// sangs rgyas la mchod pa'i las byas/ sems can gyi don byas/ slar rdo rje la bskor ba lan gsum byas/ kha dog drug dang ldan pa'i 'od zer des/ byang chub chen po'i mchod rten snang bar byas/ rdo rje rgya gram snang bar byas/ dkyil 'khor snang bar byas/ gtso bo snang bar byas/ dang po'i sangs rgyas snang bar byas// shes rab 'khor lo snang bar byas// ye shes sems dpa' snang bar byas// zla ba'i dkyil 'khor snang bar byas// a la thim pas a'i byin gyi rlabs kyis shar phyogs nas brtsams te mi bskyod pa'i lha rnams dang / lho nas rin chen 'byung ldan la sogs pa'i lha rnams dang / nub nas snang ba mtha' yas la sogs pa'i lha rnams dang / byang nas don yod grub pa la sogs pa'i lha rnams rgyu'i sa bon gyi yig 'brur gyur to// de nas sngags 'di bzlas so// a AHsarba ta thA ga ta hr-i da ya ha ra ha ra/ oM hUM trIHb+ha ga bAn dz+nyA na mU rti bA gI shwa ra/ ma hA pA tsa/ sarba d+harmA/ ga ga na a ma la su pa ri shud+d+ha d+ha rma d+hA tu dz+nyA na gar+b+ha AHsngags de brjod pas so so'i sku mdog dang phyag mtshan gsal bar bsgom// rang rang gi sa bon a la sogs pa 'phros pas/ rang rang gi sku mdog gsal bar bsgom// so so'i gnas su bkod la/ rdo rje cho ga yan lag gsum gyis gong du bskyed pa ltar bya'o// 'di dag lha bsgom zhing dbyung ba'i ting nge 'dzin to// de nas dkyil 'khor rgyal mchog gi lha rnams dgod de/ shar gyi 'khor lo la sa bon hUM/ mi bskyod pa gdan glang po che/ phyag rgya sa gnon/ sku mdog sngon po gnyen po zhe sdang ngo // lho'i 'khor lo la sa bon oM/ rin chen 'byung ldan/ gdan rta/ sku mdog ser po/ phyag rgya mchog sbyin/ gnyen po ser sna/ nub kyi 'khor lo la sa bon hrIHsnang ba mtha' yas/ gdan rma bya/ sku mdog dmar po/ phyag rgya ting nge 'dzin/ gnyen po 'dod chags/ byang phyogs kyi 'khor lo la sa bon aH/ don yod grub pa/ gdan nam mkha' lding // sku mdog ljang gu/ phyag rgya skyabs sbyin/ gnyen po phrag dog phung po rnam lnga gnas su dag pa'o// shar lho'i zla ba'i steng du a'i sa bon las byung ba sems ma rdo rje ma sku mdog dkar mo/ rdo rje 'dzin pa rnam par thar pa'i sgo stong pa'o// lho nub kyi zla steng du a'i sa bon las byung ba rin chen sems ma/ sku mdog ser mo/ rin po che 'dzin pa mtshan ma med pa'i stong pa'o// nub byang gi zla steng du aM gi sa bon las byung ba chos kyi sems ma sku mdog dmar mo pad+ma 'dzin pa/ rang bzhin gyis 'od gsal ba'i sgo smon pa med pa stong pa/ byang shar gyi zla steng du a'i sa bon las byung ba/ las kyi sems ma sku mdog ljang gu sna tshogs rdo rje 'dzin pa 'dus ma byas stong pa'o// lha mo bzhi po 'di dag ni brjod pa'i tshul gyis bsgom par bya'o// rgyu 'byung ba bzhi rnam par dag pa'o// de'i phyi rol 'khor lo rtsibs dang po'i steng du gdan zla ba/ sa bon a/ rdo rje sems dpa' sku mdog dkar po/ phyag mtshan ral gri dang rdo rje bsnams pa/ nang stong pa rnam par dag pa'o// sa bon A/ rdo rje rgyal po/ gdan zla ba/ sku mdog ser po/ phyag mtshan ral gri dang se gol/ chen po stong pa rnam par dag pa'o// sa bon i/ rdo rje chags pa/ gdan zla ba/ sku mdog dmar po/ phyag mtshan ral gri dang mda' gzhu'o// phyi nang stong pa rnam par dag pa'o// sa bon I/ rdo rje legs pa sku mdog dkar dmar/ phyag mtshan ral gri dang se gol/ chen po stong pa rnam par dag pa/ dam tshig gi sems dpa' bzhi'o// sa bon u/ rdo rje rin chen sku mdog ser po/ ral gri dang rin po che 'dzin pa/ dor ba med pa stong pa nyid rnam par dag pa'o// sa bon u/ rdo rje rgyal mtshan sngo bsangs ral gri dang rgyal mtshan/ thog ma med pa'i stong pa'o// sa bon e/ rdo rje nyi ma/ ral gri dang nyi ma bsnams pa/ thog ma dang tha ma med pa stong pa/ sa bon ai/ rdo rje bzhed pa/ sku gser mdog // ral gri dang tshems/ mtha' las 'das pa stong pa/ dbang gi sems dpa' bzhi'o// sa bon o/ rdo rje chos dmar po ral gri dang pad+ma/ dor ba med pa stong pa nyid/ au'i sa bon/ rdo rje rnon po/ nam mkha' 'dra/ ral gri dang dgra sta/ dngos po med pa'i stong pa nyid/ sa bon aM/ rdo rje rgyu/ 'khor lo dang ral gri bsnams pa/ ngo bo nyid stong pa/ sa bon aHrdo rje smra ba zla ba'i mdog // ral gri dang lce/ dngos po med pa'i ngo bo nyid stong pa/ chos kyi sems dpa' bzhi'o// sa bon a/ rdo rje las ljang gu/ ral gri dang sna tshogs rdo rje/ chos thams cad stong pa nyid/ sa bon A/ bsrung ba ljang sngon/ ral gri cho ga rgyu'i stong pa nyid/ sa bon e/ rdo rje gnod sbyin nag po ral gri dang mche ba/ 'bras bu'i stong pa nyid/ sa bon ai/ rdo rje khu tshur khro bo ral gri dang khu tshur bsnams pa/ rgyu 'bras stong pa nyid rnam par dag pa/ phrin las kyi sems dpa' bzhi'o// da ni lam gyis bsdus pa'i lha mo brgyad dang / sgo ba bzhi dbye bar bya ste/ shar lhor lA'i sa bon las byung ba/ lha mo sgeg mo dkar mo 'gying ba'i tshul phyag mtshan ral gri sbyin pa'i pha rol tu phyin pa rnam par dag pa'o// lho nub du mA'i sa bon las byung ba phreng ba ma ser mo phreng ba dang ral gri 'dzin pa/ tshul khrims kyi pha rol tu phyin pa rnam par dag pa'o// nub byang du gI'i sa bon las byung ba glu ma dmar mo pi wang dang ral gri 'dzin pa bzod pa'i pha rol tu phyin pa rnam par dag pa'o// byang shar du nr-i'i sa bon las byung ba gar ma ljang gu gar dang ral gri 'dzin pa/ brtson 'grus kyi pha rol tu phyin pa rnam par dag pa'o// lha mo bzhi po 'di dag zla ba'i gdan la sems dpa'i stabs kyis bzhugs pa'o// d+hU'i sa bon las byung ba bdug spos ma dkar mo spos khang dang ral gri bsnams pa/ shes rab kyi pha rol tu phyin pa rnam par dag pa'o// pu'i sa bon las byung ba me tog ma ser mo me tog dang ral gri bsnams pa/ bsam gtan gyi pha rol tu phyin pa rnam par dag pa'o// dI'i sa bon las byung ba mar me ma dmar mo mar me dang ral gri 'dzin pa smon lam gyi pha rol tu phyin pa rnam par dag pa'o// ga'i sa bon las byung ba dri chab ma ljang gu dung phor dang ral gri 'dzin pa thabs kyi pha rol tu phyin pa rnam par dag pa'o// lha mo bzhi po 'di dag zla ba'i gdan la rim bzhin du bzhugs so// dzaH'i sa bon las sgo ba lcags kyu ma dkar mo lcags kyu dang ral gri 'dzin pa shes rab kyi stobs rnam par dag pa'o// hUM gi sa bon las zhags pa ma ser mo zhags pa dang ral gri 'dzin pa dran pa'i stobs rnam par dag pa'o// baM gi sa bon las lcags sgrog ma dmar mo lcags sgrog dang ral gri bsnams pa dad pa'i stobs rnam par dag pa'o// hoH'i sa bon las dril bu ma ljang gu dril bu dang ral gri bsnams pa brtson 'grus kyi stobs rnam par dag pa'o// sgo ba bzhi po 'di dag kyang zla ba'i gdan la rim bzhin du bzhugs so// 'bras bu'i sems dpa' bcu drug ni a'i sa bon las byams pa/ 'jam dpal/ spos kyi glang po che/ ye shes tog dang bzhi g.yas ral gri g.yon rdo rje bsnams pa'o// a'i sa bon las bzang skyong // blo gros rgya mtsho/ blo gros mi zad pa/ spobs pa brtsegs pa bzhi sku mdog ser po rin po che dang ral gri bsnams pa'o// a'i sa bon las mthu chen thob/ ngan song kun 'dren/ mya ngan 'joms/ dra ba'i 'od/ sku mdog dmar po ral gri dang pad+ma bsnams pa'o// a'i sa bon las zla 'od gzhon nu/ 'od dpag med/ nam mkha'i mdzod/ sgrib pa sel ba bzhi/ sku mdog ljang gu/ sna tshogs rdo rje dang ral gri bsnams pa'o// sems dpa' de rnams kyang dkyil 'khor gyi khyams la zla ba'i gdan la rim pa bzhin du bzhugs pa'o// 'di yan chod ni dkyil 'khor rgyal po mchog gi ting nge 'dzin to// de nas las rgyal mchog bstan pa'i phyir/ de nas las kyi khyad par yang // bskyed pa'i zhar las byung ba ste// sgra las phye ste rgyas bshad pa/ 'dir ni bdag gis ma bshad do// zhes gsungs te/ de nas ni dkyil 'khor rgyal mchog bsgom pa'i de ma thag pa'o// las kyi ni las gsum ste/ 'dir dge ba'i las so// khyad par yang ni sems can gyi don byed pa'o// bskyed pa'i zhir las byung ba ni dkyil 'khor rgyal mchog bskyed ba'i dus su/ bdag las mi gnyis pa'i gzugs 'od zer gyi tshul du 'phros te/ sangs rgyas la mchod pa phul nas/ sems can gyi don la gsol ba 'debs pa ste/ de'ang ji ltar 'debs she na/ mi bskyod 'khor dang bcas pa yis// zhe sdang can gyi rgyud sbyongs shig // ces pa la sogs pa gsungs so// de nas sgra las phye ste rgyas par der bshad pas/ skabs 'dir slob dpon gyis rgyas par ma bshad do// de nas yang gong du gsungs pa ltar shes par bya'o// de yan chod ni las kyi khyad par gyi ting nge 'dzin to// de nas de rdzogs par byed pa'i yan lag bstan par byed pa'i phyir/ de nas spos kyi chu dag las/ sngags bzlas pa yis bsang bya ste// zhes pa la sogs pa gsungs te/ de nas las bcos pa'i de ma thag pa'o// spos kyi chu ni bsang chu'o// sngags bzlas pa ni rdo rje gnod sbyin gyi sngags so// bsang ba ni mchod pa'i rdzas rnams so// phung pos bsdus pa'i mchod pa lnga// zhes pa ni/ 'byung ba lnga yis bskyed pa'i me tog dang / spos dang / mar me dang / dri chab dang / zhal zas dang lnga'o// de ka la rim pa bzhin zhes gsungs so// byin gyis brlab ces pa ni so so'i phyag rgya bcas te/ oM badzra pu Sh+pe trAM/ badzra d+hU pe hUM/ badzra A lo ke hrIH/ badzra kan+d+he aH/ badzra nai bi d+ye hUM/ zhes re re la'ang lan brgya 'am nyi shu rtsa gcig gam/ 'on te bdun bdun bzlas pas shin tu mang zhing rgya che bar bsam mo// de nas ye shes sems dpa' sgrub pa bstan pa'i phyir/ 'di dag rim pa'i go rims kyis// zhes pa la sogs pa gsungs te/ de'i don ni 'di yin te/ de yang rigs bsdus pa'i phyag rgya ni/ lag gi 'du byed chen po yin// gar thabs g.yas g.yon bskor nas ni// se gol mang po brdab bar bya// badzra sa ma ya dzaHdzaHhUM baM hoH/ zhes brjod de/ sangs rgyas thams cad gshegs 'gyur na// gzhan lta smos kyang ci zhig dgos// 'khor lo'i tshogs mchog thams cad kun// dbang po'i mngon sum 'drar mthong 'gyur// zhes cho ga 'dus pa'i rgyud las gsungs so// de lta bu'i don yid kyis mngon sum du byon pa de la mchod pa lngas mchod la/ mnyam med la sogs pas bstod pa bya ste zhes pa'i don ni 'di yin te/ mnyam med mi g.yo mnyam nyid chos mchog can// thugs rje'i bdag nyid 'gro drug sdug bsngal sel// yon tan mchog gi dngos grub sbyin mdzad pa// dri med mnyam nyid dam pa nyid la bstod// yon tan shin tu phra ba tshad med de// nam mkha' dang yang bskrun du yod pa min// dngos grub mnyam med dpe bral ba// 'gro la nges par stsol mdzad bstod// rtag tu dri med thugs rje 'byung // smon lam 'grub pa 'gag med can// 'gro ba'i don sgrub mtha' yas pa// bdag nyid rtag tu snang la bstod// tshad med tshad bral yongs rdzogs pa'i// bde gshegs go 'phang bde brnyes kyang // thugs rje'i spyod pa 'gag mi 'gyur// bzang po shin tu mchog ldan bstod// mchog sbyin nang na mchog brnyes pas// kun la dngos grub mchog thob mdzad// mgon po dus gsum sgrib med pa// dngos grub dam pa stsol la bstod// de nas gtso bo'i sngags ring la zhes ba ni/ a AHsarba ta thA ga t-i hri da ya/ ha ra ha ra/ oM hUM hrIH/ b+ha ga bAn dz+nyA na mUrti bA gI shwa ra ma hA wA tsa/ sarba d+harma ga ga na/ a ma la su pa ri shud+d+ha/ d+har+m+ma d+hA tu dz+nyA na gar+b+ha AHdr-i sh+yas blta/ dzaHhUM baM hoHsa gnyis med bstim/ a haM gis nga rgyal bya/ oM badzra yak+Sha zhes pas bgegs bsal lo// de nas phyag rgya bzhis rgyas btab par bstan pa'i phyir/ bzhi yis rgyas gdab don mchog sgrub// ces gsungs te// bzhi ni phyag rgya bzhi ste/ de yang gang zhe na/ dam tshig gi phyag rgya dang / las dang chos dang / phyag rgya chen po dang bzhi'o// de la dam tshig gi phyag rgya ni/ snying gar zla ba'i dkyil 'khor la rdo rje rtse lnga pa bsgoms la/ phyag g.yon thams cad na rang rang gi mtshan ma 'dzin pa ni dam tshig gi phyag rgya'o// lce la yi ge hrIHlas pad+ma de'i steng du a las zla ba'i dkyil 'khor/ de'i steng du hUM las rdo rje'i dbus su hrIHlas byung ba'i bcom ldan 'das 'od dpag tu med pa sku mdog dmar por bsams la/ de'i lce la yi ge a bsams te sngags kyi yan lag thams cad rdzogs pa ni chos kyi phyag rgya'o// a las sna tshogs rdo rje lha thams cad kyi spyi bor bsams la/ gar las byung ba'i g.yas thams cad na ral gri bsam pa ni las kyi phyag rgya'o// ji ltar bris pa'i rjes su mthun par gang dang gang gi gzugs su gsal zhing de'i ngo bo rnam par dag pa ni phyag rgya chen po'o// de ltar phyag rgya bzhis rgyas btab pa de la yang dag pa'i don bsgrub pas na/ bzhi yis rgyas gdab don mchog 'grub// ces gsungs pa yin no// de yang mdo las/ rdo rje rnon po ral gri che// yi ge mchog ste rnam par dag// ces ba dang / phyag rgya bzhi yi don ston pa// zhes gsungs so// de nas mchod ba'i bye brag gis/ zhes pa ni/ mchod rdzas rnams bsangs la byin gyis brlabs te/ yongs su rdzogs pa'i dkyil 'khor de la mchod pa'i bye brag thams cad kyis mchod do// de yang gang zhe na/ bdag las mi gnyis pa de yis so// de nas 'di ltar sangs rgyas bcom ldan 'das zhes pa'i bstod pas kyang bstod do// mchod nas phyag rgya bzhi bya ba// zhes pa ni/ phyag rgya bzhi'i don dang ldan par bya'o zhes pa'i don to// dang po sangs rgyas la sogs pa'i gnas su bya ba'i rim pa'o zhes pa'i don ni 'di yin te/ a las 'od byung zla ba'i dkyil 'khor gsal bar byas/ de las ye shes sems dpa' de las shes rab 'khor lo/ de las dang po'i sangs rgyas de las gzhi'i sangs rgyas/ de las lha tshogs de las gzhal yas khang de las sna tshogs rdo rje de las chos 'byung // de las byang chub chen po'i mchod rten/ de las rdo rje'i sgo drug nas 'thon te/ shar phyogs dge ba'i sgo la sogs pa nas 'od zer 'thon te/ srid pa gsal bar byas/ don rnam pa gnyis dang / sangs rgyas kyi mdzad pa byas te/ dus gsum gyi sangs rgyas kyi thugs kar zhugs/ dpal gyi be'u la bskor ba lan gsum byas/ shes rab dang ye shes kyi bcud bsdus/ slar rim gyis bzhi po'i a la thim ste/ snang stong gnyis med kyi ngo bor rtogs par bya'o// de ltar 'phro 'du bya zhing bsgom pa ni bsnyen pa bsdus pa'o// oM sarba d+harma a b+hA ba swa b+hA ba bi shu d+d+ha badzra a A aM aHzhes rtsa ba'i sngags bzla zhing 'phro 'du byed pa ni bsnyen pa 'bring po'o// bsnyen pa rgyas pa ni rdo rje dbyings kyi dkyil 'khor du dbang thob pa yin na/ 'di ltar sangs rgyas bcom ldan 'das// zhes pa nas/ theg pa chen po'i tshul gyi mchog // ces pa'i bar du'o// tshigs su bcad pa bcu bzhi brjod pas ye shes sems dpa'i thugs ka'i a las yi ge brgyad cu rtsa drug 'phros pas rnam par snang mdzad mang por gyur te/ zhing khams thams cad snang zhing mchod gti mug can gyi don byas/ slar gzhi'i lha rnams la thim par bya zhing bklags na ring po mi thogs par chos kyi rgyal por 'gyur te/ de ni bsnyen pa rgyas pa'o// de nas thun gtong bar 'dod na/ mchod pa'i yo byad rnams kyis yang dag par mchod la/ bdag las mi gnyis pa'i gzugs su rim pa nas rim par 'od zer gyi tshul du 'thon te/ las kyi bya ba la sogs pa la 'jug par bya'o// de nas thun gnyis pa la bdag las mi gnyis pa'i gzugs can de sangs rgyas kyi mdzad pa rdzogs nas/ 'od zer gyi tshul du rim pa nas rim par gzhi la thim ste/ de nas ci rigs pa ru mchod bstod byas la don gsum po gang yang rung ba cig la 'jug par bya'o// de nas yang gtong bar 'dod na sngon du bstan pa lta bur bya'o// de nas thun gsum pa la sngon du bstan pa ji lta ba bzhin byas la/ thun tha ma la ye shes kyi dkyil 'khor de oM many+dzu shrI badzra muHzhes mdun gyi nam mkha' la phye nas bzhugs pa de la mchod pa dang bstod pa dang / bshags pa byas la gshegs su gsol/ bskyed pa'i mtshan rnams bdag gi thugs kar bsdus la/ dang po'i sangs rgyas kyi nga rgyal dang ldan par byas te ci bde bar spyod lam bya'o// rnal 'byor don dang ldan pa yis// 'bad nas thun gsum dag gis ni// lha yi rnal 'byor bsgom pa na// nges par chos kyi rgyal po thob// ces le'u khri drug stong pa las gsungs so// mdo nyid las kyang // dus gsum sangs rgyas las byed pa// zhes gsungs so// de ltar rnal 'byor pas zla ba gsum mam/ zla ba gcig gam/ 'on te dus rgyun du ma chad par bsgoms na don gyi rtags sam lha'i snang ba gsal ba dang / gzod bsnyen pa'i las la 'jug par bya'o// de nas snang ba mtha' yas la me tog phog ste/ de'i rnal 'byor byed par 'dod na sngon du bstan pa'i gnas yid dang 'thad pa ru/ yo byad la sogs pa tshul bzhin bshams la/ stan bde ba la 'dug ste/ lce lag byin gyis brlab pa nas gzhal yas khang bskyed pa yan chad rdzogs par bya ste/ gtso bo'i gnas su hrIHlas ni/ zhes pa nas/ spro dang bsdu ba sngon bzhin bya// zhes pa'i bar gyis sbyor ba dang po rdzogs par byas la gzod dkyil 'khor rgyal mchog bsgoms te/ snang ba mtha' yas kyi thugs ka ru dang po'i sangs rgyas de'i lte ba la rdo rje rnon po de'i thugs kar a las zla ba'i dkyil 'khor de'i steng du yi ge hrIH/ de las 'od 'phros pas zla ba'i dkyil 'khor snang bar byas/ rdo rje rnon po snang bar byas/ gtso bo snang ba mtha' yas snang bar byas/ gdan dang gzhal yas khang snang bar byas/ rdo rje rgya gram snang bar byas/ chos 'byung snang bar byas/ byang chub chen po'i mchod rten snang bar byas/ ye shes kyi rdo rje sgo drug nas 'thon nas zhing khams drug snang bar byas/ sangs rgyas la mchod pa byas/ sems can gyi don byas/ de bzhin gshegs pa'i bcud bsdus/ slar rdo rje la bskor ba lan gsum byas rdo rje'i sgo drug nas tshur rim pa rim par hrIHla thim ste/ hrIH'i byin rlabs kyis mtshan gyi yi ge nyis brgya nyi shur gyur te/ de la yang gong ma ltar spro bsdu byas pas phyag mtshan du gyur to// de la spro bsdu byas te/ sngags ring brjod pas lha nyis brgya nyi shur gyur te/ de yang pho brang gi dbus su bdun 'khor lo brgyad la drug drug lha rnams kyi phyogs bzhi la nga lnga nga lnga shes par bya'o// de yang ye shes lnga'i ngo bo ste/ rigs chung gi dbye bas so sor rtog pa'i ye shes dang me long lta bu'i ye shes dang / de bzhin du mnyam pa nyid dang / bya ba grub pa dang / chos kyi dbyings dang lngar shes par bya'o// de nas las rgyal mchog dang / ye shes sems dpa' sgrub pa dang / bsnyen pa 'bring po yan chad mthun no// bsnyen pa rgyas pa byed na/ yang dag bdag med de bzhin nyid// ces bya ba nas/ ye shes me lce 'od rab gsal// zhes pa'i bar du tshigs su bcad pa bzhi bcu zhe gnyis brjod pa/ ye shes sems dpa'i thugs ka'i hrIHlas mtshan gyi yi ge nyis brgya bdun cu rtsa lnga byung la 'od dpag tu med pa'i rang bzhin du 'phros pas las gnyis byas 'dod chags can gyi rgyud sbyangs te/ slar bzhi po la thim pas bde zhing gsal bar bltas la bklag go / de nas thun mtshams la sogs pa gong dang mthun no// de nas mi bskyod pa la me tog phog nas de'i rnal 'byor byed par 'dod na/ yid dang mthun pa'i gnas su yo byad la sogs pa gzhung bzhin du bshams la bde ba'i stan la 'dug ste/ lce lag byin gyis brlab pa nas gzhal yas khang bskyed pa yan chad sngon du bstan pa bzhin du byas la/ hUM gi yi ge las bskyed pa'i// zhes pa nas/ spro dang bsdu ba sngon bzhin bya// zhes pa'i bar gyis sbyor ba dang po rdzogs par byas te/ de nas dkyil 'khor rgyal mchog bsgom ste/ gtso bo mi bskyod pa'i thugs kar zla ba'i dkyil 'khor/ de'i steng du dang po'i sangs rgyas/ de'i thugs kar shes rab 'khor lo/ de'i lte ba la rdo rje ral gri/ de'i thugs kar zla ba'i dkyil 'khor/ de'i lte ba la yi ge hUM bsgoms te/ de las 'od 'phros pas zla ba'i dkyil 'khor snang bar byas/ rdo rje ral gri snang bar byas/ dang po'i sangs rgyas snang bar byas/ de nas gtso bo mi bskyod pa/ de nas gzhal yas khang // de nas rdo rje rgya gram/ de nas chos 'byung // de nas mchod rten/ de nas ye shes kyi rdo rje'i sgo drug nas 'thon te/ zhing khams drug snang bar byas/ las gnyis byas/ de bzhin gshegs pa'i bcud bsdus slar rdo rje la bskor ba lan gsum byas/ rdo rje'i drug nas rim pa rim pas hUM la thim/ hUM gi byin gyi rlabs kyis mtshan gyi yi ge lnga bcu rtsa gnyis rang rang gi gnas su gyur to// de las spro bsdus pas phyag mtshan du gyur to// de spro bsdus sngags ring brjod pas lha lnga bcu rtsa gnyis su gyur te/ pho brang gi dbus su bdun/ 'khor lo brgyad la re re/ phyogs bzhir lha snam la bcu bzhi bcu bzhi dgod par bya'o// de yang me long lta bu'i ye shes la sogs pa'i don du shes par bya'o// de nas las bcol ba dang bsnyen pa 'bring po yan chad mthun no// rgyas par byed na/ rdo rje 'jigs byed 'jigs par byed// ces pa nas/ sgra dang ldan pa rnams kyi mchog // ces pa'i bar du tshigs bcad bcu dang / rkang pa gcig lhag pa brjod pas snga ma bzhin du mi bskyod pa 'phros 'dus pas zhe sdang can gyi rgyud sbyang ba la sogs pa bya'o// thun mtshams ni gong dang mthun no// de nas rnam par snang mdzad la me tog phog nas de'i rnal 'byor byed par 'dod na yid dang mthun pa'i gnas su yo byad la sogs pa gzhung bzhin du bshams la stan bde ba la 'dug ste/ lce lag byin gyis brlab pa nas/ gzhal yas khang bskyed pa yan chad sngon bzhin byas la/ de bzhin 'khor lo'i dbus nyid du// zhes bya ba nas/ spro dang bsdu ba sngon bzhin bya// zhes pa'i bar gyis sbyor ba dang po rdzogs par byas la/ de nas dkyil 'khor rgyal mchog bsgom ste/ rnam snang gi thugs kar dang po'i sangs rgyas/ de'i thugs kar shes rab 'khor lo/ de'i lte ba la shes rab ye shes// de'i thugs kar zla ba'i dkyil 'khor de'i steng du yi ge a/ de 'phros pas zla ba'i dkyil 'khor snang bar byas/ de nas shes rab ye shes/ de nas shes rab 'khor lo// de nas dang po'i sangs rgyas/ de nas gtso bo rnam snang // de nas gzhal yas khang // de nas rdo rje rgya gram/ de nas chos 'byung // de nas mchod rten/ de nas ye shes kyi sgo rdo rje'i sgo drug nas 'thon te/ zhing khams drug snang bar byas las gnyis byas/ de bzhin gshegs pa'i bcud bsdus/ slar rdo rje la bskor ba lan gsum byas te/ rdo rje'i sgo drug nas rim pa rim par a la thim ste/ a'i byin gyi rlabs kyis mtshan gyi yi ge brgya bzhi bcu zhe bzhi rang gi gnas su spros la de 'dus pa las phyag mtshan du gyur to// de spro bsdu bya zhing sngags ring brjod pas lha bzhi bcu zhe bzhir gyur to// de yang pho brang gi dbus su lnga/ 'khor lo brgyad la bzhi bzhi phyogs bzhir lha snam la so drug so drug go / de yang mnyam pa nyid kyi me long la sogs pa'i don du shes par bya'o// de nas las bcol nas bsnyen pa 'bring po yan chad mthun no// rgyas par byed na/ sangs rgyas rnam par snang mdzad che// zhes pa nas/ rdo rje lcags kyu zhabs pa che// zhes pa'i bar du tshigs su bcad pa nyi shu rtsa lngar tshig rkang gcig gis ma tshang ba brjod nas ye shes sems dpa'i thugs ka'i a las yi ge brgya brgyad cu rtsa gcig 'phros pas rnam snang mang por gyur te/ zhing khams thams cad snang zhing las gnyis byas gti mug can gyi don byas te slar gzhi'i lha rnams la thim par bya zhing bklag go / thun mtshams ni gong ma dang mthun no// de nas don yod grub pa la me tog phog nas de'i rnal 'byor byed par 'dod na/ yid dang mthun pa'i gnas su yo byad la sogs pa gzhung bzhin du bshams la bde ba'i stan la 'dug ste/ lce lag byin gyis brlab pa nas/ gzhal yas khang bskyed pa yan chad sngon bzhin du byas la/ de bzhin 'khor lo'i dbus nyid du/ zhes pa nas/ spro dang bsdu ba sngon bzhin bya// zhes pa'i bar gyis sbyor ba dang po rdzogs par byas la/ de nas dkyil 'khor rgyal mchog bsgoms te/ gtso bo don yod grub pa'i thugs kar zla ba'i dkyil 'khor gyi steng du dang po'i sangs rgyas/ de'i thugs kar shes rab 'khor lo de'i lte ba la ye shes kyi sku can/ de'i thugs kar a las zla ba de'i steng du yi ge a/ de las 'phros pa'i zla ba'i dkyil 'khor snang bar byas/ ye shes sku can shes rab 'khor lo/ dang po'i sangs rgyas/ gtso bo don yod grub pa/ gzhal yas khang // rdo rje rgya gram chos 'byung mchod rten/ de nas ye shes kyi rdo rje'i sgo drug nas 'thon nas zhing khams drug snang bar byas/ las gnyis byas/ de bzhin gshegs pa'i bcud bsdus/ slar rdo rje la bskor ba lan gsum byas te/ kha dog drug dang ldan pa'i 'od zer de rim pa rim par a la thim pas/ a'i byin gyi rlabs kyis mtshan gyi yi ge bdun cu rtsa drug tu gyur/ de rang rang gnas su spros so// de la spro bsdu byas pas phyag mtshan du gyur to// de nas spro bsdu byas te sngags ring brjod pas lha bdun cu rtsa bdun du gyur to// de yang pho brang gi dbus su bdun/ phyogs bzhir 'khor lo la gnyis gnyis mtshams bzhir re re phyogs bzhi'i lha rnams la bcu dgu bcu dgu shes par bya'o// de yang bya ba grub pa'i ye shes me long lta bu la sogs pa shes par bya'o// de nas las bcol ba nas bsnyen po 'bring po yan chad mthun no// rgyas par byed na/ sangs rgyas kun gyis rtogs bya ba// zhes pa nas/ 'jam dpal dpal dang ldan pa'i mchog // ces pa'i bar gyis tshigs bcad bco lnga brjod pas yi ge dgu bcu rtsa lngar gyur te/ don yod grub pas don gnyis byas/ le lo can gyi rgyud sbyangs nas slar rim gyis gzhi la thim par bya zhing bzlas so// thun mtshams ni gong dang mthun no// de nas rin chen 'byung ldan la me tog phog nas de'i rnal 'byor byed par 'dod na yid dang mthun pa'i gnas su yo byad la sogs pa gzhung bzhin du bshams la/ bde ba'i stan la 'dug ste/ lce lag byin gyis brlab pa nas gzhal yas khang bskyed pa yan chad sngon bzhin byas la/ de nas sngon bzhin dkyil 'khor zhes pa nas/ spro dang bsdu ba sngon bzhin bya// zhes pa'i bar gyis sbyor ba dang po rdzogs par byas la/ de nas dkyil 'khor rgyal mchog bsgom ste/ rin chen 'byung ldan gyi thugs kar zla ba'i dkyil 'khor gyi steng du dang po'i sangs rgyas/ de'i thugs kar shes rab 'khor lo// de'i lte ba la ngag gi dbang phyug // de'i thugs kar zla ba'i dkyil 'khor/ de'i lte ba la yi ge a/ de las 'od 'phros pas zla ba'i dkyil 'khor snang bar byas/ ngag gi dbang phyug shes rab 'khor lo/ dang po'i sangs rgyas/ gtso bo gzhal yas khang rdo rje rgya gram/ chos 'byung // byang chub chen po'i mchod rten snang bar byas te/ ye shes kyi rdo rje'i sgo drug nas 'thon zhing khams drug snang bar byas don gnyis byas/ bde bar gshegs pa'i bcud bsdus/ slar rdo rje la bskor ba lan gsum byas/ kha dog drug dang ldan pa'i 'od zer de slar rim pa rim pas a la thim pas a'i byin gyi rlabs kyis mtshan gyi yi ge brgyad cu rtsa bzhi rang rang gi gnas su spros te/ de spros bsdus pas phyag mtshan du gyur to// de nas spro bsdu byas nas sngags ring brjod pas lha brgyad cu rtsa bzhi'i ngo bor gyur te/ pho brang gi dbus su bzhi/ 'khor lo brgyad la gnyis gnyis/ phyogs bzhi'i lha snam la nyi shu rtsa gcig rtsa gcig 'di dag kun la lha mo brgyad brgyad/ sgo ba bzhi kun la bkod par shes par bya'o// rigs kha phral gyi dkyil 'khor lnga bo 'di ni 'khor lo rtsibs brgyad pa sgo rkyang pa re las med do// de nas las bcol ba dang / bsnyen pa 'bring po yan chad mthun no// rgyas par byed na/ 'dod pa'i don grub dam pa ste// zhes pa nas/ nor bu chen po rin chen tog // ces pa'i bar du tshigs bcad nyi shu rtsa bzhi brjod pas sngags kyi yi ge brgya rtsa bzhi byung ste/ rin chen 'byung ldan mang po gyur te/ las gnyis byas nas ser sna can gyi rgyud sbyangs te/ slar rim gyis gzhi po la thim mo// thun mtshams ni gong dang mthun no// de rnams ni rigs kha phral ba'i dkyil 'khor ro// de nas rigs bsdus pa byang sems rdo rje byed par 'dod na yid dang mthun pa'i gnas su yo byad la sogs pa gzhung bzhin du bshams la/ bde ba'i stan la 'dug ste/ lce lag byin gyis brlab pa nas/ sna tshogs rdo rje yan chad sngon bzhin bsgoms la/ de'i lte ba la yi ge b+h+rUM las gyur pa'i gzhal yas khang // gru bzhi pa la sgo bzhi pa/ dbus na dkyil 'khor sgo rkyang pa lnga yod pa lha'i snam bu la sogs pa dang ldan pa/ rta babs med pa/ rgyan thams cad phyi'i sgo la brgyan pa'o// dkyil 'khor drug po de la ji ltar gsungs pa'i gdan thams cad bsam par bya'o// de'i dbus su sa las seng ge'i khri/ de'i steng du paM las sna tshogs pad+ma/ de'i steng du a dkar po yongs su gyur pa las rdo rje/ de yongs su gyur pa las bcom ldan 'das byang sems rdo rje sku mdog dkar po gzhon nu'i tshul can dbu la rigs lnga'i sangs rgyas kyis brgyan pa/ rdo rje dang dril bu bsnams pa bskyed la/ de'i thugs kar zla ba'i dkyil 'khor/ de'i steng du dang po'i sangs rgyas/ de'i thugs kar shes rab 'khor lo rtsibs brgyad pa la yi ge 'bru dgu la bdun la re re/ gcig la gnyis bkod la/ phreng ba'i yi ge rnams gzhan dang mthun/ de'i lte ba la a las bskyed pa'i a ra pa tsa na mdog dkar ba de'i thugs kar zla ba'i dkyil 'khor/ de'i steng na yi ge a dkar po de las 'od kha dog rnam pa drug dang ldan pa byung ste/ 'od des mi shes pa'i ri bo bcom nas rang gi lus nyid snang bar byed pa bsgom par bya'o// snang bar gyur ma thag tu rim pa nas 'od rim par gsal bar byas te/ 'jig rten gyi khams snang bar byas so/ de nas rdo rje'i sgo drug nas kha dog drug dang ldan pa'i 'od de byung ste/ nam mkha'i khams kun khyab par byas nas/ sangs rgyas kyi zhing khams gsal bar gyur to// las gnyis byas/ de bzhin gshegs pa'i bcud bsdus/ thugs dpal gyi be'u la bskor ba lan gsum byas/ shes rab dang ye shes bkug nas rim pa nas rim par thim ste/ snying ga'i zla ba la gnas pa'i sngags dang gcig tu 'dres par gyur nas de nyid brtan par yang dang yang du bsgom/ de ltar bsgoms pas phyir ring por mi thogs pas ye shes kyi sgo nas sku dang / a'i sgo nas gsung dang / zla ba'i sgo nas thugs dang gsum thob ste/ sprul pa'i sku yang thob par 'gyur ro// de ltar sbyor ba dang po rdzogs nas dkyil 'khor rgyal mchog bsgom ste/ gtso bo byang sems rdo rje'i thugs kar gdan zla ba la sogs pa drug gsal bar byas la/ de'i a las 'od 'phros pas rim pa nas rim par gsal bar byas te/ don gnyis byas de bzhin gshegs pa'i bcud bsdus/ slar rim pa nas rim par a la thim pas/ a'i byin gyi rlabs las mtshan gyi yi ge lnga bcu rtsa gsum du rdo rje dbyings kyi dkyil 'khor la spros so// de la spro ba dang bsdu ba byas nas phyag mtshan du gyur to// de nas yang spro bsdu byas nas sngags ring brjod pas lha lnga bcu rtsa gsum gyi ngo bor gyur to// de nas rnam par snang mdzad kyi cho 'phrul gyis lha bzhi bcu rtsa bzhir sprul lo// de nas mi bskyod pa'i cho 'phrul gyis lha lnga bcu rtsa gnyis su sprul lo// de nas snang ba mtha' yas kyi cho 'phrul gyis lha nyis brgya nyi shur sprul lo// de nas rin chen 'byung ldan gyi cho 'phrul gyis lha lnga bcu rtsa bzhir sprul lo// de nas don yod pa'i cho 'phrul gyis lha bdun cu rtsa drug tu sprul lo// spyir dkyil 'khor drug po 'di la mtshan brgyad brgya dang / bcu gnyis yod de/ rdo rje dbyings kyi dkyil 'khor la mtshan sum cu so gsum phri bas lha ni bdun brgya bdun cu rtsa dgu'o// rigs bsdus kyi dkyil 'khor la dgod na/ dgod rgyu drug brgya sum cu so gsum mo// de'i lhag ma dbus su thim pa brgya bzhi bcu zhe drug yod pa la rnam snang gi dkyil 'khor du sum cu so bdun thim/ mi bskyod par bco lnga/ snang ba mtha' yas su lnga bcu rtsa lnga/ rin chen 'byung ldan du nyi shu tham pa/ don yod grub par bcu dgu ste brgya bzhi bcu zhe drug go// de ltar dkyil 'khor rgyal mchog bskyed pa'i dus su rdo rje dbyings ni byang sems rdo rjes so// lhag ma ni rang rang gi cho 'phrul byas te/ dang po'i sangs rgyas mi 'gyur/ gzhi'i sangs rgyas dang thugs ka'i ye shes sems dpa' bdag gi blo yis bsgyur bar shes par bya'o// de ka la shes rab 'khor lo bdun 'gyur gyi gdams ngag ces bya'o// de ltar dkyil 'khor rgyal mchog bsgoms nas de nas las bcol ba dang bsnyen pa 'bring po yan chad mthun no// rgyas par klog na sngags kyi tshig brjod pa dang mu khyud dang / 'khor lo kun la 'od byung nas rdo rje dbyings kyi dkyil 'khor chen por gyur par spros te/ mchod cing bskul la don byas nas slar 'dus te dkyil 'khor chen po rang gi gnas su bzhugs pa'am/ mi lcogs na yig 'bru rnams la thim pa'o// sangs rgyas rnam par snang mdzad che// zhes pa nas/ rdo rje lcags kyu zhags pa che// zhes pa'i tshigs bcad nyi shu rtsa lngar rkang pa gcig gis ma tshang ba brjod nas/ ye shes sems dpa'i thugs ka'i a las sgra yig brgyad cu rtsa bzhi 'phros pas rnam par snang mdzad mang por gyur te zhing khams thams cad snang zhing mchod/ gti mug can btul nas 'khor lo dang po'i yi ge la thim pa'am skur gnas pa'o// de nas rdo rje 'jigs byed ces pa nas/ sgra dang ldan pa rnams kyi mchog // ces pa'i bar du tshigs bcad bcu dang rkang pa gcig gis lhag pa brjod pas snga ma bzhin du khro bo spros te/ zhe sdang can btul nas 'khor lo gnyis pa'o// yang dag bdag med ces bya ba nas ye shes me lce'i bar du tshigs bcad bzhi bcu rtsa gnyis brjod pas yi ge nyis brgya bdun cu rtsa lnga byung ste/ 'od dpag tu med pas 'dod chags can btul nas 'khor lo gsum pa'o// 'dod pa'i don grub nas/ rin chen tog gi bar du tshigs bcad nyi shu rtsa bzhi brjod pas sngags kyi yi ge brgyad cu rtsa bzhi byung nas nam mkha'i snying por gyur nas ser sna can btul nas 'khor lo bzhi pa'o// sangs rgyas kun gyis rtogs bya ba nas/ 'jam dpal dpal dang ldan pa'i mchog gi bar du tshigs bcad bco lnga brjod pas yi ge dgu bcu rtsa lnga byung ste/ don yod grub pas le lo can btul nas slar lnga par gnas so// 'khor lo drug ni thams cad spyi'o// de nas mchod sbyin la sogs pa'i don bsdus pa'am bstod pa'o// sngags ni gong du bkod pa nyid do// de nas la sogs pa ni yi rang ba'i bstod pa'o// phan yon yang brjod par bya ste/ bdag dang gzhan spro ba bskyed pa'o// de nas thun mtshams ni gong dang mthun no// de yan chad ni gong du bsnyen pa'i rim pa'o// de nas rdul tshon gyi cho ga'i rim pa bstan te/ de nas rang dga'i gnas nyid du// zhes pa ni lha khang ngam/ mchod rten nam/ kun dga' ra ba'am/ skyed mos tshal lam/ yid dang mthun pa'i gnas su bsnyen pa'i dkyil 'khor bya'o zhes pa'i don to// de ka la gzugs brnyan gyi dkyil 'khor bri bar bya zhes gsungs pa kho na'o// sa de yongs su gzhung bzhin sbyang // gzung dang ldan pas gzhung bzhin du bya ba'i bye brag gzhan na'o// zhes gsungs pa'i don ni 'di yin te/ de'i 'og tu nyid re'am/ zla re 'am lo re nyid du ji ltar mos pa dga' bar bsgrub cing // zla ba yar ngo la cho ga ji lta ba bzhin du dkyil 'khor bri bar bya'o// de la rgyal pos khru brgya'am/ khru lnga bcu'am/ blon po dang blon po chen po rnams kyis khru ni lnga bcu'am nyi shu rtsa lnga'o// ded dpon nam tshong dpon rnams kyis khru nyi shu rtsa lnga'am de'i phyed do// sgrub pa po rnams kyis khru bcu gnyis sam drug pa'am ci nus pa bya'o// de la dang por re zhig yo byad thams cad yang dag par ldan pa'i mngon par 'dod pa'i dkyil 'khor gyi sa'i dbus su/ mi rus kyi phye ma'i sbyin sreg gi dkyil 'khor gyis bgegs nye bar bzlog la/ bdag dang slob ma la zhi ba'i sbyin sreg bya'o// de nas sa sbyang bar bya ste/ 'dom gang ngam/ khru gang tsam 'og tu brkos la/ dri zhim po'i chus gtor ba'i sas slar bkang la/ rdo rje rtse mos mngon par bsngags pa'i spos chus chag chag btab ste/ kun tu brdungs la shin tu mnyam pa'i khang pa brtsegs ma'i nang du chud pa/ rta babs bzhis mdzes par byas pa/ sgo bzhi dang skar khung can la sogs pas yongs su bskor la/ mtha' ma rnams su legs par bris shing dril bu btags pa'i rgyal mtshan mang po gzugs pa dang / bla re dam pa bres pa dang / sangs rgyas rin po che la sogs pa'i ras ris nye bar mdzes par byas la/ ba'i lci bas yang dag par sbyangs shing dris nye bar byug pa dang / mtshams bzhir spos khang bzhag la/ me tog dang gos la sogs pas nye bar mdzes par byas la lag pa sa la bzhag ste hUM bzhi dang yi ge brgya pa lan bdun du bzlas par bya'o// de nas khrus dang dris byugs la gos dmar po'i stod g.yogs dang / ze'u ka bcings la/ me tog gi phreng ba gdags shing // gdong dri zhim pos byugs la gdu bu dang rna rgyan la sogs pas bdag nyid legs par brgyan te/ zla ba nya nas brtsams te phyi ma'i bar du dkyil 'khor gyi las bya ba'am/ yar gyi ngo'i tshes gcig nas brtsams pa'am/ de bzhin du tshes brgyad dang / dgu'am bcu'am/ bcu gsum dang tshes bcu bzhi rnams nas brtsams la nya'i bar du'am/ snga dro'i dus su brtsam par bya'o// de la dang po dkyil 'khor gyi sa'i dbus su gnas la/ bgegs bsal ba la sogs pa bya ste/ sems dpa'i skyil krung du 'dug la/ de nyid kyis ni rdo rje gzung // chos kyi dril bu dkrol bar bya// dam tshig ni phyag rgya chen por byin gyis brlabs la snying po bzla ste/ de ltar mchog tu dam tshig gsum thob pa'i slob dpon gyis rang gi phyag rgyas rdo rje dang dril bu bzung la/ sems can thams cad la phan pa'i cho ga bya ste/ rtog pa kun la yang dag 'jug // dkyil 'khor thams cad 'jug pa ni// dam tshig chen po gsum bya'o// rgyal ba'i gsang sngags sgrub pa'o// dngos grub mchog ni thams cad kyis// rdo rje dril bu rab tu bskul// cho ga lhag gam ma tshang yang // 'grub 'gyur dman par mi bya'o// de yang dang po sa'i lha mo yi ge baM las byung ba/ lag na bum pa thogs pa rgyan thams cad kyis brgyan pa bsams la/ 'dod pa'i rgyal pos bkug ste/ me tog la sogs pas mchod la gsol ba gdab par bya'o// de la phyag rgya dang sngags ni 'di yin te/ rdo rje khu tshur gnyis rgyab sbyar la/ mdzub mo dang mthe'u chung gnyis mdud pa bya ba ni 'dod pa'i rgyal po'i phyag rgya ste/ sngags la Tak+ki hUM dzaHdzaHde nas 'dis bskul/ skyob pa sangs rgyas thams cad kyi// spyod pa'i tshul dang khyad par las// sa dang pha rol phyin pa la// lha mo khyod ni dpang du gyur// shAkya seng ge skyob pa yis// ji ltar bdud kyi sde bcom pa// de bzhin bdag gis bdud kyi ste// bcom par bya ste dkyil 'khor bri// zhes lan gsum brjod do// de nas de nyid du thim par gyur par bsams la// de'i steng du rdo rje bcings pa kha thur du bstan te bcings la gzhag go// oM dzi baM hUM/ zhes lan gsum brjod do// de nas rdo rje bcings pa las byung ba'i hUM 'bar ba'i tshogs kyis sa gzhi gtams pa la thug gi bar du rdo rjer gyur par bsams la/ 'di skad brjod do// dr-i D+ha badzra tiSh+Tha/ de ni sa'i cho ga'i rim pa'o// de nas mchod pa'i bye brag rnams sngon du bstan pa bzhin bya ste zhes pa ni/ mchod pa'i bye brag me tog la sogs pa rnams ji lta ba bzhin du byin gyis brlabs nas tshang bar dgram zhes pa'i don to// spro ba'i sems ni rab bskyed de// zhes pa'i don ni lce lag byin gyis brlabs pa nas// sbyor ba'i dang po dang dkyil 'khor rgyal mchog dang / las rgyal mchog dang / rdo rje sgrub pa dang me tog la sogs pa'i mchod pa rnams dang // bstod pa la sogs pa yan chad bya'o// tshig ldan phyag byas spos thogs te// bstod de langs la 'gying bcas pas// bgegs bsal don du rab tu bskor// de nas phur bus gdab par bya// zhes gsungs pa'i don ni 'di yin te/ de nas don dang ldan pas lus dri zhim pos byugs la/ rgyan sna tshogs kyis brgyan te/ stod g.yogs dang smad g.yogs kyis legs par bklubs la/ de bzhin gshegs pa thams cad la thal mo sbyar nas cung zad btud la/ dkyil 'khor bri bar bya ba'i phyir gsol ba gdab par bya ste/ tshigs su bcad pa phyed dang bdun gyis bstod la de nas 'di skad brjod do// tshigs su bcad pa 'di dag gis// bdag cag gis ni bstod pa yis// theg pa chen po rtogs pa yis// tshul chen yang ni rgyas par mdzod// mgon po khyod la gsol ba ni// sangs rgyas kun gyi 'khor lo che// dkyil 'khor chen po dam pa yi// cho ga 'di ni bshad par gsol// de nas 'di ltar bdag nyid spro ba bskyed par bya'o// deng ni bdag tshe 'bras bu yod// bdag gi 'tsho ba'ang 'bras bur bcas// lha dang dam tshig mnyam par ni// gyur pas bdag ni som nyi med// byang chub sems dang sems gcig par// mi ldog par ni bdag 'gyur te// de bzhin gshegs pa'i rigs su ni// deng bdag skye bar the tshom med// deng bdag nyi ma dam pa ste// bdag gi mchod sbyin bla na med// sangs rgyas thams cad spyan 'dren pas// deng bdag 'dus pa'i mchog yin no// de nas lus thams cad kyis phyag byas la/ bdug spos phul la// sangs rgyas thams cad la gsol ba gdab par bya'o// ma lus phyogs na bzhugs pa yi// sangs rgyas thams cad dgongs su gsol// bdag ming 'di zhes bgyi ba yis// rdo rje can gyi dkyil 'khor bri// deng 'dir sangs rgyas kun gshegs te// dngos grub 'dir ni stsal du gsol// zhes brjod la/ sngags dang phyag rgya dag gis 'khor lo'i steng du nam mkha' la bzhag ste// rdo rje sems dpa'i sbyor bas rang gi rkang mthil gnyis su a las sna tshogs rdo rje bkod la/ rkang pa'i mthil nas yongs su bzung ba nas/ rlung gi dkyil 'khor nas brtsams te/ ri'i rgyal po ri rab kyi steng gi bar du rdo rjer gyur par lhag par mos pa dang / dbang ldan phyogs nas brtsams te bskor la sna tshogs rdo rje de dag sa la 'dri zhing // hUM 'don zhing bgegs thams cad skrod pa la sogs pa bskor bar bya'o// 'dir bshad pa/ phyag rgya la gnas de bzhin langs// kun du rnam par bltas nas ni// rdo rje sems dpa' zhes brjod nas// bsgyings pa'i tshul gyis yongs su bskor// sngags pa rdo rje sems zlos shig // rdo rje'i lta bas bltas nas ni// dkyil 'khor gyi ni sa yi char// nyes par ldan pa'ang dag par 'gyur// zhes gsungs pa yin te/ de nas rdo rje hUM mdzad kyi sbyor ba dang ldan pas rdo rje hUM mdzad kyi phyag rgyas snying ga dang / dpral ba dang / lkog ma dang / spyi bor byin gyis brlabs la/ g.yas pa khro bo'i rdo rje chen po gsor zhing // g.yon pa dril bu gsil zhing // khro bas 'bar ba'i lus dang bskor ba lan gsum byas la 'di skad brjod par bya'o// slob dpon ming 'di zhes bya bas slob ma che ge mo zhes bya ba rdzogs pa'i byang chub yongs su rdzogs par bya ba'i phyir dang / sems can thams cad ye shes bla na med pa'i 'bras bu thob par bya ba'i phyir sa phyogs 'dir dpal gsang ba dang ldan pa zhes bya ba rdo rje dbyings kyi dkyil 'khor chen po nga 'dri yis/ lha dang lha ma yin dang / gnod sbyin dang / srin po dang / yi dags dang / sha za dang / 'byung po dang / brjed byed dang / mkha' 'gro ma dang / gnon po dang / nam mkha' lding dang / mi'am ci dang / rig sngags 'chang grub pa rgan po dang rgan mo 'khor dang g.yog tu bcas pa gang dag 'khod pa rnams dengs shig // gang dag mi 'gro ba de dag nga'i ye shes kyi rdo rjes mgo tshal pa brgyar 'gags par bya'o// zhes lan gsum brjod par bya'o// de nas lha mo la sogs pa de rnams sa de spangs nas song bar bsams la// de nas sngon du song ba'i srung ba'i 'khor lo yang rdzogs par bya'o// de nas phur bus gdab pa'i rgyu ni 'di yin te/ sor brgyad pa'i tshad kyis seng ldeng gi phur bu tsan+dan dmar pos byugs la/ srad bu dmar po dang / me tog dmar po bcings la stod khro bo'i dbyibs la smad rdo rje rtse gcig pa'i dbyibs su 'dug pa hUM bzhi las bskyed do// oM badzra kI li kI la ya sarba big+h+naM ban+d+ha ban+d+ha hUM phaT/ ces brgya rtsa brgyad bzlas pas mtha' yas dang / rnam par rgyal ba dang / 'brug sgra dang / gsus po che dang rgyal ba zhes bya ba dang ldan par gyur te/ g.yon pa rdo rje khu tshur gyis bzung ste/ g.yas pa rdo rje thob blangs la/ oM ha na ha na/ d+ha ma d+ha ma/ pi tsur+Na ya badzra mung+ga ra hUM phaT/ ces rdo rje tho ba la brgya rtsa brgyad bzlas te/ mtshams bzhi dbus dang lngar gdab par bya'o// de la go cha la sogs pa bskon par bya ste/ 'og gi bgegs bzlog pa'o// de nas til nag dang mi rus kyi sbyin sreg gis zhi bar bya'o// de yan chad ni bgegs bzlog pa'i cho ga'o// de nas lhag par gnas par bya ste/ badzra shi kha re ru Ta ma Ta zhes bya bas mngon par bsngags pa'i spos chus dkyil 'khor nye bar byugs la/ gur gum dang / a ka ru dang / tsan+dan dang / ga pur dang / gla rtsi la sogs pa'i dri la dkyil 'khor gyi lha rnams kyi sngags kyis btab la/ lha rnams kyi rnam grangs ji snyed pa'i dri'i thig le bya'o// de nas dkyil 'khor gyi dbus su 'dug la yid kyis dkyil 'khor yongs su brtags te/ dkyil 'khor de rnams su rnam par snang mdzad chen po yongs su gyur nas rje btsun 'jam dpal du gyur pa la sogs pa rang gi snying pos gzhug la/ mchod pa rnam pa lngas yang dag par mchod do// de ni lha lhag par gnas pa'o// de nas bum pa lhag par gnas par bya ste/ dbang bskur ba'i phyir rnam par rgyal ba'i bum pa sngags kyis mngon par gdab po// de'i cho ga ni 'di yin te/ b+h+rUM las rin po che'i rang bzhin gyi bum pa/ rtsa ba nag nog med pa/ lto ba che ba mgrin pa ring ba/ kha dgye ba bskyed la/ de'i dbus su hrIHlas byung ba'i pad+ma/ de'i steng du a las zla ba'i dkyil 'khor bsams te/ der lha rnams kyi 'khor lo rang gi dam tshig gi gnas pas bzhugs par bsams la/ de las byung ba'i byang chub kyi sems kyi chus yongs su gang bar bsams nas// sman lnga dang rin po che lnga dang ldan pa me tog phreng bas bcings pa'i gsang ba'i rdo rje snying po can la mgul pa gos gtsang mas dkris la/ a mra'i lo ma la sogs pas kha brgyan par byas la dkyil 'khor gyi lha'i sngags kyis mngon par bzlas zhing // oM badzrod ka hUM hUM zhes stong rtsa brgyad bzlas brjod byas te/ spos la sogs pas mchod nas dkyil 'khor la bskor te/ bcom ldan 'das 'jam dpal gyi spyan sngar bzhag la/ dkyil 'khor gyi nyin mo dus gsum du bzlas brjod byas nas dkyil 'khor du yang bzlas brjod byas te des dbang bskur bar bya'o// seng gri bya kr-i ka r+Ni ka / ha sa de ba ut+pa la/ sman rnams kun zhes pa la lnga po 'di dag shes par bya'o// 'bras kyi so ba mon sran gre'u// nas til lnga la 'bru rnams kun// zhes pa las rnams kun la 'di dag gzung ngo // byi rus le sbram dang dung // mu tig dang ni nor bu ste/ rin po che kun zhes pa la lnga po 'di dag shes par bya'o// de nas rdo rje hUM mdzad kyi sngags dang phyag rgya dang bcas pas las thams cad pa'i bum pa la mngon par bsngags la/ de bzhin du me tog la sogs pas yang dag par mchod de dkyil 'khor gyi sgor gzhag par bya'o// de la sngags dang phyag rgya ni 'di yin te/ oM sum+b+ha ni sum+b+ha hUM/ gr-ih+Na gr-ih+Na hUM/ gr-ih+nA pa ya gr-ih+NA ya hUM/ A na ya hoH b+ha ga bAn badzra bid+yA rA dza hUM phaT/ ces pa dang / khro bo'i khu tshur gnyis bcings te// mthe chung rtse mo mdud byas la// mdzub mo gnyis ni bsgreng ba dag// rdo rje hUM mdzad phyag rgya'o// zhes gsungs pas so// de nas gsol ba 'di ltar gdab par bya ste/ ji srid dkyil 'khor yongs su rdzogs pa de srid du 'dir 'dug pa rnams bcom ldan 'das kyis bzlog tu gsol zhes bya'o// de nas phyi rol du gtor ma byin la nye reg bya ste/ de yan chad ni bum pa lhag par gnas pa'i rim pa'o// de nas slob ma lhag par gnas par bya ste/ dad cing gus pas phyag byas nas slob ma rnams lhag par gnas par bya'o// de la re zhig slob ma rnams khrus byas shing gos gtsang ma gon la lag tu me tog thogs la slob dpon la phyag byas te/ 'di skad brjod par bya'o// dga' chen khyod bdag ston pa bas// slob dpon khyod ni dgongs su gsol// byang chub sems dpa'i tshul ston pa// mgon po chen po bdag la stsol// dam tshig de nyid stsal du gsol// byang chub sems kyang bdag la stsol// sangs rgyas chos dang dge 'dun te// skyabs gsum dag ni bdag la stsol// thar pa chen po'i grong mchog tu// mgon pos bdag ni 'jug par gsol// de nas slob dpon gyis slob ma'i snying gar rdo rje bzhag ste/ su ra ta sa ma ya s+t+waM/ ho badzra sid+d+ha ya thA su khaM/ de nas de bzhin gshegs pas de'i spyi bor lag pa bzhag la/ rdo rje las kyi snying po brjod nas sna tshogs rdo rje bsgom par bya'o// de nas hUM badzra rak+Sha zhes bya bas go cha bskyed la/ rkang pa'i mthar thug pa'i bar du go bskon par bya'o// de nas rdo rje dris lag par dri byin/ me tog gis me tog 'thor// bdug pas bdug pa dbul te/ mar mes mar me nye bar bstan la/ re re zhing 'di skad brjod par bya ste/ deng nas brtsams te bde ba thams cad ldan par gyur pas nye bar gnas par gyis shig // de nas slob ma'i gtso bo la bos te/ 'di skad brjod par bya ste/ 'jig rten 'di ni don med de// phyi ma'i don du gnyer ba'i bu// khyod ni tshul chen snod yin te// bu tshur theg pa chen po yi// gsang sngags spyod tshul cho ga 'di// khyod la yang dag bstan par bya// rdzogs pa'i sangs rgyas gang 'das dang // de bzhin gang dag ma byon dang // da ltar byung ba'i mgon po rnams// 'gro la phan phyir bzhugs pa dag // de dag kun gyis gsang sngags kyi/ cho ga zab mo 'di mkhyen nas// dpa' bos byang chub shing drung du// thams cad mkhyen pas mtshan med brnyes// gsang sngags spyod pa mnyam med de// shAkya seng ge skyob pa yis// bdud sde shin tu mi bzad pa// dpung chen dag kyang de yis bcom// de bas kun mkhyen thob bya'i phyir// bu yis blo gros 'di gyis shig // rtog pa ma lus legs par bsdus nas ni// shin tu bsam pa bzang po ldan par nyon// brjod ngas blo la rdo rje sems sogs pa'i// bde bar gshegs pa rnams kyis byin mi rlob// de nas cho ga 'dis sdig pa bshags pa la sogs pa byed du gzhug ste/ phyogs bcu'i sangs rgyas dang // byang chub sems dpa' rnams dang / de bzhin gshegs pa dang / rdo rje dang rin po che dang / pad+ma dang / las kyi rigs su bzhugs pa thams cad dang / snying po dang / phyag rgya dang gsang sngags dang / rig sngags kyi lha thams cad bdag la dgongs su gsol/ bdag ming 'di zhes bgyi ba phyogs bcu'i sangs rgyas dang byang chub sems dpa' thams cad dang / rdo rje dang rin po che dang pad+ma dang las kyi rigs su bzhugs pa thams cad dang // snying po dang phyag rgya dang gsang sngags dang rig sngags kyi lha thams cad kyi spyan sngar sdig pa thams cad bla na med pa'i so sor bshags par bgyi'o// ji ltar sangs rgyas bcom ldan 'das rnams kyis chos kyi dbyings ma lus par rtogs pa'i bsod nams thams cad mkhyen zhing rjes su yi rang bar mdzad pa'i rjes su yi rang bas rjes su yi rang bar bgyi'o// gang yang phyogs bcu'i 'jig rten gyi khams rab 'byam thams cad na/ chos kyi 'khor lo mi bskor ba de dag la bla na med pa theg pa chen po'i chos kyi 'khor lo bskor bar bya ba'i phyir bskul bar bgyi'o// gang yang chos kyi 'khor lo bskor ba la nan tan du lhur mdzad pa de rnams la sems can gyi khams ji srid gnas pa de srid du yongs su mya ngan las mi 'da' bar bzhugs par gsol bar 'tshal lo zhes lan gnyis sam gsum brjod do// de nas mtshan nyid dang ldan pa'i slob ma slob dpon du 'os pa yongs su bzung la khas len par bya ba'i phyir bzhin bzangs smros shig ces brjod par bya'o// slob mas kyang 'di skad brjod par bya'o// byang chub sems ni bla med pa// slob dpon bdag la stsal du gsol// tshul khrims kyi ni bslab pa dang // dge ba'i chos ni sdud pa dang // sems can don byed tshul khrims gsum// sangs rgyas kun gyi brtul zhugs che// sangs rgyas chos dang dge 'dun te// skyabs gsum dag kyang bdag la stsol// rdo rje dril bu'i phyag rgya dang // slob dpon nyid ni bdag la stsol// rdo rje rigs mchog chen po la// slob dpon dag ni dag bgyid do// rin chen rigs mchog yid 'ong ba'i// dam tshig dag kyang bdag la stsol// pad+ma'i rigs ni dag pa dang // de bzhin las kyi rigs chen du// sems can kun gyi don gyi phyir// mgon pos dam tshig bdag la stsol// zhes lan gnyis lan gsum brjod do// de nas sdom pa sbyin par bya ste// phyogs bcu'i 'jig rten gyi khams mtha' yas mu med pa thams cad na bzhugs pa'i de bzhin gshegs pa dgra bcom pa yang dag par rdzogs pa'i sangs rgyas thams cad bdag la dgongs su gsol/ phyogs bcu'i 'jig rten gyi khams mtha' yas mu med pa na bzhugs pa'i bcom ldan 'das rnam par snang mdzad dang // mi bskyod pa dang / rin chen mchog dang / 'jig rten dbang phyug dang / don yod grub pa la sogs pa'i sangs rgyas dang byang chub sems dpa' thams cad bdag la dgongs su gsol/ bdag ming 'di zhes bgyi ba dus 'di nas bzung nas/ byang chub snying po la gnas kyi bar du/ ji ltar dus gsum mgon po rnams// yang dag byang chub nges mdzad pa'i// de bzhin bla med byang chub sems// dam pa bdag gis bskyed par bgyi// sangs rgyas rnal 'byor sdom pa la// sdom pa yi ni tshul khrims dang // dge ba'i chos ni sdud pa dang // sems can don yod tshul khrims dang // de dag brtan por gzung bar bgyi// sangs rgyas chos dang dge 'dun te// bla na med pa'i dkon mchog gsum// deng nas brtsams te gzung bar bgyi// nam du yang ni mi gtong ngo // rdo rje rigs mchog chen po yi// rdo rje dril bu'i phyag rgya yang // yang dag nyid du gzung bar bgyi// slob dpon dag kyang gzung bar bgyi// rin chen rigs mchog chen po yi// dam tshig yid du 'ong ba la// nyin re zhing yang lan drug tu// sbyin pa rnam bzhi rtag tu sbyin// byang chub chen po las byung ba'i// pad+ma'i rigs mchog dam pa la// phyi nang gsang ba'i theg pa gsum// dam pa'i chos kyang gzung bar bgyi// las kyi rigs mchog chen po yi// sdom pa thams cad ldan par ni// yang dag nyid du gzung bar bgyi// mchod pa'i las kyang ci nus bgyi// sems can kun gyi don gyi phyir// bdag gis sdom pa ma lus bzung // ma brgal ba ni bsgral bar bgyi// ma grol bar ni dgrol bar bgyi// dbugs ma phyin pa dbugs dbyung zhing // sems can mya ngan 'das la dgod// ces lan gnyis lan gsum du'o// de nas gzhan yang // sangs rgyas chos dang tshogs mchog la// byang chub bar du skyabs su mchi// bdag gzhan don ni rab bsgrub phyir// byang chub tu ni sems bskyed do// zhes pa 'dis gsum la skyabs su 'gro ba la sogs pa byas la/ 'dis smon lam 'debs su gzhug par bya ste/ bdag gis dge ba'i las rnams 'di dag gis// 'jig rten 'di ni myur du sangs rgyas shog // 'gro la phan phyir chos rnams ston bgyid cing // sems can sdug bsngal mang pos gzir las grol// zhes bya'o// de nas chos bstan par bya ste/ theg pa chen po cher 'byung ba'i// lam mchog 'di ni dpal dang ldan// khyed rnams der ni dong bas na// rang byung skal pa chen po pa// 'jig rten thams cad mkhyen pa yi// de bzhin gshegs pa rnams su 'gyur// yod dang med las rnam par 'das// nam mkha' bzhin du dri ma med// zab mo rtog ge thams cad kyis// rab tu mi rtog gnas med de// spros pa kun dang bral ba ste// spros pa rnams kyis ma spros pa// las dang bya ba sogs bral ba// bden pa gnyis la gnas pa yi// theg pa rab kyi mchog 'di ni// tshul la gnas pa thob par 'gyur// de nas badzra ha sa ha zhes bya bas mngon par bsngags pa'i so shing gi rtse mor dris bskus shing me tog gis brgyan pa/ shing mngar po 'o ma can las byung ba/ tshad sor bcu gnyis pa 'cha' ru gzhug par bya'o// slob ma kha shar phyogs su bltas te/ mi smra bar ni so shing 'cha'// 'cha' ba zin nas mi las shing // phan tshun du yang mi 'dor ro// so shing mdun du drang por dor// de tshe bdag la lta ba dang // rtse mo gyen du bsgreng gyur na// de ni dngos grub mchog ces bya// de bzhin shar du kha bltas na// de yi dngos grub 'bring du bshad// mtshams dang byang du kha bltas na// 'jig rten pa yi dngos grub 'grub// so shing bor ba brgya zhig la// gal te thur du kha bltas na// de ni nges par sa 'og gi / dngos grub de la the tshom med// de nas naM zhes bya ba'i glu'i rdo rje yongs su bzlas pa'i chus 'thor 'thung bya ba'i phyir byin la/ oM hrIHbi shud+d+ha shud+d+ha sarba pA paM ni tsA s+ya sho d+ha ya/ sarba bi kalbAn a pa na ya hUM zhes bya ba mngon par bzlas shing chu khyor ba gsum 'thung du gzhug par bya'o// de nas ku sha gcig la/ oM badzra tI k+Sh+Na d+hIHzhes bya ba mngon par bzlas la byin la 'di ltar mgo bo'i sngas su zhog cig ces bsgo'o// yang ku sha gzhan dag la rdo rje gnod sbyin gyi gsang sngags mngon par bzlas pas stan du bya ba'i phyir sbyin par bya'o// rdo rje gnod sbyin mngon par bzlas pa'i srung skud mdud pa gsum dang ldan pa la yang yi ge brgya pa bzlas brjod bya ste/ dpung pa g.yon pa bsrung ba'i phyir dang brtan par bya ba'i phyir bcing bar bya'o// oM badzra yak+Sha zhes bya ba ni rdo rje gnod sbyin gyi sngags so// oM many+dzu shrI sa ma ya/ ma nu pA la ya/ many+dzu shrI twe no pa tiSh+Tha dr-iD+ho me b+ha ba/ su toSh+yo me b+ha ba/ a nu rak+to me b+ha ba/ su po Sh+yo me b+ha ba/ sarba sid+d+hi m+me pra yats+tsha/ sarba kar+m+ma su tsa me/ tsit+taM shri yaHku ru hUM/ ha ha ha ha hoH/ b+ha ga wAn sarba ta thA ga ta badzrA mA me mu ny+tsa many+dzu shrI badzrI b+ha ba ma hA sa ma ya many+dzu shrI AHzhes bya ba ni yi ge brgya ba'i sngags so// de nas bzhin bzangs rnams longs shig // sang gi nyin mo khyed rnams thar pa chen po'i rang bzhin gyi grong khyer mthong bar 'gyur gyis/ ji ltar mthong ba'i rmi lam rnams kyang smros shig ces brjod la slar btang ngo // de nas nang par mtshan mo'i mthar rmi lam gang dag mthong bar dri bar bya'o// rmi lam mthong nas rmi lam bzang po'am ngan pa 'dzem pa med par brjod par bya'o// rmi lam sangs rgyas mthong ba ni// yon tan rgya mtsho mngon sum bzhin// mchod rten dang ni sku gzugs mthong // de la mchod pa rtsom pa dang // dge slong dag las chos nyan tam// yang na gzhan las nyan kyang rung // chos ni rnam par spyod pa dang / de bzhin glegs bam klog pa dang / rmi lam dge 'dun mthong ba dang // yang na dge slong gcig tu mthong // de dang 'grogs shing gtam zer dang // yang na dge slong dngos por mthong // gtsug lag khang dag mthong ba dang // de bzhin dge slong ma dag mthong // rgyal ba'i sras rnams mthong ba dang // de bzhin pha ma bla ma dang // mdza' bo rnam pa sna tshogs rnams// rmi lam du ni mthong na shis// rig sngags dang ni dngos grub thob// de bzhin bslab pa 'dzin pa dang // kun dga' rnam pa sna tshogs dang // 'bab chu rnams dang rgya mtsho dang // ri dang glang po che dag kyang // mthong na yang ni bzang bar grags// rgyal po dag ni mthong na shis// bde gshegs spyod dang mthun pa yi// dga' thub can dang bram ze dang // phyug po skyes bu dam pa dang // ba dang rta dang ngang pa dang // seng ge dang ni ri dgas dang // rmi lam du ni mthong na shis// bkra shis pa yi bya rnams// gser dag dang ni gter rnams dang // rin po che dang dngul dag dang // nor ni rnam pa sna tshogs dang // mdor na 'byung khungs rnam pa dang // mtshon cha rnams dang 'bru rnams dang // 'bras bu rnams dang me tog dang / rgyan gyi rnam pa sna tshogs dang // kha zas dang ni gos rnams dang // byis pa dang ni gzhon nu ma// bud med gzugs ni bzang mo dag // rmi lam du ni mthong na bzang // yang na thob cing reg smra dang // rmi lam du ni dbang bskur dang // rgyal por 'gyur zhing 'byor pa dang // dmag dpon du ni gyur pa dang // g.yul las rgyal zhing dgra gsod dang // gnyen dang lhan cig 'grogs pa dang // lha rnams kyang ni mthong ba dang // theg pa dang ni shing rta zhon// de bzhin ri dang khang thogs 'dzegs// ngo mtshar rnam pa sna tshogs dag // rmi lam du ni mthong na dge// yam shing me la sbyin sreg bya// bya ba bzang po dag la 'jug // chu las brgal zhing ro las brgal// rkun po dag ni tshar gcod dang // stobs 'gyed pa las rgyal ba dang / gyad stobs rdo bcing 'gying ba dang // rtsed mo sna tshogs rmi ba dang // de bzhin rtsal dang stobs 'gyed dang // bkra shis dag ni thams cad dang // mthong na rab tu dge bar bshad// gsang sngags cho ga nyan pa dang // dga' ston dge ba mthong ba dang / sgrub pa bzang po rtsom pa dang / de la sogs pa'i ltas rnams ni// dge ba rnam pa du ma dag // blo yis rnam par dpyad bya zhing // de las bzlog pa spang bar bya// dge ba rnams ni 'grub par 'gyur// mi dge rnams ni mi 'grub po// mi dge ba dag shes nas su// de dag mkhas pas spang bar bya// dge ba yi ni ltas rnams ni// rab dang 'bring dang tha ma las// gsang sngags dngos grub rnam gsum mo// mi dge ba la zhi ba yi// sbyin sreg zhi ba'i gsang sngags kyis// ba yi mar la brgya rtsa brgyad// cho ga bzhin du zhi ba dang // de nas slob ma sdig bral zhing // rnam par dag pa de dag la// rjes su brtse bar bya ba'i phyir// ci 'dod par ni gzung bar bya'o// de nas dkyil 'khor yang dag par mchod la bzlas brjod dang bsgom pa ji lta ba bzhin du bya'o// de nas bdug spos gtul la/ phyogs bcur bzhugs pa'i sangs rgyas rnams// sras bcas 'jig rten rnam grangs dang // rdo rje rigs chen rigs dag dang // de bzhin pad+ma las kyi rigs// snying po sngags dang rigs rnams dang // gang yang lha yi tshogs rnams kun// chos kyi dbyings na nges bzhugs pa// de rnams bdag la dgongs su gsol// slob ma rnams la brtse ba dang // khyed rnams la yang mchod pa'i phyir// bdag ming 'di zhes bgyi ba yis// yo byad ci 'byor pa yis ni// chos dbyings rang bzhin grong khyer mchog // dkyil 'khor sang ni bri bar bgyi// thugs brtse nye bar bzhag nas ni// byin gyis brlab pa mdzad du gsol// de nas rang gi sngags dang phyag rgya dag gis 'khor lo bteg la/ de bzhin gshegs pa de rnams nyid dang ba'i shel lta bu'i khang pa brtsegs pa'i nang du zhugs par kha sbyar ba ni 'di yin te/ oM hUM hrAM hrIHzhes bya ba'i dbus su steng dang 'og dang bar du bkra shis par bya ba'i phyir// oM lnga dang / yang steng du AHlnga dang / 'og tu hUM lnga bsams te/ de ltar bdag dang dkyil 'khor bsgom par bya'o// de nas de nyid du slob ma'i gtso bo dang lhan cig bsam gtan la mnyam par gzhag pa'i blo dang nyal bar bya'o// de yan chad ni slob ma lhag par gnas pa'i rim pa'o// de nas nang par skya rengs shar tsam na khrus bya ba sngon du 'gro ba nas lha'i rnal 'byor byas la/ nyi ma shar kar thig gdab pa brtsam par bya ste/ 'khor los sgyur ba'i nga rgyal bya la srad bu sngon po dang ser po dang dmar po dang ljang gu dang dkar po dang dri zhim pos kha bsgyur la go rims 'di nyid kyis bzhag la/ hUM hrAM hrIH aHoM zhes bya ba'i sa bon las mi bskyod pa la sogs pa srad bu la bkod de/ sa bon de rnams la rang rang gi phyogs na bzhugs pa'i de bzhin gshegs pa rnams kyi thugs kar rang rang gi kha dog ji ltar 'od kyi srad bur bsams la mig gnyis su oM dIp+ta driSh+TA aM ku shi dzaHzhes bkod la rab tu g.yo zhing 'bar ba'i rdzi ma'i lcags kyus drang bar bsam/ bcom ldan 'das dkyil 'khor chen po'i thig gdab pa'i phyir rdo rje'i thig bdag la stsol cig ces bskul bar bya'o// bdag po rnams kyis btang ba'i 'od zer kyis rang rang gi srad bur gang bar bsam mo// a n+yo n+ya a nu ga ta sarba d+ha rmAHs+pha ra s+pha ra a nu pra biSh+Ta sarba d+ha rmAH/ a t+yan+ta a nu pra biSh+Ta sarba d+harmAH/ oM badzra satwa hUM zhes zlos shing bsgril bar bsam mo// de nas ma dang Ta las nyi ma dang zla ba ser po snang ba mig gnyis su bskyed la/ badzra tiSh+Tha ma ta zhes bya bas brtan par byas nas/ gser la sogs pa'i snod du srad bu bzhag dri dang me tog la sogs pas mchod la/ oM badzra sa ma ya sU traM mA ti kra ma hUM zhes bya ba'i rdo rje bsdams pas bzung la brgya rtsa brgyad bzlas par bya'o// ring thung ni dkyil 'khor gyi nyis ldab bo// phra sbom ni sgo'i nyi shu cha'o// de nas dkyil 'khor thig gdab par bya ste/ slob dpon shar du bltas slob ma nub tu bltas la/ lag pa gnyis kyi rdo rje khu tshur gyis srad bu lte ba nas bzung la dzaHzhes brjod la// g.yon pa rdo rje khu tshur gyis grogs mchog la gtad par bya'o// grogs pos kyang dzaHgsum gyis blang bar bya'o// de nas 'debs kar 'di skad brjod par bya ste/ nam mkha' gang ba'i bde gshegs rnams// thig gi sgra yis bskul nas ni// thams cad 'dir ni gshegs su gsol// khyed kyis 'gro don mdzad pa'i rigs// oM badzra sa ma ya sU traM mA ti kra ma hUM zhes brjod de/ ji ltar gzhan nas gsungs pa ltar gdab par bya'o// de yang rdo rje dbyings kyi dkyil 'khor ni dbus su phur bu btsugs la de la srad bu btags te/ dbus la 'khor lo rtsibs brgyad pa/ de'i phyi rim rtsibs bcu drug pa de'i phyi rim du rgyan med pa'i sgo gzhug ste/ rtsig pa'i cha dang 'dod yon dang / dra ba phyed pas brgyan pa'o// rta babs la sogs pa rgyan gzhan ni med par gdab bo// de'i phyi rol du rdo rje phreng bas bskor la/ 'khor lo rtsibs bcu drug par gdab po// de'i phyi rol du phreng bas bskor la/ gru chad bzhi yis brgyan te lha snam med pa'i sgo dang thig gdab po// de la rgyan la sogs pa thams cad kyis brgyan par gdab bo// de'i phyir/ 'khor lo rim gsum ldan pa la// snam bu mu khyud rnams kyis brgyan// rta babs dang ni twa ra Na/ shin tu mdzes pa'i rgyan gyis brgyan// zhes gsungs te/ de la de skad ces bya'o// de ltar rdo rje dbyings kyi dkyil 'khor gyi thig bstan nas/ da ni/ rigs kha phral ba'i thig 'debs na thams cad kyi dbus 'khor lo rtsibs brgyad pa/ lha snam gcig pa/ sgo rkyang pa/ rgyan thams cad kyis brgyan par gdab po// de nas rigs bsdus pa'i thig 'debs na dbus 'khor lo rtsibs bzhi pho brang dang bcas par gdab po// slob dpon klu sgrub kyi zhal nas/ pho brang thig bzhi btab pas le tshe dgu ru yod pa la/ rdo rje'i gdung bzhi btang la phyogs bzhi dbus dang lngar de bzhin gshegs pa lnga 'khor dang bcas pa'i pho brang lnga bya gsung ngo // de yang 'gal ba med do// de nas mdun du mi bskyod pa'i dkyil 'khor/ g.yas su rin chen 'byung ldan gyi dkyil 'khor/ rgyab tu snang ba mtha' yas kyi dkyil 'khor/ g.yon du don yod grub pa'i dkyil 'khor gyi thig gdab po// phyi'i dkyil 'khor rnam snang gi'o// nang gi dkyil 'khor de dag kyang gru bzhi pa/ sgo bzhi pa/ rta babs med pa'o// phyi'i dkyil 'khor la ni rta babs la sogs pa thams cad kyis brgyan pa'o// dkyil 'khor 'di dag thams cad kyi phyi rol du khor yug dang khor yug chen po'i thig gdab par bya'o// de dag ni thig gdab pa'i rim pa'o// de nas dkyil 'khor de la gal te 'gran zhing gegs byed na de bzlog pa'i cho ga ni nam mkha' dri med las shes par bya'o// de nas tshon dgye ba brtsam par bya ste/ srad bu la bshad pa'i kha dog gi rim pas tshon rtsi rnams blangs la/ hUM trAM hrIH aHoM zhes bya ba 'di rnams las bskyed de/ rang gi rigs kyi 'khor bsams la/ oM badzra tsi tra sa ma ya hUM/ zhes bya ba 'di dag phyag rgya dang bcas pas stong rtsa brgyad mngon par bzlas brjod bya'o// de la 'di'i phyag rgya 'di yin te/ rdo rje phyag rgya gnyis ka yi// mdzub mo rtse mor rab sbyar nas// byas nas tshon rtsi thams cad la// 'bar ba'i lta bas dgug par bya// mthar yi ge hrIHdang rdo rje nyi ma'i phyag rgyas sbar bar bya'o// de yang 'bar ba'i lta ba ni 'di yin te/ rab tu myur bar g.yo ba'i mig // mig gi rdzi ma 'dren ma ni// 'bar ba'i lta ba zhes su gsungs// 'gro ba thams cad 'gugs pa'o// de la tshon mang por bya ba'i phyir bden pa'i byin gyis brlab par byas te/ bden pa gang gis sems can rnams la sangs rgyas rnams sems can rjes su dga' bas chags par mdzad pa'i bden pa des tshon rtsi 'bar bar gyur cig ces bya'o// de nas dbus kyi phur bu hUM bzhis phyung la/ bu ga tshon sna lngas dgang ste/ de nas tshon dkar po blangs la/ oM badzra rak+Sha sa ma ya hUM zhes brjod de dbus su bkye la/ de nas dbang ldan phyogs su song ste/ g.yon pa rdo rje khu tshur gyi rim par mnyam zhing rgyun ma chad par mdzub gang bar drangs la des tshon rtsi bde bar bri bar bya'o// de yang drug stong pa'i rgyud phyi ma'i le'u dgu pa nas/ rdo rje 'chang chen pos 'di skad gsungs te/ kye ma 'dus pa'i byang chub sems dpa' rnams// brnyan ma'i dkyil 'khor rdul tshon ni// rin chen lnga las grub pa ste/ dbus kyi pho brang le tse rnams// shar phyogs bai DUr+ya las grub// lhor ni gser las grub pa ste// nub ni pad+ma rA ga'o// byang ni in+d+ra nI la ste// dbus ni dung las grub pa'o// zhes gsungs te/ de ni 'byor pa rab po// 'byor pa 'bring gis 'bru rnams so// 'byor pa tha mas ni rin po che gser gyi sa gzhi la byin gyis brlabs te bri bar bya'o// de yang cho ga bsdus pa'i rgyud las gsungs pa/ shar phyogs su ni sngon po ste// lho ni ser po yin par nges// nub kyi cha ni dmar po ste// byang du ljang gu yang dag bri// dbus kyi lte ba dkar po ste// gong ras rnams kyang de ka ltar// re mig rnams ni ljang gu ste// de yi phyi rgyab 'khor lo ni// bai DUr+ya yi mdog 'dra la// rtsibs mchan pad+ma rA ga 'dra// gru chad ljang gu mtsho dang bcas// pany+tsa rin chen pha gu lnga// dkar dang ljang dang dmar dang ser// sngon po phyi yi rtse mo la'o/ sgo ni phyogs kyi mdog dang sbyar// phyi rol 'khor lo bcu drug ni// btso ma gser gyi mdog 'dra la// rtsibs mchan bai DUr+ya yi 'od// phyi yi rtsig pa lnga po yang // pha gu lnga yi rim pa bzhin// khyams ni pad+ma rA ga'i mdog// dra ba'i rang bzhin mthing ga la// mda' yab in+d+ra nI la'o// bkra shis bya yi tshogs kyis brgyan// rta babs la sogs ci mdzes par// mkhas pas ji ltar 'tsham par bri// de ni tshon gyi rim pa ste// mi shes drang phyir kun rdzob bstan// don gyi ngo bo brjod du med// ces gsungs so// de la dpyad de bri ba ni// rdo rje dbyings kyi dkyil 'khor chen po'i tshon no// de nas kha phral ba rnams kyi dkyil 'khor gyi tshon dgye na/ dkyil 'khor dbus 'gyur mtha' mi 'gyur// dbus ni 'khor lo rdo rje dang / pad+ma rin chen rgya gram mtshan// le tshe dgu la ka ba brgyad// thams cad la ni rab tu gsungs// rnam par snang mdzad dkyil 'khor ni// dbus dkar re mig ljang gu la// 'khor lo rtsibs brgyad dkar po dgye// rtsibs mchan rnams ni dkar po ste// rdo rje phreng dkar gzhi ma ser// shar sngo lho ni ser po la// nub ni dmar byang ljang gu'o// rtsig pa dkar nas rim par dgye// khyams la sogs pa spyi dang mthun// mi bskyod pa yi dkyil 'khor ni// dbus na sngo phreng dkar po la// 'khor lo sngon po re mig ljang // rtsibs mchan rnams ni dmar po gtang // rdo rje phreng nag gzhi ma dkar// shar dkar lho ni ser po la// nub dmar byang ni ljang gu'o// rtsig pa sngo nas rim pas dgye// khyams la sogs pa spyi dang mthun// 'od dpag med pa'i dkyil 'khor ni// dbus dmar phreng ba dkar po la/ 'khor lo dmar la re mig ljang // rtsibs mchan rnams ni dkar por bya// rdo rje phreng ljang gzhi ma ser// shar sngo lho ni ser po la// nub dkar byang ni ljang gu ste// rtsig pa dmar nas rim pas dgye// rin chen 'byung ldan dkyil 'khor ni// dbus ser phreng ba sngon po la// 'khor lo ser la re mig ljang // rtsibs mchan rnams ni sngon po la// rdo rje phreng dmar gzhi ma ljang // shar sngo lho ni ser po la// nub dmar byang ni ljang gu ste// rtsig pa ser nas rim pas dgye// don yod grub pa'i dkyil 'khor ni// dbus ljang phreng ba dmar po la// 'khor lo ljang la re mig ser// rtsibs mchan rnams ni ser po ste// rdo rje phreng sngo gzhi ma ser// shar sngo lho ni ser po la// nub dmar byang ni dkar po ste/ rtsig pa ljang nas rnam par dgye// zhes pa ni khri drug stong pa'i rgyud phyi ma nas gsungs so// khyams la sogs pa ni thams cad la mthun no// de nas rigs bsdus pa'i rdul tshon dgye na/ dbus ni rdo rje dbyings kyi dkyil 'khor ltar// lhag ma ni rang rang gi dkyil 'khor lta bu'o// phyi'i rgyan ni spyi dang mthun no// khor yug dang khor yug chen po ni dmar po dang dkar po byas la rdo rje ser po dang 'od kyi ra ba bya'o// de yan chad ni rdul tshon bri ba'i rim pa'o// de nas phyi rol du dri zhim pos nye bar byugs la/ me tog gi sil ma gtor te/ yi ge brgya pa bzlas pa'i chus dbang ldan gyi phyogs nas brtsams te/ phyi dang nang du bcas pa kun la bsang gtor bya'o// de nas dkyil 'khor byin gyis brlab par bya ba'i phyir rdo rje 'khor lo'i phyag rgya bcas la// oM badzra tsakra hUM zhes brjod par bya'o// de nas phyi dro'i dus su glu dang rol mo dang me tog la sogs pa'i mchod pa rnams kyis dang po'i 'khor lo ji snyed dang ci 'dod pa bzhin du mchod cing brtag par bya'o// de nas 'jam dpal gzhon nur gyur pa'i dam tshig sems dpa'i sku gzugs lugs ma la sogs pa la sa ma ya s+t+waM zhes gnas su bzhugs su gsol lo// de nas yi ge phyin ci ma log par kha sbyor gyi sbyor ba gsal bar snang la bzhugs pa'i lha rnams/ oM hUM hrIHzhes pa'i snying pos bzhugs su gsol// de bzhin gshegs pa thams cad kyi snying po yin pa'i phyir thams cad kyi thun mong yin no// de la phyag rgya bzhi'i don dang ldan par bya'o// de la mchod pa rnams kyis mchod la/ mchog sbyin rdo rje mchog khyod ces pa la sogs pas bstod de/ brtan par bzhugs su gsol// de nas rnam par rgyal ba la sogs pa'i bum pa rnams mgon po 'jam dpal gyi spyan sngar gzhag par bya'o// bum pa gzhan dag kyang mi bskyod pa la sogs pa'i mtshan ma dang ldan pa'i dkyil 'khor gyi phyi rol du/ oM badzro da ka hUM/ zhes brgya rtsa bzlas la gos sna tshogs kyis brgyan pa 'bum ma ma khri 'am stong ngam brgya'am rigs so so la re re gzhag go// spyi la de bzhin du dbul bar bya'o// de nas dkyil 'khor pas ha cang mi ring mi nye bar bkur sti gus pa sngon du 'gro bas shar phyogs su yum shes rab kyi pha rol tu phyin pa bklag par bya/ lhor ni rin po che tog // nub tu sdong pos brgyan pa/ byang du zla ba sgron ma'i mdo bklag par bya'o// gar mkhan dang rol mo la sogs pa'i ltad mo mang po yang phyogs bzhir byed du gzhug go// zur bzhi dar gyi rgyal mtshan bzhi yang bsgreng bar bya'o// me tog la sogs pa'i mchod pa rnam pa sna tshogs pa dang / dkar gsum dang mngar gsum dang khur ba la sogs pa'i bza' ba dang bca' ba la sogs pa rnam pa mang po yang ci rigs pa dgod par bya'o// de kho na la/ ba dan drug dang rnga mas brgyan// dril bu dar mtshon rgyal mtshan sogs// de la sogs pa'i rgyan rnams ni// shin tu mdzes par brgyan pa'o// zhes pa la sogs rgyan mchog ni// 'di yi skabs su rim pas bstan// zhes gsungs pa de la 'di skad ces bya'o// de yan chad ni brnyan ma'i dkyil 'khor gyi rim pa'o// de nas dgongs mo'i dus su sngags pa khrus byas/ rgyan cha bgo / lus la dri zhim pos byugs nas g.yas pas rdo rje thogs la/ g.yon pas dril bu dkrol zhing // mtshang ba'i lhag ma kha bskang ba'i phyir lan bdun nam lnga'am gsum du yi ge brgya pa bzla zhing bskor bar bya'o// de nas bde ba'i stan la nye bar 'dug ste/ lce lag byin gyis brlab pa nas bzung la/ sbyor ba dang po dang dkyil 'khor rgyal mchog dang / las rgyal mchog dang / rdo rje sgrub pa dang / phyag rgya bzhis rgyas gdab pa yan chad byas la/ de nas me tog la sogs pa'i mchod pa lnga dang / lha mo brgyad dang / de bzhin gzhan dag gis mchod de// de bzhin du mchod pa nyi shus kyang yang dag par mchod la/ de nas gdugs dang rgyal mtshan dang / ba dan sna tshogs pa rnam par bkra ba brgya stong la sogs pa'i grangs snyed dam/ 'byor pa ci yod pa las 'bul ba dang ro brgya ba'i lha'i zhal zas dang / swasti ka la sogs pa'i bza' ba sna tshogs pa 'bum mam brgya stong snyed du dbul bar bya ste/ oM a kA ro mu khaM sarba d+ha rmA NAM Ad+ya nut+pan+na twAta ces brjod la dbul bar bya'o// rol mo bcu phrag stong ngam// brgya phrag stong ngam/ bcu oM hUM hrIHzhes pa mngon par bzlas la dbul bar bya'o// rnam pa bcu ni 'di lta ste/ gling bu dang / pi wang dang / rdza rnga dang / rdza rnga chung ngu dang / cha lang dang / rnga bo che dang / mr-i taM ka dang / rnga rings dang rnga rked nyag dang ti mi la zhes bya ba dang bcu'o// ras dkar po zung khri'am/ stong ngam brgya dbul bar bya'o// shin tu brtags pa'i rta dang glang po che dang / ba lang gi khyu rnams kyang // oM badzra s+pha ra Na khaM zhes bya ba mngon par bzlas la dbul bar bya'o// de nas sbyin sreg gis las phran tshegs kyi dngos grub bsgrub par bya ba'i phyir// gzhan yang sbyin sreg byed pa na// las bshad de dag gzhan du med// ces pa gsungs te/ gzhan gong du gsungs pa'i rnal 'byor rnam pa gsum gyi don bsgom pas 'og nas 'byung ba'i sbyin sreg 'di yang bya'o zhes pa'i don to// las bshad ces pa ni las ni bdag dang gzhan gyi'o// bshad pa ni sgrub thabs 'di ru'o// gzhan du med na ni// don gzhan dang mi bsre par 'og nas 'byung ba'o// bdag gi las dang gzhan gyi las// zhes gsungs pa kho na'o// de la dang po la bdag don dang ldan par bya ba'i phyir/ de la bdag gi las bstan pa// zhes gsungs te/ bdag gi las la yang bzhi ste/ de yang phyi dang nang du snang ba'i rnam par rtog pa sbyang zhing zhi bar bya ba'i phyir na zhi ba'i sbyin sreg dang tshe dang bsod nams rgyas par bya ba'i phyir rgyas pa'i sbyin sreg dang / bsam pa yid dang 'thad pa thams cad dbang du bya ba'i phyir dbang gi sbyin sreg dang / phas kyi rgol ba ngan pa dang / sbyor ba ngan pa thams cad rgyun gcad par bya ba'i phyir drag po'i mngon spyod dang bzhi'o// de nas de'i yam shing la sogs pa bstan pa'i phyir/ shin tu dge ba'i shing bu ni// zhes gsungs pa ni zhi ba la dge ba ste/ dkar po la 'o ma can mngar ba'i ro dang ldan pa'o// rgyas pa la dge ba ste ser po kha ba'i ro dang ldan pa'o// dbang la dge ba ste/ dmar ba skyur ba'i ro dang ldan pa'o// mngon spyod la dge ba ste/ nag po tsher ma can gyi shing tsha zhing rtsub pa'i ro dang ldan pas bya zhes pa'i don to// de'i ngo bo gang yin zhe na/ de bstan pa'i phyir tsan+dan shug pa zhes pa ni zhi ba'o// sogs zhes pa'i khongs su rgyas pa la skyer pa/ dbang la pad+ma dmar po'i shing // mngon spyod la gang zhig tsher ma can gyi shing la bya'o zhes pa'i don to// dri zhim dang ldan mdzes pa'i shing // zhes pa ni/ zhi la kha dog dkar po mngar ba'i ro yis byug pa'o// dbang la kha dog dmar po ro skyur bas byug pa'o// rgyas pa la kha dog ser po ro kha bas byug pa'o// mngon spyod la kha dog nag por bya zhing ro tsha zhing rtsub pas byug go zhes pa'i don to// de nas shing gi ring thung gi tshad bstan pa'i phyir/ zlum po la sogs dbyibs su brtsig // ces gsungs pa'i don ni 'di yin te/ zhi ba'i thab khung ni kha dog dkar po dbyibs zlum po che chung ni khru gang du bya'o// zabs su khru phyed brkos la/ kha khyer sor bzhis bskor bar bya ste/ dbus kyi kha khyer la rdo rje phreng ba gtang ngo // de'i phyi rol du 'khor lo gtang ngo // de nas rgyas pa'i thab khung ni kha dog ser po/ rgyar khru do pa/ khru bzhi pa khru gang zabs su brko/ kha la sor bzhi bcu yod pas gru bzhir bskor ro// dbus kyi kha khyer la rin po che'i phreng ba btang // nang du pad+ma'i 'bras bu phyi rol gyi sor bzhi la pad+mas bskor bar bya'o// de nas dbang gi thab khung ni dbyibs zla gam la/ zla gam gyi kha la sor nyi shu tham pa yod pa/ rgyal sor bzhi bcu yod pa/ zabs su sor bcu bskor bar bya ste/ kha dog ni dmar po'o// kha khyer la sor gsum gyis bskor/ dbus kyi kha khyer la mda' gzhu dang lcags kyu btang // de'i phyi rol du zhags pas brgyan pa'o// de nas mngon spyod kyi thab khung ni kha dog nag po/ dbyibs zur gsum pa/ ngos re la sor nyi shu'o// zabs su sor bcu brko'o// sor gsum phyir bkyed la kha khyer sor gsum gyis bskor/ dbus kyi kha khyer la rdo rje rtse gsum pas bskor/ de'i phyi rgyab tu mda' gzhu dang / mdung rtse gsum pa dang dgra sta dang kha T+wAM ga spel la gtang ngo // de la rang rang gi mtshan ma yang bri'o// de nas me sbar ba ni zhi ba'i me ni dgon pa'am/ 'on te gtsub shing las bton la dngul la sogs pa'i snod dkar po'i nang du rlung yab kyis sbar la/ legs par 'bar ba dang / gzod bud shing gi nang du blugs so// rgyas pa'i me ni rgyal po'am/ 'on te bu mang po'i khyim nas blangs te/ gser ram ser po'i snod sar par sbar ro// dbang gi me ni smad 'tshong ma'i khyim nas blangs la zangs kyi kong bu sar par sbar ro// mngon spyod kyi me ni shan pa nag po'i khyim nas blangs la lcags kong sar pa'i nang du rlung yab kyis sbar la/ legs par 'bar ba dang / gzod bud shing gi nang du blugs so// de nas oM badzra dz+wa la dz+wa la hUM zhes brjod cing mar gyi dgang blugs gsum gyis me gso bar bya'o// de nas thab khung de bsangs la/ dam tshig gi me lha bskyed par bya ba'i phyir thab khung du me tog gtor la/ paM las sna tshogs pad+ma'i gdan bskyed la// de nas/ dang po'i sangs rgyas bsgom par bya// zhes pa nas/ dbu la ye shes sems dpas brgyan// zhes pa'i bar ni dkyus nyid gsal lo// de nas ye shes kyi me lha shar lho mtshams nas spyan drang ste/ dad pa dang ni dam tshig gis// tshur gshegs tshur gshegs 'byung po che// me lha'i rgyal po drang srong mchog // sreg blugs zhal zas bzhes nas kyang // 'di nyid du ni bzhugs su gsol// ag+na ye raM raM pra be+e sha ya phaT/ A be sha ya aHzhes dam tshig dang gnyis su med par bstim mo// de la mchod pas mchod nas gshegs su gsol lo// de nas dam tshig gi me lha'i thugs kar lha tshogs bskyed de/ de yi thugs kar a las zla stengs su// zhes pa nas/ sku gsung thugs dang ldan par bsam// zhes pa'i bar gyis bstan te go sla'o// de nas rdzas kyi rim pa bstan pa'i phyir/ de la sreg blugs dbul ba ni/ zhes gsungs pa ni gong du bskyed pa'i lha tshogs de la 'og nas 'byung ba'i rdzas rnams dbul bar bya'o zhes pa'i don to// mar dang til dang yam shing dang // mngar gsum lde gu dkar gsum ni// zhi ba'i rdzas la bshad pa'o// zhes gsungs pa ni zhi ba'i rdzas so// rgyas dang dbang dang drag po dgug // de las gsungs pa'i rdzas rnams ni// 'di las ma gsungs gzhan dag las// rgyas par bstan te der shes bya// zhes gsungs pa'i don ni 'di yin te/ zho zan dang / til dang / dU rwa dang / 'bras so ba dang / ku sha dang / 'bras kyi lag pan dang / nas chan dang / gro chan rnams bsog go zhes pa'i don to// de yang kha dog dang ro dang yam shing gi skabs su gsungs pa ltar 'dir yang ngo // rdzas thams cad ni rnal 'byor pa'i g.yas su bsgrig par bya'o// mchod rdzas thams cad ni g.yon du bsgrig par bya'o// de nas dgang gzar blugs gzar kha sbyar zhing dbul ba ni zhi ba la mar/ rgyas pa la zho// dbang la me tog ut+pa la/ mngon spyod la tsher ma dbul te sna drang ba'o// dbul ba ni sngags rings kyi zhabs la/ oM sarba pA paM shAn+tiM ku ru ye sdig pa la sogs pa zhi bar gyur cig swA hA// puSh+TiM ku ru ye tshe dang bsod nams rgyas par gyur cig swA hA/ pa shaM ku ru ye thams cad dbang du gyur cig swA hA/ mA ra ya phaT thams cad brlag par gyis shig // A kaR+Sha ya thams cad khugs par gyur cig hUM dzaHzhes brjod cing sreg rdzas rnams rim par dbul bar bya'o// de nas spyi bor yi ge a dkar po cig bsams la de'i 'od zer gyis sems can thams cad kyi nyon mongs pa dang / 'thibs pa dang / rmugs pa dang / ma rig pa dang / zhe sdang la sogs pa rnams la phog pas ye shes kyi chus bkrus nas yang dag pa'i ye shes dang ldan par byas te/ bkug nas bzhi po'i a la thim pas 'od du zhu ste/ lus mgo gzhug tu thim pas bag chags kyi lus sbyangs te/ slar gsos nas mtshan dang dpe byad du ldan par gyur te/ yang dag pa'i ye shes kyi ngo bo bde la mi rtog pa de la lhag par gnas pas lhag par gnas par bya'o// de nas rgyas pa'i ting nge 'dzin spyi bo'i a las 'od zer ser po 'phros pas tshangs pa la sogs pa'i yang tshe bcud bsdus nas bdag gi tshe'i gnas su thim zhing rgyas par bya'o// longs spyod 'phel bar 'dod na 'jig rten gyi khams khengs pa'i nor phyugs bkug cing rang gi nor phyugs la bstims te rgyas par bya'o// bu tsha 'phel bar 'dod tshangs ris man chad kyi pho'i mtshan kun bkug ste/ pho mo'i skye gnas la bstims pas bu tsha 'phel bar 'gyur ro// de nas dbang gi ting nge 'dzin ni yang a las 'od dmar po 'phros pas gang dbang du bya ba de 'od zer gyis bkug ste/ bdag gi mdun du mngon sum du 'ongs shing dbang du 'dus par bsams na rgyal po'i btsun mo lta bu yang dbang du 'dus par 'gyur ro// de nas drag po mngon spyod kyi ting nge 'dzin ni a de las 'od zer nag po 'phros pas bdag gis dgra bgegs la sogs pa'i gdug pa can rnams bkug ste bsgral nas phung po mchod yon du phul te brlag par bsam pa de'i phyir/ spyi bo zla stengs a bsgoms la// de nyid zhu bar gyur pa las// zhi bya de nyid zhu 'gyur te// slar gsos gzhon nu'i gzugs byas la// de la lhag par gnas par bya// zhes de la de skad ces bya'o// de yan chad ni bdag gi don gyi rim pa'o// de nas na ba la phan gdags pa'i phyir// de la na ba'i las bya ba// zhes bya ba ni gang zhig 'og nas 'byung ba 'di rnams yin no zhes pa'i don to// gang dag yid ni mi dran pa'i// zhes pa ni/ 'thibs pa dang / rmugs pa dang / smyo ba la sogs pa'o// bgegs kyi sbyor ba yod gyur na// zhes pa ni bgegs kyi rgyal po ba nI ya ka la sogs pa bgegs rigs stong phrag brgyad cu rtsa bzhi'o// sbyor ba ni rims dang shu ba dang g.yan pa dang / mdze la sogs pa yod na/ 'og nas 'byung ba 'di ltar bya// zhes pa'i don to// ting 'dzin 'di dag dran par bya// zhes pa ni bdag stong ba'i ngang las yi ge d+hIHdkar po cig tu bsams la/ de yongs su gyur pa las dang po'i sangs rgyas de'i thugs kar a las zla ba'i dkyil 'khor nya gang ba lta bu de'i steng du gzhi'i snying po muM dang / spro byed kyi snying po raM bsam// raM de las 'od 'phros pas nad la sogs pa rnam pa thams cad dang / de gtong bar byed pa'i bgegs dang / de'i rkyen la sogs pa rnams shin tu 'od zer gyis bzhu btul byas la slar nad la thim pas nad kyi dngos po thams cad zhu bar byas te slar 'dus pa las 'bru nag po las bgegs kyi gzugs byas la/ gang gnod pa'i ming shog bu la bris te/ glan la de la nad kyi dngos po bstims la/ thim pa dang gzod zhi ba'i skabs su ji ltar gsungs pa ltar me sbar te/ sngags rings zhabs la bgegs rigs stong phrag brgyad cu dang nad bzhi brgya rtsa bzhi zhi bar gyur cig swA hA zhes bzlas te yungs kar dang / til nag gis brgya rtsa brgyad du bsreg par byas na sos par 'gyur ba'i phyir/ dang po'i sangs rgyas bsgom bya ste// zhes pa nas/ yungs kar brgya rtsa brgyad du bsreg // ces pa'i bar du gsungs so// gal te sems par ma gyur na// srin bus zos pa'i shing gdug pa can khru gang pa la tsha ba gsum gyis bskus te de la me sbar la gong ma lta bur bgegs dang nad dgug gzhug byas la bsreg par bya ste/ lhag ma ni dkyus gsal lo// na ba la phan gdags pa'i rim pa'o// de nas shi ba la phan gdags pa bstan pa'i phyir// de nas shi la phan gdags na// zhes pa ni/ 'og nas 'byung ba 'di rnams so// dang po gnod pa'i bgegs bsal te// zhes pa ni/ rigs kyi bu pho mo don dang ldan pa gang rung cig tshe'i 'du byed du gyur na/ phung bo de drod dang ma bral bar bdag dang po'i sangs rgyas kyi nga rgyal dang ldan pas ro la gnod pa'i bgegs la sogs pa ting nge 'dzin gyis bkug la// sha chang dang sgog btsong dang / la phug dang / 'bras chan dang / khur ba la sogs pa'i gtor ma cha gcig gis byin gyis brlabs la bdud rtsi sbyin pa'i sngags kyis byin la rdo rje'i tshig tu 'di skad brjod// su dag phyogs bcu'i 'jig rten na// lha dang klu dang gnod sbyin dang // gshin rje srin po gang yang rung // sngon gyi lan chags ded pa rnams// mthun pa'i gtor ma 'di long la// tshe 'das 'di la ma mnar cig // ces byas la gtang ngo // de nas yungs kar gyi rgyal pos bra ba cing sngags rings bzlas la mtshams bcad do// de ni phyi rol la phan pa'i cho ga zhes pa'o// de nas ro de'i spyi bor zla ba'i dkyil 'khor gyi steng du yi ge a dkar po cig bsams la de 'od du zhu ba las lus thams cad khyab par byas te/ spyi bo mgrin pa snying ga lte ba smin mtshams dang lngar rim par rnam snang dang / 'od dpag med dang / mi bskyod pa dang / don thams cad grub pa dang / rin chen 'byung ldan rnams 'khor dang bcas par gyur par bsam// lha re re'i spyi bo na yang a dkar po re re yod par bsam pa de'i phyir/ a yis kun khyab spyi steng bsam// lhar gyur lha ni sngon bzhin bsam// zhes gsungs so// de nas rang rang gi spyi bo'i a las 'od 'phros pas dus gsum gyi de bzhin gshegs pa'i ye shes kyi bcud bsdus te kha dog lnga dang ldan par byas te/ rang rang gi spyi bor thim pa las de bzhin gshegs pa lnga lnga'i dbu rgyan dang ldan par byas te/ lus thams cad ye shes lnga'i ngo bor gnas pa'o// de'i phyir/ a las ye shes lngas gang nas// zhes gsungs pa'o// phan pa'i gnod sbyin chus btab la// zhes pa ni chu gtsang la oM badzra yak+Sha hUM zhes brgya rtsa brgyad bzlas la/ phung po lnga'i rnam par rtog pa sbyang ba'i phyir sngon du gsungs pa'i lha tshogs la sku khrus gsol bar bya'o// de'i phyir/ dang po bkru ba las yin te// zhes gsungs so// de nas a yi 'phro 'du las// zhes pa ni bdag gi thugs kar a dkar po bsam/ de las 'od zer 'phros pas 'gro drug gi bag chags sbyangs/ tshe las 'das pa'i shes pa bkug la/ ro la bcug la/ de bzhin gshegs pa 'khor dang bcas pa la thim par bsam mo// de ni sngon gyi cho ga'o zhes pa ni de ltar gong du gsungs nas ni ro'i sngon du 'gro ba'i cho ga yin no zhes pa'o// de nas zhes pa ni gong du 'gro ba byas pa'i de ma thag pa nas 'og nas 'byung ba'i lhag par gnas pa'i cho ga 'di bshad do zhes pa'i don to// shi ba dkyil 'khor dbus bzhag ste// zhes pa ni de bzhin gshegs pa lnga'i dkyil 'khor dang ldan pa'i ro de maN+Dal gyi dbus su sna tshogs pad+ma'i gdan la gzhag go// zhag gsum slob dpon smyung gnas pa// zhes pa/ zhag gsum kha zas kyi tshod bzung la/ dkar gsum la sogs pa bza' zhing // nyin re la thun gsum gsum lha'i rnal 'byor bsgom par bya'o zhes pa'i don to// bgegs bskrad la sogs byas nas ni// zhes pa/ thun re re la lho sgo'i cho ga re re la'o// de yang rgyud nyid las/ sems can kun gyi ngan song gsum// sbyong bar byed pa'i 'dzum bstan nas// zhes pa dang // ngan song thams cad rnam sbyong ba// mgon po sems can kun gyi mchog // ces gsungs so// 'khor lo lha rnams mdun bsam ste// zhes pa ni de ltar zhag gsum du byas pa'i nang par 'khor lo'i phyag rgya bcings te/ oM many+dzu shrI badzra tsakra hUM zhes brjod pas dkyil 'khor gyi lha rnams mdun gyi nam mkha' la bsams la/ de la mchod pa'i phyir/ phyag btsal rdo rje bskyed sogs bya// zhes pa bcu yongs su dag pa dang sdom pa gzung bar byas la de nas 'og nas 'byung ba'i/ tshe 'dir dang por 'bras bu yod// ces pa nas/ 'di la dbang ni stsal du gsol// zhes pa yan chad brjod par bya'o// de nas sbyor ba dang po dang dkyil 'khor rgyal mchog dang / las rgyal mchog gi ting nge 'dzin bya'o// de nas sgo dbye ba bya ste/ rdo rje khu tshur gnyis bcings te// mdzub mo gnyis ni rab tu brkyang // mthe chung lu gu rgyud du sbrel// sgo dbye ba yi phyag rgya ste// oM many+dzu shrI badzra d+ha rong+g+ha Ta ya hUM phaT ces brjod de/ gzhal yas khang sgo dbye bar bya'o// de nas rdo rjer sgrub pa dang / tshogs bsags pa yan chad 'dir shes par bya'o// de nas sngags rings kyis lha thams cad gsal bar byas la/ thun gsum gyi rnal 'byor zhag bzhi ru bya'o// de nas gang zhig de nyid la// zhes pa nas/ shi ba sta gon la gnas pa'i ting nge 'dzin to zhes pa yan chad kyis don la gnas par bya ste/ dkyus nyid gsal lo// de nas/ dkyil 'khor chen po 'dri ba'i tshe// dang po sangs rgyas nga rgyal dang // zhes pa nas/ mngon sum 'dra bar gang bar bsgom// zhes pa'i bar gyis gsol ba gdab pa ste/ dkyus gsal lo// de nas bri ba bstan pa'i phyir// shi la phan gdags dkyil 'khor ldan// zhes gsungs te/ de'i don ni rdo rje dbyings kyi dkyil 'khor lta bu la dbus kyi pho brang me thab tu byas la/ gzhal yas khang pa de 'dra ba// zhes pa ro sbyong ba'i dkyil 'khor yin no zhes pa'i don to// 'di las gsungs te gzhan du zhes pa ni gong du gsungs pa'i dkyil 'khor de lta bu ni ro sbyong ba'i don du yin gyi dbang bskur ba la sogs pa'i don du ni ma yin no zhes pa'i don to// zhag bdun nang par sbyin sreg bya// zhes pa ni/ de ltar ro la bsnyen pa zhag bdun du byas nas rdul tshon gyi dkyil 'khor bzhengs pa'i tshe sbyin sreg bya'o zhes pa'i don to// de yang ji ltar bya zhe na/ de nas phyi yi rim ldan pas// zhes gsungs te/ phyi'i rim ldan ni dkyil 'khor gyi phyi rol du bgegs bskrad pa dang / gar la sogs pa'i rol mos mchod pa dang phung po la sogs pa drang bar bya'o zhes pa'i don to// de yang ji ltar zhe na/ sngags pa chas gos ldan pa yis// shin tu bsgyings pa ldan byas te// zhes gsungs te/ chas gos ldan pa ni dbu rgyan dang / rna rgyan dang / mgul rgyan dang / do shal dang / mgur chu dang / dpung rgyan dang / gdu bu dang / sor gdub dang / rkang rgyan dang / gos ni stod g.yogs dang / smad g.yogs so// ldan pa ni de rnams 'dzom pa'o// bsgyings pa ni shin tu 'gying bag dang bcas pas dkyil 'khor gyi mtha' ma bskor bar bya zhes pa'i don to// de nas sngon gyi sbyor ba yis// cho ga rnams ni dpyad par bya// dang po'i cho ga'i rim pa nas// 'khor lo'i rim pa 'di gsungs te// zhes pa ni/ lce lag byin gyis brlab pa nas/ gzhal yas khang bskyed pa yan chad bya ste/ de nas gzod ro de me thab tu bzhag ste/ dkyil 'khor rgyal mchog dang / las rgyal mchog dang / phyag rgya bzhis rgyas gdab pa yan chad byas te/ gzod me sbar bar bya'o// de yang ji ltar sbar zhe na/ sngon du zhi ba'i skabs su ji ltar 'dir yang rgyas par byas la gzod bsreg pa'i las byas te/ de la yang gsum ste/ ro mchod gnas su bsreg pa dang / ro ltar bsreg pa dang / ro sreg rdzas su bsreg pa dang gsum du shes par byas la bsreg go// rdzas dbul la sogs pa'i rim pa sngon du shes par bya'o// de'i phyir/ me nyid shi ba'i gnas sbyangs te// zhes gsungs pa kho na'o// de nas khrus byas mchod pa'i tshogs// zhes pa ni/ mchod pa'i yo byad rnams la rdo rje gnod sbyin gyi chus bsangs la/ me tog la sogs pa lnga dang lha mo brgyad dang / de las gzhan pa'i mchod pa dang / mchod pa nyi shu pas kyang mchod pa / bstod pa rnams kyis bstod do// de'i phyir/ ma lus par ni 'dir bshad do// zhes gsungs so// de nas dpung bzangs kyis zhus pa las gsungs pa ltar phyogs skyong la gtor ma sbyin no// de nas de la lam bstan bya// tshogs bsag dge ba'i don la sbyar// zhes pa'i don ni lho sgro'i cho ga las shes par bya'o// de mthar bdag nyid rtogs sgom dang // zhes pa ni de ltar byas pa'i rjes la bdag nyid mi dmigs par bya'o zhes pa'i don to// de nyid mnyam shes pa ni bdag nyid yang dag pa'i thugs dang / tshe las 'das pa'i shes pa gnyis mnyam zhing dbyer med par shes par bya'o zhes pa'i don to// cis mi tshugs zhes pa ni de ltar rtogs na nyon mongs pa gang gis kyang mi tshugs so zhes pa'i don to// de la rtag gnas bde ldan dang / zhes pa ni/ thams cad mnyam pa nyid kyi don de la rtag par gnas na yang dag pa'i ye shes phyin ci ma log pa'i don bde ba dang ldan no zhes pa'i don to// de ltar bsgom pa'i don bstan nas skabs 'dir ye shes sems dpa' gshegs su gsol ba la sogs pa bya ste/ sngon du bsnyen pa'i skabs su ji ltar gsungs pa bzhin du bya'o// de nas ting nge 'dzin gyi dkyil 'khor bsdu ba ni rim pas/ a'i dang nyid du zhes gsungs te/ rim pa ni ye shes kyi rdo rje mchod rten la thim/ mchod rten chos 'byung la thim// rdo rje rgya gram la de gzhal yas khang la/ de lha tshogs la/ de gzhi'i sangs rgyas la/ de dang po'i sangs rgyas la/ de shes rab 'khor lo la/ de ye shes sems dpa' la/ de zla ba la/ de a la thim mo// de nyid la a'i ngang nyid du// zhes gsungs pa'o// de ltar bdag gi ngo bo yi ge a dkar po'i ngang nyid du gnas pas/ de yang bdag lus as khyab pa'o// zhes gsungs pa'o// de nas a de'i byin gyi rlabs kyis bdag gi shes pa 'od du zhu nas thig le byang chub kyi sems skye ba med pa'i ngang du rtogs te/ nye ba'i dpes mtshon na 'dus ma byas pa'i nam mkha' dang 'dra bar gnas te/ de kho na la/ de nyid a yi byin rlabs la// a nyid dbyings kyi ngang nyid du// thams cad nam mkha' dang 'dra'o// zhes gsungs so// de nas ji ltar gsungs pa'i don gyi rnal 'byor ba'o// de yan chad shi ba la phan gdags pa'i rim pa'o// // de nas 'khor lo rnam pa bzhi'i don bstan pa'i phyir/ de nas 'khor lo bstan pa zhes pa'i don ni 'og nas 'byung ba 'di nyid yin no// de yang // bcu drug phyed phyed thig le can// yan lag med pa'i rtsis las 'das// bsam gtan bzhi yi rtse mo can// zhes gsungs te/ lus la 'khor lo bzhi gnas te// lte ba shes rab 'khor lo ste// rtsibs ni bcu gnyis yang dag ldan// dang po'i rtsibs nas brtsams te dgod pa ni/ a A aM AHa A aM AHa A aM AHgnas so// rtag pa shes rab yig 'bru'i 'khor lo'o// pho brang lha'i 'khor lo ni lte ba la mi bskyod pa/ de nas rdo rje sems dpa'/ rgyal po chags pa legs pa/ sems ma rdo rje ma sgeg mo dang / bdug spos ma dang / sgo ba lcags kyu dang / byams pa 'jam dpal/ spos kyi glang po ye shes tog dang bcu gnyis so// lte bar shes rab 'khor lo grags// snying gar shes rab 'khor lo ni bcu gnyis rtsibs dang ldan pa la/ rim pa bzhin du dang por a gdod/ a A/ i I/ u U/ e ai/ o au/ aM aHdgod par bya'o// rtag pa shes rab yig 'bru'i 'khor lo'o// pho brang lha'i 'khor lo ni lte bar rin chen 'byung ldan/ rdo rje rin chen/ nyi ma/ rgyal mtshan/ bzhad pa/ rin chen sems ma dang / me tog ma dang / phreng ba ma dang / sgo ba zhags pa/ bzang skyong // blo gros rgya mtsho/ blo gros mi zad pa/ spobs pa brtsegs pa dang bcu gnyis so// 'di ni snying ga'i shes rab 'khor lo'o// mgrin pa shes rab 'khor lo ni// bcu gnyis rtsibs dang yang dag ldan// rim bzhin rtsibs gcig pa la a// a ra pa tsa na/ wA gI shwa ra pradz+nyA na maHdgod/ rtag pa shes rab yig 'bru'i 'khor lo'o// pho brang lha'i 'khor lo ni// lte ba la snang ba mtha' yas/ rdo rje chos rgyu/ smra ba/ rnon po chos kyi sems ma dang / glu ma/ mar me ma/ sgo ba lcags sgrog // mthu chen thob dang / ngan song kun 'dren dang / mya ngan 'joms dang / dra ba can gyi 'od dang bcu gnyis so// mgrin pa shes rab 'khor lor grags// spyi bo shes rab 'khor lo ni// bcu gnyis rtsibs dang yang dag ldan// rtsibs dang por ha ra ha ra/ ta thA ga ta/ oM hUM hrIHb+ha ga wAn dz+nyA na mU rti/ bA gI shwa ra ma hA wA tsa sarba d+ha rma ga ga nA ma la su pa ri shud+d+ha d+ha rma d+hA tu dz+nyA na gar+b+ha AH rtag pa shes rab yig 'bru'i 'khor lo'o// pho brang lha'i 'khor lo ni lte ba la don yod grub pa/ rdo rje las dang / srung ba dang / gnod sbyin khu tshur/ las kyi sems ma/ gar ma dri chab ma/ sgo ba dril bu/ zla 'od/ 'od dpag med/ nam mkha' mdzod/ sgrib pa sel ba/ mtshog ma shes rab 'khor lor grags// ye shes me lce 'od rab gsal// zhes pa bzhu btul ni 'khor lo'i gdams ngag bla ma las shes par bya'o// de ni pho brang lha'i dkyil 'khor dang / lus gnas rtsa'i 'khor lo dang / lhag pa shes rab kyi 'khor lo dang gsum gsal bar bstan to// de ltar bsgoms pas 'bras bu bstan pa'i phyir/ de ltar rtag tu gang bsgom pa// zhes pa ni/ rigs kyi bu gang la la zhig gis de ltar bsgoms na 'og nas 'byung ba'i gzhon nu'i gzugs can bde ba thob ces gsungs pa ste/ gzhon nu ni 'jam dpal lo// gzugs can ni de'i sku la mtshan dang dpe byad kyis brgyan pa'o// bde ba thob pa ni de'i thugs yang dag pa'i ye shes thob pa'o// drag 'dzin lus ni ngan 'gro'o// de dag spangs nas zhes pa ni// gong du gsungs pa'i don de ltar bsgoms pas khams gsum gyi nyon mongs pa spangs nas 'og nas 'byung ba'i gzhan gyi don phyin ci ma log pa yang grub ste/ rje btsun 'jam pa'i dbyangs su skye bas na// rang dga'i lus su skye bar nges// zhes gsungs so// de nas/ des sa bcu la bgrod par bstan pa ni/ dkyus nyid gsal lo// de ni shes rab 'khor lo bsgom pa'i rim pa'o// de nas lhag par gnas pa'i slob ma de dbang bskur bar bya ba'i phyir/ de nas/ 'di ni dbang bskur dam par gsungs// zhes pa ni/ sngon du lhag par gnas pa'i slob ma de 'dir dbang bskur bar bya'o zhes pa'i don to// de ma bskur na cir 'gyur zhe na/ dbang bskur med na dngos grub med// ces gsungs te/ de nas slob dpon gyis bya ba'i rim pa bstan pa'i phyir/ yon tan ldan pa'i sngags pa zhes gsungs te/ yon tan ldan pa'i slob ma dbang bskur ba'i sngon du slob dpon nyid kyis ye shes sems dpa'i dkyil 'khor du zhugs la/ dbang blang ba la sogs pa byas la/ gzod slob ma dkyil 'khor du gzhug par bya'o zhes pa'i don to// des cir 'gyur zhe na/ de la dbang byin yon tan grub// ces gsungs te/ de nas slob ma gzhug par bstan pa'i phyir/ dang po khrus byas rgyan gon te/ zhes pa la sogs pa gsungs pa'i don ni 'di yin te slob dpon du 'os pa'i bla mas las thams cad pa'i chus bsangs la rdo rje sems dpar byin gyis brlabs te/ rgyan thams cad kyis brgyan la/ rdo rje gnod sbyin yongs su bzlas pa'i gos dmar po'i stod g.yogs dang smad g.yogs gyon la/ oM badzra tI kaSh+Na hUM phaT ces bzlas pa'i gdong g.yogs dmar po bcings la/ yon gyi dam pa dag phul ba yongs su blangs te/ de'i snying ga dang / dpral ba dang / lkog ma dang / spyi bo rnams su rdo rje dang / rin po che dang / pad+ma dang / sna tshogs rdo rje zla ba'i steng du de'i sa bon gyi rnam par bkod la phyogs bzhi'i de bzhin gshegs pa thams cad la phyag byed du bcug la/ de nas sa ma ya s+t+waM zhes pa'i sngags kyis 'jam pa'i rdo rje'i dam tshig gi phyag rgya 'dzin du gzhug cing de bzhin du phreng ba 'dzin du gzhug go// de nas slob dpon gyis 'di skad ces bsgo ba bya ste/ skal dang ldan pa rigs kyi bu// khyod ni ci dang ci la dga'// 'dod don gang yin khyod kyis smros// de nas slob mas 'di skad ces// bdag ni gsang ba'i dkyil 'khor la// rab tu blta bar bgyi ba dang // mya ngan 'das pa'i grong mchog tu// bdag ni 'jug par 'tshal lags so// de rjes slob dpon dam pas kyang // 'di skad ces ni brjod par bya// sngon gyi rgyal ba rnams kyis gsungs// gsang ba bas kyang ches gsang ba'i// yang gsang dam pa'i dkyil 'khor 'dir// bdag gis bu khyod gzhug par bgyi// grong khyer la yang grong khyer de// mya ngan 'das pa'i grong mchog tu// bu khyod rab tu gnas par bgyi// skal dang / ldan pa khyod kyis kyang // lha rnams la yang phyag 'tshol la// sdig pa ma lus sbyang byas nas// sdom pa rnams ni legs par zung // mchog tu sems kyang bskyed par gyis// ces brjod do// de nas don dang ldan pa'i slob ma 'khor dang bcas pas/ dkyil 'khor gyi lha rnams la phyag byas la/ bcu yongs su dag pa nas sdom pa gzung ba yan chad byed du gzhug go// de nas 'di skad bsgo'o// ding khyod de bzhin gshegs pa thams cad kyi rigs su zhugs kyis/ ngas khyod la ye shes gang gis de bzhin gshegs pa thams cad grub pa yang thob na gzhan lta smos kyang ci dgos te/ de lta bu'i ye shes bskyed par byas kyis/ khyod kyis dkyil 'khor chen po ma mthong ba rnams la ma smra shig // dam tshig nyam par gyur ta re/ de nas rdo rje sems dpa'i phyag rgya kha thur du bstan pa slob ma'i spyi bor bzhag la 'di skad brjod par bya'o// 'di ni khyod kyi rdo rje dam tshig gis gal te 'ga' zhig la smras na klad pa 'gas par 'gyur ro// de nas dam tshig phyag rgya 'di nyid dang mna' chu'i snying pos sngags la slob mas 'thung du gzhug go// de'i mna'i snying po ni 'di yin te/ hUM rdo rje dam tshig deng khyod nyid// snying la yang dag zhugs mdzad kyis// gal te tshul 'di smras na ni// de ma thag tu dral te gshegs// oM badzra u da ka ThaH/ 'di ni khyod kyi dmyal ba'i chu// dam tshig 'das na sreg par byed// dam tshig bsrungs na dngos grub ni// rdo rje bdud rtsi'i chu 'dis 'grub// rdo rje dril bu phyag rgya rnams// gal te dkyil 'khor ma mthong smras// skye bo'i tshogs na 'dug pa'am// dad pa med la bstan mi bya// de nas slob ma la 'di skad bsgo'o// deng phan chad khyod kyi phyag na rdo rje nga yin gyis/ ngas 'di byos shig ces bsgo ba gang yin pa de yang bya dgos so// khyod kyis pa la brnyas par ma byed cig // mi bde ba ma spangs pas khyod dus byas nas dmyal bar ltung bar gyur ta re zhes smras la 'di skad du de bzhin gshegs pa thams cad kyis byin gyis rlobs la/ rdo rje sems dpa' bdag la 'bab par gyur zhes smos shig par bsgo'o// de nas rdo rje slob dpon gyis myur ba nyid du rdo rje sems dpa'i phyag rgya bcings la 'di skad brjod do// 'di ni khyod kyi dam tshig ste// rdo rje sems dpa' yin par grags// rdo rje ye shes bla na med// de ring nyid du 'bab par shog // oM badzra A be+e sha aHzhes brjod do// de nas phyag rgya bcings pa las byung nas de'i snying gar zhugs te rdo rje sems dpa' 'bab par gyur par bsams na 'bab par 'gyur ro// yang ho a ha zhes bya ba yang rang gi snying ga la bkod la/ se'u'i me tog dang 'dra ba'i rdo rje sems dpa' rang gi dam tshig dang bcas pa rang gi snying gar nges par byung la// badzra ban+d+ha trata ces pas de'i snying ga phye la der bcug ste rdo rje dbab pa'i phyag rgya bcings la sngags brjod la/ bcom ldan 'das kyis gang bar gyur par bsams na yang 'bab par 'gyur ro// theg pa chen po mngon par rtogs pa'i rdo rje'i tshig gis bdun nam brgyad rdzogs pas kyang 'bab par 'gyur ro// slob ma'i gtso bo'i snying gar rdo rje bya// yig brgya phyed pas mnyam gzhag brtan byas nas// bdag lus gang yin snod kyi sgo phye zhing // snying la gnas pa'i rdo rje'i dbus su blta// sngags kyi bdag po yi ge a dmar gsungs// brjod pas yang dag chags pas g.yo bar blta// slob ma'i lus 'di sgo ni dbye byas par// zhugs nas rdo rje byas pa'i snying la gnas// ma lus lus pa kun du bkang nas su// rkang pa g.yon pas g.yas pa mnan nas ni// sngags pas slob ma'i snying ga de la dbab// kun du dril bu'i sgra ni yang dag dkrol// lag pa pad+ma 'dab ma'i phyag rgya byas// mi bskyod rin chen la sogs bde gshegs rnams// rang gi phyogs phyogs nas byon 'od phab pas// legs babs gyur pas rang gi bu la blta// gang zhig des kyang 'bab par ma gyur na// lag pa g.yas par til gyi sa bon gzhag// dbus su yi ge hUM yang rnam bkod de// rdo rje 'od 'bar ba ni rnam par bsam// g.yon pa'i mtheb mdzub phyag rgyar byas pa yis// blang bar byas la me la sbyin sreg bya// lus ni thal bar byas la rnam dag pa'i// bsod nams lus la'ang sngags kyi 'od kyis dgang // ye shes bab ba nyid du bsams nas ni// rdzas bzhin 'bab pa nyid du rab tu 'gyur// la la dag gis legs par bshad pa na// mche ba'i myu gu cung zad gtsigs pa yis// rtse mo 'od dkar g.yo zhing dgod pa'i zhal// smin ma gdengs pas phyogs bcu ma lus pa// 'brug sgra lta bu hUM ni 'jigs pa'i sgra// sangs rgyas me tog chun phreng gnyis btags pa// 'od chen sna tshogs ldan par rang gi lus bsgoms la// sngags pas rang gi bu yi mig phye ste// 'khor lo 'di dag ma lus bstan par bya// gang tshe der ni ci yang ma mthong na// rang las byung ba'i 'od kyi phreng ba yis// de yi snying la snang bar byas la de nas ni// 'di ni nyis 'gyur mig tu 'gyur bar bsam// de yi 'od kyis mig gnyis bskul bas na// de tshe cung zad nges par mthong bar 'gyur// des kyang de bzhin mtshan ma ma mthong na// rjes mthun gnas pas bden pa'i byin rlabs bya// 'gro ba'i don la chags bral ma mdzad ces// brtul zhugs can gyis der sogs kyis bskul zhing // pus mo gnyis ka sa la btsugs nas ni// gzugs mthong phyir ni mchod pa dbul bar bya// de babs te/ babs ma thag tu lha'i ye shes skye bar 'gyur zhing // ye shes des ni pha rol sems su 'gyur ro// zhes bya ba la sogs pa rgya cher sbyar ro// de nas tiSh+Tha badzra zhes bya ba la sogs pas de'i snying ga'i phyag rgya dgrol bar bya'o// tshigs su bcad pa 'dis bden pa'i byin rlabs brjod par bya'o// 'di ltar bdag gi slob ma 'di// dkyil 'khor du ni legs bcug nas// lha yi rigs kyi rim pa dag // 'di yi bsod nams ci 'dra las// de bzhin du ni 'bab par 'gyur// 'di ni dngos grub gang grub pa// rigs ni gang gi snod gyur dang // bsod nams mthu ni gang yod pa// dkyil 'khor 'dir ni de bzhin 'gyur// de nas/ sangs rgyas dngos grub thob bya'i phyir// bdag la thugs brtser dgongs nas ni// 'gro la phan pa'i gtso chen gyis// sman par dgongs te bzhes su gsol// hUM pra tIts+tsha badzra ho zhes bya ba'i sngags kyis phreng ba dkyil 'khor du dor ro// de nas dngos grub rab 'bring me tog 'bab pa las brtag par bya ste/ lha rnams kyi khyad par dang gnas kyi khyad par las brtags te/ gang tshe sangs rgyas bcom ldan 'das// dbu la me tog 'bab 'gyur na// de tshe gtsug tor mdzod spu dag // 'grub par 'gyur bas gdon mi za// spyan la sogs pa rnams kyang ni// zhal du babs par gyur pa na// stod du babs na mchog rnams grub// rked du babs na 'bring rnams grub// ro smad phyogs su babs na ni// dngos grub tha ma rnams 'grub 'gyur// bar gyi sku la babs na ni// snying po la sogs grub par 'gyur// smad du babs par gyur na ni// mngag gzhug la sogs grub par 'gyur// rim pa de dag thams cad ni// rim bzhin rnam par shes par bya// de bzhin lha rnams gzhan la yang // dngos grub rnam pa gsum du bshad// gal te lha yi gzugs dag la// me tog ring du lhung gyur na// de yi dngos grub yun rings 'grub// nye na dngos grub myur du 'grub// gsang sngags rnams kyi mchod pa dag // gang du bkram pa'i tshul can ni// de yi sa ris de yin te// me tog der lhung de yi rigs// lha gnyis kyi ni bar dag tu// gal te nges par babs gyur na// gang du nye ba de yi rigs// gal te la la'i me tog ni// dkyil 'khor mang po 'das nas bab// de la dngos grub mi 'grub cing // bsod nams dad pa rab tu chung // gal te me tog dor ba dag // ra ba'i ri mo la bab na// zhi ba byas nas de dag gdod// nan tan bskyed de 'dor du gzhug // de ste the tshom gyur na ni// mkhas pas bzlas te 'dor mi gzhug // de ni gang yang nye med pas// des ni dngos grub thob mi 'gyur// gnyis kyi bar du mnyam pa na// don med phyi rol lhung na ni// zhi ba'i sbyin sreg byas nas su// de nas me tog dor du gzhug // snying por me tog babs pa ni// rtag tu don med mi 'gyur bshad// srad bu dag ni cho ga bzhin// de yi nye 'khor shes par bya// de la sogs pa'i rnam pa yis// me tog rnams ni dor ba las// bdag gi mdun du gang lhung ba// de la zhi ba brtsam par bya// sbyin sreg gis ni zhi byas nas// de ni slar yang dor du gzhug // lan gsum spogs te 'dor na yang // gal te legs par ma bab na// re thag bcad de slar gtang bya// de nas me tog babs pa las// lha yang dag par shes byas nas// phreng ba blangs te sngags 'di brjod// oM pra ti gr-i h+Na rwa mi satwa ma hA ba la zhes brjod la de'i mgo la bcing ngo ye shes sems dpa'i mtshan ma nye bar mtshon nas// de la mig gis ji ltar mthong zhes dri'o// des ji ltar mthong ba bzhin du 'grub par 'gyur ro// gal te kha dog snang bar mthong na// de la dngos grub thams cad kyi ye shes bslab par bya'o zhes rgya cher sbyar ro// de nas 'dis gdong g.yogs dgrol te/ ji ltar mig mkhan rgyal po yis// mig gi ling tog bsal ba ltar// bu khyod kyis ni mi shes pa'i// rab rib rgyal ba rnams kyis bsal// badzra tsak+Shu he badzra pA sha zhes brjod do// de nas gdong g.yogs dkrol nas ni// dkyil 'khor bzang po bstan par bya// de nas bla ma dga' 'gyur nas// slob ma de la 'di skad bsgo// dkyil 'khor bzang po 'di la ltos// da ni dad pa rab tu bskyed// khyod ni sangs rgyas rigs su skyes// sngags dang rigs pas byin gyis brlabs// 'gro ba phun sum dngos grub kyang // thams cad khyod la mngon du gyur// dngos grub thob phyir dam tshig skyongs// gsang sngags la yang brtson par gyis// de nas dkyil 'khor gyi de kho na bshad par bya ste/ mi mnyam med pas zur bzhir snyoms// dran dang dbang po sgo bzhi ste// bsam gtan rta babs rnam pa bzhi// ting 'dzin khyams su shes par bya// khyams la brten pa rdo rje'i gdan// gzungs rnams lha mos mchod pa yi// rgyan rnams kun gyis bkra ba yang // bsam pa thams cad rdzogs byed pa'o// gdul bya bskyod pa sna tshogs mchog // dar 'phan dril bu sgrogs pa yis// me long ye shes rtag mi rtog // byang chub yan lag me tog phreng // dra ba dra phyed rin chen mchog // nyi ma zla bar yang dag ldan// kun grub mi zad bde ba ste// bde ba chen po zhes grags so// de yi nang gi dkyil 'khor gyi// ka ba dkyil 'khor dra ba ni// dngos grub bde ba kun ster ba'i// rnam thar brgyad po de nyid yin// theg pa chen po byang chub sems// mdo sde'i 'khor lo bskor bas na// rdo rje thig gis yongs btab cing // thams cad du yang yongs su rdzogs// gang du 'jug pa de tsam gyis// mi tshugs pa dang mi log pa// bde ba chen po rab grub phyir// de dag dbang por yang dag 'gyur// de nas phyag rgya dang snying po yang bshad par bya ste// de nas rdo rje lcags kyu nas brtsams te/ mgon po 'jam dbyangs kyi bar du bstan par bya'o// de nas me long bstan par bya ste/ chos rnams gzugs brnyan lta bu ste// dag cing gsal la dri ma med// gzung du med cing brjod du med// rgyu dang las las kun du 'byung // ngo bo nyid med gnas med par// de ltar chos 'di shes nas su// sems can don ni mnyan par byos// 'on kyang sangs rgyas sras su skyes// zhes sgyu ma lta bur bstan to// de nas bla ma de la yon gyi mchog phul te/ gsol ba gdab par bya ste/ 'di zhes bgyi ba rdo rje can// byang chub sems ni rnam bsgom pa// slob dpon zhabs kyi pad+ma la// dbang bskur phyir ni phyag kyang 'tshal// slob dpon rab tu rmad byung ba// rgyal ba rnams kyis dbang bskur nyid// sangs rgyas byang chub thob byed pa// skal ba chen po bdag la stsol// zhes brjod do// de nas slob dpon gyis hoHzhes bya bas gzhu byin la de bzhin gshegs pa thams cad mnyes par gyis shig ces brjod de/ phyogs bzhir mda' bzhi 'phen du gzhug cing // steng dang 'og tu yang re re 'phen du gzhug go// de nas slob ma dbang bskur bar bya ste/ shar phyogs kyi sgo'i mthar sna tshogs pad+ma bris la gang yang rung ba'i skur bskyed de/ zla ba'i dkyil 'khor gyi steng du gnas par bsams la/ g.yas logs su dar dang me tog gi phreng bas brgyan pa'i gdugs dkar po la gtsug tor gdugs dkar bzlas la dbub po// g.yon du dar tshon sna tshogs pa bkram pa'i rgyal mtshan dang / ba dan la oM yongs su bzlas pa legs par bzhag la// me tog la sogs pas mchod la sgra sna tshogs pas bsgrags so// bkra shis kyi glu len cing phyi nang gi gar sna tshogs pa yang bya'o// de nas rdo rje 'bebs ba'i bum pa la sogs pa thams cad gcig tu bsdoms te byin gyis brlabs la dbang bskur bar bya ste// che ba'i yon tan kun rdzogs shing // bdud rtsi'i chu yis rab bkang ba// rnam par dag pa'i bum pa 'dis// bu khyod la ni dbang bskur ro// oM badzra a b+hi Shiny+tsa zhes brjod do// slob ma rnams kyi spyi bor bzhag pas me long lta bu'i ye shes la mi bskyod pa ngo bor gyur to// de nas de kho na nyid bstan te/ thog mtha' med pa'i sems dpa' ni// rdo rje sems dpa' dga' ba che// kun du bzang po thams cad bdag// rdo rje snyems tshul bdag po'i bdag // ces bya ba/ 'di ni 'jam dpal la bya bar bshad de ming thams cad kyi bdag nyid yin pa'i phyir ro// de nas chos bstan te/ srid pa'i rang bzhin dag pa'i phyir// ngo bo nyid kyis srid bral byas// rang bzhin dag pa'i sems dpa' mchog // srid pa'i mchog ni byed par 'gyur// de nas dam tshig bsgrag par bya ste/ srid pa'i bde ba shin tu chung // sdug bsngal chen po zhi bya'i phyir// shin tu bde ba dam pa'i thabs// de bas dam tshig bsrung bar gyis// 'dod pa'i longs spyod thams cad ni// ci 'dod par ni bsten bzhin du// rang gi lha yi sbyor ba yis// bdag dang gzhan la mchod par bya// ji srid 'khor ba'i gnas su ni// mkhas mchog 'dug par gyur pa'i tshe// de srid mtshungs med sems can don// mya ngan mi 'da' byed par nus// gsang ba mchog gi dam tshig thabs// bsod nams byin rlob sgrub byed pa// dngos grub kun gyi dbang phyug grub// sems can don ni ston par byed// yid kyi gzugs ni brtan pa'i phyir// phyag rgya dam tshig yin par grags// gang gi lus kun bstan pas na// des na phyag rgya yin par grags// zhes bya'o// de nas gsang ba bsgrags te/ 'dod chags bral ba lta bu yi// khams gsum na ni sdig med de// de bas 'dod pa'i chags bral bar// khyed kyis nam yang ma byed cig // ces bya'o// de nas/ mgon po khyod la gsol ba ni// theg pa chen po rtog pa yi// tshul chen yang ni rgyas par mdzod// ces bya'o// de nas/ 'jig rten kun la thams cad du// sems can kun la phan pa'i phyir// ji ltar sna tshogs 'dul 'gyur pa// rdo rje'i 'khor lo rab tu bskor// zhes brjod la/ rgyal bar gyur cig rgyal bar gyur cig // rdo rje rigs kyi bdag po rdo rje rigs kyi dkyil 'khor bskor zhes brjod do// de nas dbu rgyan dang dar dpyangs su bcas pa byin gyis rlobs la// de bzhin gshegs pa kun gyi rgyan// sangs rgyas lnga yi ngo bo nyid// rin po che yi dbu rgyan dang // dar dpyangs dag gis dbang bskur ro// oM rat+na a b+hi Shiny+tsa zhes brjod pas// mnyam pa nyid kyi ye shes las// rdo rje rin po cher gyur to// de nas de kho na nyid bstan/ nyi ma 'di ni mchog yin te// de bzhin gshegs pa thams cad mthong // nam mkha'i snying po bcom ldan 'das// bsam pa thams cad rdzogs mdzad pa'o// zhes brjod do// de nas chos kyi mtshan nyid bstan te/ bsam pa thams cad rab grub pas// don 'di bsam 'grub bla na med// de yang 'dod par rab grub phyir// 'dod dang thar pa'i bde chen po// zhes brjod do// de nas dam tshig bsgrags te/ sems can kun la phan phyir dang // sangs rgyas don du sbyor ba yis// pha rol nor rnams phrogs kyang ni// sdig gis gos par mi 'gyur ro// zhes brjod do// de nas gsang ba bsgrags te/ 'dod dang bde ba thams cad dang // mi mthun pa yang sbyin bya zhing // bdag nyid kyang ni pha rol gyi// bsam pa thams cad rdzogs par gyis// de nas/ rin chen khyed la gsol ba ni// nor gyi tshogs ni bshad du gsol// rang gi rigs ni bskyed par mdzod// ces brjod de nas/ mdor na 'jig rten thams cad du// sems can kun la phan pa'i phyir// ci ste sna tshogs 'dul 'gyur ba'i// nor bu'i 'khor lo rab tu bskor// zhes brjod la/ rgyal bar gyur cig rgyal bar gyur cig // rin po che'i rigs kyi bdag po rin po che'i rigs kyi 'khor lo bskor cig ces brjod do// de nas rdo rje byin gyis brlabs la/ sangs rgyas kun gyi rdo rje dbang // de ring khyod la dbang bskur bya// sangs rgyas kun du rab grub phyir// bu khyod la ni bskur bar bya// badzra a d+hi pa ti a b+hi Shiny+tsa zhes brjod pas/ so sor rtog pa'i ye shes las rdo rje chos kyi sems dpar gyur to// de nas de kho na nyid bstan par bya ste/ 'di nyid sangs rgyas bcom ldan 'das// spyan ras gzigs kyi dbang phyug ste// 'dul ba thabs kyis mdzad pa ni// dag pa'i rol mor rab tu 'jug // ces brjod do// de nas chos kyi mtshan nyid bstan te/ ji ltar pad+ma dmar po 'di// tshon gyi nyes pas ma gos ltar// de bzhin gnas pa'i nyes pa 'dis// 'gro phan rnams la mi gos so// zhes brjod do// de nas dam tshig bstan te/ cho ga 'di dag gang gang gis// 'gro ba rnams ni 'dul 'gyur ba// pad+ma dag par sbyor ba'i bdag// de dag der ni sbyor bar bya// zhes brjod do// de nas gsang ba bsgrags te/ 'dod chags 'dra ba'i bde ba med// rgyal ba rnams la de phul la// sems can don du sbyin med mchog // bsten na bsod nams thob par 'gyur// zhes brjod do// de nas/ dpa' bo khyod la gsol ba ni// rang gi rigs rnams bskyed nas ni// chos kyi 'khor lo dam pa 'di// thub pa chen pos bshad du gsol// zhes brjod do// de nas/ 'jig rten kun la thams cad du// sems can kun la phan pa'i phyir// ji ltar sna tshogs 'dul 'gyur ba'i// pad+ma'i 'khor lo rab tu bskor// zhes brjod la// rgyal bar gyur cig rgyal bar gyur cig // pad+ma rigs kyi bdag po chos kyi 'khor lo bskor cig ces brjod do// de nas dril bu byin gyis brlabs te/ 'di ni shes rab nyid kyi dngos// shes rab dbyangs kyi rjes 'gro ba'i// de ring khyod la 'dir dbang bskur// oM pradz+nyA pA ra mi tA d+harma a zhes brjod/ bya ba grub pa'i ye shes las sna tshogs rdo rje can du gyur par bsams la de kho na nyid bstan te/ rtag tu 'dod chags las byung 'gro// rdo rje me yi phung po'i gzugs// 'bar ba'i rdo rje sbyor ba che// mkha' 'gro rnams ni kun du 'bar// zhes brjod do// de nas chos kyi mtshan nyid bstan te/ chos rnams nam mkha'i mtshan nyid de// nam mkha' la yang mtshan nyid med// nam mkha' dang mnyam rnal 'byor pas// 'di kun myur du 'dzin par 'gyur// zhes brjod do// de nas dam tshig bstan te/ thams cad nam mkha' sbyor ba yis// thams cad nam mkha' zhes smra zhing // rdo rje'i phyag rgyas rgyas btab la// khams gsum yang ni bza' bar bya// zhes brjod do// de nas gsang ba bsgrags te/ sems can kun la phan phyir dang // sangs rgyas bstan pa'i don du ni// sems can thams cad gsad na yang // de ni sdig pas gos mi 'gyur// zhes brjod do// mgon po khyod la gsol ba ni// sangs rgyas kun la dbang byed cing // sems can kun don bya ba'i phyir// rang gi rigs ni bskyed par mdzod// ces brjod do// de nas/ mdor na 'jig rten thams cad du// sems can kun la phan pa'i phyir// ji ltar sna tshogs 'dul 'gyur ba'i// las kyi 'khor lo rab tu bskor// zhes brjod la/ rgyal bar gyur cig rgyal bar gyur cig // las kyi rigs kyi bdag po chos kyi 'khor lo bskor cig ces brjod do// de nas byin gyis brlabs pa'i lag pa de rnams spyi bor bzhag la/ khyod ni sangs rgyas dngos yin te// rab tu gsang ba gsang ba'i ming // rdo rje che ge mo zhes pa// de ring khyod la dbang bskur ro// oM badzra nA ma a b+hi Shiny+tsa zhes pa la sogs pa brjod pas chos kyi dbyings kyi ye shes las rnam par snang mdzad kyi ngo bor gyur to// de la de kho na nyid bstan te// de nyid du ni bcom ldan 'das// de bzhin gshegs dang byang chub sems// lta ngan rnams la phan pa'i phyir// mya ngan 'das 'di ston par mdzod// sna tshogs 'dul bar brtson pa yi// brtan zhing nges pa'i chos nyid can// srid pa shin tu gnas mchog tu// go cha la sogs nges par gon// sangs rgyas chos dang tshogs la sogs// dkon mchog gsum po nyid du rtogs// srid pa shin tu legs par bsgrub// sna tshogs mkhyen pa dpal byed mchog // ces brjod do// de nas chos kyi mtshan nyid bstan te/ thams cad nam mkha'i mtshan nyid de// nam mkha' la yang mtshan nyid med// nam mkha' dang mnyam rnal 'byor bas// kun mchog mnyam pa nyid du gsal// zhes brjod do// de nas dam tshig bstan par bya ste/ 'dod pa'i longs spyod thams cad la// ci bde bar ni bsten bzhin du// dkon mchog gsum yang mchod par bgyi// rang nyid dang ni brten par bya'o// zhes brjod do// de nas gsang ba bsgrags te/ ji lta ji ltar sems can rnams// 'dul 'gyur de lta de lta bur// chags la sogs pa yun rings su// de bzhin 'gro ba'i don rnams kyis// zhes brjod do// de nas/ mgon po khyod la gsol ba ni// sems can kun la phan pa'i phyir// thugs rje chen po bskyed nas kyang // chos kyi 'khor lo rab tu bskor// zhes brjod do// de nas/ 'jig rten kun la thams cad du// sems can kun la phan pa'i phyir// ji ltar sna tshogs 'dul 'gyur ba// chos kyi 'khor lo rab tu bskor// zhes brjod la/ rgyal bar gyur cig rgyal bar gyur cig // de bzhin gshegs pa'i bdag po'i chos kyi 'khor lo bskor cig ces brjod de tha ma de rnams ni rjes su gnang ba'i cho ga'o// de nas rdo rje rtse lnga pa byin gyis brlabs te/ 'di ni sangs rgyas thams cad kyi// phyag na rdo rje'i lag na 'dug // khyod kyis kyang ni rtag tu bcang // phyag na rdo rje'i brtul zhugs brtan// oM sarba ta thA ga ta sid+d+hi badzra sa ma ya tiSh+Tha e Sha staM d+ha ra ya mi/ badzra satwa hi hi hi hi hUM zhes brjod do// 'di ni sangs rgyas thams cad kyi// shes rab dbyangs kyi rjes 'gro ba// khyod kyis kyang ni rtag tu bcang // byang chub rdo rje rgyal bas gsungs// zhes brjod la/ dril bu sbyin no// de nas chos kyi 'khor lo rkang pa gnyis kyi bar du bzhag la/ dung lag pa g.yas par sbyin te 'di skad brjod do// deng nas brtsams te dbang bskur ba tsam gyis chos kyi 'khor lo bskor cig // chos kyi dung bus shig // 'jig rten kun la zab mo'i chos kyi sgra sgrogs shig // de nas gzengs bstod de/ 'di ltar snang ba'i dngos po kun// sangs rgyas kun gyi bdag nyid de// 'jam pa'i dbyangs kyi dbang bskur bas// de bzhin gshegs par khyod gyur to// de nas lung bstan te/ nga yis 'di ltar khyod lung bstan// 'jam dpal gzhon nu de bzhin gshegs// khyod ni sangs rgyas dngos yin gyis// som nyi yid gnyis ma za cig // de nas dbugs dbyung bar bya ste/ mchog tu gsang ba'i dkyil 'khor 'dir// mthong ba'am ni zhugs pa yis// sdig pa kun las rnam grol ba// khyod ni deng nyid gnas yin te// bde chen theg pa 'di la ni// slar khyod 'chi ba yod min te// cis kyang mi 'jigs dga' bar gyis// khyod ni mchog tu gyur pa'o// zhes brjod do// de nas phyi nang gsang ba gsum gyi mchod pas mchod de bkra shis brjod do// slob ma'i tshogs rnams dang sgra'i rnam pa mang pos sna drangs la dkyil 'khor lan gsum bskor ba bya'o// de nas slob ma'i spyi bo nas gdugs dang rgyal mtshan la sogs pa rnams dkyil 'khor la phul te 'di skad bsgo bar bya'o// da ni dkyil 'khor slob dpon gyur// gsang sngags rgyud kyang 'dzin par 'gyur// sangs rgyas byang chub sems dpa' dang // lha rnams kun gyis bkur bar 'gyur// sems can kun la snying brtse'i phyir// khyod kyis dkyil 'khor cho ga bzhin// nan tan bskyed de bri bar gyis// sgrub pa po rnams rgyud la sbyor// khyod kyis chos la ser sna dang // sems can kun la mi phan pa// nyam nga chen por gyur kyang ni// bu khyod kyis ni mi bya'o// de nas slob ma re re'i lag pa g.yon pas g.yas pa'i mthe chung nas bzung nas zhi ba'i phyir zhi ba'i sbyin sreg bya'o// de nas dkyil 'khor la mchod pa dang bstod pa dang bzod par gsol ba bya ste ye shes kyi lha gshegs su gsol/ bskyed pa'i mtshan tsho bdag gi thugs kar bsdus la/ rdul tshon phyags te chu bo chen por dor bar bya'o// de nas gnas de yang dri sna tshogs kyi chus legs par byug par bya'o// de nas slob ma dam pa des// ci bzhed yon rnams phul nas su// gsang dbang nod phyir 'di skad zhu// bla ma dam pa bde gshegs gtso// khro bo 'khor dang bcas pa la// lus ngag yid kyis bdag phyag 'tshal// gsang gsum dam pa'i dbang mchog 'di// di ring bdag la gnang bar stsol// zhes brjod do// de nas bla ma dam pa des// gsang ba'i dbang bskur brtsam bya ste// shin tu dben pa'i gnas rnams su// maN+Dal dri zhim bdud rtsis byugs// me tog bkram ste stan bzangs bting // de rjes slob mas shes rab ma// mchog dang rab dang 'bring dang mtha'// bla ma la phul 'di skad brjod// khyod ni 'jam pa'i rdo rje ni// bde gshegs rnams kyis bde ba mdzad// byang chub sems dpa' che rnams kyis// yang dag don mchog rnam dag pa// ji ltar ji bzhin bdud rtsi yis// mchog gi dbang ni bskur ba bzhin// de bzhin bdag la 'khor ba yi// sdug bsngal rnams ni sel bar mdzod// rnal 'byor bdud rtsi dri med mchog // ma rig nges par rab rib rnams// gang zhig byang chub bla med pa// de ring bdag gis thob par mdzod// ces brjod do// de nas bla mas shes rab ma// mdangs ldan ma ni rab bskyed la// cho ga thams cad rdzogs par bya// thabs dang shes rab byin rlobs la// thugs las 'od 'phros sangs rgyas bsdu// dgug gzhug bcing dang bstim par bya// chags pa bskyed phyir sngags 'di brjod// oM many+dzu shrI sarba ta thA ga tA nu rA ga badzra swa b+hA wa A t+ma kou0f85haM zhes brjod de/ bsrub pa dang bsrubs pa'i sbyor ba mdzad pas bde bar gshegs pa 'od du zhu ste/ byang chub kyi sems su phab pas nor bu'i nang du bde ba rnyed pa thabs dang shes rab kyi sgo bkag ste/ slob ma'i kha ru dbab par bya'o// de la 'di skad brjod de/ byang chub sems kyi rdo rje 'di// sems kyi sdug bsngal rnam bcom ste// gsang ba'i gnas dang dam par bcas// de ring khyod la dbab par bya'o// zhes brjod de slob ma'i kha ru'o// slob ma des kyang tshul rnam pa bzhis bdud rtsi sbyang bar bya'o// des ni ngag gnyis pa dang rnam par rtog pa dag par byed pas gsung gi dbang zhes bya'o// de la lung bstan par bya ste/ bla mas chos gos gyon la lag pa g.yon pas chos gos kyi mtha' ma chag par bcug ste/ g.yas pa mi 'jigs pa'i phyag rgya bcas te/ dkyil 'khor gyi lha rnams gsal bar byas la/ sngon 'jam pa'i rdo rjes lung bstan pa bzhin du mgrin gcig tu lung ston par bsams la 'di skad brjod do// 'di ltar nga yis lung bstan te// 'jam dpal gzhon nu de bzhin gshegs// dngos grub mchog tu bsgrub pa'i phyir// srid pa'i ngan 'gro rnams las bton// many+dzu shrI na maHsarba ta thA ga ta hri si d+d+hi sa ma ya s+t+waM zhes brjod de/ dus gsum gyi rgyal ba sras dang bcas pa rnams kyis lung ston par mdzad do// de nas dbugs dbyung ba ni khams gsum gyi bdag por gyur pa dang / bdud dang mu stegs la sogs pa las rgyal ba dang / mya ngan las 'das pa'i grong khyer du 'jug pa ste/ 'di nyid las thob par gyur cig // the tshom dang yid gnyis la sogs pa ma byed cig // gzhan yang bla ma dam pas dbang bskur ba tsam gyis ji ltar bsams pa ltar slob ma rnams kyis grub par 'gyur ro zhes brjod do// de ni slob ma gsang ba'i dbang bskur ba ste/ dbang rnams rdzogs pas rim par sbyin// gsang ba'i dbang dang zhes gsungs pa la de skad ces bshad do// de nas shes rab ye shes kyi dbang bskur ba bstan pa'i phyir/ nges pa'i dbang rim pa bzhin du bskur bar bya zhes gsungs pa'i don ni 'di yin te/ de ltar gsang ba'i dbang thob pa'i slob ma des kyang bla ma la 'di skad zhu ste/ sngon gyi sangs rgyas thams cad kyis// ji ltar mkhyen cing thugs chud pa// de ltar rjes su bdag dad na// de ring bdag la dbang bskur stsol// zhes brjod do// de nas bla ma des shes rab dang ye shes kyi dbang bskur ba brtsam ste/ de yang dang la shes rab kyi dbang ni bu mo rigs ldan mtshan rtags can/ bcu gnyis bcu drug bco brgyad nyi shu lon pa bla ma la phul la bsam gtan gyi don drug dang ldan par bya ste/ bla ma des shes rab ma byin gyis brlabs te 'di skad ces bsgo'o// sngon gyi rgyal ba rnams kyis kyang // shes rab 'di la brten par 'grub// rigs kyi bu mchog khyod kyis kyang // shes rab spang du mi rung ste// ye shes skye ba'i thabs yin pas// khyod kyis 'dod chags ma spang zhig // ces brjod do// de nas bla mas dri ba 'di yang gsung ngo // bu tshur shog cig rdo rje can// dri chen dri chu za nus sam// rak+ta ga pur tha nus sam// bud med dad pas bsten nus sam// pad+mar 'o byed mi rtog gam// snod ldan smros shig ngang tshul can// de nas slob mas 'di skad brjod// shes rab dad pas bdag bsten to// dri chen dri chu la sogs bdud rtsi lnga// rtag tu dad pas ston par bgyid// pad+mar bdag ni 'o bgyid do// de nas bla ma dam pa des// shes rab ma gcer bur phyung la// lus dri zhim po'i chus bkrus la/ me tog gi phreng bas mgo bcings la 'di skad ces bsgo'o// ston pa'i rang bzhin snying rje'i bdag // khyod kyis sems can don rnams gyis// mkha' klong pad+ma bsten par gyis// bu 'di bde ba bskyed par gyis// zhes bskul lo// de nas shes rab dam pa des lag pa gnyis dril bu bzung nas pad+ma kha phye ste 'di skad brjod do// rmad byung nga yi pad+ma la// bde ba thams cad 'di la rnyed// bde bar gshegs pa thams cad kun// rtag tu 'di dag mi 'bral lo// pad+ma 'di ni chos dbyings yin// sangs rgyas thams cad 'di las byung // sems can thams cad 'di ru grol// nang gi rtsa yi 'khor lo la// pad+ma zhes su rab tu gsungs// pad+ma'i nang gi nam mkha' la// 'byung ba lnga po rang bzhin gnas// lte ba la ni ge sar te// pad+ma brgyad kyis rnam par brgyan// ze 'bru'i dbus nas 'byung ba yin// de nyid bdud rtsi dam pa ste// sangs rgyas kun gyi snying po'o// zhes brjod do// de nas bla mas slob ma'i lag pa g.yas pa dang / shes rab ma'i g.yon pa 'og tu bzhag nas 'di skad brjod do// shes rab dam pa 'di yin te// khyed kyi ye shes skyed par byed// 'di dang khyed nyid ma bral bar// dad pas rtag tu rol mo gyis// zhes brjod la/ shes rab ma'i lus la dkyil 'khor bkod la slob ma la sbyin no// slob ma yol ba nang du shes rab ma dang 'dug nas ye shes kyi dbang nod par bya'o// de nas shes rab ma dang slob mas glo g.yas pa phab la nyal lo// dga' ba'i gtam sna tshogs bya'o// gnas dgu ru ni sen mo gdab// g.yon pa glang po'i sna rtse yis// pad+ma bye'u mgo 'dra ba la// tshod zin bya ste brud par bya// lce yis kyang ni rol mo bya'o// des ni pad+ma rgyas par 'gyur// gzod nyi ma dang zla ba mnyam par bya ste/ dal nas dal nas bskyod pa las// 'byung ba bzhi'i rkyen gyis bde ba chen po'i dbus na byang chub sems gnas pa la ye shes kyi mes bzhu nas 'khor lo bzhi nas rim par 'bab ste/ bol+la'i rtsa bar phyin pa ni dga' ba'o// dbus su phyin pa ni mchog dga'o// nor bu'i rtse mor sleb pa ni lhan cig skyes pa'i dga' ba'o// de ji tsam gnas kyi bar du bsgoms pas mi rtog pa'i ye shes skye ste/ dper na rus sbal lta bu'o// gal te bsdams pas ma thems na 'jig rten pa'i gnas su gshegs te bral ba'i dga' ba zhes bya'o// don dang bral ba ni bral ba'o// gong ma mtshon pas dga' ba'o// byang sems de yi rang bzhin ni// 'jam pa'i dbyangs kyi rang bzhin pas// dung dang nya phyis dag gis min// lag pas kyang ni mi blang ngo // bdud rtsi lce yis blang bar bya'o// de zos ye shes dbab mchog thob// de yi don la rgyun goms pas// 'di ltar snang ba thams cad kun// skad cig gcig la gnyis med pa'o// brjod pa'i tha snyad kun dang bral// nam mkha'i lam la rab gnas pa'i// ye shes snang ba lam me ba// mthar phyin gdams ngag ces kyang bya// de nas dam par gyur pa de la ni// rtsa ba'i ltung ba bcu bzhir bsgrag par bya'o// de nas bkra shis gdon pa'i don ni 'jam dpal gyi sku gzugs spyi bo'i thog tu bzhag la 'di skad ces brjod par bya'o// thabs dang shes rab yan lag 'dus pa'i rdo rje las byung ba'i// byang chub sems kyi 'jam dbyangs byang chub sems dbang bskur// rgyal mchog sras bcas rnams kyis legs gsungs bkra shis gang // des ni khyed kyi dbang bskur mchog la bkra shis shog// dpal ldan rdo rje sems sogs dkyil 'khor la 'jug cing // srid pa'i snying por rnam rol sgeg mo la sogs pas// bde byed rab mchog legs par glur blangs bkra shis gang // des ni khyed kyi dbang bskur mchog la bkra shis shog // shin tu zhi ba'i mdzad pa phul phyung ma lus pas// sems can bde gshegs rtag mdzad bcom ldan dbang bskur la/ dpag med lha yi mchog gis legs gsungs bkra shis gang // des ni khyod kyi dbang bskur mchog la bkra shis shog // dpal ldan khams gsum rnam rgyal dkyil 'khor rab mchog la// 'jig rten gsum gyi rgyal mchog rgyal por dbang bskur bas// lha yi mchog gis btud de rab bshad bkra shis gang // des ni khyod kyi dbang bskur mchog la bkra shis shog // 'gro ba sna tshogs 'dul phyir phyag na pad+mo yis// rdzogs sangs rgyas kyi rin chen bdud rtsi'i chus dbang bskur// pad+ma'i 'dod chags rnam dag legs gsungs bkra shis gang // des ni khyed kyi dbang bskur mchog la bkra shis shog // mkha' snying nor bu rin chen 'byor pas nyams dga' zhing // don rnams kun grub bde sbyin dbang bskur chen po la// dge ba phun tshogs mdzad pas legs gsungs bkra shis gang // des ni khyed la dbang bskur mchog la bkra shis shog // 'khor los sgyur drug dge ba'i bkra shis glu blangs pas// bsod nams rin chen dri med mi mnyam gang thob pa// des na kun gson 'byor ba'i dbang bskur chen po la// 'jam dpal grags pas 'jig rten/ rnam par legs gyur cig // ces brjod do// de nas spyod lam bya ba dang / bla mas gzengs bstod pa dang / bkra shis kyis gshegs su gsol bar bya ba dang / bla ma la yon dbul ba rnams ni dkyus nyid gsal lo// bla ma dam pa sU R+Ya sid+d+ha shAn+tiM gar+b+ha ni/ dam pa chos kyi mdzod du gyur pa la// bde bar gshegs pa'i tshogs kyi spyan snga ru// don dam zab mo dbang bskur zhal gyi bdud rtsi 'thungs pa yis// blo gros bzang po dran pa'i ye shes kyis// skye bo blo ngan mun pa bsal ba'i phyir// drug stong la sogs rgyud kyi don bsdus nas// nor bu gling ba'i sgrub thabs don dang sbyar te bris pa yis// bdag gis bsod nams rgyas pa thob bsdus pas// gang des 'gro kun sdig las rgyal gyur zhing // 'jam dpal chos kyi sku nyid thob par shog // 'phags pa 'jam dpal gyi mtshan yang dag par brjod pa'i sgrub thabs gsang ba dang ldan pa'i 'grel pa ye shes gsal ba zhes bya ba/ rgya gar gyi mkhan po smr-i ti dz+nyA na kI rtis mdzad cing de nyid kyis bsgyur ba rdzogs so// 