rgya gar skad du/ pany+tsa bing sha ti sA ha sri kA pra dz+nyA pA ra mi tA/ bod skad du/ shes rab kyi pha rol tu phyin pa stong phrag nyi shu lnga pa/ dum bu dang po/ bam po gcig pa/ sangs rgyas dang byang chub sems dpa' thams cad la phyag 'tshal lo// 'di skad bdag gis thos pa dus gcig na/ bcom ldan 'das rgyal po'i khab kyi ri bya rgod 'phungs po la/ dge slong lnga stong tsam gyi dge slong gi dge 'dun chen po dang thabs gcig ste/ thams cad kyang dgra bcom pa/ zag pa zad pa/ nyon mongs pa med pa/ dbang du gyur pa/ sems shin tu rnam par grol ba/ shes rab shin tu rnam par grol ba/ cang shes pa/ glang po chen po/ bya ba byas pa/ byed pa byas pa/ khur bor ba/ rang gi don rab tu thob pa/ srid par sbyor ba yongs su zad pa/ bka' yang dag pas sems shin tu rnam par grol ba/ sems kyi dbang thams cad la pha rol tu phyin pa'i mchog thob pa sha stag ste/ gang zag gcig ma gtogs pa ni/ 'di ltar slob pa rgyun tu zhugs pa tshe dang ldan pa dga' bo'o// dge slong ma grags 'dzin dang / skye dgu'i bdag mo chen mo la sogs pa lnga brgya tsam dang / dge bsnyen dang / dge bsnyen ma shin tu mang ba kun kyang chos mthong ba sha stag dang / byang chub sems dpa' sems dpa' chen po tshad med grangs med pa thams cad kyang gzungs rab tu thob pa/ ting nge 'dzin rab tu thob pa/ stong pa nyid kyis rnam par spyod pa/ mtshan ma med pa'i spyod yul can/ rtog pa med pa'i smon lam dang ldan pa/ chos thams cad la mnyam pa nyid kyi bzod pa rab tu thob pa/ chags pa med pa'i gzungs rab tu thob pa/ thogs pa med pa'i spobs pa dang ldan pa/ bstan pa zad mi shes pa la so so yang dag par rig pa'i tshul khong du chud pa/ mngon par shes pa chen pos rnam par rtse ba/ mngon par shes pa shin tu ma nyams pa/ mnyan par 'os pa'i tshig dang ldan pa/ le lo med cing brtson 'grus brtsams pa/ lus dang srog la mi lta ba/ tshul 'chos pa med pa/ kha gsag med pa/ grags pa dang / khe dang / bkur sti'i sems med pa/ zang zing med pa'i chos ston pa/ chos zab mo'i bzod pa dam pa rtogs par khong du chud pa/ mi 'jigs pa chen po thob pa/ yid yongs su zhum pa med pa/ bdud kyi las thams cad las yang dag par 'das pa/ las kyi sgrib pa rgyun chad pa/ las dang nyon mongs pa dang / phyir rgol ba rab tu bcom pa/ pha rol po'i rgol ba thams cad kyis zil gyis mi non pa/ nyan thos dang rang sangs rgyas thams cad kyis rtogs par dka' ba/ chos rab tu rtogs pas rnam par dbye zhing bstan pa la mkhas pa bskal pa grangs med pa nas smon lam shin tu brtsams pa/ bzhin 'dzum pa dang ldan pa/ sngon du smra ba/ khro gnyer med pa/ snyan cing 'jam pa'i tshig dang ldan pa/ pha rol la tshigs su bcad pa'i dbyangs su brjod pa la mkhas pa/ spobs pa mi chod pa/ 'khor mtha' yas pa zil gyis gnon pa'i mi 'jigs pa dang ldan pa/ bskal pa bye ba mtha' yas par bstan pa'i ye shes kyis 'byung ba la mkhas pa/ chos thams cad sgyu ma dang / smig rgyu dang / chu zla dang / rmi lam dang / sgra brnyan dang / mig yor dang / nam mkha' dang / dri za'i grong khyer dang / sprul pa dang / gzugs brnyan lta bur khong du chud pa/ sems yongs su zhum ba med pa/ sems can thams cad kyi sems kyi rgyud dang / shes pa phra ba dang / spyod pa dang / mos pa khong du chud par bya ba la mkhas pa/ sems can thams cad la sdang ba med pa'i sems dang ldan pa/ bzod pa rlabs po che dang ldan pa/ chos thams cad mnyam pa nyid du rtogs par bya ba'i ye shes la mkhas pa/ chos nyid zab mo dang ldan pas gting dpag dka' ba/ rang gi sems la dbang rab tu thob pa/ chos thams cad la dbang shin tu thob pa/ las dang nyon mongs pa dang lta ba'i sgrib pa thams cad las rnam par grol ba/ brten pa rtogs par bstan pa la mkhas pa/ rten cing 'brel bar 'byung ba'i tshul zad mi shes pa la zhugs pa/ lta ba dang / bag la nyal ba dang / kun nas ldang ba thams cad dang bral ba/ kun tu sbyor ba thams cad spangs pa/ las dang / nyon mongs pa thams cad rab tu zhi bar bya ba la mkhas pa/ bden pa rab tu rtogs par bya ba'i ye shes la mkhas pa/ chos thams cad sgra brnyan dang 'dra bar rtag tu rgyun mi chad par mos pa/ chos kyi tshul bstan pa tshad med pa la 'jigs pa med pa/ bdag nyid ji lta ba bzhin du khong du chud par bya ba la mkhas pa/ sangs rgyas kyi zhing mtha' yas pa rnam par dgod pa'i smon lam gyis 'gro ba yongs su zin pa/ 'jig rten gyi khams grangs med pa na bzhugs pa'i sangs rgyas rjes su dran pa'i ting nge 'dzin rtag tu rgyun mi chad par mngon du gyur pa/ sangs rgyas 'byung ba thams cad du nye bar 'gro ba la mkhas pa/ sangs rgyas dpag tu med pa la gsol ba gdab par mkhas pa/ sems can gyi lta ba sna tshogs kyis yongs su bskyed pa'i nyon mongs pa zhi bar bya ba la mkhas pa/ ting nge 'dzin brgya stong mngon par bsgrub pa la rnam par rtse ba'i ye shes rtogs par bya ba la mkhas pa/ yon tan brjod pa bskal pa mtha' yas par mi zad pa dang ldan pa sha stag dang thabs gcig ste/ 'di ltar byang chub sems dpa' sems dpa' chen po bzang skyong dang / rin chen 'byung gnas dang / rin chen snying po dang / rin chen byin pa dang / ded dpon dam pa dang / skyes bus byin dang / skyob sbed dang / chu bdag lha dang / dbang pos byin dang / bzang po'i stobs dang / blo gros dam pa dang / 'phags pa'i blo gros dang / blo gros 'phel ba dang / blo gros mtha' yas dang / don yod mthong ba dang / sgrib med blo gros dang / rab tu zhugs pa dang / mthu dam pas rnam par gnon pa dang / brtson 'grus mtha' yas dang / rtag tu brtson pa dang / rtag tu sbyor ba dang / mi gtong brtson pa dang / nyi ma'i snying po dang / zla ba'i snying po dang / blo gros dpe med pa dang / spyan ras gzigs kyi dbang po dang / mthu chen po thob pa dang / 'jam dpal gzhon nur gyur pa dang / bdud kyi stobs rab tu 'joms pa dang / rdo rje blo gros dang / lag na rin chen phyag rgya dang / rtag tu lag brkyang dang / snying rje cher sems dang / rgyan chen po dang / rnam par bkod pa'i rgyal po dang / ri bo'i zom dang / byang chub sems dpa' sems dpa' chen po byams pa dang / de dag la sogs pa gzhan yang byang chub sems dpa' bye ba khrag khrig brgya stong du ma dag dang thabs gcig tu bzhugs so// de nas de'i tshe bcom ldan 'das nyid kyis gdan seng ge'i khri bshams nas sku drang por bsrang ste/ dgongs pa mngon du bzhag nas skyil mo krung bcas te bzhugs so// der bzhugs nas ting nge 'dzin gang du ting nge 'dzin thams cad 'du ba dang / khongs su chud pa dang / rjes su 'brang ba dang / 'du bar 'gyur ba'i ting nge 'dzin ting nge 'dzin gyi rgyal po zhes bya ba la mnyam par bzhag go / de nas bcom ldan 'das dgongs shing yang dag par mkhyen pas ting nge 'dzin de las bzhengs te/ 'phrul gyi spyan gyis sangs rgyas kyi zhing 'di la rnam par gzigs so// de ltar gzigs nas sku thams cad nas 'od rab tu bkye ste/ de'i zhabs kyi mthil gnyis kyi 'khor lo rtsibs stong dang ldan pa gnyis las 'od zer bye ba khrag khrig brgya stong drug cu drug cu byung ngo // zhabs gnyis kyi sor mo bcu las kyang 'od zer bye ba khrag khrig brgya stong drug cu drug cu byung ngo // zhabs kyi long bu gnyis dang / zhabs byin pa gnyis dang / zhabs pus mo gnyis dang / zhabs brla gnyis dang / sku sta zur gnyis dang / sku lte ba'i dkyil 'khor dang / sku rtsib logs gnyis dang / thugs ka'i skyes bu chen po'i mtshan dpal gyi be'u las kyang 'od zer bye ba khrag khrig brgya stong drug cu drug cu byung ngo // phyag gi sor mo bcu las kyang 'od zer bye ba khrag khrig brgya stong drug cu drug cu byung ngo // de bzhin du phyag lag ngar gnyis dang / sku phrag pa gnyis dang / mgur dang / tshems mche ba bzhi dang / tshems bzhi bcu dang / spyan gnyis dang / snyan gnyis dang / shangs kyi sbubs gnyis dang / smin mtshams kyi mdzod spu dang / steng gi spyi gtsug dang / zhal gyi sgo nas kyang 'od zer bye ba khrag khrig brgya stong drug cu drug cu byung ste/ 'od zer bye ba khrag khrig brgya stong drug cu po de dag thams cad kyis/ stong gsum gyi stong chen po'i 'jig rten gyi khams 'di dag thams cad snang ba chen pos khyab par byas te/ shar phyogs kyi 'jig rten gyi khams gang gA'i klung gi bye ma snyed snang ba chen pos khyab par byas so// lho dang nub dang byang dang byang shar dang shar lho dang lho nub dang nub byang gi phyogs mtshams dang 'og dang steng gi phyogs su phyogs re re zhing 'jig rten gyi khams gang gA'i klung gi bye ma snyed snang ba chen pos khyab par byas so// sems can gang gis 'od zer de mthong ba dang / 'od des gang la reg par gyur pa de dag thams cad kyang // bla na med pa yang dag par rdzogs pa'i byang chub tu nges par gyur to// de nas yang bcom ldan 'das kyi ba spu'i sgo thams cad nas 'od zer rab tu dgye ba mdzad de/ 'od des kyang stong gsum gyi stong chen po'i 'jig rten gyi khams 'di snang ba chen pos khyab par byas so// shar phyogs su 'jig rten gyi khams gang gA'i klung gi bye ma snyed snang ba chen pos khyab par byas so// lho dang nub dang byang dang byang shar dang shar lho dang lho nub dang nub byang gi phyogs mtshams dang 'og dang steng gi phyogs su phyogs re re zhing yang 'jig rten gyi khams gang gA'i klung gi bye ma snyed snang ba chen pos khyab par byas so// sems can gang gis 'od de mthong ba dang 'od des gang la reg par gyur pa de dag thams cad kyang // bla na med pa yang dag par rdzogs pa'i byang chub tu nges par gyur to// de nas yang bcom ldan 'das kyis de bzhin gshegs pa'i rang bzhin gyi 'od kyis stong gsum gyi stong chen po'i 'jig rten gyi khams 'di snang ba chen pos khyab par mdzad de/ shar phyogs su 'jig rten gyi khams gang gA'i klung gi bye ma snyed snang ba chen pos khyab par mdzad do// lho dang nub dang byang dang byang shar dang shar lho dang lho nub dang nub byang gi phyogs mtshams dang 'og dang steng gi phyogs su phyogs re re zhing 'jig rten gyi khams gang gA'i klung gi bye ma snyed snang ba chen pos khyab par mdzad do// sems can gang gis 'od de mthong ba dang / 'od des gang la reg par gyur pa de dag thams cad kyang // bla na med pa yang dag par rdzogs pa'i byang chub tu nges par gyur to// de nas bcom ldan 'das kyis zhal gyi sgo nas ljags kyi dbang po bkram ste/ stong gsum gyi stong chen po'i 'jig rten gyi khams 'di thams cad ljags kyi dbang pos khyab par mdzad nas zhal 'dzum pa mdzad do// ljags kyi dbang po de las kyang 'od zer kha dog sna tshogs bye ba khrag khrig brgya stong du ma 'thon te/ 'od zer de dag thams cad la pad mo mang po/ rin po che sna tshogs kyi rgyu las byung ba/ gser gyi mdog tu snang ba/ 'dab ma stong dang ldan pa/ sna tshogs su 'dug pa/ blta na sdug pa/ yid du 'ong ba/ kha dog bzang ba/ dri zhim pa/ 'jam pa/ ka tsa lin di ka ltar reg na bde bar 'gyur ba sha stag kun nas gnas par gyur te/ pad mo de dag la yang de bzhin gshegs pa'i sku mang po bzhugs shing // 'di lta ste/ pha rol tu phyin pa drug dang ldan pa'i chos bstan pa 'di nyid kyi chos ston pa mdzad de/ de dag shar phyogs kyi 'jig rten gyi khams gang gA'i klung gi bye ma snyed du gshegs shing de dag tu byon nas 'di lta ste/ pha rol tu phyin pa drug dang ldan pa'i chos bstan pa 'di nyid kyi chos ston to// de dag lho dang nub dang byang dang byang shar dang shar lho dang lho nub dang nub byang gi phyogs mtshams dang 'og dang steng gi phyogs su phyogs re re zhing 'jig rten gyi khams gang gA'i klung gi bye ma snyed du gshegs shing // de dag tu byon nas kyang 'di lta ste/ pha rol tu phyin pa drug dang ldan pa'i chos bstan pa 'di nyid kyi chos ston to// sems can gang gis chos de dag thos par gyur pa de dag thams cad kyang // bla na med pa yang dag par rdzogs pa'i byang chub tu nges par gyur to// de nas bcom ldan 'das kyis gdan seng ge'i khri de la bzhugs bzhin du sangs rgyas kyi ting nge 'dzin seng ge rnam par rol pa zhes bya ba la mnyam par bzhag ste/ rdzu 'phrul mngon par 'du mdzad do// rdzu 'phrul de mngon par 'du mdzad pas/ stong gsum gyi stong chen po'i 'jig rten gyi khams 'di rnam pa drug tu g.yos te/ g.yos so// rab tu g.yos so// kun tu g.yos so// 'gul to// rab tu 'gul to// kun tu 'gul to// ldeg go / rab tu ldeg go / kun tu ldeg go / chem chem/ rab tu chem chem/ kun du chem chem mo// 'ur 'ur/ rab tu 'ur 'ur/ kun du 'ur 'ur ro// shig shig // rab tu shig shig // kun du shig shig go / shar mtho na ni nub dma'/ nub mtho na ni shar dma'/ byang mtho na ni lho dma'/ lho mtho na ni byang dma'/ mtha' mtho na ni dbus dma'/ dbus mtho na ni mtha' dma' ste/ dal bus bags kyis nyams su bde bar sems can thams cad la phan pa dang bde ba skyed par gyur to// de nas de'i tshe skad cig yud tsam thang cig la/ stong gsum gyi stong chen po'i 'jig rten gyi khams 'di na sems can dmyal ba dang / byol song gi skye gnas dang / gshin rje'i 'jig rten dang / mi khom pa dang / ngan song dang / ngan 'gro dang / log par ltung ba gang ji snyed yod pa de dag thams cad rgyun chad cing stongs par gyur te/ sems can de dag thams cad kyang // mi dang skal ba mnyam par skyes par gyur to// de bzhin du rgyal chen bzhi'i ris kyi lha dang / sum cu rtsa gsum dang / mtshe ma dang / dga' ldan dang / 'phrul dga' dang / gzhan 'phrul dbang byed kyi lha dang / skal ba mnyam par skyes par gyur to// de nas lha de dag dang / mi de dag dga' ba dang / mos pa dang / nyams bde ba de nyid kyis sngon gyi tshe rabs rjes su dran par gyur te/ rjes su dran nas kyang dga' ba dang / mos pa dang nyams bde ba thob par gyur pa de dag bcom ldan 'das gang na ba der dong zhing phyin nas zhabs la phyag 'tshal te/ de bzhin gshegs pa dgra bcom pa yang dag par rdzogs pa'i sangs rgyas de dag la thal mo sbyor zhing 'dud par gyur to// shar phyogs kyi 'jig rten gyi khams gang gA'i klung gi bye ma snyed dang / lho phyogs dang / nub phyogs dang / byang phyogs dang / phyogs mtshams rnams dang / 'og dang steng gi phyogs kyi phyogs re re zhing 'jig rten gyi khams gang gA'i klung gi bye ma snyed kyi sems can dmyal ba thams cad dang / byol song gi skye gnas thams cad dang / gshin rje'i 'jig rten thams cad kyang rgyun chad/ mi khom pa thams cad kyang nub par gyur te/ sems can de dag thams cad kyang mi dang lhar skal ba mnyam par skyes so// de nas mi de dag dang / lha de dag dga' ba dang / mos pa dang / nyams bde ba de nyid kyis sngon gyi tshe rabs rjes su dran par gyur te/ rjes su dran nas kyang dga' ba dang / mos pa dang / nyams bde ba thob par gyur pa de dag // rang rang gi sangs rgyas kyi zhing de dag na/ de bzhin gshegs pa dgra bcom pa yang dag par rdzogs pa'i sangs rgyas gang bzhugs pa de dag gi drung du dong zhing phyin nas/ zhabs la phyag 'tshal te/ de bzhin gshegs pa dgra bcom pa yang dag par rdzogs pa'i sangs rgyas de dag la thal mo sbyor zhing 'dud par gyur to// de nas de'i tshe stong gsum gyi stong chen po'i 'jig rten gyi khams 'di na/ sems can dmus long ji snyed cig yod pa de dag thams cad kyang // mig gis gzugs mthong bar gyur to// 'on pa rnams kyang rna bas sgra thos par gyur to// smyon pa rnams kyang dran pa thob par gyur to// sems 'khrugs pa rnams kyang 'khrug pa med pa'i sems thob par gyur to// gos med pa rnams kyang gos thob par gyur to// dbul po rnams kyang nor thob par gyur to// bkres pa rnams kyang zas thob par gyur to// skom pa rnams kyang btung ba thob par gyur to// nad kyis btab pa rnams kyang nad med par gyur to// lus nyams pa dang dbang po ma tshang ba rnams kyang lus dang dbang po tshang zhing rgyas par gyur to// ngal ba rnams kyang ngal sos par gyur te/ lus dang ngag dang / yid kyi las kyi mtha' dang / 'tsho ba mi dge ba ma spangs pa rnams kyang // lus dang ngag dang yid kyi las kyi mtha' dang 'tsho ba mi dge ba spangs par gyur to// sems can thams cad kyang sems can thams cad la/ dper na pha dang / ma dang / phu nu dang / sring mo dang / mdza' ba dang / gnyen pa dang / grogs po dang / mtshungs pa'i sems kyis phan tshun sems mnyam pa nyid du gyur to// sems can thams cad kyang dge ba bcu'i las kyi lam dang ldan zhing tshangs par spyod pa dang / gtsang ba dang / nyes pa'i dri nga ba med de/ mi dge ba'i rtogs pa thams cad dang bral bar gyur to// de'i tshe sems can thams cad bde ba'i rnam pa 'di lta bu dang ldan par gyur te/ dper na dge slong bsam gtan gsum pa la snyoms par zhugs pa'i bde ba de lta bu'i bde ba thams cad dang ldan par gyur to// de'i tshe sems can thams cad rnam pa 'di lta bu'i shes rab dang ldan par gyur te/ 'di ltar sbyin pa ni dge ba'o// zhi ba ni dge ba'o// dul ba ni dge ba'o// sdom pa ni dge ba'o// bden pa ni dge ba'o// bag byed pa ni dge ba'o// byams pa ni dge ba'o// snying rje ni dge ba'o// tshangs par spyod pa spyad pa ni dge ba'o// srog chags su gyur pa thams cad la mi 'tshe ba 'di ni dge ba'o// zhes bya bar shes par gyur to// de'i tshe bcom ldan 'das gdan seng ge'i khri de nyid la bzhugs pas 'di lta ste/ dper na nyi ma bsgribs pa med pa nam mkha'i dbyings yongs su dag pa la 'dug pa'am/ zla ba nya ba'i zla ba'i dkyil 'khor ltar stong gsum gyi stong chen po'i 'jig rten gyi khams 'di ri rab dang bcas pa/ khor yug dang bcas pa/ lha'i gnas dang bcas pa/ dbang po dang bcas pa/ dbang byed dang bcas pa/ lha dang / lha ma yin gyi ris dang bcas pa/ tshangs pa dang bcas pa/ gtsang ma'i gnas dang bcas pa 'di zil gyis mnan te bzhugs na/ 'od dang sku mdog dang / gzi brjid dang dpal gyis mdzes shing // lham me/ lhan ne/ lhang nge'o// ji ltar bcom ldan 'das kyis stong gsum gyi stong chen po'i 'jig rten gyi khams 'di zil gyis mnan te/ 'od dang / sku mdog dang / gzi brjid dang / dpal gyis mdzes shing // lham me/ lhan ne/ lhang nger bzhugs pa de bzhin du/ shar phyogs kyi 'jig rten gyi khams gang gA'i klung gi bye ma snyed zil gyis mnan te/ 'od dang / sku mdog dang / gzi brjid dang dpal gyis mdzes shing lham me lhan ne lhang nger bzhugs so// de bzhin du lho dang nub dang byang dang byang shar dang shar lho dang / lho nub dang nub byang gi phyogs mtshams dang / 'og dang steng gi phyogs kyi phyogs re re zhing 'jig rten gyi khams gang gA'i klung gi bye ma snyed zil gyis mnan te/ 'od dang / sku mdog dang / gzi brjid dang / dpal gyis mdzes shing // lham me lhan ne/ lhang nger bzhugs so// 'di lta ste dper na/ ri'i rgyal po ri rab ri nag po gzhan thams cad zil gyis non par gnas pa ni mdzes shing lham me/ lhan ne/ lhang nge'o// 'di lta ste dper na/ zla ba'i dkyil 'khor skar ma'i gzugs thams cad zil gyis non par gnas pa ni mdzes shing lham me/ lhan ne/ lhang nge'o// 'di lta ste dper na/ nyi ma'i dkyil 'khor 'od gzhan thams cad zil gyis non par gnas pa ni mdzes shing // lham me/ lhan ne/ lhang nge'o// de bzhin du bcom ldan 'das phyogs bcu'i 'jig rten lha dang bcas pa/ dbang po dang bcas pa/ tshangs pa dang bcas pa/ gtsang ma'i gnas dang bcas pa/ zil gyis non par bzhugs pa yang 'od dang / sku mdog dang / gzi brjid dang dpal gyis mdzes shing // lham me/ lhan ne/ lhang nge'o// de nas yang bcom ldan 'das kyis stong gsum gyi stong chen po'i 'jig rten gyi khams 'dir/ bcom ldan 'das kyis rang bzhin gyi sku ci 'dra ba de bzhin du bstan to// de nas stong gsum gyi stong chen po'i 'jig rten gyi khams 'di'i gtsang ma'i gnas kyi lha'i ris dang / kun snang dang ba dang / tshangs ris dang / gzhan 'phrul dbang byed dang / 'phrul dga' dang / dga' ldan dang / mtshe ma dang / sum cu rtsa gsum dang / rgyal chen bzhi'i ris kyi lha gang ji snyed pa de thams cad kyis/ de bzhin gshegs pa dgra bcom pa yang dag par rdzogs pa'i sangs rgyas gdan seng ge'i khri la bzhugs pa mthong nas/ dga' zhing spro ba dang / yid bde zhing rab tu dga' la nyams bde ba dang yid bde ba skyes nas lha rdzas kyi me tog dang / phreng ba dang / spos dang / byug pa dang / phye ma dang / lha rdzas kyi byug spos dang / lha rdzas kyi ut+pal dang / pad mo dang / ku mud dang / pun da ri ka dang / na li na dang / sau gan d+hi dang / lha rdzas kyi me tog ge sar dang / ta ma la'i lo ma dang / lha rdzas kyi na bza' dang / rgyan dang / gdugs dang / rgyal mtshan dang / lha rdzas kyi ba dan mang po thogs nas/ bcom ldan 'das gang na ba der dong ste phyin nas/ me tog dang / phreng ba dang / spos dang / byug pa dang / phye ma dang / byug spos dang / ut+pal dang / pad mo dang / ku mud dang / pun da ri ka dang / na li na dang / sau gan d+hi dang / me tog ge sar dang / ta ma la'i lo ma dang / lha rdzas kyi na bza' dang / rgyan dang / gdugs dang / rgyal mtshan dang / lha'i ba dan dag gis bcom ldan 'das la gtor to/ mngon par gtor to// mngon par rab tu gtor to// stong gsum gyi stong chen po'i 'jig rten gyi khams 'di na 'dul ba dang / snod du gyur pa'i mi ji snyed cig yod pa de dag kyang me tog chu las skyes pa dang / thang las skyes pa mang po khyer nas/ bcom ldan 'das gang na ba der dong ste phyin nas/ bcom ldan 'das la mchod pa byed par gyur to// me tog dang / phreng ba dang / spos dang / byug pa dang / phye ma la sogs pa dang / na bza' dang / rgyan dang / gdugs dang / rgyal mtshan dang / ba dan de dag thams cad kyang de ma thag tu/ bcom ldan 'das kyi byin gyi rlabs kyis/ bcom ldan 'das kyi dbu'i steng gi nam mkha' la me tog la sogs pa'i khang pa brtsegs pa/ stong gsum gyi stong chen po'i 'jig rten gyi khams tsam du red de gnas par gyur to// khang pa brtsegs pa de las kyang lha rdzas kyi me tog dang / dar gyi lda ldi mang po 'phyang bar gyur to// mngon par 'phyang bar gyur to// rab tu 'phyang bar gyur to// me tog dang / dar gyi lda ldi de dag gis stong gsum gyi stong chen po'i 'jig rten gyi khams 'di shin tu mdzes par gyur to// bcom ldan 'das kyi 'od snang ba gser gyi kha dog lta bu des kyang shin tu mdzes shing // lham me/ lhan ne/ lhang nger gyur to// stong gsum gyi stong chen po'i 'jig rten gyi khams 'dir ji lta ba de bzhin du/ shar phyogs kyi 'jig rten gyi khams gang gA'i klung gi bye ma snyed kyang // bcom ldan 'das kyi 'od snang ba des khyab cing gsal bar gyur to// lho dang nub dang byang dang byang shar dang shar lho dang lho nub dang nub byang gi phyogs mtshams dang 'og dang steng gi phyogs kyi phyogs re re zhing 'jig rten gyi khams gang gA'i klung gi bye ma snyed kyang // bcom ldan 'das kyi 'od snang ba des khyab cing gsal bar gyur to// de la 'dzam bu'i gling gi mi rnams kyis de bzhin gshegs pa'i sku blta bas chog mi shes pa mthong nas/ 'di snyam du sems par gyur te// de bzhin gshegs pa bdag cag gi mdun na bzhugs shing chos ston to snyam mo// 'dzam bu'i gling gi mi rnams ji ltar sems pa de bzhin du/ nub kyi ba lang spyod dang / shar gyi lus 'phags po dang / byang gi sgra mi snyan dang / rgyal chen bzhi'i ris kyi lha rnams dang / 'og min gyi lha rnams kyi bar dang / de bzhin du stong gi 'jig rten gyi khams dang / stong gnyis kyi 'jig rten gyi khams dang / stong gsum gyi stong chen po'i 'jig rten gyi khams kyi mi thams cad dang lha thams cad kyis/ de bzhin gshegs pa'i sku blta bas chog mi shes pa mthong nas 'di snyam du sems par gyur te/ de bzhin gshegs pa bdag cag gi mdun na bzhugs shing chos ston to snyam mo// de nas yang bcom ldan 'das kyis gdan seng ge'i khri de la bzhugs bzhin du/ 'od rab tu dgye ba mdzad de/ yang 'od des stong gsum gyi stong chen po'i 'jig rten gyi khams 'di rab tu snang bar gyur to// shar phyogs dang / lho dang nub dang byang dang byang shar dang shar lho dang lho nub dang nub byang gi phyogs mtshams dang 'og dang steng gi phyogs kyi phyogs re re zhing 'jig rten gyi khams gang gA'i klung gi bye ma snyed rab tu snang bar gyur to// 'od des stong gsum gyi stong chen po'i 'jig rten gyi khams 'di na sems can gang ji snyed cig yod pa de dag thams cad kyis/ shar phyogs kyi 'jig rten gyi khams gang gA'i klung gi bye ma snyed kyi de bzhin gshegs pa dgra bcom pa yang dag par rdzogs pa'i sangs rgyas nyan thos kyi dge 'dun dang bcas pa/ byang chub sems dpa'i 'khor dang bcas pa mang po mthong bar gyur to// shar phyogs kyi 'jig rten gyi khams gang gA'i klung gi bye ma snyed po de dag na/ sems can gang ji snyed 'khod pa de dag gis kyang // stong gsum gyi stong chen po'i 'jig rten gyi khams 'di na/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa dge slong gi dge 'dun dang bcas pa byang chub sems dpa'i 'khor dang thabs gcig tu bzhugs pa mthong bar gyur to// lho dang nub dang byang dang byang shar dang shar lho dang lho nub dang nub byang gi phyogs mtshams dang 'og dang steng gi phyogs kyi phyogs re re zhing 'jig rten gyi khams gang gA'i klung gi bye ma snyed po de dag na/ sems can gang ji snyed 'khod pa de dag gis kyang stong gsum gyi stong chen po'i 'jig rten gyi khams 'di na/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa dge slong gi dge 'dun dang bcas pa/ byang chub sems dpa'i 'khor dang thabs gcig tu bzhugs pa mthong bar gyur to// de nas shar phyogs logs su 'jig rten gyi khams gang gA'i klung gi bye ma snyed 'das pa kun gyi pha rol na/ 'jig rten gyi khams rin chen yod pa zhes bya ba yod de/ de na de bzhin gshegs pa dgra bcom pa yang dag par rdzogs pa'i sangs rgyas rin chen 'byung gnas zhes bya ba bzhugs shing 'tsho skyong ste/ de byang chub sems dpa' sems dpa' chen po rnams la shes rab kyi pha rol tu phyin pa 'di nyid yang dag par ston pa mdzad do// de nas 'jig rten gyi khams de na byang chub sems dpa' sems dpa' chen po 'od zer kun nas 'byung ba zhes bya ba 'dug 'dug pas/ snang ba chen po de dang / sa cher g.yos pa de dang / de bzhin gshegs pa'i sku blta na chog mi shes pa de mthong nas/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rin chen 'byung gnas gang na ba der song ste phyin nas/ bcom ldan 'das de bzhin gshegs pa rin chen 'byung gnas de la 'di skad ces gsol to// bcom ldan 'das 'od chen po 'di lta bu 'jig rten du byung ba dang / dogs 'di ltar cher g.yos pa dang / de bzhin gshegs pa'i sku 'di lta bu gda' ba 'di ci'i rgyu ci'i rkyen/ de skad ces gsol ba dang / bcom ldan 'das de bzhin gshegs pa rin chen 'byung gnas kyis/ byang chub sems dpa' sems dpa' chen po 'od zer kun nas 'byung ba la 'di skad ces bka' stsal to// rigs kyi bu 'di nas nub phyogs logs su 'jig rten gyi khams gang gA'i klung gi bye ma snyed 'das pa na/ 'jig rten gyi khams mi mjed ces bya ba yod de/ de na de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya ba bzhugs shing 'tsho skyong ngo // de byang chub sems dpa' sems dpa' chen po rnams la shes rab kyi pha rol tu phyin pa ston te/ 'di ni de'i mthu yin te de 'dra'o// de nas byang chub sems dpa' sems dpa' chen po 'od zer kun nas 'byung bas/ bcom ldan 'das de bzhin gshegs pa rin chen 'byung gnas la 'di skad ces gsol to// bcom ldan 'das bdag kyang 'jig rten gyi khams mi mjed der/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa de blta ba dang / de la phyag bgyi zhing bsnyen bkur ba dang / byang chub sems dpa' sems dpa' chen po de dag kun kyang phal cher gzhon nur gyur pa/ gzungs dang so so yang dag par rig pa bsgrub pa rab tu thob pa/ ting nge 'dzin dang snyoms par 'jug pa thams cad la dbang rab tu thob pa de dag blta ba'i slad du mchi'o// bcom ldan 'das de bzhin gshegs pa rin chen 'byung gnas kyis bka' stsal pa/ rigs kyi bu de ltar de'i dus la bab par shes na song shig // de nas de bzhin gshegs pa rin chen 'byung gnas kyis byang chub sems dpa' sems dpa' chen po 'od zer kun nas 'byung ba la pad mo rin po che sna tshogs kyi rgyu las byung ba/ gser gyi mdog can 'dab ma stong dang ldan pa stong bskur te/ rigs kyi bu bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa de la/ bcom ldan 'das snyun mi mnga' 'am/ gnod pa ma mchis sam/ zo bdog bde'am/ sku nyams dang ldan nam/ bde ba dang dgyes par spyod dam zhes 'dri ste/ pad mo gser gyi mdog can 'dab ma stong dang ldan pa 'di dag kyang // bcom ldan 'das de bzhin gshegs pa rin chen 'byung gnas kyis/ bcom ldan 'das la mchod pa'i slad du bskur ro zhes kyang gyis la pad mo 'di dag gis gtor cig // rigs kyi bu sangs rgyas kyi zhing der bag yod par spyod cig // de ci'i phyir zhe na/ 'jig rten gyi khams der skyes pa'i byang chub sems dpa' sems dpa' chen po de dag ni mgu bar dka' ba yin gyis/ der nyams par gyur ta re/ de nas byang chub sems dpa' sems dpa' chen po 'od zer kun nas 'byung bas/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rin chen 'byung gnas de las/ pad mo gser gyi mdog can 'dab ma stong dang ldan pa de dag blangs te/ byang chub sems dpa' khyim pa dang / rab tu byung ba dang / khye'u dang bu mo'i gzugs su 'dug pa bye ba khrag khrig brgya stong du ma dang 'grogs te/ sangs rgyas kyi zhing de nas mi snang bar gyur nas/ shar phyogs kyi sangs rgyas bcom ldan 'das gang ji snyed bzhugs shing 'tsho skyong ba de dag thams cad la/ me tog dang / spos dang / bdug spos dang / phreng ba dang / byug pa dang / phye ma dang / na bza' dang / rgyan dang / gdugs dang / rgyal mtshan dang / ba dan dag gis rim gror bya ba dang / bkur stir bya ba dang / bsti stang du bya ba dang / mchod pa byed cing // byang chub sems dpa'i rdzu 'phrul chen po dang / byang chub sems dpa'i mthu chen pos/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa gang na ba der dong ste phyin nas/ bcom ldan 'das kyi zhabs gnyis la spyi bos phyag 'tshal te phyogs gcig tu 'khod do// phyogs gcig tu 'khod nas/ byang chub sems dpa' sems dpa' chen po 'od zer kun nas 'byung bas/ bcom ldan 'das la 'di skad ces gsol to// bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rin chen 'byung gnas/ bcom ldan 'das la snyun mi mnga' 'am/ gnod pa ma mchis sam/ zo bdog bde 'am/ sku nyams dang ldan nam/ bde ba dang dgyes par spyod dam zhes 'dri ste/ pad mo gser gyi mdog can 'dab ma stong dang ldan pa 'di dag kyang // bcom ldan 'das de bzhin gshegs pa rin chen 'byung gnas kyis/ bcom ldan 'das la mchod pa'i slad du bskur ro// de nas bcom ldan 'das de bzhin gshegs pa shAkya thub pas pad mo de dag bzhes nas/ shar phyogs kyi 'jig rten gyi khams gang gA'i klung gi bye ma snyed po de dag gi de bzhin gshegs pa dgra bcom pa yang dag par rdzogs pa'i sangs rgyas de dag gang na ba der gtor to// de nas pad mo de dag gis 'jig rten gyi khams de dag thams cad rgyas par khyab par gyur to// pad mo de dag la de bzhin gshegs pa'i sku mang po bzhugs shing // 'di ltar pha rol du phyin pa drug po 'di nyid las brtsams te chos ston to// chos bstan pa de sems can gang gis thos par gyur pa de dag thams cad bla na med pa yang dag par rdzogs pa'i byang chub tu nges par gyur to// byang chub sems dpa' khyim pa dang / rab tu byung ba dang / khye'u dang bu mo'i gzugs su 'dug pa de dag gis kyang // rang rang gi dge ba'i rtsa bas/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa la rim gror byas so// bkur stir byas so// bsti stang du byas so// mchod pa byas nas phyogs gcig tu 'khod do// de nas lho phyogs logs su 'jig rten gyi khams gang gA'i klung gi bye ma snyed 'das pa kun gyi pha rol na/ 'jig rten gyi khams mya ngan med pa zhes bya ba yod do/ de na de bzhin gshegs pa dgra bcom pa yang dag par rdzogs pa'i sangs rgyas mya ngan med pa'i dpal zhes bya ba bzhugs shing 'tsho skyong ste/ de byang chub sems dpa' sems dpa' chen po rnams la shes rab kyi pha rol tu phyin pa 'di nyid yang dag par ston pa mdzad do// de nas 'jig rten gyi khams de na byang chub sems dpa' sems dpa' chen po mya ngan med pa zhes bya ba 'dug 'dug pas/ snang ba chen po de dang / sa cher g.yos pa de dang / de bzhin gshegs pa'i sku blta na chog mi shes pa de mthong nas/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mya ngan med pa'i dpal gang na ba der song ste phyin nas/ bcom ldan 'das de bzhin gshegs pa mya ngan med pa'i dpal de la 'di skad ces gsol to// bcom ldan 'das 'od chen po 'di lta bu 'jig rten du byung ba dang / dog sa 'di ltar cher g.yos pa dang / de bzhin gshegs pa'i sku 'di lta bu gda' ba 'di ci'i rgyu ci'i rkyen/ de skad ces gsol pa dang / bcom ldan 'das de bzhin gshegs pa mya ngan med pa'i dpal gyis/ byang chub sems dpa' sems dpa' chen po mya ngan med pa la 'di skad ces bka' stsal to// rigs kyi bu 'di nas byang phyogs su 'jig rten gyi khams gang gA'i klung gi bye ma snyed 'das pa na/ 'jig rten gyi khams mi mjed ces bya ba yod de/ de na de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya ba bzhugs shing 'tsho skyong ngo // de byang chub sems dpa' sems dpa' chen po rnams la shes rab kyi pha rol du phyin pa ston te/ 'di ni de'i mthu yin te de 'dra'o// de nas byang chub sems dpa' sems dpa' chen po mya ngan med pas bcom ldan 'das de bzhin gshegs pa mya ngan med pa'i dpal la 'di skad ces gsol to// bcom ldan 'das bdag kyang 'jig rten gyi khams mi mjed der/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa de blta ba dang / de la phyag bgyi zhing bsnyen bkur ba dang / byang chub sems dpa' sems dpa' chen po de dag kun kyang phal cher gzhon nur gyur pa/ gzungs dang so so yang dag par rig pa bsgrub pa rab tu thob pa/ ting nge 'dzin dang snyoms par 'jug pa thams cad la dbang rab tu thob pa de dag blta ba'i slad du mchi'o// bcom ldan 'das de bzhin gshegs pa mya ngan med pa'i dpal gyis bka' stsal pa/ rigs kyi bu de ltar de'i dus la bab par shes na song shig // de nas de bzhin gshegs pa mya ngan med pa'i dpal gyis/ byang chub sems dpa' sems dpa' chen po mya ngan med pa la pad mo rin po che sna tshogs kyi rgyu las byung ba/ gser gyi mdog can 'dab ma stong dang ldan pa stong bskur te/ rigs kyi bu bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa de la/ bcom ldan 'das snyun mi mnga' 'am/ gnod pa ma mchis sam/ zo bdog bde 'am/ sku nyams dang ldan nam/ bde ba dang dgyes par spyod dam zhes 'dri ste pad mo gser gyi mdog can 'dab ma stong dang ldan pa 'di dag kyang // bcom ldan 'das de bzhin gshegs pa mya ngan med pa'i dpal gyis/ bcom ldan 'das la mchod pa'i slad du bskur ro// zhes gyis la pad mo 'di dag gis gtor cig // rigs kyi bu sangs rgyas kyi zhing der bag yod par spyod cig // de ci'i phyir zhe na/ 'jig rten gyi khams der skyes pa'i byang chub sems dpa' sems dpa' chen po de dag ni mgu bar dka' ba yin gyis/ der nyams par gyur ta re/ de nas byang chub sems dpa' sems dpa' chen po mya ngan med pas/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mya ngan med pa'i dpal de las/ pad mo gser gyi mdog can 'dab ma stong dang ldan pa de dag blangs te/ byang chub sems dpa' khyim pa dang / rab tu byung ba dang / khye'u dang bu mo'i gzugs su 'dug pa bye ba khrag khrig brgya stong du ma dang 'grogs te/ sangs rgyas kyi zhing de nas mi snang bar gyur nas/ lho phyogs kyi sangs rgyas bcom ldan 'das gang ji snyed bzhugs shing 'tsho skyong ba de dag thams cad la/ me tog dang spos dang bdug spos dang phreng ba dang byug pa dang phye ma dang na bza' dang rgyan dang gdugs dang rgyal mtshan dang ba dan dag gis rim gror bya ba dang bkur stir bya ba dang / bsti stang du bya ba dang mchod pa byed cing byang chub sems dpa'i rdzu 'phrul chen po dang byang chub sems dpa'i mthu chen pos/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa gang na ba der dong ste phyin nas/ bcom ldan 'das kyi zhabs gnyis la spyi bos phyag 'tshal te/ phyogs gcig tu 'khod do// phyogs gcig tu 'khod nas byang chub sems dpa' sems dpa' chen po mya ngan med pas/ bcom ldan 'das la 'di skad ces gsol to// bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mya ngan med pa'i dpal/ bcom ldan 'das la snyun mi mnga' 'am/ gnod pa ma mchis sam/ zo bdog bde'am/ sku nyams dang ldan nam/ bde ba dang dgyes par spyod dam zhes 'dri ste/ pad mo gser gyi mdog can 'dab ma stong dang ldan pa 'di dag kyang // bcom ldan 'das de bzhin gshegs pa mya ngan med pa'i dpal gyis/ bcom ldan 'das la mchod pa'i slad du bskur ro// de nas bcom ldan 'das de bzhin gshegs pa shAkya thub pas pad mo de dag bzhes nas/ lho phyogs kyi 'jig rten gyi khams gang gA'i klung gi bye ma snyed po de dag gi sangs rgyas bcom ldan 'das gang na ba der gtor to// de nas pad mo de dag gis 'jig rten gyi khams de dag thams cad rgyas par khyab par gyur te/ pad mo de dag la de bzhin gshegs pa'i sku mang po bzhugs shing // 'di ltar pha rol du phyin pa drug po 'di nyid las brtsams te chos ston to// chos bstan pa de sems can gang gis thos par gyur pa de dag thams cad kyang // bla na med pa yang dag par rdzogs pa'i byang chub tu nges par gyur to// byang chub sems dpa' khyim pa dang / rab tu byung ba dang / khye'u dang bu mo'i gzugs su 'dug pa de dag gis kyang rang rang gi dge ba'i rtsa bas/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa la rim gror byas so// bkur stir byas so// bsti stang du byas so// mchod pa byas nas phyogs gcig tu 'khod do// de nas nub phyogs logs su 'jig rten gyi khams gang gA'i klung gi bye ma snyed 'das pa kun gyi pha rol na/ 'jig rten gyi khams nye bar zhi ba zhes bya ba yod de/ de na de bzhin gshegs pa dgra bcom pa yang dag par rdzogs pa'i sangs rgyas rin chen 'od 'phro zhes bya ba bzhugs shing 'tsho skyong ste/ de byang chub sems dpa' sems dpa' chen po rnams la shes rab kyi pha rol tu phyin pa 'di nyid yang dag par ston pa mdzad do// de nas 'jig rten gyi khams de na byang chub sems dpa' sems dpa' chen po spyod pa'i blo gros zhes bya ba 'dug 'dug pas/ snang ba chen po de dang / sa cher g.yos pa de dang / de bzhin gshegs pa'i sku blta na chog mi shes pa de mthong nas/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rin chen 'od 'phro gang na ba der song ste phyin nas/ bcom ldan 'das de bzhin gshegs pa rin chen 'od 'phro de la 'di skad ces gsol to// bcom ldan 'das 'od chen po 'di lta bu 'jig rten du byung ba dang / dog sa 'di ltar cher g.yos pa dang / de bzhin gshegs pa'i sku 'di lta bu gda' ba 'di ci'i rgyu ci'i rkyen/ de skad ces gsol ba dang / bcom ldan 'das rin chen 'od 'phros/ byang chub sems dpa' sems dpa' chen po spyod pa'i blo gros la 'di skad ces bka' stsal to// rigs kyi bu 'di nas shar phyogs logs su 'jig rten gyi khams gang gA'i klung gi bye ma snyed 'das pa na/ 'jig rten gyi khams mi mjed ces bya ba yod de/ de na de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya ba bzhugs shing 'tsho skyong ngo // de byang chub sems dpa' sems dpa' chen po rnams la shes rab kyi pha rol tu phyin pa ston te/ 'di ni de'i mthu yin te de 'dra'o// de nas byang chub sems dpa' sems dpa' chen po spyod pa'i blo gros kyis/ bcom ldan 'das de bzhin gshegs pa rin chen 'od 'phro la 'di skad ces gsol to// bcom ldan 'das bdag kyang 'jig rten gyi khams mi mjed der/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa de blta ba dang de la phyag bgyi zhing bsnyen bkur ba dang / byang chub sems dpa' sems dpa' chen po de dag kun kyang phal cher gzhon nur gyur pa/ gzungs dang so so yang dag par rig pa bsgrub pa rab tu thob pa/ ting nge 'dzin dang snyoms par 'jug pa thams cad la dbang rab tu thob pa de dag blta ba'i slad du mchi'o// bcom ldan 'das de bzhin gshegs pa rin chen 'od 'phros bka' stsal pa/ rigs kyi bu de ltar de'i dus la bab par shes na song shig // de nas de bzhin gshegs pa rin chen 'od 'phros/ byang chub sems dpa' sems dpa' chen po spyod pa'i blo gros la/ pad mo rin po che sna tshogs kyi rgyu las byung ba/ gser gyi mdog can 'dab ma stong dang ldan pa stong bskur te/ rigs kyi bu bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa de la/ bcom ldan 'das snyun mi mnga' 'am// gnod pa ma mchis sam/ zo bdog bde 'am/ sku nyams dang ldan nam/ bde ba dang dgyes par spyod dam zhes 'dri ste/ pad mo gser gyi mdog can 'dab ma stong dang ldan pa 'di dag kyang // bcom ldan 'das de bzhin gshegs pa rin chen 'od 'phros/ bcom ldan 'das la mchod pa'i slad du bskur ro zhes kyang gyis la/ pad mo 'di dag gis gtor cig // rigs kyi bu sangs rgyas kyi zhing der bag yod par spyod cig // de ci'i phyir zhe na/ 'jig rten gyi khams der skyes pa'i byang chub sems dpa' sems dpa' chen po de dag ni mgu bar dka' ba yin gyis/ der nyams par gyur ta re/ de nas byang chub sems dpa' sems dpa' chen po spyod pa'i blo gros kyis/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rin chen 'od 'phro de las/ pad mo gser gyi mdog can 'dab ma stong dang ldan pa de dag blangs te/ byang chub sems dpa' khyim pa dang / rab tu byung ba dang / khye'u dang bu mo'i gzugs su 'dug pa bye ba khrag khrig brgya stong du ma dang 'grogs te/ sangs rgyas kyi zhing de nas mi snang bar gyur nas/ nub phyogs kyi sangs rgyas bcom ldan 'das gang ji snyed bzhugs shing 'tsho skyong ba de dag thams cad la me tog dang spos dang bdug spos dang phreng ba dang byug pa dang / phye ma dang na bza' dang rgyan dang gdugs dang rgyal mtshan dang ba dan dag gis rim gror bya ba dang bkur stir bya ba dang bsti stang du bya ba dang / mchod pa byed cing // byang chub sems dpa'i rdzu 'phrul chen po dang byang chub sems dpa'i mthu chen pos/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa gang na ba der dong ste phyin nas/ bcom ldan 'das kyi zhabs gnyis la spyi bos phyag 'tshal te/ phyogs gcig tu 'khod do// phyogs gcig tu 'khod nas/ byang chub sems dpa' sems dpa' chen po spyod pa'i blo gros kyis/ bcom ldan 'das shAkya thub pa la 'di skad ces gsol to// bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rin chen 'od 'phro bcom ldan 'das la snyun mi mnga' 'am/ gnod pa ma mchis sam/ zo bdog bde'am/ sku nyams dang ldan nam/ bde ba dang dgyes par spyod dam zhes 'dri ste/ pad mo gser gyi mdog can 'dab ma stong dang ldan pa 'di dag kyang // bcom ldan 'das de bzhin gshegs pa rin chen 'od 'phros/ bcom ldan 'das la mchod pa'i slad du bskur ro// de nas bcom ldan 'das de bzhin gshegs pa shAkya thub pas pad mo de dag bzhes nas/ nub phyogs kyi 'jig rten gyi khams gang gA'i klung gi bye ma snyed po de dag gi / de bzhin gshegs pa dgra bcom pa yang dag par rdzogs pa'i sangs rgyas de dag gang na ba der gtor to// de nas pad mo de dag gis 'jig rten gyi khams de dag thams cad rgyas par khyab par gyur to// pad mo de dag la de bzhin gshegs pa'i sku mang po bzhugs shing // 'di ltar pha rol du phyin pa drug po 'di nyid las brtsams te chos ston to// chos bstan pa de sems can gang gis thos par gyur pa de dag thams cad kyang bla na med pa yang dag par rdzogs pa'i byang chub tu nges par gyur to// byang chub sems dpa' khyim pa dang rab tu byung ba dang / khye'u dang bu mo'i gzugs su 'dug pa de dag gis kyang rang rang gi dge ba'i rtsa bas/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa la rim gror byas so// bkur stir byas so// bsti stang du byas so// mchod pa byas nas phyogs gcig tu 'khod do// de nas byang phyogs logs su 'jig rten gyi khams gang gA'i klung gi bye ma snyed 'das pa kun gyi pha rol na/ 'jig rten gyi khams rgyal ba zhes bya ba yod de/ de na de bzhin gshegs pa dgra bcom pa yang dag par rdzogs pa'i sangs rgyas rgyal ba'i dbang po zhes bya ba bzhugs shing 'tsho skyong ste/ de byang chub sems dpa' sems dpa' chen po rnams la shes rab kyi pha rol du phyin pa 'di nyid yang dag par ston pa mdzad do// de nas 'jig rten gyi khams de na byang chub sems dpa' sems dpa' chen po rgyal bas byin zhes bya ba 'dug 'dug pas/ snang ba chen po de dang / sa cher g.yos pa de dang / de bzhin gshegs pa'i sku blta na chog mi shes pa de mthong nas/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rgyal ba'i dbang po gang na ba der song ste phyin nas/ bcom ldan 'das de bzhin gshegs pa rgyal ba'i dbang po de la 'di skad ces gsol to// bcom ldan 'das 'od chen po 'di lta bu 'jig rten du byung ba dang / dog sa 'di ltar cher g.yos pa dang / de bzhin gshegs pa'i sku 'di lta bu gda' ba 'di ci'i rgyu ci'i rkyen/ de skad ces gsol ba dang / bcom ldan 'das de bzhin gshegs pa rgyal ba'i dbang pos/ byang chub sems dpa' sems dpa' chen po rgyal bas byin la 'di skad ces bka' stsal to// rigs kyi bu 'di nas lho phyogs logs su 'jig rten gyi khams gang gA'i klung gi bye ma snyed 'das pa na/ 'jig rten gyi khams mi mjed ces bya ba yod de/ de na de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya ba bzhugs shing 'tsho skyong ngo // de byang chub sems dpa' sems dpa' chen po rnams la shes rab kyi pha rol tu phyin pa ston te/ 'di ni de'i mthu yin te de 'dra'o// de nas byang chub sems dpa' sems dpa' chen po rgyal bas byin gyis/ bcom ldan 'das de bzhin gshegs pa rgyal ba'i dbang po la 'di skad ces gsol to// bcom ldan 'das bdag kyang 'jig rten gyi khams mi mjed der/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa de blta ba dang / de la phyag bgyi zhing bsnyen bkur ba dang / byang chub sems dpa' sems dpa' chen po de dag kun kyang phal cher gzhon nur gyur pa/ gzungs dang so so yang dag par rig pa bsgrub pa rab tu thob pa/ ting nge 'dzin dang snyoms par 'jug pa thams cad la dbang rab tu thob pa de dag blta ba'i slad du mchi'o// bcom ldan 'das de bzhin gshegs pa rgyal ba'i dbang pos bka' stsal pa/ rigs kyi bu de ltar de'i dus la bab par shes na song shig // de nas de bzhin gshegs pa rgyal ba'i dbang pos/ byang chub sems dpa' sems dpa' chen po rgyal bas byin la/ pad mo rin po che sna tshogs kyi rgyu las byung ba/ gser gyi mdog can 'dab ma stong dang ldan pa stong bskur te/ rigs kyi bu bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa de la/ bcom ldan 'das snyun mi mnga' 'am/ gnod pa ma mchis sam/ zo bdog bde 'am/ sku nyams dang ldan nam/ bde ba dang dgyes par spyod dam zhes 'dri ste/ pad mo gser gyi mdog can 'dab ma stong dang ldan pa 'di dag kyang // bcom ldan 'das de bzhin gshegs pa rgyal ba'i dbang pos/ bcom ldan 'das la mchod pa'i slad du bskur ro zhes kyang gyis la/ pad mo 'di dag gis gtor cig // rigs kyi bu sangs rgyas kyi zhing der bag yod par spyod cig // de ci'i phyir zhe na/ 'jig rten gyi khams der skyes pa'i byang chub sems dpa' sems dpa' chen po de dag ni mgu bar dka' ba yin gyis/ der nyams par gyur ta re/ de nas byang chub sems dpa' sems dpa' chen po rgyal bas byin gyis/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rgyal ba'i dbang po de las/ pad mo gser gyi mdog can 'dab ma stong dang ldan pa de dag blangs te/ byang chub sems dpa' khyim pa dang rab tu byung ba dang khye'u dang bu mo'i gzugs su 'dug pa bye ba khrag khrig brgya stong du ma dang 'grogs te/ sangs rgyas kyi zhing de nas mi snang bar gyur nas/ byang phyogs kyi sangs rgyas bcom ldan 'das gang ji snyed bzhugs shing 'tsho skyong ba de dag thams cad la me tog dang spos dang bdug spos dang phreng ba dang byug pa dang phye ma dang na bza' dang rgyan dang gdugs dang rgyal mtshan dang / ba dan dag gis rim gror bya ba dang / bkur stir bya ba dang bsti stang du bya ba dang mchod pa byed cing // byang chub sems dpa'i rdzu 'phrul chen po dang / byang chub sems dpa'i mthu chen pos/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa gang na ba der dong ste phyin nas/ bcom ldan 'das kyi zhabs gnyis la spyi bos phyag 'tshal te phyogs gcig tu 'khod do// phyogs gcig tu 'khod nas/ byang chub sems dpa' sems dpa' chen po rgyal bas byin gyis/ bcom ldan 'das shAkya thub pa la 'di skad ces gsol to// bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rgyal ba'i dbang pos/ bcom ldan 'das la snyun mi mnga' 'am/ gnod pa ma mchis sam/ zo bdog bde 'am/ sku nyams dang ldan nam/ bde ba dang dgyes par spyod dam zhes 'dri ste/ pad mo gser gyi mdog can 'dab ma stong dang ldan pa 'di dag kyang // bcom ldan 'das de bzhin gshegs pa rgyal ba'i dbang pos/ bcom ldan 'das la mchod pa'i slad du bskur ro// de nas bcom ldan 'das de bzhin gshegs pa shAkya thub pas pad mo de dag bzhes nas/ byang phyogs kyi 'jig rten gyi khams gang gA'i klung gi bye ma snyed po de dag gi sangs rgyas bcom ldan 'das gang na ba der gtor to// de nas pad mo de dag gis 'jig rten gyi khams de dag thams cad rgyas par khyab par gyur te/ pad mo de dag la de bzhin gshegs pa'i sku mang po bzhugs shing // 'di ltar pha rol du phyin pa drug po 'di nyid las brtsams te chos ston to// chos bstan pa de sems can gang gis thos par gyur pa de dag thams cad kyang // bla na med pa yang dag par rdzogs pa'i byang chub tu nges par gyur to// byang chub sems dpa' khyim pa dang rab tu byung ba dang khye'u dang bu mo'i gzugs su 'dug pa de dag gis kyang // rang rang gi dge ba'i rtsa bas/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa la rim gror byas so// bkur stir byas so// bsti stang du byas so// mchod pa byas nas phyogs gcig tu 'khod do// de nas byang shar gyi phyogs 'tshams su 'jig rten gyi khams gang gA'i klung gi bye ma snyed 'das pa kun gyi pha rol na/ 'jig rten gyi khams ting nge 'dzin gyis brgyan pa zhes bya ba yod de/ de na de bzhin gshegs pa dgra bcom pa yang dag par rdzogs pa'i sangs rgyas ting nge 'dzin gyi glang po dam pa'i dpal zhes bya ba bzhugs shing 'tsho skyong ste/ de byang chub sems dpa' sems dpa' chen po rnams la shes rab kyi pha rol tu phyin pa 'di nyid yang dag par ston pa mdzad do// de nas 'jig rten gyi khams de na byang chub sems dpa' sems dpa' chen po rnam par rgyal bas rnam par gnon pa zhes bya ba 'dug 'dug pas/ snang ba chen po de dang / sa cher g.yos pa de dang / de bzhin gshegs pa'i sku blta na chog mi shes pa de mthong nas/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas ting nge 'dzin gyi glang po dam pa'i dpal gang na ba der song ste phyin nas/ bcom ldan 'das de bzhin gshegs pa ting nge 'dzin gyi glang po dam pa'i dpal de la 'di skad ces gsol to// bcom ldan 'das 'od chen po 'di lta bu 'jig rten du byung ba dang / dog sa 'di ltar cher g.yos pa dang / de bzhin gshegs pa'i sku 'di lta bu gda' ba 'di ci'i rgyu ci'i rkyen/ de skad ces gsol pa dang / bcom ldan 'das de bzhin gshegs pa ting nge 'dzin gyi glang po dam pa'i dpal gyis/ byang chub sems dpa' sems dpa' chen po rnam par rgyal bas rnam par gnon pa la 'di skad ces bka' stsal to// rigs kyi bu 'di nas lho nub kyi phyogs mtshams logs su 'jig rten gyi khams gang ga'i klung gi bye ma snyed 'das pa na/ 'jig rten gyi khams mi mjed ces bya ba yod de/ de na de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya ba bzhugs shing 'tsho skyong ngo // de byang chub sems dpa' sems dpa' chen po rnams la shes rab kyi pha rol tu phyin pa ston te/ 'di ni de'i mthu yin te de 'dra'o// de nas byang chub sems dpa' sems dpa' chen po rnam par rgyal bas rnam par gnon pas/ bcom ldan 'das de bzhin gshegs pa ting nge 'dzin gyi glang po dam pa'i dpal la 'di skad ces gsol to// bcom ldan 'das bdag kyang 'jig rten gyi khams mi mjed der/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa de blta ba dang / de la phyag bgyi zhing bsnyen bkur ba dang / byang chub sems dpa' sems dpa' chen po de dag kun kyang phal cher gzhon nur gyur pa gzungs dang / so so yang dag par rig pa bsgrub pa rab tu thob pa/ ting nge 'dzin dang snyoms par 'jug pa thams cad la dbang rab tu thob pa de dag blta ba'i slad du mchi'o// bcom ldan 'das ting nge 'dzin gyi glang po dam pa'i dpal gyis bka' stsal pa/ rigs kyi bu de ltar de'i dus la bab par shes na song shig// shes rab kyi pha rol tu phyin pa stong phrag nyi shu lnga pa/ bam po gnyis pa/ de nas de bzhin gshegs pa ting nge 'dzin gyi glang po dam pa'i dpal gyis/ byang chub sems dpa' rnam par rgyal bas rnam par gnon pa la/ pad mo rin po che sna tshogs kyi rgyu las byung ba/ gser gyi mdog can 'dab ma stong dang ldan pa stong bskur te/ rigs kyi bu bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa de la/ bcom ldan 'das snyun mi mnga' 'am/ gnod pa ma mchis sam/ zo bdog bde'am/ sku nyams dang ldan nam/ bde ba dang dgyes par spyod dam zhes 'dri ste/ pad mo gser gyi mdog can 'dab ma stong dang ldan pa 'di dag kyang // bcom ldan 'das de bzhin gshegs pa ting nge 'dzin gyi glang po dam pa'i dpal gyis/ bcom ldan 'das la mchod pa'i slad du bskur ro// zhes kyang gyis la pad mo 'di dag gis gtor cig // rigs kyi bu sangs rgyas kyi zhing de la bag yod par spyod cig // de ci'i phyir zhe na/ 'jig rten gyi khams der skyes pa'i byang chub sems dpa' sems dpa' chen po de dag ni mgu bar dka' ba yin gyis der nyams par gyur ta re/ de nas byang chub sems dpa' sems dpa' chen po rnam par rgyal bas rnam par gnon pas/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas ting nge 'dzin gyi glang po dam pa'i dpal de las/ pad mo gser gyi mdog can 'dab ma stong dang ldan pa de dag blangs te/ byang chub sems dpa' khyim pa dang rab tu byung ba dang / khye'u dang bu mo'i gzugs su 'dug pa bye ba khrag khrig brgya stong du ma dang 'grogs te/ sangs rgyas kyi zhing de nas mi snang bar gyur nas/ byang shar gyi phyogs mtshams kyi sangs rgyas bcom ldan 'das gang ji snyed bzhugs shing 'tsho skyong ba de dag thams cad la me tog dang / spos dang bdug spos dang phreng ba dang byug pa dang phye ma dang na bza' dang rgyan dang gdugs dang rgyal mtshan dang ba dan dag gis rim gror bya ba dang bkur stir bya ba dang bsti stang du bya ba dang mchod pa byed cing // byang chub sems dpa'i rdzu 'phrul chen po dang byang chub sems dpa'i mthu chen pos/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa gang na ba der dong ste phyin nas/ bcom ldan 'das kyi zhabs gnyis la spyi bos phyag 'tshal te/ phyogs gcig tu 'khod do// phyogs gcig tu 'khod nas/ byang chub sems dpa' sems dpa' chen po rnam par rgyal bas rnam par gnon pas/ bcom ldan 'das shAkya thub pa la 'di skad ces gsol to// bcom ldan 'das de bzhin gshegs pa dgra bcom pa yang dag par rdzogs pa'i sangs rgyas ting nge 'dzin gyi glang po dam pa'i dpal/ bcom ldan 'das la snyun mi mnga' 'am/ gnod pa ma mchis sam/ zo bdog bde'am/ sku nyams dang ldan nam/ bde ba dang dgyes par spyod dam zhes 'dri ste/ pad mo gser gyi mdog can 'dab ma stong dang ldan pa 'di dag kyang // bcom ldan 'das de bzhin gshegs pa ting nge 'dzin gyi glang po dam pa'i dpal gyis/ bcom ldan 'das la mchod pa'i slad du bskur ro// de nas bcom ldan 'das de bzhin gshegs pa shAkya thub pas pad mo de dag bzhes nas/ byang shar gyi phyogs mtshams kyi 'jig rten gyi khams gang gA'i klung gi bye ma snyed po de dag gi / de bzhin gshegs pa dgra bcom pa yang dag par rdzogs pa'i sangs rgyas de dag gang na ba der gtor to// de nas pad mo de dag gis 'jig rten gyi khams de dag thams cad rgyas par khyab par gyur te/ pad mo de dag la de bzhin gshegs pa'i sku mang po bzhugs shing 'di ltar pha rol tu phyin pa drug po 'di nyid las brtsams te chos ston to// chos bstan pa de sems can gang gis thos par gyur pa de dag thams cad kyang // bla na med pa yang dag par rdzogs pa'i byang chub tu nges par gyur to// byang chub sems dpa' khyim pa dang rab tu byung ba dang khye'u dang bu mo'i gzugs su 'dug pa de dag gis kyang rang rang gi dge ba'i rtsa bas/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa la rim gror byas so// bkur stir byas so/ bsti stang du byas so// mchod pa byas nas phyogs gcig tu 'khod do/ de nas shar lho'i phyogs mtshams kyi 'jig rten gyi khams gang+gA'i klung gi bye ma snyed 'das pa kun gyi pha rol na/ 'jig rten gyi khams snying po byang chub kyi rgyan shin tu yid du 'ong ba zhes bya ba yod de/ de na de bzhin gshegs pa dgra bcom pa yang dag par rdzogs pa'i sangs rgyas pad mo dam pa'i dpal zhes bya ba bzhugs shing 'tsho skyong ste/ de byang chub sems dpa' sems dpa' chen po rnams la shes rab kyi pha rol tu phyin pa 'di nyid yang dag par ston pa mdzad do// de nas 'jig rten gyi khams de na byang chub sems dpa' sems dpa' chen po lag na pad mo zhes bya ba 'dug 'dug pas/ snang ba chen po de dang sa cher g.yos pa de dang / de bzhin gshegs pa'i sku blta na chog mi shes pa de mthong nas/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas pad mo dam pa'i dpal gang na ba der song ste phyin nas/ bcom ldan 'das de bzhin gshegs pa pad mo dam pa'i dpal de la 'di skad ces gsol to// bcom ldan 'das 'od chen po 'di lta bu 'jig rten du byung ba dang / dog sa 'di ltar cher g.yos pa dang / de bzhin gshegs pa'i sku 'di lta bu gda' ba 'di ci'i rgyu ci'i rkyen/ de skad ces gsol ba dang / bcom ldan 'das de bzhin gshegs pa pad mo dam pa'i dpal gyis/ byang chub sems dpa' sems dpa' chen po lag na pad mo la 'di skad ces bka' stsal to// rigs kyi bu 'di nas nub byang gi phyogs mtshams logs su 'jig rten gyi khams gang+gA'i klung gi bye ma snyed 'das pa na/ 'jig rten gyi khams mi mjed ces bya ba yod de/ de na de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya ba bzhugs shing 'tsho skyong ngo // de byang chub sems dpa' sems dpa' chen po rnams la shes rab kyi pha rol tu phyin pa ston te/ 'di ni de'i mthu yin te de 'dra'o// de nas byang chub sems dpa' sems dpa' chen po lag na pad mos/ bcom ldan 'das de bzhin gshegs pa pad mo dam pa'i dpal la 'di skad ces gsol to// bcom ldan 'das bdag kyang 'jig rten gyi khams mi mjed der/ bcom ldan 'das shAkya thub pa de blta ba dang / de la phyag bgyi zhing bsnyen bkur ba dang / byang chub sems dpa' sems dpa' chen po de dag kun kyang phal cher gzhon nur gyur pa/ gzungs dang so so yang dag par rig pa bsgrub pa rab tu thob pa/ ting nge 'dzin dang snyoms par 'jug pa thams cad la dbang rab tu thob pa de dag blta ba'i slad du mchi'o// bcom ldan 'das pad mo dam pa'i dpal gyis bka' stsal pa/ rigs kyi bu de ltar de'i dus la bab par shes na song shig // de nas de bzhin gshegs pa pad mo dam pa'i dpal gyis/ byang chub sems dpa' sems dpa' chen po lag na pad mo la/ pad mo rin po che sna tshogs kyi rgyu las byung ba/ gser gyi mdog can 'dab ma stong dang ldan pa stong bskur te/ rigs kyi bu bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa de la bcom ldan 'das snyun mi mnga'a'am/ gnod pa ma mchis sam/ zo bdog bde 'am/ sku nyams dang ldan nam/ bde ba dang dgyes par spyod dam zhes 'dri ste/ pad mo gser gyi mdog can 'dab ma stong dang ldan pa 'di dag kyang // bcom ldan 'das de bzhin gshegs pa pad mo dam pa'i dpal gyis/ bcom ldan 'das la mchod pa'i slad du bskur ro// zhes kyang gyis la pad mo 'di dag gis gtor cig // rigs kyi bu sangs rgyas kyi zhing der bag yod par spyod cig // de ci'i phyir zhe na/ 'jig rten gyi khams der skyes pa'i byang chub sems dpa' sems dpa' chen po de dag ni mgu bar dka' ba yin gyis/ der nyams par gyur ta re/ de nas byang chub sems dpa' sems dpa' chen po lag na pad mos/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas pad mo dam pa'i dpal de las/ pad mo gser gyi mdog can 'dab ma stong dang ldan pa de dag blangs te/ byang chub sems dpa' khyim pa dang / rab tu byung ba dang khye'u dang bu mo'i gzugs su 'dug pa bye ba khrag khrig brgya stong du ma dang 'grogs te/ sangs rgyas kyi zhing de nas mi snang bar gyur nas/ shar lho'i phyogs mtshams kyi sangs rgyas bcom ldan 'das gang ji snyed bzhugs shing 'tsho skyong ba de dag thams cad la me tog dang / spos dang / bdug spos dang / 'phreng ba dang / byug pa dang / phye ma dang na bza' dang / rgyan dang gdugs dang rgyal mtshan dang ba dan dag gis rim gror bya ba dang / bkur stir bya ba dang / bsti stang du bya ba dang / mchod pa byed cing // byang chub sems dpa'i rdzu 'phrul chen po dang byang chub sems dpa'i mthu chen pos/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa gang na ba der song ste phyin nas/ bcom ldan 'das kyi zhabs gnyis la spyi bos phyag 'tshal te phyogs gcig tu 'khod do// phyogs gcig tu 'khod nas/ byang chub sems dpa' sems dpa' chen po lag na pad mos/ bcom ldan 'das la 'di skad ces gsol to// bcom ldan 'das de bzhin gshegs pa dgra bcom pa yang dag par rdzogs pa'i sangs rgyas pad mo dam pa'i dpal/ bcom ldan 'das la snyun mi mnga'a'am/ gnod pa ma mchis sam/ zo bdog bde'am/ sku nyams dang ldan nam/ bde ba dang dgyes par spyod dam zhes 'dri ste/ pad mo gser gyi mdog can 'dab ma stong dang ldan pa 'di dag kyang // bcom ldan 'das de bzhin gshegs pa dgra bcom pa yang dag par rdzogs pa'i sangs rgyas pad mo dam pa'i dpal gyis/ bcom ldan 'das la mchod pa'i slad du bskur ro// de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pas pad mo de dag bzhes nas/ shar lho'i phyogs mtshams kyi 'jig rten gyi khams gang+gA'i klung gi bye ma snyed po de dag gi de bzhin gshegs pa dgra bcom pa yang dag par rdzogs pa'i sangs rgyas de dag gang na ba der gtor to// de nas pad mo de dag gis 'jig rten gyi khams de dag thams cad rgyas par khyab par gyur te/ pad mo de dag la de bzhin gshegs pa'i sku mang po bzhugs shing // 'di ltar pha rol tu phyin pa drug po 'di nyid las brtsams te chos ston to// chos bstan pa de sems can gang gis thos par gyur pa de dag thams cad kyang // bla na med pa yang dag par rdzogs pa'i byang chub tu nges par gyur to// byang chub sems dpa' khyim pa dang rab tu byung ba dang khye'u dang / bu mo'i gzugs su 'dug pa de dag gis kyang // rang rang gi dge ba'i rtsa bas/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa la rim gror byas so// bkur stir byas so// bsti stang du byas so// mchod pa byas nas phyogs gcig tu 'khod do// de nas lho nub kyi phyogs mtshams su 'jig rten gyi khams gang+gA'i klung gi bye ma snyed 'das pa kun gyi pha rol na/ 'jig rten gyi khams rdul gyi tshogs dang bral ba zhes bya ba yod de/ de na de bzhin gshegs pa dgra bcom pa yang dag par rdzogs pa'i sangs rgyas nyi ma'i dkyil 'khor snang ba dam pa'i dpal zhes bya ba bzhugs shing 'tsho skyong ste/ de byang chub sems dpa' sems dpa' chen po rnams la shes rab kyi pha rol tu phyin pa 'di nyid yang dag par ston pa mdzad do// de nas 'jig rten gyi khams de na byang chub sems dpa' sems dpa' chen po nyi ma rab tu snang ba zhes bya ba 'dug 'dug pas/ snang ba chen po de dang / sa cher g.yos pa de dang / de bzhin gshegs pa'i sku blta na chog mi shes pa de mthong nas/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas nyi ma'i dkyil 'khor snang ba dam pa'i dpal gang na ba der song ste phyin nas/ bcom ldan 'das de bzhin gshegs pa nyi ma'i dkyil 'khor snang ba dam pa'i dpal de la 'di skad ces gsol to// bcom ldan 'das 'od chen po 'di lta bu 'jig rten du byung ba dang / dog sa 'di ltar cher g.yos pa dang / de bzhin gshegs pa'i sku 'di lta bu gda' ba 'di ci'i rgyu ci'i rkyen/ de skad ces gsol ba dang / bcom ldan 'das de bzhin gshegs pa dgra bcom pa yang dag par rdzogs pa'i sangs rgyas nyi ma'i dkyil 'khor snang ba dam pa'i dpal gyis/ byang chub sems dpa' sems dpa' chen po nyi ma rab tu snang ba de la 'di skad ces bka' stsal to// rigs kyi bu 'di nas byang shar gyi phyogs mtshams logs su 'jig rten gyi khams gang+gA'i klung gi bye ma snyed 'das pa na/ 'jig rten gyi khams mi mjed ces bya ba yod de/ de na de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya ba bzhugs shing 'tsho skyong ngo // de byang chub sems dpa' sems dpa' chen po rnams la shes rab kyi pha rol tu phyin pa ston te/ 'di ni de'i mthu yin te de 'dra'o// de nas byang chub sems dpa' sems dpa' chen po nyi ma rab tu snang bas/ bcom ldan 'das nyi ma'i dkyil 'khor snang ba dam pa'i dpal la 'di skad ces gsol to// bcom ldan 'das bdag kyang 'jig rten gyi khams mi mjed der/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa de blta ba dang / de la phyag bgyi zhing bsnyen bkur ba dang / byang chub sems dpa' sems dpa' chen po de dag kun kyang phal cher gzhon nur gyur pa/ gzungs dang so so yang dag par rig pa bsgrub pa rab tu thob pa/ ting nge 'dzin dang snyoms par 'jug pa thams cad la dbang rab tu thob pa de dag blta ba'i slad du mchi'o// bcom ldan 'das de bzhin gshegs pa nyi ma'i dkyil 'khor snang ba dam pa'i dpal gyis bka' stsal pa/ rigs kyi bu de ltar de'i dus la bab par shes na song shig // de nas de bzhin gshegs pa dgra bcom pa yang dag par rdzogs pa'i sangs rgyas nyi ma'i dkyil 'khor snang ba dam pa'i dpal gyis/ byang chub sems dpa' sems dpa' chen po nyi ma rab tu snang ba la/ pad mo rin po che sna tshogs kyi rgyu las byung ba/ gser gyi mdog can 'dab ma stong dang ldan pa stong bskur te/ rigs kyi bu bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa de la/ bcom ldan 'das la snyun mi mnga' 'am/ gnod pa ma mchis sam/ zo bdog bde 'am/ sku nyams dang ldan nam/ bde ba dang dgyes par spyod dam zhes 'dri ste/ pad mo gser gyi mdog can 'dab ma stong dang ldan pa 'di dag kyang // bcom ldan 'das de bzhin gshegs pa nyi ma'i dkyil 'khor snang ba dam pa'i dpal gyis/ bcom ldan 'das la mchod pa'i slad du bskur ro zhes kyang gyis la/ pad mo 'di dag gis gtor cig // rigs kyi bu sangs rgyas kyi zhing der bag yod par spyod cig // de ci'i phyir zhe na/ 'jig rten gyi khams der skyes pa'i byang chub sems dpa' sems dpa' chen po de dag ni mgu bar dka' ba yin gyis/ der nyams par gyur ta re/ de nas byang chub sems dpa' sems dpa' chen po nyi ma rab tu snang bas/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas nyi ma'i dkyil 'khor snang ba dam pa'i dpal de las/ pad mo gser gyi mdog can 'dab ma stong dang ldan pa de dag blangs te/ byang chub sems dpa' khyim pa dang rab tu byung ba dang khye'u dang bu mo'i gzugs su 'dug pa bye ba khrag khrig brgya stong du ma dang 'grogs te/ sangs rgyas kyi zhing de nas mi snang bar gyur nas/ lho nub kyi phyogs mtshams kyi sangs rgyas bcom ldan 'das gang ji snyed cig bzhugs shing 'tsho skyong ba de dag thams cad la me tog dang / spos dang / bdug spos dang / phreng ba dang / byug pa dang / phye ma dang na bza' dang / rgyan dang gdugs dang rgyal mtshan dang / ba dan dag gis rim gror bya ba dang / bkur stir bya ba dang / bsti stang du bya ba dang / mchod pa byed cing // byang chub sems dpa'i rdzu 'phrul chen po dang / byang chub sems dpa'i mthu chen pos/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa gang na ba der dong ste phyin nas/ bcom ldan 'das kyi zhabs gnyis la spyi bos phyag 'tshal te/ phyogs gcig tu 'khod do// phyogs gcig tu 'khod nas/ byang chub sems dpa' sems dpa' chen po nyi ma rab tu snang bas/ bcom ldan 'das la 'di skad ces gsol to// bcom ldan 'das de bzhin gshegs pa dgra bcom pa yang dag par rdzogs pa'i sangs rgyas nyi ma'i dkyil 'khor snang ba dam pa'i dpal/ bcom ldan 'das la snyun mi mnga' 'am/ gnod pa ma mchis sam/ zo bdog bde 'am/ sku nyams dang ldan nam/ bde ba dang dgyes par spyod dam zhes 'dri ste/ pad mo gser gyi mdog can 'dab ma stong dang ldan pa 'di dag kyang // bcom ldan 'das de bzhin gshegs pa dgra bcom pa yang dag par rdzogs pa'i sangs rgyas nyi ma'i dkyil 'khor snang ba dam pa'i dpal gyis/ bcom ldan 'das la mchod pa'i slad du bskur ro// de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pas pad mo de dag bzhes nas/ lho nub kyi phyogs mtshams kyi 'jig rten gyi khams gang+gA'i klung gi bye ma snyed po de dag gi de bzhin gshegs pa dgra bcom pa yang dag par rdzogs pa'i sangs rgyas de dag gang na ba der gtor to// de nas pad mo de dag gis 'jig rten gyi khams de dag thams cad rgyas par khyab par gyur te/ pad mo de dag la de bzhin gshegs pa'i sku mang po bzhugs shing // 'di ltar pha rol tu phyin pa drug po 'di nyid las brtsams te chos ston to// chos bstan pa de sems can gang gis thos par gyur pa de dag thams cad kyang // bla na med pa yang dag par rdzogs pa'i byang chub tu nges par gyur to// byang chub sems dpa' khyim pa dang rab tu byung ba dang / khye'u dang bu mo'i gzugs su 'dug pa de dag gis kyang rang rang gi dge ba'i rtsa bas/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa la rim gror byas so// bkur stir byas so// bsti stang du byas so// mchod pa byas nas phyogs gcig tu 'khod do// de nas nub byang gi phyogs mtshams su 'jig rten gyi khams gang+gA'i klung gi bye ma snyed 'das pa kun gyi pha rol na/ 'jig rten gyi khams dbang du gyur pa zhes bya ba yod de/ de na de bzhin gshegs pa dgra bcom pa yang dag par rdzogs pa'i sangs rgyas gdugs dam pa zhes bya ba bzhugs shing 'tsho skyong ste/ de byang chub sems dpa' sems dpa' chen po rnams la shes rab kyi pha rol tu phyin pa 'di nyid yang dag par ston pa mdzad do// de nas 'jig rten gyi khams de na byang chub sems dpa' sems dpa' chen po rin chen mchog ces bya ba 'dug 'dug pas/ snang ba chen po de dang sa cher g.yos pa de dang / de bzhin gshegs pa'i sku blta na chog mi shes pa de mthong nas/ bcom ldan 'das gdugs dam pa gang na ba der song ste phyin nas/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas gdugs dam pa de la 'di skad ces gsol to// bcom ldan 'das 'od chen po 'di lta bu 'jig rten du byung ba dang / dog sa 'di ltar cher g.yos pa dang / de bzhin gshegs pa'i sku 'di lta bu gda' ba 'di ci'i rgyu ci'i rkyen/ de skad ces gsol pa dang / bcom ldan 'das de bzhin gshegs pa gdugs dam pas/ byang chub sems dpa' sems dpa' chen po rin chen mchog la 'di skad ces bka' stsal to// rigs kyi bu 'di nas shar lho'i phyogs mtshams logs su 'jig rten gyi khams gang+gA'i klung gi bye ma snyed 'das pa na/ 'jig rten gyi khams mi mjed ces bya ba yod de/ de na de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya ba bzhugs shing 'tsho skyong ngo // de byang chub sems dpa' sems dpa' chen po rnams la shes rab kyi pha rol tu phyin pa ston te/ 'di ni de'i mthu yin te de 'dra'o// de nas byang chub sems dpa' sems dpa' chen po rin chen mchog gis/ bcom ldan 'das de bzhin gshegs pa gdugs dam pa la 'di skad ces gsol to// bcom ldan 'das bdag kyang 'jig rten gyi khams mi mjed der/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa de blta ba dang / de la phyag bgyi zhing bsnyen bkur ba dang / byang chub sems dpa' sems dpa' chen po de dag kun kyang phal cher gzhon nur gyur pa gzungs dang so so yang dag par rig pa bsgrub pa rab tu thob pa/ ting nge 'dzin dang snyoms par 'jug pa thams cad la dbang rab tu thob pa de dag blta ba'i slad du mchi'o// bcom ldan 'das de bzhin gshegs pa gdugs dam pas bka' stsal pa/ rigs kyi bu de ltar de'i dus la bab par shes na song shig // de nas de bzhin gshegs pa dgra bcom pa yang dag par rdzogs pa'i sangs rgyas gdugs dam pas/ byang chub sems dpa' sems dpa' chen po rin chen mchog la/ pad mo rin po che sna tshogs kyi rgyu las byung ba/ gser gyi mdog can 'dab ma stong dang ldan pa stong bskur te/ rigs kyi bu bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa de la/ bcom ldan 'das la snyun mi mnga' 'am/ gnod pa ma mchis sam/ zo bdog bde'am/ sku nyams dang ldan nam/ bde ba dang dgyes par spyod dam zhes 'dri ste/ pad mo gser gyi mdog can 'dab ma stong dang ldan pa 'di dag kyang // bcom ldan 'das de bzhin gshegs pa gdugs dam pas/ bcom ldan 'das la mchod pa'i slad du bskur ro// zhes kyang gyis la pad mo 'di dag gis gtor cig // rigs kyi bu sangs rgyas kyi zhing der bag yod par spyod cig // de ci'i phyir zhe na/ 'jig rten gyi khams der skyes pa'i byang chub sems dpa' sems dpa' chen po de dag ni mgu bar dka' ba yin gyis/ der nyams par gyur ta re/ de nas byang chub sems dpa' sems dpa' chen po rin chen mchog gis/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas gdugs dam pa de las/ pad mo gser gyi mdog can 'dab ma stong dang ldan pa de dag blangs te/ byang chub sems dpa' khyim pa dang / rab tu byung ba dang khye'u dang bu mo'i gzugs su 'dug pa bye ba khrag khrig brgya stong du ma dang 'grogs te/ sangs rgyas kyi zhing de nas mi snang bar gyur nas/ nub byang gi phyogs mtshams kyi sangs rgyas bcom ldan 'das gang ji snyed cig bzhugs shing 'tsho skyong ba de dag thams cad la me tog dang / spos dang bdug spos dang phreng ba dang byug pa dang / phye ma dang na bza' dang rgyan dang gdugs dang rgyal mtshan dang / ba dan dag gis rim gror bya ba dang / bkur stir bya ba dang bsti stang du bya ba dang mchod pa byed cing // byang chub sems dpa'i rdzu 'phrul chen po dang byang chub sems dpa'i mthu chen pos/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa gang na ba der dong ste phyin nas/ bcom ldan 'das kyi zhabs gnyis la spyi bos phyag 'tshal te phyogs gcig tu 'khod do// phyogs gcig tu 'khod nas/ byang chub sems dpa' sems dpa' chen po rin chen mchog gis/ bcom ldan 'das la 'di skad ces gsol to// bcom ldan 'das de bzhin gshegs pa dgra bcom pa yang dag par rdzogs pa'i sangs rgyas gdugs dam pa/ bcom ldan 'das la snyun mi mnga' 'am/ gnod pa ma mchis sam/ zo bdog bde'am/ sku nyams dang ldan nam/ bde ba dang dgyes par spyod ngam zhes 'dri ste/ pad mo gser gyi mdog can 'dab ma stong dang ldan pa 'di dag kyang // bcom ldan 'das de bzhin gshegs pa dgra bcom pa yang dag par rdzogs pa'i sangs rgyas gdugs dam pas/ bcom ldan 'das la mchod pa'i slad du bskur ro// de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pas pad mo de dag bzhes nas/ nub byang gi phyogs mtshams kyi 'jig rten gyi khams gang+gA'i klung gi bye ma snyed po de dag gi de bzhin gshegs pa dgra bcom pa yang dag par rdzogs pa'i sangs rgyas de dag gang na ba der gtor to// de nas pad mo de dag gis 'jig rten gyi khams de dag thams cad rgyas par khyab par gyur te/ pad mo de dag la de bzhin gshegs pa'i sku mang po bzhugs shing // 'di ltar pha rol tu phyin pa drug po 'di nyid las brtsams te chos ston to// chos bstan pa de sems can gang gis thos par gyur pa de dag thams cad kyang // bla na med pa yang dag par rdzogs pa'i byang chub tu nges par gyur to// byang chub sems dpa' khyim pa dang rab tu byung ba dang / khye'u dang bu mo'i gzugs su 'dug pa de dag gis kyang // rang rang gi dge ba'i rtsa bas/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa la rim gror byas so// bkur stir byas so// bsti stang du byas so// mchod pa byas nas phyogs gcig tu 'khod do// de nas 'og gi phyogs su 'jig rten gyi khams gang+gA'i klung gi bye ma snyed 'das pa kun gyi pha rol na/ 'jig rten gyi khams pad mo zhes bya ba yod de/ de na de bzhin gshegs pa dgra bcom pa yang dag par rdzogs pa'i sangs rgyas pad mo'i dpal zhes bya ba bzhugs shing 'tsho skyong ste/ de byang chub sems dpa' sems dpa' chen po rnams la shes rab kyi pha rol tu phyin pa 'di nyid yang dag par ston pa mdzad do// de nas 'jig rten gyi khams de na byang chub sems dpa' sems dpa' chen po pad mo dam pa zhes bya ba 'dug 'dug pas/ snang ba chen po de dang / sa cher g.yos pa de dang / de bzhin gshegs pa'i sku blta na chog mi shes pa de mthong nas/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas pad mo'i dpal gang na ba der song ste phyin nas/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas pad mo'i dpal de la 'di skad ces gsol to// bcom ldan 'das 'od chen po 'di lta bu 'jig rten du byung ba dang / dog sa 'di ltar cher g.yos pa dang / de bzhin gshegs pa'i sku 'di lta bu gda' ba 'di ci'i rgyu ci'i rkyen/ de skad ces gsol ba dang / bcom ldan 'das de bzhin gshegs pa dgra bcom pa yang dag par rdzogs pa'i sangs rgyas pad mo'i dpal gyis/ byang chub sems dpa' sems dpa' chen po pad mo dam pa la 'di skad ces bka' stsal to// rigs kyi bu 'di nas steng gi phyogs su 'jig rten gyi khams gang+gA'i klung gi bye ma snyed 'das pa na/ 'jig rten gyi khams mi mjed ces bya ba yod de/ de na de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya ba bzhugs shing 'tsho skyong ngo // de byang chub sems dpa' sems dpa' chen po rnams la shes rab kyi pha rol tu phyin pa ston te/ 'di ni de'i mthu yin te de 'dra'o// de nas byang chub sems dpa' sems dpa' chen po pad mo dam pas/ bcom ldan 'das de bzhin gshegs pa pad mo'i dpal la 'di skad ces gsol to// bcom ldan 'das bdag kyang 'jig rten gyi khams mi mjed der/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa de blta ba dang / de la phyag bgyi zhing bsnyen bkur ba dang / byang chub sems dpa' sems dpa' chen po de dag kun kyang phal cher gzhon nur gyur pa/ gzungs dang so so yang dag par rig pa bsgrub pa rab tu thob pa/ ting nge 'dzin dang snyoms par 'jug pa thams cad la dbang rab tu thob pa de dag blta ba'i slad du mchi'o// bcom ldan 'das de bzhin gshegs pa pad mo'i dpal gyis bka' stsal pa/ rigs kyi bu de ltar de'i dus la bab par shes na song shig // de nas de bzhin gshegs pa dgra bcom pa yang dag par rdzogs pa'i sangs rgyas pad mo'i dpal gyis/ byang chub sems dpa' sems dpa' chen po pad mo dam pa la/ pad mo rin po che sna tshogs kyi rgyu las byung ba/ gser gyi mdog can 'dab ma stong dang ldan pa stong bskur te/ rigs kyi bu bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa de la/ bcom ldan 'das snyun mi mnga' 'am/ gnod pa ma mchis sam/ zo bdog bde'am/ sku nyams dang ldan nam/ bde ba dang dgyes par spyod dam zhes 'dri ste/ pad mo gser gyi mdog can 'dab ma stong dang ldan pa 'di dag kyang // bcom ldan 'das de bzhin gshegs pa pad mo'i dpal gyis bcom ldan 'das la mchod pa'i slad du bskur ro// zhes kyang gyis la pad mo 'di dag gis gtor cig // rigs kyi bu sangs rgyas kyi zhing der bag yod par spyod cig // de ci'i phyir zhe na/ 'jig rten gyi khams der skyes pa'i byang chub sems dpa' sems dpa' chen po de dag ni mgu bar dka' ba yin gyis/ der nyams par gyur ta re/ de nas byang chub sems dpa' sems dpa' chen po pad mo dam pas/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas pad mo'i dpal de las/ pad mo gser gyi mdog can 'dab ma stong dang ldan pa de dag blangs te/ byang chub sems dpa' khyim pa dang / rab tu byung ba dang / khye'u dang bu mo'i gzugs su 'dug pa bye ba khrag khrig brgya stong du ma dang 'grogs te/ sangs rgyas kyi zhing de nas mi snang bar gyur nas/ 'og gi phyogs kyi sangs rgyas bcom ldan 'das gang ji snyed cig bzhugs shing 'tsho skyong ba de dag thams cad la me tog dang spos dang bdug spos dang phreng ba dang byug pa dang phye ma dang na bza' dang rgyan dang gdugs dang rgyal mtshan dang ba dan dag gis rim gror bya ba dang / bkur stir bya ba dang bsti stang du bya ba dang / mchod pa byed cing // byang chub sems dpa'i rdzu 'phrul chen po dang byang chub sems dpa'i mthu chen pos/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa gang na ba der song ste phyin nas/ bcom ldan 'das kyi zhabs gnyis la spyi bos phyag 'tshal te/ phyogs gcig tu 'khod do// phyogs gcig tu 'khod nas/ byang chub sems dpa' sems dpa' chen po pad mo dam pas/ bcom ldan 'das la 'di skad ces gsol to// bcom ldan 'das de bzhin gshegs pa dgra bcom pa yang dag par rdzogs pa'i sangs rgyas pad mo'i dpal/ bcom ldan 'das la snyun mi mnga' 'am/ gnod pa ma mchis sam/ zo bdog bde 'am/ sku nyams dang ldan nam/ bde ba dang dgyes par spyod dam zhes 'dri ste/ pad mo gser gyi mdog can 'dab ma stong dang ldan pa 'di dag kyang // bcom ldan 'das de bzhin gshegs pa dgra bcom pa yang dag par rdzogs pa'i sangs rgyas pad mo'i dpal gyis/ bcom ldan 'das la mchod pa'i slad du bskur ro// de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pas pad mo de dag bzhes nas/ 'og gi phyogs kyi 'jig rten gyi khams gang+gA'i klung gi bye ma snyed po de dag gi / de bzhin gshegs pa dgra bcom pa yang dag par rdzogs pa'i sangs rgyas de dag gang na ba der gtor to// de nas pad mo de dag gis 'jig rten gyi khams de dag thams cad rgyas par khyab par gyur te/ pad mo de dag la de bzhin gshegs pa'i sku mang po bzhugs shing // 'di ltar pha rol tu phyin pa drug po 'di nyid las brtsams te chos ston to// chos bstan pa de sems can gang gis thos par gyur pa de dag thams cad kyang bla na med pa yang dag par rdzogs pa'i byang chub tu nges par gyur to// byang chub sems dpa' khyim pa dang rab tu byung ba dang / khye'u dang bu mo'i gzugs su 'dug pa de dag gis kyang rang rang gi dge ba'i rtsa bas/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa la rim gror byas so// bkur stir byas so// bsti stang du byas so/ mchod pa byas nas phyogs gcig tu 'khod do// de nas steng gi phyogs su 'jig rten gyi khams gang+gA'i klung gi bye ma snyed 'das pa kun gyi pha rol na/ 'jig rten gyi khams mdangs dga' ba zhes bya ba yod de/ de na de bzhin gshegs pa dgra bcom pa yang dag par rdzogs pa'i sangs rgyas dga' ba'i dpal zhes bya ba bzhugs shing 'tsho skyong ste/ de byang chub sems dpa' sems dpa' chen po rnams la shes rab kyi pha rol tu phyin pa 'di nyid yang dag par ston pa mdzad do// de nas 'jig rten gyi khams de na byang chub sems dpa' sems dpa' chen po dga' bas byin pa zhes bya ba 'dug 'dug pas/ snang ba chen po de dang / sa cher g.yos pa de dang / de bzhin gshegs pa'i sku blta na chog mi shes pa de mthong nas/ bcom ldan 'das dga' ba'i dpal gang na ba der song ste phyin nas/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dga' ba'i dpal de la 'di skad ces gsol to// bcom ldan 'das 'od chen po 'di lta bu 'jig rten du byung ba dang / dog sa 'di ltar cher g.yos pa dang / de bzhin gshegs pa'i sku 'di lta bu gda' ba 'di ci'i rgyu ci'i rkyen/ de skad ces gsol ba dang / bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dga' ba'i dpal gyis/ byang chub sems dpa' sems dpa' chen po dga' bas byin pa la 'di skad ces bka' stsal to// rigs kyi bu 'di nas 'og gi phyogs su 'jig rten gyi khams gang+gA'i klung gi bye ma snyed 'das pa na/ 'jig rten gyi khams mi mjed ces bya ba yod de/ de na de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya ba bzhugs shing 'tsho skyong ngo // de byang chub sems dpa' sems dpa' chen po rnams la shes rab kyi pha rol tu phyin pa ston te/ 'di ni de'i mthu yin te de 'dra'o// de nas byang chub sems dpa' sems dpa' chen po dga' bas byin pas/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dga' ba'i dpal la 'di skad ces gsol to// bcom ldan 'das bdag kyang 'jig rten gyi khams mi mjed der/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa de blta ba dang / de la phyag bgyi zhing bsnyen bkur ba dang / byang chub sems dpa' sems dpa' chen po de dag kun kyang phal cher gzhon nur gyur pa/ gzungs dang so so yang dag par rig pa bsgrub pa rab tu thob pa/ ting nge 'dzin dang snyoms par 'jug pa thams cad la dbang rab tu thob pa de dag blta ba'i slad du mchi'o// bcom ldan 'das de bzhin gshegs pa dga' ba'i dpal gyis bka' stsal pa/ rigs kyi bu de ltar de'i dus la bab par shes na song shig // de nas de bzhin gshegs pa dgra bcom pa yang dag par rdzogs pa'i sangs rgyas dga' ba'i dpal gyis/ byang chub sems dpa' sems dpa' chen po dga' bas byin pa la/ pad mo rin po che sna tshogs kyi rgyu las byung ba/ gser gyi mdog can 'dab ma stong dang ldan pa stong bskur te/ rigs kyi bu bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa de la/ bcom ldan 'das la snyun mi mnga' 'am/ gnod pa ma mchis sam/ zo bdog bde'am/ sku nyams dang ldan nam/ bde ba dang dgyes par spyod dam zhes 'dri ste/ pad mo gser gyi mdog can 'dab ma stong dang ldan pa 'di dag kyang // bcom ldan 'das de bzhin gshegs pa dga' ba'i dpal gyis/ bcom ldan 'das la mchod pa'i slad du bskur ro// zhes kyang gyis la pad mo 'di dag gis gtor cig // rigs kyi bu sangs rgyas kyi zhing der bag yod par spyod cig // de ci'i phyir zhe na/ 'jig rten gyi khams der skyes pa'i byang chub sems dpa' sems dpa' chen po de dag ni mgu bar dka' ba yin gyis/ der nyams par gyur ta re/ de nas byang chub sems dpa' sems dpa' chen po dga' bas byin pas/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dga' ba'i dpal de las/ pad mo gser gyi mdog can 'dab ma stong dang ldan pa de dag blangs te/ byang chub sems dpa' khyim pa dang / rab tu byung ba dang / khye'u dang bu mo'i gzugs su 'dug pa bye ba khrag khrig brgya stong du ma dang 'grogs te/ sangs rgyas kyi zhing de nas mi snang bar gyur nas/ steng gi phyogs kyi sangs rgyas bcom ldan 'das gang ji snyed cig bzhugs shing 'tsho skyong ba de dag thams cad la me tog dang / spos dang / bdug spos dang / phreng ba dang / byug pa dang / phye ma dang / na bza' dang / rgyan dang / gdugs dang rgyal mtshan dang / ba dan dag gis rim gror bya ba dang bkur stir bya ba dang bsti stang du bya ba dang mchod pa byed cing // byang chub sems dpa'i rdzu 'phrul chen po dang / byang chub sems dpa'i mthu chen pos/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa gang na ba der song ste phyin nas/ bcom ldan 'das kyi zhabs gnyis la spyi bos phyag 'tshal te/ phyogs gcig tu 'khod do// phyogs gcig tu 'khod nas/ byang chub sems dpa' sems dpa' chen po dga' bas byin pas/ bcom ldan 'das la 'di skad ces gsol to/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dga' ba'i dpal/ bcom ldan 'das la snyun mi mnga' 'am/ gnod pa ma mchis sam/ zo bdog bde'am/ sku nyams dang ldan nam/ bde ba dang dgyes par spyod dam zhes 'dri ste/ pad mo gser gyi mdog can 'dab ma stong dang ldan pa 'di dag kyang // bcom ldan 'das de bzhin gshegs pa dga' ba'i dpal gyis/ bcom ldan 'das la mchod pa'i slad du bskur ro// de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pas/ pad mo de dag bzhes nas/ steng gi phyogs kyi 'jig rten gyi khams gang+gA'i klung gi bye ma snyed po de dag gi de bzhin gshegs pa dgra bcom pa yang dag par rdzogs pa'i sangs rgyas de dag gang na ba der gtor to// de nas pad mo de dag gis 'jig rten gyi khams de dag thams cad rgyas par khyab par gyur te/ pad mo de dag la de bzhin gshegs pa'i sku mang po bzhugs shing 'di ltar pha rol du phyin pa drug po 'di nyid las brtsams te chos ston to// chos bstan pa de sems can gang gis thos par gyur pa de dag thams cad kyang // bla na med pa yang dag par rdzogs pa'i byang chub tu nges par gyur to// byang chub sems dpa' khyim ba dang rab tu byung ba dang / khye'u dang bu mo'i gzugs su 'dug pa de dag gis kyang rang rang gi dge ba'i rtsa bas/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa la rim gror byas so// bkur stir byas so// bsti stang du byas so// mchod pa byas nas phyogs gcig tu 'khod do// de nas de'i tshe skad cig yud tsam thang cig la/ stong gsum gyi stong chen po'i 'jig rten gyi khams 'di rin po che'i rang bzhin du kun nas gnas par gyur te/ me tog sil ma sna tshogs kyis kun nas gang ba dang / dar gyi lda ldi dang / chun po kun nas bres pa dang / snod sna tshogs nas bdug spos sna tshogs 'thul ba dang / dpag bsam gyi shing rgyan dang 'bras bu sna tshogs kyis yal ga'i rtse mo g.yur za ba dang / me tog gi shing dang 'bras bu'i shing dang spos kyi shing dang phreng ba'i shing dang phye ma'i shing dang / bdug spos kyi shing sna tshogs kyis rab tu brgyan pa kun nas gnas par gyur te/ 'di lta ste dper na/ de bzhin gshegs pa dgra bcom pa yang dag par rdzogs pa'i sangs rgyas me tog kun nas rgyas pa'i sangs rgyas kyi zhing gang na/ 'jam dpal gzhon nur gyur pa 'dug pa dang / lha'i bu blo gros shin tu brtan pa dang / byang chub sems dpa' sems dpa' chen po gzhan yang gzi brjid chen po dag 'khod pa'i 'jig rten gyi khams pad mo can bzhin du gyur to// shes rab kyi pha rol tu phyin pa stong phrag nyi shu lnga pa las gleng gzhi'i le'u ste dang po'o// // de'i tshe de ltar bcom ldan 'das kyis 'jig rten lha dang bcas pa bdud dang bcas pa/ tshangs pa dang bcas pa/ dge sbyong dang bram ze'i skye dgu dang bcas pa/ lha dang mi dang lha ma yin du bcas pa mang po tshogs pa dang / byang chub sems dpa' sems dpa' chen po phal cher gzhon nur gyur pa mang po de dag 'dus par thugs su chud nas/ bcom ldan 'das kyis tshe dang ldan pa sha ra dwa ti'i bu la bka' stsal pa/ sha ra dwa ti'i bu 'di la byang chub sems dpa' sems dpa' chen po chos thams cad rnam pa thams cad du mngon par rdzogs par 'tshang rgya bar 'dod pas shes rab kyi pha rol du phyin pa la brtson par bya'o// de skad ces bka' stsal pa dang / tshe dang ldan pa sha ra dwa ti'i bus/ bcom ldan 'das la 'di skad ces gsol to// bcom ldan 'das byang chub sems dpa' sems dpa' chen po chos thams cad rnam pa thams cad du mngon par rdzogs par 'tshang rgya bar 'tshal bas ji ltar shes rab kyi pha rol du phyin pa la brtson par bgyi/ de skad ces gsol ba dang / bcom ldan 'das kyis tshe dang ldan pa sha ra dwa ti'i bu la 'di skad ces bka' stsal to// sha ra dwa ti'i bu 'di la byang chub sems dpa' sems dpa' chen pos gnas pa med pa'i tshul du shes rab kyi pha rol du phyin pa la gnas te/ sbyin pa dang gtong ba dang yongs su len pa mi dmigs pa'i phyir/ yongs su gtong ba med pa'i tshul gyis/ sbyin pa'i pha rol du phyin pa yongs su rdzogs par bya'o// ltung ba dang mi ltung ba bya ba med pa'i phyir/ tshul khrims kyi pha rol du phyin pa yongs su rdzogs par bya'o// 'khrug pa med pa'i phyir/ bzod pa'i pha rol tu phyin pa yongs su rdzogs par bya'o// lus dang sems kyi brtson 'grus nyams pa med pa'i phyir/ brtson 'grus kyi pha rol du phyin pa yongs su rdzogs par bya'o// ro myong ba med pa'i phyir/ bsam gtan gyi pha rol du phyin pa yongs su rdzogs par bya'o// chos thams cad mi dmigs pa'i phyir/ shes rab kyi pha rol du phyin pa yongs su rdzogs par bya'o// sha ra dwa ti'i bu byang chub sems dpa' sems dpa' chen pos shes rab kyi pha rol du phyin pa la gnas te/ dran pa mi dmigs pa'i phyir/ dran pa nye bar gzhag pa bzhi yongs su rdzogs par bya'o// yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa yongs su rdzogs par bya'o// stong pa nyid kyi ting nge 'dzin dang / mtshan ma med pa'i ting nge 'dzin dang / smon pa med pa'i ting nge 'dzin yongs su rdzogs par bya'o// bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / rnam par thar pa brgyad dang / mthar gyis gnas pa'i snyoms par 'jug pa dgu dang / mngon par shes pa lnga dang / rnam par bam pa'i 'du shes dang / 'bu can gyi 'du shes dang / rnam par rnags pa'i 'du shes dang / rnam par dmar ba'i 'du shes dang / rnam par sngos pa'i 'du shes dang / rnam par zos pa'i 'du shes dang / rnam par 'thor ba'i 'du shes dang / rus pa'i 'du shes dang / rnam par tshig pa'i 'du shes dang / zas mi mthun pa'i 'du shes bsgom par bya'o// sangs rgyas rjes su dran pa dang / chos rjes su dran pa dang / dge 'dun rjes su dran pa dang / tshul khrims rjes su dran pa dang / gtong ba rjes su dran pa dang / lha rjes su dran pa dang / dbugs phyi nang du rgyu ba rjes su dran pa dang / skyo ba rjes su dran pa dang / 'chi ba rjes su dran pa dang / lus kyi rnam pa rjes su dran pa dang / mi rtag pa'i 'du shes dang / sdug bsngal gyi 'du shes dang / bdag med pa'i 'du shes dang / mi sdug pa'i 'du shes dang / 'chi ba'i 'du shes dang / 'jig rten thams cad la dga' bar mi bya ba'i 'du shes dang / 'jig rten thams cad la yid brtan du mi rung ba'i 'du shes dang / sdug bsngal shes pa dang / kun 'byung ba shes pa dang / 'gog pa shes pa dang / lam shes pa dang / zad pa shes pa dang / mi skye ba shes pa dang / chos shes pa dang / rjes su 'gro ba shes pa dang / kun rdzob shes pa dang / 'dris pa shes pa dang / sgra ji bzhin shes pa bsgom par bya'o// rnam par rtog pa dang bcas/ rnam par dpyod pa dang bcas pa'i ting nge 'dzin dang / rnam par rtog pa med cing rnam par dpyod pa tsam gyi ting nge 'dzin dang / rnam par rtog pa med cing rnam par dpyod pa med pa'i ting nge 'dzin dang / yongs su ma shes pa yongs su shes par bya ba'i dbang po dang / kun shes pa'i dbang po dang / kun shes pa rig pa'i dbang po dang / zil gyis gnon pa'i skye mched dang / chub pa'i skye mched dang / bsdu ba'i dngos po bzhi dang / rnam par dgod pa bzhi dang / sa bcu dang / spyod pa bcu dang / bzod pa bcu dang / lhag pa'i bsam pa nyi shu dang / thams cad mkhyen pa'i ye shes dang / zhi gnas dang / lhag mthong shes pa dang / rig pa gsum dang / so so yang dag par rig pa bzhi dang / mi 'jigs pa bzhi dang / mnyams pa'i mngon par shes pa lnga dang / pha rol du phyin pa drug dang / nor bdun dang / skyes bu chen po'i rnam par rtog pa brgyad dang / sems can gyi gnas dgu dang / de bzhin gshegs pa'i stobs bcu dang / sangs rgyas kyi chos ma 'dres pa brgyad dang / byams pa chen po dang / snying rje chen po dang / dga' ba chen po dang / btang snyoms chen po yongs su rdzogs par bya'o// rnam pa thams cad mkhyen pa'i ye shes rnam pa'i mchog thams cad dang ldan pa mngon par rdzogs par 'tshang rgya bar 'dod pa dang / lam gyi rnam pa shes pa dang / thams cad shes pa dang / sems can thams cad kyi sems dang / spyod pa dang / shes pa'i rnam pa'i shes pa nyid yongs su rdzogs par bya bar 'dod pa'i byang chub sems dpa' sems dpa' chen pos shes rab kyi pha rol du phyin pa la brtson par bya'o// bag chags kyi mtshams sbyor ba'i nyon mongs pa thams cad spang bar 'dod pa'i byang chub sems dpa' sems dpa' chen pos shes rab kyi pha rol du phyin pa la brtson par bya ste/ sha ra dwa ti'i bu de ltar byang chub sems dpa' sems dpa' chen pos shes rab kyi pha rol du phyin pa la bslab par bya'o// sha ra dwa ti'i bu byang chub sems dpa'i skyon med par 'jug par 'dod pa'i byang chub sems dpa' sems dpa' chen pos shes rab kyi pha rol du phyin pa la bslab par bya'o// nyan thos dang / rang sangs rgyas kyis shes par 'dod pa dang / sa de dag las 'da' bar 'dod pa dang / phyir mi ldog pa'i sa la gnas par 'dod pa dang / mngon par shes pa drug la gnas par 'dod pa dang / sems can thams cad kyi sems dang spyod pa rnam par g.yo ba shes par 'dod pa dang / nyan thos dang rang sangs rgyas thams cad kyi shes pa zil gyis gnon par 'dod pa dang / gzungs kyi sgo dang ting nge 'dzin gyi sgo mang po thob par 'dod pa'i byang chub sems dpa' sems dpa' chen pos shes rab kyi pha rol tu phyin pa la bslab par bya'o// nyan thos dang rang sangs rgyas kyi theg pa pa'i rigs kyi bu dang rigs kyi bu mo sbyin pa gtong ba thams cad kyi dge ba'i rtsa ba thams cad rjes su yi rang ba dang ldan pa'i sems bskyed pa gcig gis zil gyis gnan par 'dod pa dang / nyan thos dang rang sangs rgyas thams cad kyi tshul khrims dang / ting nge 'dzin dang / shes rab dang / rnam par grol ba dang / rnam par grol ba'i ye shes mthong ba rjes su yi rang ba dang ldan pa'i sems bskyed pa gcig gis zil gyis gnan par 'dod pa dang / nyan thos dang rang sangs rgyas thams cad kyi bsam gtan dang / rnam par thar pa dang / ting nge 'dzin dang / snyoms par 'jug pa thams cad rjes su yi rang ba dang ldan pa'i sems bskyed pa gcig gis zil gyis gnan par 'dod pa'i byang chub sems dpa' sems dpa' chen pos shes rab kyi pha rol tu phyin pa la bslab par bya'o// gzhan yang sha ra dwa ti'i bu byang chub sems dpa' sems dpa' chen po sems can thams cad kyi don du sbyin pa chung ngu byin yang // thabs mkhas pas yongs su bsngo ba'i tshul gyis/ ji lta bur na tshad med grangs med dpag tu med par 'gyur snyam na'ang // byang chub sems dpa' sems dpa' chen pos shes rab kyi pha rol tu phyin pa la bslab par bya'o// de bzhin du sems can thams cad kyi don du tshul khrims chung ngu bsrungs/ bzod pa chung ngu bsgoms brtson 'grus chung ngu brtsams/ bsam gtan chung ngu la mnyam par bzhag // shes rab chung ngu bsgoms kyang // thabs mkhas pas yongs su bsngo ba'i tshul gyis/ ji lta bur na tshad med grangs med dpag tu med par 'gyur snyam na yang byang chub sems dpa' sems dpa' chen pos shes rab kyi pha rol du phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen po sbyin pa'i pha rol du phyin pa la gnas par 'dod pa dang / sbyin pa'i pha rol du phyin pa yongs su rdzogs par bya bar 'dod pa dang / de bzhin du tshul khrims kyi pha rol du phyin pa la spyod par 'dod pa dang / tshul khrims kyi pha rol du phyin pa yongs su rdzogs par bya bar 'dod pa dang / bzod pa'i pha rol tu phyin pa la spyod par 'dod pa dang / bzod pa'i pha rol tu phyin pa yongs su rdzogs par bya bar 'dod pa dang / brtson 'grus kyi pha rol du phyin pa la spyod par 'dod pa dang / brtson 'grus kyi pha rol du phyin pa yongs su rdzogs par bya bar 'dod pa dang / bsam gtan gyi pha rol du phyin pa la spyod par 'dod pa dang / bsam gtan gyi pha rol du phyin pa yongs su rdzogs par bya bar 'dod pa dang / shes rab kyi pha rol du phyin pa la spyod par 'dod pa dang / shes rab kyi pha rol du phyin pa yongs su rdzogs par bya bar 'dod pas/ shes rab kyi pha rol du phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen po ji ltar na tshe rabs thams cad du bdag gis sangs rgyas kyi sku mthong bar 'gyur/ ji ltar na sangs rgyas kyis bskul bar 'gyur/ ji ltar na sangs rgyas kyis dgongs par 'gyur/ ji ltar na sangs rgyas mnyes par 'gyur/ ji ltar na sangs rgyas kyis yongs su gzung bar 'gyur snyam na yang // shes rab kyi pha rol du phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen po sangs rgyas kyi sku yongs su bsgrub par 'dod pa dang / mi chen po'i mtshan sum cu rtsa gnyis thob par 'dod pas/ shes rab kyi pha rol tu phyin pa la bslab par bya'o// byang chub sems dpa' sems dpa' chen po dpe byad bzang po brgyad cu thob par 'dod pa dang / tshe rabs thams cad du tshe rabs dran pa dang / byang chub kyi sems mi stor ba dang / byang chub sems dpa'i spyod pa mi nyams pa thob par 'dod pa dang / sdig to'i mdza' bo dang / sdig to'i grogs po thams cad spang bar 'dod pa dang / dge ba'i bshes gnyen sangs rgyas dang byang chub sems dpa' thams cad bsnyen bkur bar 'dod pa dang / bdud dang bdud kyi ris su gtogs pa'i lha thams cad pham par bya bar 'dod pa dang / sgrib pa thams cad rnam par sbyang bar 'dod pa dang / chos thams cad la bsgribs pa med pa thob par 'dod pas/ shes rab kyi pha rol du phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen po byang chub sems dpa'i rigs yongs su bsgrub par 'dod pa dang / sangs rgyas kyi rigs bsgrub par 'dod pa dang / dkon mchog gsum gyi gdung rgyun mi gcad pa'i don du gnas par 'dod pas/ shes rab kyi pha rol du phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen po gzhon nu'i sa thob par 'dod pa dang / sangs rgyas dang byang chub sems dpa' thams cad dang mi 'bral bar 'dod pa dang / byang chub sems dpa'i sa las 'da' bar 'dod pa dang / myur du de bzhin gshegs pa'i sa yongs su rdzogs par bya bar 'dod pas/ shes rab kyi pha rol du phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen po dge ba'i rtsa ba rnam pa gang dang gang gis sangs rgyas bcom ldan 'das rnams la rim gror bya ba dang / bkur stir bya ba dang / bsti stang du bya ba dang / mchod pa byed pa de lta bu'i dge ba'i rtsa ba de dag dang / rnam pa de dag phun sum tshogs par 'gyur bar dga' bas/ shes rab kyi pha rol du phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen po sems can thams cad yongs su dga' bar bya bar 'dod pa dang / sems can thams cad kyi bsam pa yongs su rdzogs par bya bar 'dod pa dang / zas dang skom dang gos dang rgyan dang me tog dang bdug spos dang phreng ba dang byug pa dang phye ma dang mal cha dang stan dang gnas dang nad kyi rkyen rtsi dang yo byad dang nor dang 'bru dang lhab lhub dang nor bu dang mu tig dang baiDUr+ya dang dung dang man shel dang / byi ru dang sa le sbram dang dngul dang bza' shing gi ra ba dang / rgyal po'i srid la sogs pa yo byad dang / longs spyod thams cad kyis sems can thams cad yongs su tshim par bya'o snyam na yang // shes rab kyi pha rol tu phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen po phyogs thams cad kyi 'jig rten gyi khams gang+gA'i klung gi bye ma snyed dag na/ sems can gang ji snyed cig yod pa de dag thams cad dge ba bcu'i las kyi lam la dgod par 'dod pa dang / bsam gtan bzhi dang / tshad med pa bzhi dang / mngon par shes pa lnga dang / gsum la skyabs su 'gro ba dang / sangs rgyas dang / chos dang / dge 'dun la mos pa thob pa la dgod par 'dod pas shes rab kyi pha rol du phyin pa la bslab par bya'o// // shes rab kyi pha rol tu phyin pa stong phrag nyi shu lnga pa/ bam po gsum pa/ sha ra dwa ti'i bu gzhan yang byang chub sems dpa' sems dpa' chen po 'jig rten gyi khams chos kyi dbyings kyis klas pa/ nam mkha'i dbyings kyi mthas gtugs pa'i sems can thams cad theg pa chen po la gzud par 'dod pa dang / sbyin pa'i pha rol du phyin pa la dgod par 'dod pa dang / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol tu phyin pa dang / bsam gtan gyi pha rol du phyin pa dang / shes rab kyi pha rol tu phyin pa la dgod par 'dod pas shes rab kyi pha rol du phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen po dge ba'i sems bskyed pa gcig 'ga' yang snying po byang chub la nam 'dug gi bar du mi zad par bya bar 'dod pas/ shes rab kyi pha rol du phyin pa la bslab par bya'o// sha ra dwa ti'i bu gzhan yang shar phyogs kyi 'jig rten gyi khams gang+gA'i klung gi bye ma snyed dag na/ sangs rgyas bcom ldan 'das gang ji snyed bzhugs pa de dag thams cad bdag gi yon tan brjod par dga' ba'i byang chub sems dpa' sems dpa' chen pos shes rab kyi pha rol du phyin pa la bslab par bya'o// de bzhin du lho dang nub dang byang dang byang shar dang shar lho dang lho nub dang nub byang dang 'og dang steng gi phyogs kyi phyogs re re zhing 'jig rten gyi khams gang+gA'i klung gi bye ma snyed dag na/ sangs rgyas bcom ldan 'das gang ji snyed bzhugs pa de dag thams cad bdag gi yon tan brjod par dga' ba'i byang chub sems dpa' sems dpa' chen pos shes rab kyi pha rol du phyin pa la bslab par bya'o// sha ra dwa ti'i bu gzhan yang shar phyogs kyi sangs rgyas kyi zhing gang+gA'i klung gi bye ma snyed po de dag thams cad du sems bskyed pa gcig gis 'gro bar 'dod pa'i byang chub sems dpa' sems dpa' chen pos shes rab kyi pha rol du phyin pa la bslab par bya'o// de bzhin du lho dang nub dang byang dang byang shar dang shar lho dang lho nub dang nub byang dang / 'og dang steng gi phyogs kyi phyogs re re zhing sangs rgyas kyi zhing gang+gA'i klung gi bye ma snyed po de dag thams cad du sems bskyed pa gcig gis 'gro bar 'dod pa'i byang chub sems dpa' sems dpa' chen pos shes rab kyi pha rol tu phyin pa la bslab par bya'o// sha ra dwa ti'i bu gzhan yang shar phyogs kyi sangs rgyas kyi zhing gang+gA'i klung gi bye ma snyed po de dag thams cad du sgra gcig gi dbyangs kyis go bar bya bar 'dod pa'i byang chub sems dpa' sems dpa' chen pos shes rab kyi pha rol du phyin pa la bslab par bya'o// de bzhin du lho dang nub dang byang dang byang shar dang shar lho dang lho nub dang nub byang dang / 'og dang steng gi phyogs kyi phyogs re re zhing sangs rgyas kyi zhing gang+gA'i klung gi bye ma snyed po de dag thams cad du sgra gcig gi dbyangs kyis go bar bya bar 'dod pa'i byang chub sems dpa' sems dpa' chen pos shes rab kyi pha rol tu phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen po sangs rgyas kyi skye ba rgyun mi gcad pa'i don du gnas par 'dod pa dang / byang chub sems dpa'i rigs yongs su bsgrub par 'dod pa dang / sangs rgyas kyi rigs rgyun mi gcad pa'i don du gnas par 'dod pas/ shes rab kyi pha rol du phyin pa la bslab par bya'o// sha ra dwa ti'i bu gzhan yang nang stong pa nyid la gnas par 'dod pa'i byang chub sems dpa' sems dpa' chen pos shes rab kyi pha rol du phyin pa la bslab par bya'o// de bzhin du phyi stong pa nyid dang / phyi nang stong pa nyid dang / stong pa nyid stong pa nyid dang / chen po stong pa nyid dang / don dam pa stong pa nyid dang / 'dus byas stong pa nyid dang / 'dus ma byas stong pa nyid dang / mtha' las 'das pa stong pa nyid dang / thog ma dang tha ma med pa stong pa nyid dang / dor ba med pa stong ba nyid dang / rang bzhin stong pa nyid dang / chos thams cad stong pa nyid dang / rang gi mtshan nyid stong pa nyid dang / mi dmigs pa stong pa nyid dang / dngos po med pa stong pa nyid dang / ngo bo nyid stong pa nyid dang / dngos po med pa'i ngo bo nyid stong pa nyid la gnas par 'dod pas shes rab kyi pha rol du phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen po dmigs pa dang / dbang dang / de ma thag pa dang / rgyu'i rkyen khong du chud par 'dod pa dang / de bzhin nyid kyi rnam pa dang / mtshan nyid khong du chud par 'dod pas/ shes rab kyi pha rol du phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen po chos thams cad kyi de bzhin nyid dang / ma nor ba de bzhin nyid dang / gzhan ma yin pa de bzhin nyid dang / 'gyur ba med pa'i de bzhin nyid dang / yang dag pa ji lta ba'i de bzhin nyid khong du chud par 'dod pas shes rab kyi pha rol du phyin pa la bslab par bya'o// byang chub sems dpa' sems dpa' chen po chos thams cad kyi chos kyi dbyings khong du chud par 'dod pa dang / chos thams cad kyi yang dag pa'i mtha' khong du chud par 'dod pas/ shes rab kyi pha rol du phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen po stong gsum gyi stong chen po'i 'jig rten gyi khams gang+gA'i klung gi bye ma ji snyed cig yod pa de dag thams cad shes par 'dod pas shes rab kyi pha rol du phyin pa la bslab par bya'o// byang chub sems dpa' sems dpa' chen po stong gsum gyi stong chen po'i 'jig rten gyi khams kyi rgya mtsho chen po dang / chu klung dang / chu klung chen po dang / chu bran dang / lteng ka dang / mtsho dang / rdzing bu dang / lu ma dag gi chu'i phung po de dag thams cad skra'i rtse mo brgyar gshegs pas gyen du blang bar 'dod pa dang / de la gnas pa'i srog chags rnams la yang gnod par mi 'gyur bar 'dod pas/ shes rab kyi pha rol du phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen po stong gsum gyi stong chen po'i 'jig rten gyi khams na me'i phung po ji snyed cig yod pa de dag thams cad 'di lta ste dper na/ bskal pa'i me ltar me lce gcig tu 'bar bar gyur na'ang // de ltar 'bar ba de kha'i dbugs gcig gis zhi bar bya bar 'dod pas shes rab kyi pha rol du phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen po stong gsum gyi stong chen po'i 'jig rten gyi khams na/ rlung gi dkyil 'khor ji snyed cig yod pa stong gsum gyi stong chen po'i 'jig rten gyi khams 'di yang // 'di lta ste dper na/ phub ma spar gang la bya ba ltar gtor g.yad de/ rnam par 'jig par byed pa de lta bur rnam par 'thor ba chen po'i rlung gi dkyil 'khor sor mo gcig gi rtse mos yongs su khebs par bya bar 'dod pa dang / gzhil bar 'dod pas/ shes rab kyi pha rol du phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen po stong gsum gyi stong chen po'i 'jig rten gyi khams kyi nam mkha'i dbyings ji tsam pa de thams cad skyil mo krung gcig gis rgyas par dgang bar 'dod pas/ shes rab kyi pha rol du phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen po stong gsum gyi stong chen po'i 'jig rten gyi khams na/ ri'i rgyal po ri rab dang khor yug dang khor yug chen po ji snyed cig yod pa de dag thams cad skra nyag ma gcig gis sbams te gyen du bteg nas/ 'jig rten gyi khams tshad med grangs med par 'phang ngo snyam na yang // shes rab kyi pha rol du phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen po stong gsum gyi stong chen po'i 'jig rten gyi khams kyi shing dang rtswa dang gel ba dang rtsi dang nags tshal mang po dang rdo dang bong ba dang gyo mo dang ri dang sa chen po'i lhun de dag thams cad rdul shin du phra ba'i tshul du shes par 'dod pas/ shes rab kyi pha rol du phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen po shar phyogs kyi 'jig rten gyi khams gang+gA'i klung gi bye ma snyed dag na/ sangs rgyas bcom ldan 'das byang chub sems dpa'i 'khor dang bcas pa/ nyan thos kyi dge 'dun dang bcas pa ji snyed cig bzhugs pa de dag thams cad bsod snyoms gcig gis khyed par bya bar 'dod pa dang / de bzhin du me tog gcig dang / phreng ba gcig dang spos gcig dang byug pa gcig dang phye ma gcig dang / na bza' gcig dang rgyan gcig dang gdugs gcig dang rgyal mtshan gcig dang ba dan gcig gis rim gror bya bar 'dod pa dang / bkur stir bya bar 'dod pa dang / bsti stang du bya bar 'dod pa dang / mchod par bya bar 'dod pas/ shes rab kyi pha rol du phyin pa la bslab par bya'o// de bzhin du byang chub sems dpa' sems dpa' chen po lho dang nub dang byang dang byang shar dang shar lho dang lho nub dang nub byang dang / 'og dang steng gi phyogs kyi phyogs re re zhing 'jig rten gyi khams gang+gA'i klung gi bye ma snyed dag na/ sangs rgyas bcom ldan 'das byang chub sems dpa'i 'khor dang bcas pa/ nyan thos kyi dge 'dun dang bcas pa ji snyed cig bzhugs pa de dag thams cad bsod snyoms gcig gis khyed par bya bar 'dod pa dang / de bzhin du me tog gcig dang phreng ba gcig dang / spos gcig dang / byug pa gcig dang phye ma gcig dang / na bza' gcig dang / rgyan gcig dang gdugs gcig dang / rgyal mtshan gcig dang / ba dan gcig gis rim gror bya bar 'dod pa dang / bkur stir bya bar 'dod pa dang / bsti stang du bya bar 'dod pa dang / mchod par bya bar 'dod pas shes rab kyi pha rol du phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen po shar phyogs kyi 'jig rten gyi khams gang+gA'i klung gi bye ma snyed dag na/ sems can ji snyed cig 'khod pa de dag thams cad tshul khrims kyi phung po la dgod par 'dod pa dang / ting nge 'dzin gyi phung po dang / shes rab kyi phung po dang / rnam par grol ba'i phung po dang / rnam par grol ba'i ye shes mthong ba'i phung po la dgod par 'dod pa dang / rgyun tu zhugs pa'i 'bras bu la dgod par 'dod pa dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub dang / phung po ma lus pa'i mya ngan las 'das pa'i dbyings kyi bar la dgod par 'dod pas/ shes rab kyi pha rol du phyin pa la bslab par bya'o// de bzhin du byang chub sems sems dpa' chen po lho dang nub dang byang dang byang shar dang shar lho dang lho nub dang nub byang dang / 'og dang steng gi phyogs kyi phyogs re re zhing 'jig rten gyi khams gang gA'i klung gi bye ma snyed dag na/ sems can ji snyed cig 'khod pa de dag thams cad tshul khrims kyi phung po la dgod par 'dod pa dang / ting nge 'dzin gyi phung po dang / shes rab kyi phung po dang / rnam par grol ba'i phung po dang / rnam par grol ba'i ye shes mthong ba'i phung po la dgod par 'dod pa dang / rgyun tu zhugs pa'i 'bras bu la dgod par 'dod pa dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub la dgod par 'dod pa dang / phung po ma lus pa'i mya ngan las 'das pa'i dbyings kyi bar la dgod par 'dod pas/ shes rab kyi pha rol tu phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen po phyogs bcu'i 'jig rten gyi khams thams cad na/ sems can ji snyed cig yod pa de dag thams cad nyan thos dang / rang sangs rgyas kyi theg pa dang / theg pa chen pos yongs su mya ngan las bzla bar 'dod pas/ shes rab kyi pha rol du phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen po shes rab kyi pha rol du phyin pa la spyod cing // sbyin pa gtong ba'i tshe 'di ltar bslab par bya ste/ sbyin pa rnam pa 'di ltar byin na ni 'bras bu chen por 'gyur/ sbyin pa 'di ltar byin na ni rgyal rigs che zhing mtho ba'i rigs su skye/ sbyin pa 'di ltar byin na ni bram ze che zhing mtho ba'i rigs su skye/ sbyin pa 'di ltar byin na ni/ khyim bdag che zhing mtho ba'i rigs su skye/ sbyin pa 'di ltar byin na ni/ sbyin pa de nyid la gnas pas/ rgyal po chen po bzhi'i ris kyi lha'i nang du skye/ sbyin pa 'di ltar byin na ni/ sbyin pa de nyid la gnas pas/ sum cu rtsa gsum dang / mtshe ma dang dga' ldan dang / 'phrul dga' dang gzhan 'phrul dbang byed kyi lha'i nang du skye/ sbyin pa 'di ltar byin na ni sbyin pa de nyid la gnas pas/ bsam gtan dang po 'grub par 'gyur/ bsam gtan gnyis pa dang / gsum pa dang / bzhi pa 'grub par 'gyur/ nam mkha' mtha' yas skye mched kyi mnyam par gzhag pa la snyoms par 'jug par 'gyur/ rnam shes mtha' yas skye mched kyi mnyam par gzhag pa dang / cung zad med pa'i skye mched kyi mnyam par gzhag pa dang / 'du shes med 'du shes med min skye mched kyi mnyam par gzhag pa la snyoms par 'jug par 'gyur/ sbyin pa 'di ltar byin na ni/ byang chub kyi phyogs kyi chos sum cu rtsa bdun 'byung bar 'gyur/ sbyin pa 'di ltar byin na ni/ stong pa nyid dang / mtshan ma med pa dang / smon pa med pa 'byung bar 'gyur/ sbyin pa 'di ltar byin na ni rgyun tu zhugs pa'i 'bras bu thob par 'gyur/ lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub dang / bla na med pa yang dag par rdzogs pa'i byang chub thob par 'dod pas/ shes rab kyi pha rol du phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ thabs mkhas pas sbyin pa 'di ltar byin na ni/ sbyin pa'i pha rol du phyin pa yongs su rdzogs par byed do// de bzhin du/ tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol tu phyin pa dang / bsam gtan gyi pha rol du phyin pa dang / shes rab kyi pha rol du phyin pa yongs su rdzogs par byed do zhes bya bar bslab par bya'o// de nas tshe dang ldan pa sha ra dwa ti'i bus/ bcom ldan 'das la 'di skad ces gsol to// bcom ldan 'das byang chub sems dpa' sems dpa' chen pos sbyin pa rnam pa ji lta bur stsal na/ sbyin pa'i pha rol du phyin pa yongs su rdzogs par bgyis pa lags/ ji ltar na tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa yongs su rdzogs par bgyis pa lags/ bcom ldan 'das kyis bka' stsal pa/ sha ra dwa ti'i bu sbyin pa dang / gtong ba dang / yongs su len pa mi dmigs pa'i tshul gyis 'khor gsum yongs su dag pas/ sbyin pa'i pha rol tu phyin pa yongs su rdzogs par byas pa yin/ de bzhin du ltung ba dang mi ltung ba bya ba med pa'i phyir/ tshul khrims kyi pha rol du phyin pa yongs su rdzogs par byas pa yin/ 'khrug pa med pa'i phyir/ bzod pa'i pha rol du phyin pa yongs su rdzogs par byas pa yin/ lus dang sems kyi brtson 'grus 'jig pa med pa'i phyir/ brtson 'grus kyi pha rol du phyin pa yongs su rdzogs par byas pa yin/ 'khrugs pa dang rtog pa med pa'i phyir/ bsam gtan gyi pha rol du phyin pa yongs su rdzogs par byas pa yin/ chos thams cad rab tu shes pa mi dmigs pa'i tshul gyis/ shes rab kyi pha rol du phyin pa yongs su rdzogs par byas pa yin no// sha ra dwa ti'i bu gzhan yang byang chub sems dpa' sems dpa' chen po sangs rgyas bcom ldan 'das 'das pa dang ma byon pa dang ltar byung ba rnams kyi sangs rgyas kyi yon tan thams cad shes par 'dod pa dang thob par 'dod pas/ shes rab kyi pha rol du phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen po chos 'dus byas dang / 'dus ma byas rnams kyi pha rol tu phyin par 'dod pas/ shes rab kyi pha rol tu phyin pa la bslab par bya'o// byang chub sems dpa' sems dpa' chen po chos gang zag pa dang bcas pa dang / zag pa med pa dang dge ba dang mi dge ba dang 'jig rten pa dang 'jig rten las 'das pa dang gzugs yod pa dang gzugs med pa dang lung bstan du yod pa dang / lung bstan du med pa dang / nges pa dang / ma nges pa dang / 'byung ba dang / mi 'byung ba dang / 'grib pa'i tshul can dang / khyad par gyi tshul can dang / so so'i skye bo'i chos dang 'phags pa'i chos dang / slob pa'i chos dang / mi slob pa'i chos dang nyan thos dang rang sangs rgyas kyi chos dang / byang chub sems dpa'i chos dang sangs rgyas kyi chos dang / chos thams cad kyi pha rol du phyin par 'gro bar 'dod pas/ shes rab kyi pha rol du phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen po chos 'das pa dang ma 'ongs pa dang da ltar byung ba thams cad kyi de bzhin nyid khong du chud par 'dod pas/ shes rab kyi pha rol du phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen po de bzhin du chos thams cad kyi mi skye ba'i mthar phyin par 'dod pa dang / chos thams cad kyi yang dag pa'i mtha' rtogs par 'dod pas shes rab kyi pha rol du phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen po nyan thos dang / rang sangs rgyas thams cad kyi sngon du 'gro bar 'dod pas shes rab kyi pha rol tu phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen po sangs rgyas bcom ldan 'das thams cad la rim gror bya bar 'dod pas shes rab kyi pha rol du phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen po sangs rgyas bcom ldan 'das thams cad kyi nang gi 'khor du 'gyur bar 'dod pas shes rab kyi pha rol du phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen po 'khor mang po dang ldan par 'dod pa dang / byang chub sems dpa'i 'khor thob par 'dod pas shes rab kyi pha rol du phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen po sbyin bdag thams cad kyi sbyin pa yongs su dag par bya bar 'dod pas/ shes rab kyi pha rol du phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen po sbyin pa la thogs pa med pa'i sems dang ldan par 'dod pa dang / tshul khrims ngan pa'i sems spang bar 'dod pa dang / gnod par sems pa'i yid dor bar 'dod pa dang / le lo'i sems dang / 'khrug pa'i sems dang / shes rab 'chal pa'i sems mi skyed par 'dod pas shes rab kyi pha rol tu phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen po sems can thams cad sbyin pa las byung ba'i bsod nams bya ba'i dngos po la dgod par 'dod pa dang / tshul khrims las byung ba dang / bsgoms pa las byung ba dang / rim gro las byung ba dang / dngos po thams cad las byung ba'i bsod nams bya ba'i dngos po la dgod par 'dod pas shes rab kyi pha rol du phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen po mig lnga rnam pa thams cad du yongs su bsgrub par 'dod pas shes rab kyi pha rol du phyin pa la bslab par bya'o// 'di lta ste/ sha'i mig dang / lha'i mig dang / shes rab kyi mig dang / chos kyi mig dang / sangs rgyas kyi mig yongs su bsgrub par 'dod pas shes rab kyi pha rol du phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen po shar phyogs kyi 'jig rten gyi khams gang+gA'i klung gi bye ma snyed dag na/ sangs rgyas bcom ldan 'das gang ji snyed cig bzhugs pa de dag thams cad dang lho dang nub dang byang dang byang shar dang / shar lho dang lho nub dang nub byang dang 'og dang steng gi phyogs kyi phyogs re re zhing 'jig rten gyi khams gang+gA'i klung gi bye ma snyed dag na/ sangs rgyas bcom ldan 'das ji snyed cig bzhugs pa de dag thams cad lha'i mig gis blta bar 'dod pa dang / sangs rgyas bcom ldan 'das de dag chos gang ston pa de thams cad lha'i rna bas mnyan par 'dod pa dang / sangs rgyas bcom ldan 'das de dag gi thugs sems kyis khong du chud par 'dod pa dang / sangs rgyas bcom ldan 'das de dag gi sngon gyi sbyor ba dang ldan pa'i byang chub sems dpa'i spyod pa rjes su dran par 'dod pa dang / sangs rgyas bcom ldan 'das de dag gi rdzu 'phrul dang / rnam par 'phrul pa rnam pa mang po mthong bar 'dod pas/ shes rab kyi pha rol tu phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen po sangs rgyas bcom ldan 'das de dag phyogs bcu kun gyi 'jig rten gyi khams su chos gang ston pa de dag thams cad dran pa'i stobs dang shugs gcad du mi chod pas yang dag par gzung bar 'dod pa dang / bla na med pa yang dag par rdzogs pa'i byang chub tu mngon par rdzogs par sangs rgyas kyi bar du de thams cad chud mi za bar bya bar 'dod pas/ shes rab kyi pha rol du phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen po sangs rgyas bcom ldan 'das 'das pa dang ma byon pa dang da ltar byung ba rnams kyi sangs rgyas kyi zhing dang / sangs rgyas kyi zhing yongs su dag pa mang po mthong bar 'dod pa dang yongs su bsgrub par 'dod pas shes rab kyi pha rol tu phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen po de bzhin gshegs pa rnams kyi mdo dang / dbyangs kyis bsnyad pa dang / lung bstan pa dang / tshigs su bcad pa dang / ched du brjod pa dang / gleng gzhi dang / 'di ltar 'das pa dang / skyes pa'i rabs dang / shin tu rgyas pa dang / rtogs pa brjod pa dang / gtan la dbab par bstan pa dang / chos rmad du byung ba nyan thos dang rang sangs rgyas kyi ma thos pa gang ji bstan kyang rung ste/ de dag thams cad thos par 'dod pa dang / gzung bar 'dod pa dang / bcang bar 'dod pa dang / klag par 'dod pa dang / yongs su chub par bya bar 'dod pa dang / ma nor bar nan tan du bya bar 'dod pa dang / gzhan la yang rgya cher bstan par 'dod pa dang / yang dag par bstan par 'dod pas/ shes rab kyi pha rol du phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen po shar phyogs su sangs rgyas bcom ldan 'das thams cad kyi gsungs pa dang gsung ba dang / gsung bar 'gyur ba dang / de bzhin du lho dang nub dang byang dang byang shar dang shar lho dang lho nub dang nub byang dang 'og dang steng gi phyogs su sangs rgyas bcom ldan 'das thams cad kyis gsungs pa dang gsung ba dang gsung bar 'gyur ba gang ci yang rung ste/ de thams cad mnyan par 'dod pa dang / gzung bar 'dod pa dang / bcang bar 'dod pa dang / klag par 'dod pa dang / yongs su chub par bya bar 'dod pa dang / gzhan la yang dag par rgya cher bstan par 'dod pa dang / de la yang ma nor bar nan tan du bya bar 'dod pas shes rab kyi pha rol du phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen po shar phyogs kyi 'jig rten gyi khams gang+gA'i klung gi bye ma snyed dag na/ mun pa mun nag smag tu gyur pa/ smag gis khyab pa/ nyi ma dang zla ba 'di ltar rdzu 'phrul che zhing 'di ltar gzi brjid che la/ 'di ltar mthu che ba gnyis kyis kyang lham mer mi rung // lhan ner mi rung // lhang nger mi rung ba de lta bu thams cad snang bar bya bar 'dod pas shes rab kyi pha rol du phyin pa la bslab par bya'o// de bzhin du lho dang nub dang byang dang / byang shar dang shar lho dang / lho nub dang / nub byang dang / 'og dang steng gi phyogs kyi phyogs re re zhing 'jig rten gyi khams gang+gA'i klung gi bye ma snyed dag na/ mun pa mun nag smag du gyur pa/ smag gis khyab pa/ nyi ma dang zla ba 'di ltar rdzu 'phrul che zhing // 'di ltar gzi brjid che la/ 'di ltar mthu che ba gnyis kyis kyang lham mer mi rung // lhan ner mi rung // lhang nger mi rung ba de lta bu thams cad snang bar bya bar 'dod pas/ shes rab kyi pha rol du phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen po shar phyogs kyi 'jig rten gyi khams gang+gA'i klung gi bye ma ji snyed pa gang du sangs rgyas kyi sgra dang chos kyi sgra dang dge 'dun gyi sgra sems can rnams kyis mi thos pa de lta bu'i 'jig rten gyi khams dag tu sems can de dag thams cad kyis/ sangs rgyas dang chos dang dge 'dun gyi sgra thos par bya bar 'dod pa dang / yang dag pa'i lta ba la dgod par 'dod pas shes rab kyi pha rol du phyin pa la bslab par bya'o// de bzhin du/ byang chub sems dpa' sems dpa' chen po lho dang nub dang byang dang byang shar dang / shar lho dang lho nub dang nub byang dang 'og dang steng gi phyogs kyi phyogs re re zhing 'jig rten gyi khams gang+gA'i klung gi bye ma ji snyed pa gang du/ sangs rgyas kyi sgra dang chos kyi sgra dang dge 'dun gyi sgra sems can rnams kyis mi thos pa de lta bu'i 'jig rten gyi khams dag tu sems can de dag thams cad kyis sangs rgyas dang chos dang dge 'dun gyi sgra thos par bya bar 'dod pa dang / yang dag pa'i lta ba la dgod par 'dod pas shes rab kyi pha rol du phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen po shar phyogs dang / lho dang nub dang byang dang / byang shar dang shar lho dang lho nub dang nub byang dang 'og dang steng gi phyogs kyi phyogs re re zhing 'jig rten gyi khams gang+gA'i klung gi bye ma snyed dag na/ sems can long ba ji snyed cig yod pa de dag thams cad bdag gi mthus/ mig gis gzugs mthong ba dang / 'on pa rnams rna bas sgra thos pa dang / smyon pa rnams dran pa thob pa dang / gos med pa rnams gos thob pa dang / bkres pa dang skom pa rnams zas dang skom thob pa dang / nad pa rnams nad 'tsho bar 'gyur ba dang / btson ra dang khri mon na 'khod pa rnams bdag gis rdzu 'phrul dang bdag gi mthus dga' mgur 'dong du yod par bya'o snyam na yang // shes rab kyi pha rol du phyin pa la bslab par bya'o// ji ltar na phyogs bcu kun gyi phyogs re re'i 'jig rten gyi khams gang+gA'i klung gi bye ma snyed dag na/ sems can mi khom pa dang / ngan song du lhung pa sems can dmyal ba pa'am/ byol song gi skye gnas pa'am/ gshin rje'i 'jig rten pa ji snyed cig yod pa de dag thams cad bdag gis mthus/ de nas shi 'phos nas mi'i lus thob par bya snyam ste/ sems can de dag thams cad tshul khrims la dgod par 'dod pa dang ting nge 'dzin dang shes rab dang rnam par grol ba dang / rnam par grol ba'i ye shes mthong ba la dgod par 'dod pa dang / rgyun tu zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub dang / bla na med pa yang dag par rdzogs pa'i byang chub la dgod par 'dod pa'i byang chub sems dpa' sems dpa' chen pos shes rab kyi pha rol du phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen po de bzhin gshegs pa'i spyod lam la bslab par 'dod pa dang / de bzhin gshegs pa'i spyod pa dang / tshul rnam par dag pa dang / de bzhin gshegs pa'i sku'i phrin las dang gsung gi phrin las dang thugs kyi phrin las ye shes sngon du 'gro ba yongs su dag pa la bslab par 'dod pas shes rab kyi pha rol du phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe 'di ltar yongs su brtag par bya ste/ ji ltar na bdag gis glang po chen po'i lta stangs kyis bltas te/ sems can rnams la thogs pa med par chos bstan par 'gyur/ ji ltar na bdag seng ge chen po'i rnam par bsgyings pas rnam par sgying bar 'gyur/ ji ltar na bdag gis don yod pa'i rnam par gnas pas rnam par gnas par bya/ ji ltar na bdag sa chen po la sor bzhi tsam gyis rkang pas mi reg par 'gro bar 'gyur/ ji ltar na bdag gis pad mo 'dab ma stong dang ldan pa la rkang pa gnyis kyi mthil gzhag cing // rkang pa'i 'og na gnas pa'i srog chags rnams la mi gnod par 'gro bar bya/ ji ltar na bdag rkang pa'i mthil 'khor lo'i rtsibs stong dang ldan pa gnyis kyis sa chen po la rnam par bris te 'gro bar 'gyur/ ji ltar na bdag sa chen po la 'khor kun du 'khor lo tsam gyi khyon yongs su bskor cing 'chags na 'chag par 'gyur/ ji ltar na bdag sa chen po thams cad du rgyu zhing song yang // sa'i rdul gyis mi gos par 'gyur/ ji ltar na bdag dpag tshad gcig gam gnyis sam gsum 'am bzhi 'am lnga 'am bcu 'am nyi shu 'am sum cu 'am bzhi bcu 'am lnga bcu 'am dpag tshad brgya 'am dpag tshad stong ngam dpag tshad brgya phrag stong nas dpag tshad tshad med pa'am grangs med pa 'am/ bsam gyis mi khyab pa'am/ mtshungs pa med pa'am/ mtha' yas pa'am/ kun du mtha' yas pa'am/ gzhal du med pa'am/ brjod du med pa'i yang brjod du med pa'i bar gyi sangs rgyas kyi zhing dag tu rgyus te song yang // lus dang sems la dub pa med par 'gyur snyam na yang // shes rab kyi pha rol du phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen po ji ltar na bdag gis rkang pa'i mthil 'khor lo'i rtsibs stong dang ldan pa gnyis nas 'od zer bye ba khrag khrig brgya phrag stong bkye ste/ mi khom pa dang ngan song gi sdug bsngal thams cad rab tu zhi bar byas nas/ sems can thams cad bde bar bya bar 'gyur snyam na yang shes rab kyi pha rol tu phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe 'di ltar yongs su brtag par bya ste/ ji ltar na bdag rgyal po chen po bzhi'i ris kyi lha rnams dang / sum cu rtsa gsum dang / mtshe ma dang / dga' ldan dang / 'phrul dga' dang / gzhan 'phrul dbang byed dang / tshangs ris dang / tshangs lha nye phan dang / tshangs pa kun 'khor dang / tshangs chen dang / snang ba dang / chung snang dang / tshad med snang ba dang / kun snang dang ba dang / dge ba dang / chung dge dang / tshad med dge ba dang / dge rgyas dang / che ba dang / chung che dang / tshad med che ba dang / 'bras bu che ba dang / mi che ba dang / mi gdung ba dang / gya nom snang ba dang / shin tu mthong ba dang / 'og min gyi lha bye ba khrag khrig brgya stong du mas bskor cing mdun du bdar te snying po byang chub kyi shing drung du 'gro bar bya snyam na yang shes rab kyi pha rol tu phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen pos shes rab kyi pha rol tu phyin pa la spyod pa'i tshe/ 'di ltar yongs su brtag par bya ste/ ji ltar na bdag byang chub kyi shing drung du 'dug pa'i tshe/ rgyal po chen po bzhi'i ris kyi lha dang / sum cu rtsa gsum dang / mtshe ma dang / dga' ldan dang / 'phrul dga' dang / gzhan 'phrul dbang byed dang / tshangs ris dang / tshangs lha nye phan dang / tshangs pa kun 'khor dang / tshangs chen dang / snang ba dang / chung snang dang / tshad med snang ba dang / kun snang ba dang / dge ba dang / chung dge dang / tshad med dge ba dang / dge rgyas dang / che ba dang / chung che dang / tshad med che ba dang / 'bras bu che ba dang / mi che ba dang / mi gdung ba dang / gya nom snang ba dang / shin tu mthong ba dang / 'og min gyi lha rnams stan gding bar 'gyur snyam na yang shes rab kyi pha rol du phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen pos shes rab kyi pha rol tu phyin pa la spyod pa'i tshe/ 'di ltar yongs su brtag par bya ste/ ji ltar na bdag snying po byang chub la 'dug ste/ mtshan gyis legs par brgyan pa'i lag gis sa chen po la brdabs nas/ nag po'i phyogs bdud 'khor dang bcas pa shin tu pham par bya snyam na yang shes rab kyi pha rol du phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen pos shes rab kyi pha rol du phyin pa la spyod pa'i tshe/ 'di ltar yongs su brtag par bya ste/ ji ltar na bdag bla na med pa yang dag par rdzogs pa'i byang chub tu mngon par rdzogs par sangs rgyas nas/ 'gro ba dang / 'greng ba dang 'dug pa dang / nyal ba'i sa phyogs de dag rdo rje'i rang bzhin du 'dug par 'gyur snyam na yang shes rab kyi pha rol du phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen pos shes rab kyi pha rol du phyin pa la spyod pa'i tshe 'di ltar yongs su brtag par bya ste/ ji ltar na bdag nyi ma gang la mngon par byung ba de nyid kyi nyi ma la/ nag po'i phyogs 'khor dang bcas pa pham par byas te/ bla na med pa yang dag par rdzogs pa'i byang chub tu mngon par 'tshang rgya bar bya/ mngon par sangs rgyas nas ni ji ltar nyi ma de nyid la chos kyi 'khor lo bskor bar bya/ 'khor lo bskor nas ni ji ltar tshad med grangs med pa'i sems can rnams rdul dang bral te/ dri ma dang bral nas chos la chos kyi mig rnam par dag par bya/ tshad med grangs med pa'i sems can rnams ni ji ltar nye bar len pa med par zag pa rnams las sems rnam par grol bar bya/ tshad med grangs med pa'i sems can rnams ni ji ltar bla na med pa yang dag par rdzogs pa'i byang chub las phyir mi ldog par bya snyam na yang shes rab kyi pha rol tu phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen pos shes rab kyi pha rol du phyin pa la spyod pa'i tshe/ 'di ltar sems bskyed par bya ste/ ji ltar na bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i tshe/ nyan thos kyi dge 'dun ni tshad med grangs med par 'gyur/ chos bstan pa gcig gis stan gcig pa'i dgra bcom pa ni tshad med grangs med par 'gyur/ byang chub sems dpa' sems dpa' chen po rnams ni bla na med pa yang dag par rdzogs pa'i byang chub las phyir mi ldog par 'gyur/ byang chub sems dpa'i dge 'dun ni tshad med grangs med par 'gyur/ tshe'i tshad ni dpag tu med par 'gyur/ 'od dpag tu med pa ni phun sum tshogs par 'gyur snyam na yang shes rab kyi pha rol du phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen po ji ltar na bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i tshe/ sangs rgyas kyi zhing der 'dod chags dang zhe sdang dang gti mug gi sgra yang mi grag par bya snyam na yang shes rab kyi pha rol du phyin pa la bslab par bya'o// sha ra dwa ti'i bu gzhan yang byang chub sems dpa' sems dpa' chen po ji ltar na bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i tshe/ sangs rgyas kyi zhing de'i sems can thams cad la 'di ltar sbyin pa ni dge ba'o// dul ba ni dge ba'o// sdom pa ni dge ba'o// tshangs pa'i spyod pa ni dge ba'o// srog chags su gyur pa thams cad la 'tshe ba med pa ni dge ba'o zhes bya bar shes pa'i shes rab de lta bu dang ldan par 'gyur snyam na yang shes rab kyi pha rol du phyin pa la bslab par bya'o// byang chub sems dpa' sems dpa' chen po ji ltar na bdag yongs su mya ngan las 'das kyang // dam pa'i chos nub ces bya ba'i sgra yang mi grag par 'gyur snyam na yang shes rab kyi pha rol du phyin pa la bslab par bya'o// byang chub sems dpa' sems dpa' chen po ji ltar na bdag gi ming thos pa tsam gyis/ 'jig rten gyi khams gang+gA'i klung gi bye ma snyed kyi sems can mang po bla na med pa yang dag par rdzogs pa'i byang chub tu nges par 'gyur snyam na yang // shes rab kyi pha rol du phyin pa la bslab par bya'o// sha ra dwa ti'i bu gang gi tshe de ltar byang chub sems dpa' sems dpa' chen po shes rab kyi pha rol du phyin pa la spyod cing // yon tan 'di dag bsgrub par 'gyur ba de'i tshe/ rgyal po chen po bzhi yang gang sngon gyi de bzhin gshegs pa rnams la/ sngon gyi rgyal po chen po rnams kyis phul ba'i lhung bzed rnams bdag cag gis kyang 'di la dbul bar bya'o zhes dga' bar 'gyur ro// bdag cag gis 'di la rim gro dang bsti stang du bya'o zhes sum cu rtsa gsum pa'i lha rnams dang / mtshe ma dang / dga' ldan dang / 'phrul dga' dang / gzhan 'phrul dbang byed kyi lha rnams kyang dga' bar 'gyur ro// de ltar lha ma yin gyi ris rnams ni 'grib par 'gyur/ lha'i ris rnams ni 'phel bar 'gyur te/ 'di mngon par sangs rgyas nas chos kyi 'khor lo bskor ba'i don du bdag cag gis gsol ba gdab par bya'o zhes tshangs ris kyi lha rnams dang / kun snang dang ba dang / dge rgyas dang / 'bras bu che ba dang mi che ba dang / mi gdung ba dang / shin tu mthong ba dang / gya nom snang ba dang / 'og min gyi lha rnams kyang dga' bar 'gyur ro// sha ra dwa ti'i bu gang gi tshe/ byang chub sems dpa' sems dpa' chen po shes rab kyi pha rol du phyin pa la spyod cing // pha rol du phyin pa drug gis rnam par 'phel bar 'gyur ba de'i tshe/ byang chub sems dpa'i theg pa pa'i rigs kyi bu dang rigs kyi bu mo rnams kyang // bdag cag ni sems can chen po 'di'i pha dang ma dang phu nu dang / sring mo dang / chung ma dang / bu dang bu mo dang mdza' bo dang blon po dang gnyen bshes dang grogs po dang bshes par 'gyur ro snyam ste/ dga' bar 'gyur ro// byang chub sems dpa' sems dpa' chen po de la btsun mo'i 'khor dbul lo zhes/ rgyal po chen po bzhi dang / rgyal po chen po bzhi'i ris kyi lha dang / sum cu rtsa gsum dang / mtshe ma dang / dga' ldan dang / 'phrul dga' dang / gzhan 'phrul dbang byed dang / tshangs ris dang / tshangs lha nye phan dang / tshangs pa kun 'khor dang / tshangs chen dang / snang ba dang / chung snang dang / tshad med snang ba dang / kun snang dang ba dang / dge ba dang / chung dge dang / tshad med dge ba dang / dge rgyas dang / che ba dang / chung che dang / tshad med che ba dang / 'bras bu che ba dang / mi che ba dang / mi gdung ba dang / gya nom snang ba dang / shin tu mthong ba dang / 'og min gyi lha rnams kyang dga' bar 'gyur te/ de ni sems can rnams byang chub la 'god pa'i phyir tshangs par spyod pa yin te/ 'du ba'i chos rnams kyis yongs su bsdu ba ma yin no// de ni 'di ltar smon te bdag gis sems dang po bskyed nas tshangs par spyad de/ tshangs par mi spyod pa med par bya'o// de ci'i phyir zhe na/ 'dod pa la bsten pa ni/ tshangs pa'i 'jig rten du skye ba la yang bar du gcod na/ bla na med pa yang dag par rdzogs pa'i byang chub la lta ci smos/ de bas na byang chub sems dpa' sems dpa' chen pos ni mngon par byung nas tshangs par spyad de/ bla na med pa yang dag par rdzogs pa'i byang chub tu mngon par rdzogs par 'tshang rgya bar bya'i/ tshangs par mi spyod par mi bya'o// de skad ces bka' stsal pa dang / tshe dang ldan pa sha ra dwa ti'i bus bcom ldan 'das la 'di skad ces gsol to// ci lags/ bcom ldan 'das byang chub sems dpa' sems dpa' chen po la pha dang / ma dang mchis brang dang bu dang bu mo gdon mi 'tshal bar 'tshal lam/ bcom ldan 'das kyis bka' stsal pa/ sha ra dwa ti'i bu byang chub sems dpa' sems dpa' chen po la la la ni pha dang ma gdon mi za bar dgos kyi bu dang bu mo dang chung ma mi dgos so// la la la ni pha dang ma dang chung ma dang bu dang bu mo dag kyang gdon mi za bar dgos so// sha ra dwa ti'i bu byang chub sems dpa' sems dpa' chen po la la ni sems dang po bskyed phyin chad tshangs par spyod pa yang dag par len te/ bla na med pa yang dag par rdzogs pa'i byang chub tu mngon par sangs rgyas kyi bar du gzhon nur gyur par 'khod do// byang chub sems dpa' sems dpa' chen po la la ni thabs mkhas pas sems can yongs su smin par bya ba'i phyir/ 'dod pa'i yon tan lnga la yongs su spyad de/ chung ma'i 'khor gyi nang nas mngon par byung nas/ bla na med pa yang dag par rdzogs pa'i byang chub tu mngon par 'tshang rgya'o// sha ra dwa ti'i bu byang chub sems dpa' sems dpa' chen po shes rab kyi pha rol du phyin pa zab mo la rnam par spyod pa/ 'dod pa'i nyon mongs pa dang bral ba/ la la ni sems can yongs su smin par bya ba'i phyir/ 'dod pa'i yon tan la yongs su spyod pa yang ston te nyams kyis yongs su spyod pa med do// sha ra dwa ti'i bu 'di lta ste dper na/ sgyu ma'i mkhan po 'am/ sgyu ma'i mkhan po'i mchan bu mkhas pa/ sgyu ma'i sngags dang sbyor thabs kyi tshul la shin tu bslabs pa de lta bu zhig gis/ 'dod pa'i yon tan lnga mngon par sprul te/ 'dod pa'i yon tan lnga po de dag la bdag nyid rtse zhing dga' ba dang yongs su spyod pa bstan na/ sha ra dwa ti'i bu de la ji snyam du sems/ sgyu ma'i mkhan po dang / sgyu ma'i mkhan po'i mchan bu des 'dod pa'i yon tan lnga la yongs su spyod pa yod dam/ gsol pa/ bcom ldan 'das de lta bu ma mchis so// bcom ldan 'das kyis bka' stsal pa/ sha ra dwa ti'i bu de bzhin du byang chub sems dpa' sems dpa' chen po theg pa chen po'i sgyu ma la shin tu bslabs pa/ chos nyid sgyu ma lta bus rnam par spyod pa rab tu thob pa/ nyon mongs pa thams cad dang bral ba dag kyang // 'dul ba'i sems can yongs su smin par bya ba'i phyir/ snying rje chen po'i dbang gis 'dod pa'i yon tan la yongs su spyod pa yang ston te/ de dag de dang 'grogs pa yang med/ des 'gro bar 'gyur ba yang med do// sha ra dwa ti'i bu byang chub sems dpa' sems dpa' chen po rnams ni rnam grangs du mas 'dod pa rnams la skyon du brjod de/ 'dod pa rnams ni kun nas 'bar ba'o// 'dod pa rnams ni rab tu smad pa'o// 'dod pa rnams ni gsod pa'o// 'dod pa rnams ni dgra'o// 'dod pa rnams ni phyir rgol ba'o// 'dod pa rnams ni rtswa'i sgron ma lta bu'o// 'dod pa rnams ni kim pa ka'i 'bras bu lta bu'o// 'dod pa rnams ni ral gri'i so lta bu'o// 'dod pa rnams ni me mdag spungs pa lta bu'o// 'dod pa rnams ni dug gi lo ma lta bu'o// 'dod pa rnams ni mchil pa lta bu'o// 'dod pa rnams ni mi gtsang ba'i rlubs lta bu'o zhes de ltar sha ra dwa ti'i bu byang chub sems dpa' sems dpa' chen po rnams 'dod pa rnams yongs su shes kyang sems can thabs mkhas pa ma yin pa rnams yongs su smin par bya ba'i don du 'dod pa'i yon tan lnga las skyo bar bya ba dang / 'dod pa'i yon tan lnga dang bral ba'i phyir 'dod pa'i yon tan lnga nye bar ston te/ de dag gis myos par 'gyur ba yang med/ bag med par 'gyur ba yang med/ 'dod pa'i rgyu dang 'dod pa'i gzhis sdig to'i las byed par 'gyur ba yang med do// de skad ces bka' stsal pa dang / tshe dang ldan pa sha ra dwa ti'i bus/ bcom ldan 'das la 'di skad ces gsol to// bcom ldan 'das ji ltar na byang chub sems dpa' sems dpa' chen pos shes rab kyi pha rol du phyin pa la spyad par bgyi/ bcom ldan 'das kyis bka' stsal pa/ sha ra dwa ti'i bu 'di la byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ byang chub sems dpa' yang dag par rjes su mi mthong ngo // byang chub sems dpa'i ming yang yang dag par rjes su mi mthong ngo // byang chub sems dpa'i spyod pa yang yang dag par rjes su mi mthong ngo // shes rab kyi pha rol du phyin pa yang yang dag par rjes su mi mthong ngo // shes rab kyi pha rol du phyin pa'i ming yang yang dag par rjes su mi mthong ngo // spyod ces bya bar yang yang dag par rjes su mi mthong ngo // mi spyod ces bya bar yang yang dag par rjes su mi mthong ngo // spyod pa dang mi spyod pa zhes bya bar yang yang dag par rjes su mi mthong ngo // spyod pa yang ma yin mi spyod pa yang ma yin zhes bya bar yang yang dag par rjes su mi mthong ngo // gzugs kyang yang dag par rjes su mi mthong ngo // tshor ba yang yang dag par rjes su mi mthong ngo // 'du shes kyang yang dag par rjes su mi mthong ngo // 'du byed kyang yang dag par rjes su mi mthong ngo // rnam par shes pa yang yang dag par rjes su mi mthong ngo // de ci'i phyir zhe na/ sha ra dwa ti'i bu de ni 'di ltar byang chub sems dpa' yang byang chub sems dpa'i rang bzhin gyis stong ngo // byang chub sems dpa'i ming yang byang chub sems dpa'i ming gis stong ngo // de ci'i phyir zhe na/ de'i rang bzhin ni de yin te/ de ni 'di ltar stong pa nyid kyis gzugs stong pa ma yin/ gzugs las gud na yang stong pa nyid med de/ gzugs nyid kyang stong pa nyid do// stong pa nyid kyang gzugs so// stong pa nyid kyis tshor ba stong pa ma yin/ tshor ba las gud na yang stong pa nyid med de/ tshor ba nyid kyang stong pa nyid do// stong pa nyid kyang tshor ba'o// stong pa nyid kyis 'du shes stong pa ma yin/ 'du shes las gud na yang stong pa nyid med de/ 'du shes nyid kyang stong pa nyid do// stong pa nyid kyang 'du shes so// stong pa nyid kyis 'du byed stong pa ma yin/ 'du byed las gud na yang stong pa nyid med de/ 'du byed nyid kyang stong pa nyid do// stong pa nyid kyang 'du byed do// stong pa nyid kyis rnam par shes pa stong pa ma yin/ rnam par shes pa las gud na yang stong pa nyid med de/ rnam par shes pa nyid kyang stong pa nyid do// stong pa nyid kyang rnam par shes pa'o// de ci'i phyir zhe na/ de ni 'di lta ste/ byang chub ces bya ba 'di yang ming tsam mo// 'di lta ste/ byang chub sems dpa' zhes bya ba 'di yang ming tsam mo// 'di lta ste/ stong pa nyid ces bya ba 'di yang ming tsam mo// 'di lta ste/ gzugs dang / tshor ba dang / 'du shes dang / 'du byed dang / rnam par shes pa zhes bya ba 'di yang ming tsam mo// de yang 'di ltar gzugs ni sgyu ma lta bu'o// tshor ba dang 'du shes dang 'du byed dang rnam par shes pa ni sgyu ma lta bu'o// sgyu ma ni ming tsam ste/ phyogs na gnas pa yang ma yin/ yul na gnas pa yang ma yin pas/ sgyu ma mthong ba ni yod pa ma yin te/ byung ba ma yin/ log par gyur pa/ rang bzhin med pa/ ngo bo nyid med pa/ ma skyes pa/ ma 'gags pa/ gnas med pa/ 'phel ba med pa/ 'grib pa med pa/ kun nas nyon mongs pa med pa/ rnam par byang ba med pa ste/ de ltar spyod pa'i byang chub sems dpa' sems dpa' chen po ni chos gang yang skye ba yang dag par rjes su mi mthong ngo // 'gag pa yang dag par rjes su mi mthong ngo // gnas pa yang dag par rjes su mi mthong ngo // 'phel ba yang dag par rjes su mi mthong ngo // 'grib pa yang dag par rjes su mi mthong ngo // kun nas nyon mongs pa yang dag par rjes su mi mthong ngo // rnam par byang ba yang dag par rjes su mi mthong ngo // gzugs yang dag par rjes su mi mthong ngo // tshor ba dang 'du shes dang 'du byed dang rnam par shes pa yang dag par rjes su mi mthong ngo // gang la byang chub ces bya ba 'am byang chub sems dpa' zhes bya ba de yang yang dag par rjes su mi mthong ngo // de ci'i phyir zhe na/ de ni 'di ltar chos rnams so so'i ming sgyu ma ste/ rnam par brtags pa de dag 'phral du byung ba'i ming yang yang dag pa ma yin pa las yongs su brtags pa tha snyad du brjod do// tha snyad kyi rgyus mngon bar zhen par gyur pas/ de'i phyir byang chub sems dpa' sems dpa' chen po shes rab kyi pha rol du phyin pa la spyod pa'i tshe/ chos thams cad yang dag par rjes su mi mthong ste dmigs pa med do// yang dag par rjes su ma mthong la dmigs pa med pas rlom sems med do// mngon par zhen pa med do// sha ra dwa ti'i bu gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ 'di ltar yongs su rtog ste/ 'di ltar byang chub sems dpa' zhes bya ba 'di ni ming tsam mo// 'di lta ste/ byang chub ces bya ba 'di ni ming tsam mo// 'di lta ste/ sangs rgyas shes bya ba 'di ni ming tsam mo// 'di lta ste/ shes rab kyi pha rol du phyin pa zhes bya ba 'di ni ming tsam mo// 'di lta ste/ shes rab kyi pha rol du phyin pa la spyod do zhes bya ba 'di ni ming tsam mo// 'di lta ste/ gzugs shes bya ba 'di ni ming tsam mo// 'di lta ste/ tshor ba dang 'du shes dang 'du byed dang rnam par shes pa zhes bya ba 'di ni ming tsam mo// sha ra dwa ti'i bu 'di lta ste/ dper na bdag bdag ces bya ba ni tha snyad du brjod mod kyi/ de la yang dag pa ji lta ba bzhin du yongs su brtags na dmigs su med do// sems can sems can zhes bya ba ni tha snyad du brjod mod kyi/ de la yang dag pa ji lta ba bzhin du yongs su brtags na dmigs su med do// srog srog ces bya ba ni tha snyad du brjod mod kyi/ de la yang dag pa ji lta ba bzhin du yongs su brtags na mi dmigs pa stong pa nyid kyi phyir dmigs su med do// de bzhin du 'di lta ste dper na/ gso ba dang skyes bu dang gang zag dang shed can dang shed bdag dang byed pa po dang byed du 'jug pa po dang tshor ba po dang tshor bar byed pa po dang slong ba po dang kun du slong ba po dang shes pa po dang mthong ba po dang reg pa po dang / rnam par shes pa po zhes bya ba ni tha snyad du brjod mod kyi/ de la yang dag pa ji lta ba bzhin du yongs su brtags na/ mi dmigs pa stong pa nyid kyi phyir dmigs su med de/ ming dang brda tsam du tha snyad du brjod do// de bzhin du byang chub sems dpa' sems dpa' chen pos kyang shes rab kyi pha rol du phyin pa la spyod pa'i tshe/ byang chub sems dpa' yang dag par rjes su mi mthong ngo // byang chub yang dag par rjes su mi mthong ngo // sangs rgyas yang dag par rjes su mi mthong ngo // shes rab kyi pha rol du phyin pa yang dag par rjes su mi mthong ngo // shes rab kyi pha rol du phyin pa la spyod do zhes bya bar yang dag par rjes su mi mthong ngo // gzugs yang dag par rjes su mi mthong ngo // tshor ba dang 'du shes dang 'du byed dang rnam par shes pa yang dag par rjes su mi mthong ngo // ming gang gis tha snyad du brjod pa'i ming de yang yang dag par rjes su mi mthong ste/ de ltar na shes rab kyi pha rol tu phyin pa la spyod pa'i byang chub sems dpa' sems dpa' chen po ni/ de bzhin gshegs pa'i shes rab ma gtogs par de ma yin pa'i shes rab nyan thos dang rang sangs rgyas thams cad kyi shes rab kyi bar du dmigs su med pa'i stong pa nyid nye bar bzung bas zil gyis gnon to// de ci'i phyir zhe na/ 'di ltar des gang gis mngon par chags par 'gyur ba de yang nye bar mi dmigs te/ sha ra dwa ti'i bu de ltar spyod pa'i byang chub sems dpa' sems dpa' chen po ni shes rab kyi pha rol du phyin pa la spyod pa yin no// sha ra dwa ti'i bu gal te 'dzam bu'i gling 'di dge slong sha ra dwa ti'i bu dang / maud gal gyi bu lta bu sha stag gis 'di lta ste dper na/ 'dam bu'i tshal lam/ sba'i tshal lam/ bu ram shing gi tshal lam/ smyig ma'i tshal lam/ 'bras kyi zhing ngam/ til gyi zhing ltar yongs su gang bar gyur kyang // de dag gi shes rab kyis byang chub sems dpa' sems dpa' chen po shes rab kyi pha rol du phyin pa la spyod pa'i shes rab kyi brgya'i char yang nye bar mi 'gro/ stong gi cha dang brgya stong nas bye ba brgya stong gi cha dang grangs dang cha dang bgrang ba dang dpe dang rgyur yang mi phod do// de ci'i phyir zhe na/ sha ra dwa ti bu de ni 'di ltar byang chub sems dpa' sems dpa' chen po'i shes rab ni/ sems can thams cad yongs su mya ngan las bzla ba'i don du nye bar gnas pa yin te/ nyan thos dang rang sangs rgyas kyi shes rab ni de lta ma yin no// sha ra dwa ti'i bu gzhan yang byang chub sems dpa' sems dpa' chen po shes rab kyi pha rol du phyin pa la spyod pas/ nyin gcig tu yongs su bsgoms pa'i shes rab ji tsam pa des kyang nyan thos dang rang sangs rgyas thams cad kyi shes rab zil gyis mnan cing gnas te/ sha ra dwa ti'i bu 'dzam bu'i gling 'di dge slong sha ra dwa ti'i bu dang / maud gal gyi bu lta bu sha stag gis yongs su gang ba lta zhog gi/ sha ra dwa ti'i bu gal te stong gsum gyi stong chen po'i 'jig rten gyi khams dge slong khyed 'dra ba sha stag gis yongs su gang bar gyur kyang // de dag gis shes rab kyis ni byang chub sems dpa' sems dpa' chen po shes rab kyi pha rol du phyin pa la spyod pa'i shes rab kyi brgya'i char yang nye bar mi 'gro/ stong gi cha dang / brgya phrag stong gi cha dang bye ba brgya'i cha dang bye ba stong gi cha dang bye ba brgya phrag stong gi cha dang bye ba khrag khrig brgya'i cha dang bye ba khrag khrig stong gi cha dang bye ba khrag khrig brgya phrag stong gi cha dang / grangs dang / cha dang bgrang ba dang dper yang nye bar mi 'gro ste/ rgyur yang mi phod do// sha ra dwa ti'i bu stong gsum gyi stong chen po'i 'jig rten gyi khams lta zhog gi/ sha ra dwa ti'i bu shar phyogs kyi 'jig rten gyi khams gang+gA'i klung gi bye ma snyed cig dge slong sha ra dwa ti'i bu dang / maud gal gyi bu lta bu sha stag gis yongs su gang bar gyur pa dang / lho dang nub dang byang dang byang shar dang shar lho dang lho nub dang nub byang dang / 'og dang steng gi phyogs kyi phyogs re re zhing 'jig rten gyi khams gang+gA'i klung gi bye ma snyed cig // dge slong sha ra dwa ti'i bu dang / maud gal gyi bu lta bu sha stag gis yongs su gang bar gyur kyang // de dag gi shes rab kyis ni byang chub sems dpa' sems dpa' chen po shes rab kyi pha rol du phyin pa la spyod pa'i shes rab nyin gcig tu bsgoms pa'i brgya'i char yang nye bar mi 'gro'o// stong gi cha dang brgya stong gi cha dang bye ba brgya stong gi cha dang / bye ba brgya phrag stong gi cha dang bye ba khrag khrig brgya'i cha dang bye ba khrag khrig stong gi cha dang / bye ba khrag khrig brgya phrag stong gi cha dang / grangs dang cha dang bgrang ba dang dper yang nye bar mi 'gro ste rgyur yang mi phod do// sha ra dwa ti'i bus gsol pa/ bcom ldan 'das gang 'di nyan thos rgyun du zhugs pa dang / lan cig phyir 'ong ba dang / phyir mi 'ong ba dang / dgra bcom pa'i shes rab dang / gang yang rang sangs rgyas dang / byang chub sems dpa' dang / de bzhin gshegs pa dgra bcom pa yang dag par rdzogs pa'i sangs rgyas kyi shes rab dang / shes rab de dag thams cad tha mi dad pa ste/ dbyer ma mchis/ stong pa dben pa rang bzhin gyis ma byung ba ngo bo nyid kyis stong pa ste/ bcom ldan 'das dbyer ma mchis shing // dben la ma skyes pa dang / rang bzhin gyis stong pa la ni khyad par ram bye brag tu bgyi ba mi dmigs na/ bcom ldan 'das de la ji ltar byang chub sems dpa' sems dpa' chen po shes rab kyi pha rol du phyin pa la spyod pas/ gdugs gcig tu bsgoms pa'i shes rab kyis nyan thos dang / rang sangs rgyas thams cad kyi shes rab zil gyis gnon par 'gyur ba lags/ bcom ldan 'das kyis bka' stsal pa/ sha ra dwa ti'i bu de ji snyam du sems/ byang chub sems dpa' sems dpa' chen po shes rab kyi pha rol du phyin pa la spyod pa'i shes rab nyin gcig tu bsgoms pas/ bdag gis lam gyi rnam pa shes pa nyid la spyad de/ sems can thams cad kyi don byas la chos thams cad rnam pa thams cad du mngon par sangs rgyas par byas te/ sems can thams cad yongs su mya ngan las bzla'o zhes don gang gi phyir sta gon du gnas pa de lta bu'i don du/ nyan thos dang rang sangs rgyas thams cad kyi shes rab sta gon du gnas sam/ gsol pa/ bcom ldan 'das de lta ma lags so// bcom ldan 'das kyis bka' stsal pa/ sha ra dwa ti'i bu de ji snyam du sems/ ji ga nyan thos dang rang sangs rgyas rnams 'di snyam du bdag cag gis/ bla na med pa yang dag par rdzogs pa'i byang chub tu mngon par rdzogs par sangs rgyas par byas te/ sems can thams cad phung po ma lus par mya ngan las 'das pa'i dbyings su yongs su mya ngan las bzla'o snyam du sems sam/ gsol pa/ bcom ldan 'das de ltar sems pa ma mchis so// bcom ldan 'das kyis bka' stsal pa/ de ltar sha ra dwa ti'i bu rnam grangs 'dis kyang de ltar khong du chud par bya ste/ gang 'di nyan thos dang rang sangs rgyas thams cad kyi shes rab dang / gang yang byang chub sems dpa' sems dpa' chen po'i shes rab las shes rab 'di nye bar bzung na/ gang 'di nyan thos dang rang sangs rgyas thams cad kyi shes rab kyis brgya'i char yang nye bar mi 'gro'o// stong gi cha dang brgya phrag stong gi cha dang bye ba khrag khrig brgya'i cha dang bye ba khrag khrig stong gi cha dang bye ba khrag khrig brgya phrag stong gi cha dang grangs dang cha dang bgrang ba dang dper yang nye bar mi 'gro ste rgyur yang mi phod do// sha ra dwa ti'i bu 'di ji snyam du sems/ ji ga nyan thos dang rang sangs rgyas thams cad 'di snyam du bdag cag gis pha rol du phyin pa drug la spyad de/ sems can yongs su smin par byas la/ sangs rgyas kyi zhing yongs su dag par byas te/ de bzhin gshegs pa'i stobs bcu yongs su rdzogs par byas la/ mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad yongs su rdzogs par byas te/ bla na med pa yang dag par rdzogs pa'i byang chub tu mngon par rdzogs par sangs rgyas nas/ sems can tshad med grangs med pa yongs su mya ngan las bzla'o snyam du sems sam/ gsol pa/ bcom ldan 'das de ltar sems pa ma mchis so// bcom ldan 'das kyis bka' stsal pa/ sha ra dwa ti'i bu byang chub sems dpa' sems dpa' chen po ni 'di snyam du sems te/ bdag gis pha rol du phyin pa drug la spyad de/ sems can yongs su smin par byas la/ sangs rgyas kyi zhing yongs su dag par byas te/ de bzhin gshegs pa'i stobs bcu yongs su rdzogs par byas la/ mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad yongs su rdzogs par byas te/ bla na med pa yang dag par rdzogs pa'i byang chub tu mngon par rdzogs par sangs rgyas nas/ sems can tshad med grangs med pa yongs su mya ngan las bzla'o snyam du sems so// sha ra dwa ti'i bu 'di lta ste dper na/ srog chags kyi rigs me khyer ni 'di ltar bdag gi snang bas 'dzam bu'i gling kun du snang bar bya'o// bdag gi 'od kyis 'dzam bu'i gling rgyas par dgang bar bya'o snyam du mi sems so// sha ra dwa ti'i bu de bzhin du nyan thos dang rang sangs rgyas thams cad kyang // 'di ltar bdag cag gis pha rol tu phyin pa drug la spyad de/ sems can yongs su smin par byas la/ sangs rgyas kyi zhing yongs su dag par byas te/ de bzhin gshegs pa'i stobs bcu yongs su rdzogs par byas la/ mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad yongs su rdzogs par byas te/ bla na med pa yang dag par rdzogs pa'i byang chub tu mngon par rdzogs par sangs rgyas nas/ sems can tshad med grangs med pa yongs su mya ngan las bzla bar bya'o snyam du mi sems so// // shes rab kyi pha rol tu phyin pa stong phrag nyi shu lnga pa/ bam po bzhi pa/ sha ra dwa ti'i bu 'di lta ste dper na/ nyi ma'i dkyil 'khor 'char ba ni 'dzam bu'i gling thams cad snang bas rgyas par byed do// 'dzam bu'i gling thams cad snang bas gsal bar byed do// sha ra dwa ti'i bu de bzhin du byang chub sems dpa' sems dpa' chen po pha rol tu phyin pa drug la spyod pa yang // sems can yongs su smin par byas shing // sangs rgyas kyi zhing yongs su dag par byas nas/ de bzhin gshegs pa'i stobs bcu yongs su rdzogs par byas te/ mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad yongs su rdzogs par byas te/ bla na med pa yang dag par rdzogs pa'i byang chub tu mngon par rdzogs par sangs rgyas nas/ sems can tshad med grangs med pa yongs su mya ngan las bzla'o// de skad ces bka' stsal pa dang / tshe dang ldan pa sha ra dwa ti'i bus/ bcom ldan 'das la 'di skad ces gsol to// bcom ldan 'das ji ltar byang chub sems dpa' sems dpa' chen po nyan thos dang rang sangs rgyas kyis las 'das shing // phyir mi ldog pa'i byang chub sems dpa'i sa 'thob pa dang / byang chub kyi lam yongs su sbyong ba lags/ de skad ces gsol pa dang / bcom ldan 'das kyis tshe dang ldan pa sha ra dwa ti'i bu la 'di skad ces bka' stsal to// sha ra dwa ti'i bu 'di la byang chub sems dpa' sems dpa' chen po ni sems dang po bskyed pa nye bar bzung nas pha rol tu phyin pa drug la spyod pa'i tshe/ stong pa nyid dang / mtshan ma pa dang / smon pa med pa'i chos la gnas te/ thabs mkhas pas/ nyan thos dang / rang sangs rgyas kyis las 'das nas/ phyir mi ldog pa'i byang chub sems dpa'i sa 'thob ste/ byang chub kyi lam yang spyod do// sha ra dwa ti'i bus gsol pa/ bcom ldan 'das sa gang la gnas pa'i byang chub sems dpa' sems dpa' chen po nyan thos dang / rang sangs rgyas thams cad kyi sbyin pa'i gnas su 'gyur ba lags/ bcom ldan 'das kyis bka' stsal pa/ sha ra dwa ti'i bu thog ma sems bskyed phyin chad/ byang chub sems dpa' sems dpa' chen po pha rol du phyin pa drug la spyod pa ni/ snying po byang chub la 'dug gi bar du nyan thos dang rang sangs rgyas thams cad kyi sbyin pa'i gnas su gyur pa yin no// de ci'i phyir zhe na/ de ni sha ra dwa ti'i bu byang chub sems dpa' sems dpa' chen po yod pas/ dge ba'i chos thams cad 'jig rten du 'byung bar 'gyur te/ 'di ltar dge ba bcu'i las kyi lam rnams dang / bslab pa'i gnas lnga dang / yan lag brgyad dang ldan pa'i gso sbyin dang / bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / mngon par shes pa lnga dang / rjes su dran pa drug dang / pha rol du phyin pa rnams dang / stong pa nyid thams cad dang / dran pa nye bar gzhag pa bzhi dang / yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa 'jig rten du 'byung bar 'gyur ro// 'phags pa'i bden pa bzhi dang / rnam par thar ba brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / ting nge 'dzin thams cad dang / gzungs kyi sgo thams cad 'jig rten du 'byung bar 'gyur ro// de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad 'jig rten du 'byung bar 'gyur ro// sha ra dwa ti'i bu dge ba'i chos de dag la sogs pa mang po 'jig rten du 'byung bar 'gyur te/ dge ba'i chos de dag 'jig rten du byung bas/ rgyal rigs che zhing mtho ba dag yod pa yin/ bram ze'i rigs che zhing mtho ba dag yod pa yin/ khyim bdag gi rigs che zhing mtho ba dag yod pa yin/ rgyal po chen po bzhi'i ris kyi lha rnams yod pa yin/ sum cu rtsa gsum dang / mtshe ma dang / dga' ldan dang / 'phrul dga' dang / gzhan 'phrul dbang byed kyi lha rnams yod pa yin/ tshangs ris kyi lha rnams yod pa yin/ tshangs lha nye phan gyi lha rnams dang / tshangs pa kun 'khor gyi lha rnams dang / tshangs chen gyi lha rnams dang / snang ba'i lha rnams dang / chung snang gi lha rnams dang / tshad med snang ba'i lha rnams dang / kun snang dang ba'i lha rnams dang / dge ba'i lha rnams dang / chung dge'i lha rnams dang / tshad med dge ba'i lha rnams dang / dge rgyas kyi lha rnams dang / che ba'i lha rnams dang / chung che'i lha rnams dang / tshad med che ba'i lha rnams dang / 'bras bu che ba'i lha rnams dang / mi che ba'i lha rnams dang / mi gdung ba'i lha rnams dang / shin tu mthong ba'i lha rnams dang / gya nom snang ba'i lha rnams dang / 'og min gyi lha rnams yod pa yin/ nam mkha' mtha' yas skye mched kyi lha rnams dang / rnam shes mtha' yas skye mched kyi lha rnams dang / cung zad med pa'i skye mched kyi lha rnams dang / 'du shes med 'du shes med min skye mched kyi lha rnams yod pa yin/ rgyun du zhugs pa dang / lan cig phyir 'ong ba dang / phyir mi 'ong ba dang / dgra bcom pa dang / rang sangs rgyas dang / byang chub sems dpa' sems dpa' chen po dang / de bzhin gshegs pa dgra bcom pa yang dag par rdzogs pa'i sangs rgyas rnams 'jig rten na yod pa yin no// gsol pa bcom ldan 'das de lta lags na/ byang chub sems dpa' sems dpa' chen po rnams sbyin pa yongs su sbyong ba lags sam/ bcom ldan 'das kyis bka' stsal pa/ sha ra dwa ti'i bu byang chub sems dpa' sems dpa' chen po rnams ni sbyin pa rnam grangs kyis yongs su sbyong ste/ de ci'i phyir zhe na/ byang chub sems dpa' sems dpa' chen po la ni sbyin pa kun kyang shin tu dag pa ste/ de yang 'di ltar sha ra dwa ti'i bu byang chub sems dpa' sems dpa' chen po ni sbyin pa yongs su gtong ste/ ci'i sbyin pa yongs su gtong zhe na/ dge ba'i chos du ma'i sbyin pa yongs su gtong ste/ 'di ltar dge ba bcu'i las kyi lam rnams dang / bslab pa'i gnas lnga dang / yan lag brgyad dang ldan pa'i gso sbyin dang / bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / mngon par shes pa lnga dang / rjes su dran pa drug dang / pha rol du phyin pa rnams dang / stong pa nyid thams cad dang / dran pa nye bar gzhag pa bzhi dang / yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa dang / 'phags pa'i bden pa bzhi dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / ting nge 'dzin thams cad dang / gzungs kyi sgo thams cad dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad kyi sbyin pa yongs su gtong ngo // gsol pa/ bcom ldan 'das byang chub sems dpa' sems dpa' chen pos ji ltar shes rab kyi pha rol du phyin pa la brtson par bgyis na brtson zhes bgyi ba lags/ bcom ldan 'das kyis bka' stsal pa/ sha ra dwa ti'i bu 'di la byang chub sems dpa' sems dpa' chen po gzugs stong pa nyid la brtson na brtson zhes bya'o// tshor ba stong pa nyid dang / 'du shes stong pa nyid dang / 'du byed stong pa nyid dang / rnam par shes pa stong pa nyid la brtson na brtson zhes bya'o// mig stong pa nyid la brtson na brtson zhes bya'o// rna ba stong pa nyid dang / sna stong pa nyid dang / lce stong pa nyid dang / lus stong pa nyid dang / yid stong pa nyid la brtson na brtson zhes bya'o// gzugs stong pa nyid la brtson na brtson zhes bya'o// sgra stong pa nyid dang / dri stong pa nyid dang / ro stong pa nyid dang / reg stong pa nyid dang / chos stong pa nyid la brtson na brtson zhes bya'o// mig gi khams stong pa nyid dang / gzugs kyi khams stong pa nyid dang / mig gi rnam par shes pa'i khams stong pa nyid la brtson na brtson zhes bya'o// rna ba'i khams stong pa nyid dang / sgra'i khams stong pa nyid dang / rna ba'i rnam par shes pa'i khams stong pa nyid dang / sna'i khams stong pa nyid dang / dri'i khams stong pa nyid dang / sna'i rnam par shes pa'i khams stong pa nyid dang / lce'i khams stong pa nyid dang / ro'i khams stong pa nyid dang / lce'i rnam par shes pa'i khams stong pa nyid dang / lus kyi khams stong pa nyid dang / reg bya'i khams stong pa nyid dang / lus kyi rnam par shes pa'i khams stong pa nyid dang / yid kyi khams stong pa nyid dang / chos kyi khams stong pa nyid dang / yid kyi rnam par shes pa'i khams stong pa nyid la brtson na brtson zhes bya'o// sdug bsngal stong pa nyid dang / kun 'byung ba stong pa nyid dang / 'gog pa stong pa nyid dang / lam stong pa nyid la brtson na brtson zhes bya'o// ma rig pa stong pa nyid la brtson na brtson zhes bya'o// 'du byed stong pa nyid dang / rnam par shes pa stong pa nyid dang / ming dang gzugs stong pa nyid dang / skye mched drug stong pa nyid dang / reg pa stong pa nyid dang / tshor ba stong pa nyid dang / sred pa stong pa nyid dang / len pa stong pa nyid dang / srid pa stong pa nyid dang / skye ba stong pa nyid dang / rga shi stong pa nyid la brtson na brtson zhes bya'o// chos thams cad stong pa nyid la brtson na brtson zhes bya'o// 'dus byas dang / 'dus ma byas kyi chos gang ji snyed ming gdags su yod pa de dag thams cad stong pa nyid la brtson na brtson zhes bya'o// sha ra dwa ti'i bu gzhan yang byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ rang bzhin stong pa nyid la brtson na brtson zhes bya ste/ sha ra dwa ti'i bu de ltar byang chub sems dpa' sems dpa' chen po shes rab kyi pha rol du phyin pa la spyod pa'i tshe/ stong pa nyid bdun po 'di dag la brtson na brtson zhes bya'o// de stong pa nyid bdun po 'di dag gis shes rab kyi pha rol du phyin pa la brtson par byed kyang brtson zhe'am mi brtson zhes mi brjod de/ de ci'i phyir zhe na/ 'di ltar des gzugs brtson zhes bya ba'am mi brtson zhes bya bar yang dag par rjes su mi mthong ngo // tshor ba dang 'du shes dang 'du byed dang rnam par shes pa brtson zhe 'am mi brtson zhes bya bar yang dag par rjes su mi mthong ngo // gzugs skye ba'i chos can nam 'gag pa'i chos can du yang dag par rjes su mi mthong ngo // tshor ba dang 'du shes dang 'du byed dang rnam par shes pa skye ba'i chos can nam 'gag pa'i chos can du yang dag par rjes su mi mthong ngo // gzugs kun nas nyon mongs pa'i chos can nam/ rnam par byang ba'i chos can du yang dag par rjes su mi mthong ngo // tshor ba dang 'du shes dang 'du byed dang rnam par shes pa kun nas nyon mongs pa'i chos can nam rnam par byang ba'i chos can du yang dag par rjes su mi mthong ngo // gzugs ni tshor ba dang lhan cig kun du rgyu zhes bya bar yang dag par rjes su mi mthong ngo // tshor ba dang 'du shes dang 'du byed ni/ rnam par shes pa dang lhan cig kun du rgyu zhes bya bar yang dag par rjes su mi mthong ngo // rnam par shes pa ni 'du byed dang lhan cig kun du rgyu zhes bya bar yang dag par rjes su mi mthong ngo // de ci'i phyir zhe na/ de ni 'di ltar chos gang yang chos gang dang yang lhan cig kun du rgyu ba med de/ rang bzhin gyis stong pa'i phyir 'gro ba med do// rnam par 'gro ba med do// 'du ba med do// rnam par 'du ba med do// sha ra dwa ti'i bu gzugs kyi stong pa nyid gang yin pa de ni gzugs ma yin/ tshor ba'i stong pa nyid gang yin pa de ni tshor ba ma yin/ 'du shes kyi stong pa nyid gang yin pa de ni 'du shes ma yin/ 'du byed kyi stong pa nyid gang yin pa de ni 'du byed ma yin/ rnam par shes pa'i stong pa nyid gang yin pa de ni rnam par shes pa ma yin te/ 'di ltar gzugs kyi stong pa nyid gang yin pa de thogs par byed pa med do// tshor ba'i stong pa nyid gang yin pa de tshor bar mi byed do// 'du shes kyi stong pa nyid gang yin pa de 'du shes su mi byed do// 'du byed kyi stong pa nyid gang yin pa de mngon par 'du mi byed do// rnam par shes pa'i stong pa nyid gang yin pa de rnam par shes par mi byed do// de ci'i phyir zhe na/ sha ra dwa ti'i bu gzugs kyang gzhan ma yin la/ stong pa nyid kyang gzhan ma yin/ stong pa nyid kyang gzhan ma yin la/ gzugs kyang gzhan ma yin te/ gzugs nyid kyang stong pa nyid la/ stong pa nyid kyang gzugs so// tshor ba yang gzhan ma yin la stong pa nyid kyang gzhan ma yin/ stong pa nyid kyang gzhan ma yin la tshor ba yang gzhan ma yin te/ tshor ba nyid kyang stong pa nyid la/ stong pa nyid kyang tshor ba'o// 'du shes kyang gzhan ma yin la/ stong pa nyid kyang gzhan ma yin/ stong pa nyid kyang gzhan ma yin la/ 'du shes kyang gzhan ma yin te/ 'du shes nyid kyang stong pa nyid la/ stong pa nyid kyang 'du shes so// 'du byed rnams kyang gzhan ma yin la/ stong pa nyid kyang gzhan ma yin/ stong pa nyid kyang gzhan ma yin la/ 'du byed rnams kyang gzhan ma yin te/ 'du byed rnams kyang stong pa nyid la/ stong pa nyid kyang 'du byed rnams so// rnam par shes pa yang gzhan ma yin la/ stong pa nyid kyang gzhan ma yin/ stong pa nyid kyang gzhan ma yin la/ rnam par shes pa yang gzhan ma yin te/ rnam par shes pa nyid kyang stong pa nyid la/ stong pa nyid kyang rnam par shes pa'o// sha ra dwa ti'i bu stong pa nyid gang yin pa de ni mi skye mi 'gag cing // kun nas nyon mongs par 'gyur ba med/ rnam par byang ba med la/ 'grib pa med cing 'phel ba med pa ste/ de ni 'das pa yang ma yin/ ma 'ongs pa yang ma yin/ da ltar byung ba yang ma yin no// gang mi skye mi 'gag cing kun nas nyon mongs par 'gyur ba med/ rnam par byang ba med pa la/ mi 'grib mi 'phel te/ 'das pa yang ma yin/ ma 'ongs pa yang ma yin/ da ltar byung ba yang ma yin pa de la ni gzugs med do// tshor ba med do// 'du shes med do// 'du byed med do// rnam par shes pa med do// de la ni mig med do// rna ba med do// sna med do// lce med do// lus med do// yid med do// de la ni gzugs med do// sgra med do// dri med do// ro med do// reg bya med do// chos med do// de la ni sa'i khams med do// chu'i khams med do// me'i khams med do// rlung gi khams med do// nam mkha'i khams med do// rnam par shes pa'i khams med do// de la ni mig gi khams med do// gzugs kyi khams med do// mig gi rnam par shes pa'i khams med do// rna ba'i khams med do// sgra'i khams med do// rna ba'i rnam par shes pa'i khams med do// sna'i khams med do// dri'i khams med do// sna'i rnam par shes pa'i khams med do// lce'i khams med do// ro'i khams med do// lce'i rnam par shes pa'i khams med do// lus kyi khams med do// reg bya'i khams med do// lus kyi rnam par shes pa'i khams med do// yid kyi khams med do// chos kyi khams med do// yid kyi rnam par shes pa'i khams med do// de la ni ma rig pa med do// ma rig pa 'gag pa med do// 'du byed med do// 'du byed 'gag pa med do// rnam par shes pa med do// rnam par shes pa 'gag pa med do// ming dang gzugs med do// ming dang gzugs 'gag pa med do// skye mched drug med do// skye mched drug 'gag pa med do// reg pa med do// reg pa 'gag pa med do// tshor ba med do// tshor ba 'gag pa med do// sred pa med do// sred pa 'gag pa med do// len pa med do// len pa 'gag pa med do// srid pa med do// srid pa 'gag pa med do// skye ba med do// skye ba 'gag pa med do// rga shi med do// rga shi 'gag pa med do// de la ni sdug bsngal med do// sdug bsngal yongs su shes pa med do// kun 'byung ba med do// kun 'byung ba spang ba med do// 'gog pa med do// 'gog pa mngon du bya ba med do// lam med do// lam bsgom pa med do// de la ni thob par bya ba med do// mngon du shes par bya ba med do// rgyun tu zhugs pa med do// rgyun tu zhugs pa'i 'bras bu med do// lan cig phyir 'ong ba med do// lan cig phyir 'ong ba'i 'bras bu med do// phyir mi 'ong ba med do// phyir mi 'ong ba'i 'bras bu med do// dgra bcom pa med do// dgra bcom pa'i 'bras bu med do// rang sangs rgyas med do// rang byang chub med do// de la ni byang chub sems dpa' med do// lam gyi rnam pa shes pa nyid med do// de la ni sangs rgyas med do// byang chub med do// sha ra dwa ti'i bu byang chub sems dpa' sems dpa' chen po de ltar spyod pa ni/ shes rab kyi pha rol tu phyin pa la brtson zhes bya ste/ de de ltar shes rab kyi pha rol tu phyin pa la spyod kyang // gzugs la brtson zhes bya ba'am mi brtson zhes bya bar yang dag par rjes su mi mthong ngo // tshor ba dang 'du shes dang 'du byed dang / rnam par shes pa la brtson zhes bya ba'am mi brtson zhes bya bar yang dag par rjes su mi mthong ngo // mig la brtson zhes bya ba'am mi brtson zhes bya bar yang dag par rjes su mi mthong ngo // rna ba dang sna dang lce dang lus dang yid la brtson zhes bya ba'am mi brtson zhes bya bar yang dag par rjes su mi mthong ngo // gzugs la brtson zhes bya ba'am mi brtson zhes bya bar yang dag par rjes su mi mthong ngo // sgra dang dri dang ro dang reg bya dang chos la brtson zhes bya ba 'am mi brtson zhes bya bar yang dag par rjes su mi mthong ngo // mig gi khams la brtson zhes bya ba 'am mi brtson zhes bya bar yang dag par rjes su mi mthong ngo // gzugs kyi khams dang / mig gi rnam par shes pa'i khams la brtson zhes bya ba'am mi brtson zhes bya bar yang dag par rjes su mi mthong ngo // yid kyi khams kyi bar la brtson zhes bya ba'am mi brtson zhes bya bar yang dag par rjes su mi mthong ngo // chos kyi khams dang yid kyi rnam par shes pa'i khams la brtson zhes bya ba'am mi brtson zhes bya bar yang dag par rjes su mi mthong ngo // sa'i khams la brtson zhes bya ba 'am mi brtson zhes bya bar yang dag par rjes su mi mthong ngo // chu'i khams dang me'i khams dang rlung gi khams dang nam mkha'i khams dang rnam par shes pa'i khams la brtson zhes bya ba'am mi brtson zhes bya bar yang dag par rjes su mi mthong ngo // ma rig pa la brtson zhes bya ba 'am mi brtson zhes bya bar yang dag par rjes su mi mthong ngo // 'du byed dang rnam par shes pa dang ming dang gzugs dang skye mched drug dang reg pa dang tshor ba dang sred pa dang len pa dang srid pa dang skye ba dang rga shi la brtson zhes bya ba'am mi brtson zhes bya bar yang dag par rjes su mi mthong ngo // sbyin pa'i pha rol tu phyin pa la brtson zhes bya ba 'am mi brtson zhes bya bar yang dag par rjes su mi mthong ngo // tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa la brtson zhes bya ba 'am mi brtson zhes bya bar yang dag par rjes su mi mthong ngo // nang stong pa nyid la brtson zhes bya ba'am mi brtson zhes bya bar yang dag par rjes su mi mthong ngo // phyi stong pa nyid dang / phyi nang stong pa nyid dang / stong pa nyid stong pa nyid dang / chen po stong pa nyid dang / don dam pa stong pa nyid dang / 'dus byas stong pa nyid dang / 'dus ma byas stong pa nyid dang / mtha' las 'das pa stong pa nyid dang / thog ma dang tha ma med pa stong pa nyid dang / dor ba med pa stong pa nyid dang / rang bzhin stong pa nyid dang / chos thams cad stong pa nyid dang / rang gi mtshan nyid stong pa nyid dang / mi dmigs pa stong pa nyid dang / dngos po med pa stong pa nyid dang / ngo bo nyid stong pa nyid dang / dngos po med pa'i ngo bo nyid stong pa nyid la brtson zhes bya ba'am mi brtson zhes bya bar yang dag par rjes su mi mthong ngo // dran pa nye bar gzhag pa rnams la brtson zhes byaba'am/ mi brtson zhes bya bar yang dag par rjes su mi mthong ngo // yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / lam rnams dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar ba brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams la brtson zhes bya ba 'am mi brtson zhes bya bar yang dag par rjes su mi mthong ngo // ting nge 'dzin thams cad dang / gzungs kyi sgo thams cad la brtson zhes bya ba 'am mi brtson zhes bya bar yang dag par rjes su mi mthong ngo // de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad la brtson zhes bya ba 'am mi brtson zhes bya bar yang dag par rjes su mi mthong ngo // rnam pa thams cad mkhyen pa nyid kyi bar la brtson zhes bya ba 'am mi brtson zhes bya bar yang dag par rjes su mi mthong ngo // sha ra dwa ti'i bu rnam grangs de lta bus na/ chos thams cad 'du ba dang 'bral ba med pa'i phyir/ byang chub sems dpa' sems dpa' chen po shes rab kyi pha rol du phyin pa la brtson zhes bya'o// sha ra dwa ti'i bu gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ stong pa nyid dang stong pa nyid du mi bsdud mi 'byed de/ stong pa nyid kyi rnal 'byor dang yang ma yin no// mtshan ma med pa dang / mtshan ma med par mi bsdud mi 'byed de/ mtshan ma med pa'i rnal 'byor dang yang ma yin no// smon pa med pa dang smon pa med par mi bsdud mi 'byed de/ smon pa med pa'i rnal 'byor dang yang ma yin no// de ci'i phyir zhe na/ de ni 'di ltar stong pa nyid la 'du ba'am 'bral ba med do// mtshan ma med pa dang / smon pa med pa la 'du ba'am 'bral ba med do// sha ra dwa ti'i bu de ltar brtson pa'i byang chub sems dpa' sems dpa' chen po ni shes rab kyi pha rol du phyin pa la brtson zhes bya'o// sha ra dwa ti'i bu gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ chos rnams kyi rang gi mtshan nyid stong pa nyid la 'jug ste/ de de ltar khong du chud par byed pas gzugs mi sbyor mi 'byed do// tshor ba dang 'du shes dang 'du byed dang rnam par shes pa mi sbyor mi 'byed do// rnam pa thams cad mkhyen pa nyid kyi bar du mi sbyor mi 'byed do// de ltar spyod pa'i byang chub sems dpa' sems dpa' chen po ni shes rab kyi pha rol tu phyin pa la brtson zhes bya'o// sha ra dwa ti'i bu gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ gzugs dang sngon gyi mthar mi sbyor mi 'byed de/ de ni 'di ltar sngon gyi mtha' nyid kyang yang dag par rjes su mi mthong ngo // gzugs dang phyi ma'i mthar mi sbyor mi 'byed de/ de ni 'di ltar phyi ma'i mtha' nyid kyang yang dag par rjes su mi mthong ngo // gzugs dang da ltar byung bar mi sbyor mi 'byed de/ de ni 'di ltar da ltar byung ba nyid kyang yang dag par rjes su mi mthong ngo // tshor ba dang 'du shes dang 'du byed dang rnam par shes pa dang sngon gyi mthar mi sbyor mi 'byed de/ de ni 'di ltar sngon gyi mtha' nyid kyang yang dag par rjes su mi mthong ngo // rnam par shes pa dang phyi ma'i mthar mi sbyor mi 'byed de/ de ni 'di ltar phyi ma'i mtha' nyid kyang yang dag par rjes su mi mthong ngo // rnam par shes pa dang da ltar byung bar mi sbyor mi 'byed de/ de ni 'di ltar da ltar byung ba nyid kyang yang dag par rjes su mi mthong ngo // rnam pa thams cad mkhyen pa nyid kyi bar dang sngon gyi mthar mi sbyor mi 'byed de/ de ni 'di ltar sngon gyi mtha' nyid kyang yang dag par rjes su mi mthong ngo // rnam pa thams cad mkhyen pa nyid dang phyi ma'i mthar mi sbyor mi 'byed de/ de ni 'di ltar phyi ma'i mtha' nyid kyang yang dag par rjes su mi mthong ngo // rnam pa thams cad mkhyen pa nyid dang da ltar byung bar mi sbyor mi 'byed de/ de ni 'di ltar da ltar byung ba nyid kyang yang dag par rjes su mi mthong ngo // sha ra dwa ti'i bu byang chub sems dpa' sems dpa' chen po de ltar spyod pa ni/ shes rab kyi pha rol du phyin pa la brtson zhes bya'o// sha ra dwa ti'i bu gzhan yang byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ dus gsum mnyam pa nyid du stong pa nyid kyi phyir/ sngon gyi mtha' dang phyi ma'i mthar mi sbyor mi 'byed do// phyi ma'i mtha' dang sngon gyi mthar mi sbyor mi 'byed do// da ltar byung ba dang sngon gyi mtha' 'am phyi ma'i mthar mi sbyor mi 'byed do// sngon gyi mtha' 'am phyi ma'i mtha' dang da ltar byung bar mi sbyor mi 'byed do// sha ra dwa ti'i bu byang chub sems dpa' sems dpa' chen po de ltar spyod pa ni/ shes rab kyi pha rol du phyin pa la brtson zhes bya'o// sha ra dwa ti'i bu gzhan yang byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ rnam pa 'di ltar brtson par byed de/ brtson pa des rnam pa thams cad mkhyen pa nyid 'das pa dang / mi sbyor mi 'byed do// de ni 'di ltar 'das pa nyid kyang yang dag par rjes su mi mthong ste/ yang dag par rjes su ma mthong na thams cad mkhyen pa nyid 'das pa dang sbyor ba'am 'byed pa lta ga la yod/ thams cad mkhyen pa nyid ma 'ongs pa dang mi sbyor mi 'byed do// de ni 'di ltar ma 'ongs pa nyid kyang yang dag par rjes su mi mthong ste/ yang dag par rjes su ma mthong na/ thams cad mkhyen pa nyid ma 'ongs pa dang sbyor ba'am 'byed pa lta ga la yod/ thams cad mkhyen pa nyid da ltar byung ba dang mi sbyor mi 'byed do// de ni 'di ltar da ltar byung ba nyid kyang yang dag par rjes su mi mthong ste yang dag par rjes su ma mthong na/ thams cad mkhyen pa nyid da ltar byung ba dang sbyor ba'am 'byed pa lta ga la yod/ sha ra dwa ti'i bu byang chub sems dpa' sems dpa' chen po de ltar spyod pa ni/ shes rab kyi pha rol tu phyin pa la brtson zhes bya'o// sha ra dwa ti'i bu gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ gzugs dang thams cad mkhyen pa nyid du mi sbyor mi 'byed do// de ni 'di ltar gzugs nyid kyang yang dag par rjes su mi mthong ste/ yang dag par rjes su ma mthong na/ gzugs dang thams cad mkhyen pa nyid du sbyor ba'am 'byed pa lta ga la yod/ tshor ba dang 'du shes dang 'du byed dang rnam par shes pa dang thams cad mkhyen pa nyid du sbyor 'byed do// de ni 'di ltar/ rnam par shes pa nyid kyang yang dag par rjes su mi mthong ste/ yang dag par rjes su ma mthong na/ rnam par shes pa dang thams cad mkhyen pa nyid du sbyor ba 'am 'byed pa lta ga la yod/ mig dang thams cad mkhyen pa nyid du mi sbyor mi 'byed do// mig nyid kyang yang dag par rjes su mi mthong ngo // rna ba dang sna dang lce dang lus dang yid dang thams cad mkhyen pa nyid du mi sbyor mi 'byed do// yid nyid kyang yang dag par rjes su mi mthong ngo // gzugs dang thams cad mkhyen pa nyid du mi sbyor mi 'byed do// gzugs nyid kyang yang dag par rjes su mi mthong ngo // sgra dang dri dang ro dang reg bya dang chos dang thams cad mkhyen pa nyid du mi sbyor mi 'byed do// chos nyid kyang yang dag par rjes su mi mthong ngo // mig gi khams dang thams cad mkhyen pa nyid du mi sbyor mi 'byed do// mig gi khams nyid kyang yang dag par rjes su mi mthong ngo // gzugs kyi khams dang thams cad mkhyen pa nyid du mi sbyor mi 'byed do// gzugs kyi khams nyid kyang yang dag par rjes su mi mthong ngo // mig gi rnam par shes pa'i khams dang thams cad mkhyen pa nyid du mi sbyor mi 'byed do// mig gi rnam par shes pa'i khams nyid kyang yang dag par rjes su mi mthong ngo // yid kyi khams kyi bar dang thams cad mkhyen pa nyid du mi sbyor mi 'byed do// yid kyi khams nyid kyang yang dag par rjes su mi mthong ngo // chos kyi khams dang thams cad mkhyen pa nyid du mi sbyor mi 'byed do// chos kyi khams nyid kyang yang dag par rjes su mi mthong ngo // yid kyi rnam par shes pa'i khams dang thams cad mkhyen pa nyid du mi sbyor mi 'byed do// de ni 'di ltar yid kyi rnam par shes pa'i khams nyid kyang yang dag par rjes su mi mthong ste/ yang dag par rjes su ma mthong na/ yid kyi rnam par shes pa'i khams dang thams cad mkhyen pa nyid du sbyor ba 'am 'byed pa lta ga la yod/ sa'i khams dang / chu'i khams dang me'i khams dang / rlung gi khams dang nam mkha'i khams dang / rnam par shes pa'i khams dang thams cad mkhyen pa nyid du mi sbyor mi 'byed do// de ni 'di ltar rnam par shes pa'i khams nyid kyang yang dag par rjes su mi mthong ste/ yang dag par rjes su ma mthong na/ rnam par shes pa'i khams dang thams cad mkhyen pa nyid du sbyor ba'am 'byed pa lta ga la yod/ ma rig pa dang thams cad mkhyen pa nyid du mi sbyor mi 'byed do// de ni 'di ltar ma rig pa nyid kyang yang dag par rjes su mi mthong ste/ yang dag par rjes su ma mthong na/ ma rig pa dang thams cad mkhyen pa nyid du sbyor ba'am 'byed pa lta ga la yod/ 'du byed dang rnam par shes pa dang ming dang gzugs dang skye mched drug dang reg pa dang tshor ba dang sred pa dang len pa dang srid pa dang skye ba dang rga shi dang / thams cad mkhyen pa nyid du mi sbyor mi 'byed do// de ni 'di ltar rga shi nyid kyang yang dag par rjes su mi mthong ste/ yang dag par rjes su ma mthong na/ rga shi dang thams cad mkhyen pa nyid du sbyor ba'am 'byed pa lta ga la yod/ sha ra dwa ti'i bu gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ sbyin pa'i pha rol du phyin pa dang / thams cad mkhyen pa nyid du mi sbyor mi 'byed do// sbyin pa'i pha rol du phyin pa nyid kyang yang dag par rjes su mi mthong ngo // tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa dang / thams cad mkhyen pa nyid du mi sbyor mi 'byed do// shes rab kyi pha rol du phyin pa nyid kyang yang dag par rjes su mi mthong ngo // nang stong pa nyid dang / dngos po med pa'i ngo bo nyid stong pa nyid kyi bar dang / thams cad mkhyen pa nyid du mi sbyor mi 'byed do// dngos po med pa'i ngo bo nyid stong pa nyid kyang yang dag par rjes su mi mthong ngo // dran pa nye bar gzhag pa rnams dang / yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / lam rnams dang / thams cad mkhyen pa nyid du mi sbyor mi 'byed do// lam nyid kyang yang dag par rjes su mi mthong ngo // 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar ba rnams dang / mthar gyis gnas pa'i snyoms par 'jug pa rnams dang / stong pa nyid dang / mtshan ma med pa dang / smon pa med pa dang / mngon par shes pa rnams dang / thams cad mkhyen pa nyid du mi sbyor mi 'byed do// mngon par shes pa nyid kyang yang dag par rjes su mi mthong ngo // ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa bco brgyad dang thams cad mkhyen pa nyid du mi sbyor mi 'byed do// de ni 'di ltar sangs rgyas kyi chos ma 'dres pa nyid kyang yang dag par rjes su mi mthong ste/ yang dag par rjes su ma mthong na/ sangs rgyas kyi chos ma 'dres pa dang / thams cad mkhyen pa nyid du sbyor ba 'am 'byed pa lta ga la yod/ sha ra dwa ti'i bu byang chub sems dpa' sems dpa' chen po de ltar spyod pa ni/ shes rab kyi pha rol du phyin pa la brtson zhes bya'o// sha ra dwa ti'i bu gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ sangs rgyas dang thams cad mkhyen pa nyid du mi sbyor mi 'byed do// thams cad mkhyen pa nyid dang / sangs rgyas su mi sbyor mi 'byed do// de ni 'di ltar sangs rgyas nyid kyang yang dag par rjes su mi mthong ngo // thams cad mkhyen pa nyid kyang yang dag par rjes su mi mthong ste/ yang dag par rjes su ma mthong na/ sbyor ba'am 'byed pa lta ga la yod/ byang chub dang thams cad mkhyen pa nyid du mi sbyor mi 'byed do// thams cad mkhyen pa nyid dang byang chub tu mi sbyor mi 'byed do// de ni 'di ltar byang chub nyid kyang yang dag par rjes su mi mthong ngo // rnam pa thams cad mkhyen pa nyid kyang yang dag par rjes su mi mthong ste/ yang dag par rjes su ma mthong na/ sbyor ba'am 'byed pa lta ga la yod/ sha ra dwa ti'i bu byang chub sems dpa' sems dpa' chen po de ltar spyod pa ni shes rab kyi pha rol tu phyin pa la brtson zhes bya'o// sha ra dwa ti'i bu gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ gzugs dngos po yod ces bya bar mi sbyor ro// gzugs dngos po med ces bya bar mi sbyor ro// tshor ba dang 'du shes dang 'du byed dang rnam par shes pa dngos po yod ces bya bar mi sbyor ro// rnam par shes pa dngos po med ces bya bar mi sbyor ro// byang chub sems dpa' sems dpa' chen po de ltar spyod pa ni shes rab kyi pha rol tu phyin pa la brtson zhes bya'o// sha ra dwa ti'i bu gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ gzugs rtag ces bya bar mi sbyor ro// gzugs mi rtag ces bya bar mi sbyor ro// tshor ba dang 'du shes dang 'du byed dang rnam par shes pa rtag ces bya bar mi sbyor ro// rnam par shes pa mi rtag ces bya bar mi sbyor ro// gzugs bde zhes bya bar mi sbyor ro// gzugs sdug bsngal zhes bya bar mi sbyor ro// tshor ba dang 'du shes dang 'du byed dang rnam par shes pa bde zhes bya bar mi sbyor ro// rnam par shes pa sdug bsngal zhes bya bar mi sbyor ro// gzugs bdag ces bya bar mi sbyor ro// gzugs bdag med ces bya bar mi sbyor ro// tshor ba dang 'du shes dang 'du byed dang rnam par shes pa bdag ces bya bar mi sbyor ro// rnam par shes pa bdag med ces bya bar mi sbyor ro// gzugs zhi zhes bya bar mi sbyor ro// gzugs ma zhi zhes bya bar mi sbyor ro// tshor ba dang 'du shes dang 'du byed dang rnam par shes pa zhi zhes bya bar mi sbyor ro// rnam par shes pa ma zhi zhes bya bar mi sbyor ro// gzugs stong zhes bya ba'am mi stong zhes bya bar mi sbyor ro// tshor ba dang 'du shes dang 'du byed dang rnam par shes pa stong zhes bya ba 'am mi stong zhes bya bar mi sbyor ro// gzugs mtshan ma yod ces bya ba 'am mtshan ma med ces bya bar mi sbyor ro// tshor ba dang 'du shes dang 'du byed dang rnam par shes pa mtshan ma yod ces bya ba'am mtshan ma med ces bya bar mi sbyor ro// gzugs smon pa yod ces bya ba 'am smon pa med ces bya bar mi sbyor ro// tshor ba dang 'du shes dang 'du byed dang rnam par shes pa smon pa yod ces bya ba'am smon pa med ces bya bar mi sbyor ro// gzugs skye zhes bya ba 'am 'gag ces bya bar mi sbyor ro// tshor ba dang 'du shes dang 'du byed dang rnam par shes pa skye zhes bya ba 'am 'gag ces bya bar mi sbyor ro// gzugs 'das pa zhes bya bar mi sbyor ro// gzugs ma 'ongs pa zhes bya bar mi sbyor ro// gzugs da ltar byung ba zhes bya bar mi sbyor ro// tshor ba dang 'du shes dang 'du byed dang rnam par shes pa 'das pa zhes bya bar mi sbyor ro// rnam par shes pa ma 'ongs pa zhes bya bar mi sbyor ro// rnam par shes pa da ltar byung ba zhes bya bar mi sbyor ro// gzugs brtan zhes bya ba 'am mi brtan zhes bya bar mi sbyor ro// tshor ba dang 'du shes dang 'du byed dang rnam par shes pa brtan zhes bya ba 'am mi brtan zhes bya bar mi sbyor ro// de ni gzugs yod ces bya ba'am med ces bya bar mi sbyor mi 'byed do// tshor ba dang 'du shes dang 'du byed dang rnam par shes pa yod ces bya ba'am med ces bya bar mi sbyor mi 'byed do// rnam pa thams cad mkhyen pa nyid kyi bar du yod ces bya ba 'am med ces bya bar mi sbyor mi 'byed do// shes rab kyi pha rol du phyin pa la spyod pa'i tshe/ spyod ces bya bar mi dmigs so// mi spyod ces bya bar mi dmigs so// spyod kyang spyod la mi spyod kyang mi spyod ces bya bar mi dmigs so// spyod pa yang ma yin/ mi spyod pa yang ma yin zhes bya bar mi dmigs so// sha ra dwa ti'i bu byang chub sems dpa' sems dpa' chen po de ltar spyod pa ni shes rab kyi pha rol tu phyin pa la brtson zhes bya'o// sha ra dwa ti'i bu gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ sbyin pa'i pha rol du phyin pa'i don du shes rab kyi pha rol du phyin pa la mi spyod do// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa'i don du/ shes rab kyi pha rol du phyin pa la mi spyod do// nang stong pa nyid nas/ dngos po med pa'i ngo bo nyid stong pa nyid kyi bar gyi don du shes rab kyi pha rol du phyin pa la mi spyod do// skye ba med pa stong pa nyid dang 'gag pa med pa stong pa nyid kyi don du shes rab kyi pha rol du phyin pa la mi spyod do// phyir mi ldog pa'i sa'i don du shes rab kyi pha rol du phyin pa la mi spyod do// sems can yongs su smin par bya ba dang / sangs rgyas kyi zhing yongs su dag par bya ba'i don du shes rab kyi pha rol du phyin pa la mi spyod do// dran pa nye bar gzhag pa rnams dang / yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa'i don du shes rab kyi pha rol du phyin pa la mi spyod do// 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar ba brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams kyi don du shes rab kyi pha rol du phyin pa la mi spyod do// ting nge 'dzin rnams dang / gzungs kyi sgo rnams kyi don du shes rab kyi pha rol du phyin pa la mi spyod do// de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad kyi don du shes rab kyi pha rol du phyin pa la mi spyod do// de bzhin nyid dang chos kyi dbyings dang yang dag pa'i mtha'i don du shes rab kyi pha rol tu phyin pa la mi spyod do// de ci'i phyir zhe na/ byang chub sems dpa' sems dpa' chen po shes rab kyi pha rol tu phyin pa la spyod pa ni/ chos gang la yang tha dad pa'am/ bye brag gam/ khyad par du lta ba med de/ sha ra dwa ti'i bu byang chub sems dpa' sems dpa' chen po de ltar spyod pa ni/ shes rab kyi pha rol du phyin pa la brtson zhes bya'o// de lha'i mig gi don du shes rab kyi pha rol du phyin pa la mi spyod do// lha'i rna ba dang / gzhan gyi sems shes pa dang / sngon gyi gnas dran pa dang / rdzu 'phrul gyi rnam pa dang / zag pa zad pa'i ye shes kyi don du shes rab kyi pha rol du phyin pa la mi spyod do// de ci'i phyir zhe na/ 'di ltar de shes rab kyi pha rol du phyin pa la spyod pa'i tshe/ shes rab kyi pha rol tu phyin pa nyid kyang yang dag par rjes su mi mthong na/ byang chub sems dpa' lta ci smos te/ rnam pa thams cad du thams cad mngon par shes pa dmigs pa lta ga las 'ong // sha ra dwa ti'i bu byang chub sems dpa' sems dpa' chen po de ltar spyod pa ni shes rab kyi pha rol du phyin pa la brtson zhes bya'o// sha ra dwa ti'i bu gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ 'di snyam du bdag gis rdzu 'phrul gyi rkang pa rnams la gnas te/ shar phyogs kyi 'jig rten gyi khams gang+gA'i klung gi bye ma snyed dag na/ sangs rgyas bcom ldan 'das gang ji snyed bzhugs pa de dag thams cad la rim gror bya'o// bkur stir bya'o// bsti stang du bya'o// mchod par bya'o snyam du mi sems so// lho dang nub dang byang dang byang shar dang shar lho dang lho nub dang nub byang dang 'og dang steng gi phyogs kyi phyogs re re zhing 'jig rten gyi khams gang+gA'i klung gi bye ma snyed dag na/ sangs rgyas bcom ldan 'das gang ji snyed bzhugs pa de dag thams cad la rim gror bya'o// bkur stir bya'o// bsti stang du bya'o// mchod par bya'o snyam du mi sems so// de 'di ltar sangs rgyas bcom ldan 'das gang ci ston pa de dag thams cad lha'i rna bas mnyan par bya'o// 'jig rten gyi khams de dag gi sems can rnams kyi sems sems kyis shes par bya'o// de dag gi sngon gyi gnas bdag gis rjes su dran par bya'o// lha'i mig gis sems can de dag 'chi 'pho ba dang skye ba dang / skyes par gyur pa rnams bdag gis mthong bar bya'o// sems can grangs med tshad med pa dag bdag gis yongs su mya ngan las bzla bar bya'o snyam du mi sems te/ sha ra dwa ti'i bu byang chub sems dpa' sems dpa' chen po de ltar spyod pa ni shes rab kyi pha rol du phyin pa la brtson zhes bya'o// sha ra dwa ti'i bu gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ bdud glags tshol zhing nyams bskyong pa rnams kyis kyang glags mi rnyed de/ 'jig rten pa dang / 'jig rten las 'das pa'i bya ba gang ji snyed cig yod pa de dag thams cad kyang lhun gyis grub pa dang / yongs su brtag pa med par 'thun par 'grub po// 'jig rten pa'i nyon mongs pa gang ji snyed yod pa de dag thams cad kyang rab tu bsal bar 'gyur ro// shar phyogs kyi 'jig rten gyi khams gang+gA'i klung gi bye ma snyed dag na/ sangs rgyas bcom ldan 'das gang ji snyed bzhugs pa de dag kyang // byang chub sems dpa' sems dpa' chen po de la/ nyan thos kyi sa 'am rang sangs rgyas kyi sar ltung du 'ong ngo zhes bsrung ba mdzad do// rgyal po chen po bzhi dang / sum cu rtsa gsum gyi lha rnams dang / mtshe ma dang / dga' ldan dang / 'phrul dga' dang / gzhan 'phrul dbang byed kyi lha rnams dang / tshangs ris kyi lha rnams dang / tshangs lha nye phan dang / tshangs pa kun 'khor dang / tshangs chen dang / snang ba dang / chung snang dang / tshad med snang ba dang / kun snang dang ba dang / dge ba dang / chung dge dang / tshad med dge ba dang / dge rgyas dang / che ba dang / chung che dang / tshad med che ba dang / 'bras bu che ba dang / mi che ba dang / mi gdung ba dang / shin tu mthong ba dang / gya nom snang ba dang / 'og min gyi lha rnams kyang byang chub sems dpa' sems dpa' chen po de la/ la la zhig bar chad byed par 'gyur du 'ong ngo zhes yongs su bsrung ba byed do// de la lus kyi skyon du bya ba gang ji snyed cig yod pa de dag kyang tshe 'di nyid la thams cad du thams cad med par 'gyur ro// de ci'i phyir zhe na/ de ni 'di ltar byang chub sems dpa' sems dpa' chen po de sems can thams cad la byams pas khyab par byed pa'i phyir ro// lho dang nub dang byang dang byang shar dang shar lho dang lho nub dang nub byang dang 'og dang steng gi phyogs kyi phyogs re re zhing 'jig rten gyi khams gang+gA'i klung gi bye ma snyed dag na/ sangs rgyas bcom ldan 'das gang ji snyed bzhugs pa de dag kyang // byang chub sems dpa' sems dpa' chen po de la nyan thos kyi sa 'am rang sangs rgyas kyi sar ltung du 'ong ngo zhes yongs su bsrung ba mdzad do// rgyal po chen po bzhi dang / sum cu rtsa gsum gyi lha rnams dang / mtshe ma dang / dga' ldan dang / 'phrul dga' dang / gzhan 'phrul dbang byed kyi lha rnams dang / tshangs ris kyi lha rnams dang / tshangs lha nye phan dang / tshangs pa kun 'khor dang / tshangs chen dang / snang ba dang / chung snang dang / tshad med snang ba dang / kun snang dang ba dang / dge ba dang / chung dge dang / tshad med dge ba dang / dge rgyas dang / che ba dang / chung che dang / tshad med che ba dang / 'bras bu che ba dang / mi che ba dang / mi gdung ba dang / shin tu mthong ba dang / gya nom snang ba dang / 'og min gyi lha rnams kyang byang chub sems dpa' sems dpa' chen po de la/ la la zhig bar chad byed par 'gyur du 'ong ngo zhes yongs su bsrung ba byed do// de la lus kyi skyon du bya ba gang ji snyed cig yod pa de dag thams cad kyang // tshe 'di nyid la thams cad du thams cad med par 'gyur ro// de ci'i phyir zhe na/ de ni 'di ltar byang chub sems dpa' sems dpa' chen po de sems can thams cad la byams pas khyab par byed pa'i phyir ro// sha ra dwa ti'i bu byang chub sems dpa' sems dpa' chen po de ltar spyod pa ni shes rab kyi pha rol du phyin pa la brtson zhes bya'o// sha ra dwa ti'i bu gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ gzungs kyi sgo dang / ting nge 'dzin gyi sgo dang / spobs pa dang / so so yang dag par rig pa'i sgo dag kyang tshegs mi che bar mngon du 'gyur ro// skye ba'i skye mched thams cad du yang de bzhin gshegs pa dgra bcom pa yang dag par rdzogs pa'i sangs rgyas rnams mnyes par byed par 'gyur te/ bla na med pa yang dag par rdzogs pa'i byang chub tu mngon par rdzogs par sangs rgyas kyi bar du/ sangs rgyas bcom ldan 'das de dag dang nam yang 'bral bar mi 'gyur ro// sha ra dwa ti'i bu gzhan yang byang chub sems dpa' sems dpa' chen pos shes rab kyi pha rol tu phyin pa la spyod pa ni/ 'di snyam du chos gang la la chos rnams la 'du ba'am 'bral bar 'gyur ba 'am/ 'phrad pa 'am mi 'phrad par 'gyur ba de lta bu yod dam zhes bya bar mi sems so// de ci'i phyir zhe na/ 'di ltar des chos gang yang 'du ba'am 'bral bar 'gyur ba'am/ 'phrad pa 'am mi 'phrad par 'gyur ba de lta bu yang dag par rjes su mi mthong ngo // sha ra dwa ti'i bu byang chub sems dpa' sems dpa' chen po de ltar spyod pa ni shes rab kyi pha rol tu phyin pa la brtson zhes bya'o// sha ra dwa ti'i bu gzhan yang byang chub sems dpa' sems dpa' chen po shes rab kyi pha rol du phyin pa la spyod pa ni 'di snyam du bdag gis chos kyi dbyings mngon par sangs rgyas par 'gyur ram/ 'on tam mi 'gyur zhes bya bar mi sems te/ de ci'i phyir zhe na/ chos kyi dbyings kyi chos kyi dbyings mngon par sangs rgyas pa med do// mngon par 'tshang rgya ba med do// mngon par 'tshang rgya bar 'gyur ba med do// sha ra dwa ti'i bu byang chub sems dpa' sems dpa' chen po de ltar spyod pa ni shes rab kyi pha rol du phyin pa la brtson zhes bya'o// sha ra dwa ti'i bu gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ chos gang yang chos kyi dbyings dang / tha dad par yang dag par rjes su mi mthong ste/ sha ra dwa ti'i bu byang chub sems dpa' sems dpa' chen po de ltar spyod pa ni shes rab kyi pha rol du phyin pa la brtson zhes bya'o// sha ra dwa ti'i bu gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ chos kyi dbyings dang / chos rnams su bye brag tu bya ba mi byed de/ sha ra dwa ti'i bu byang chub sems dpa' sems dpa' chen po de ltar spyod pa ni shes rab kyi pha rol du phyin pa la brtson zhes bya'o// sha ra dwa ti'i bu gzhan yang byang chub sems dpa' sems dpa' chen po shes rab kyi pha rol tu phyin pa la spyod pa ni/ 'di snyam du chos kyi dbyings khong du chud par 'gyur ram 'on tam khong du chud par mi 'gyur zhes bya bar mi sems te/ de ni 'di ltar des chos gang gis chos gang khong du chud par bya ba de lta bu'i chos gang yang yang dag par rjes su mthong ba med do// de yang 'di ltar de ni chos kyi dbyings stong zhes bya bar mi sbyor/ mi stong zhes bya bar mi sbyor ro// sha ra dwa ti'i bu byang chub sems dpa' sems dpa' chen po de ltar spyod pa ni/ shes rab kyi pha rol du phyin pa la brtson zhes bya'o// sha ra dwa ti'i bu gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ gzugs dang stong pa nyid du mi sbyor/ stong pa nyid dang gzugs su mi sbyor ro// tshor ba dang 'du shes dang 'du byed dang / rnam par shes pa dang stong pa nyid du mi sbyor/ stong pa nyid dang rnam par shes par mi sbyor ro// mig dang stong pa nyid du mi sbyor/ stong pa nyid dang mig tu mi sbyor ro// rna ba dang sna dang lce dang lus dang yid dang stong pa nyid du mi sbyor/ stong pa nyid dang yid du mi sbyor ro// gzugs dang stong pa nyid du mi sbyor/ stong pa nyid dang gzugs su mi sbyor ro// sgra dang / dri dang ro dang reg bya dang chos dang stong pa nyid du mi sbyor/ stong pa nyid dang chos su mi sbyor ro// mig gi khams dang stong pa nyid du mi sbyor/ stong pa nyid dang mig gi khams su mi sbyor ro// gzugs kyi khams dang stong pa nyid du mi sbyor/ stong pa nyid dang gzugs kyi khams su mi sbyor ro// mig gi rnam par shes pa'i khams dang stong pa nyid du mi sbyor/ stong pa nyid dang mig gi rnam par shes pa'i khams su mi sbyor ro// rna ba'i khams dang / sgra'i khams dang / rna ba'i rnam par shes pa'i khams dang / sna'i khams dang / dri'i khams dang / sna'i rnam par shes pa'i khams dang / lce'i khams dang / ro'i khams dang / lce'i rnam par shes pa'i khams dang / lus kyi khams dang / reg bya'i khams dang / lus kyi rnam par shes pa'i khams dang / yid kyi khams dang / stong pa nyid du mi sbyor/ stong pa nyid dang yid kyi khams su mi sbyor ro// chos kyi khams dang stong pa nyid du mi sbyor/ stong pa nyid dang chos kyi khams su mi sbyor ro// yid kyi rnam par shes pa'i khams dang stong pa nyid du mi sbyor/ stong pa nyid dang yid kyi rnam par shes pa'i khams su mi sbyor ro// rnam pa thams cad mkhyen pa nyid kyi bar dang / stong pa nyid du mi sbyor/ stong pa nyid dang rnam pa thams cad mkhyen pa nyid du mi sbyor ro// de ci'i phyir zhe na/ sha ra dwa ti'i bu 'di lta ste/ stong pa nyid kyi rnal 'byor 'di ni rnal 'byor dam pa ste/ sha ra dwa ti'i bu byang chub sems dpa' sems dpa' chen po stong pa nyid la spyod pa ni nyan thos kyis 'am/ rang sangs rgyas kyi sar mi ltung ngo // sangs rgyas kyi zhing yang yongs su dag par byed do// sems can rnams kyang yongs su smin par byed do// bla na med pa yang dag par rdzogs pa'i byang chub tu 'ang myur du mngon par 'tshang rgya'o// sha ra dwa ti'i bu rnal 'byor du bya ba gang ci yang rung ste/ de dag gi nang na shes rab kyi pha rol du phyin pa'i rnal 'byor de ni rab ces bya'o/ mchog dang / dam pa dang / phul dang / gtso bo dang / gya nom pa zhes bya'o// de ci'i phyir zhe na/ 'di lta ste/ shes rab kyi pha rol tu phyin pa'i rnal 'byor 'di ni/ stong pa nyid dang mtshan ma med pa dang smon pa med pa'i rnal 'byor te/ bla na med pa'i rnal 'byor to// sha ra dwa ti'i bu de ltar brtson pa'i byang chub sems dpa' sems dpa' chen po ni lung bstan pa zhes bya ste/ bla na med pa yang dag par rdzogs pa'i byang chub tu nye bar gyur pa'o// sha ra dwa ti'i bu de ltar brtson pa'i byang chub sems dpa' sems dpa' chen po ni sems can tshad med grangs med pa'i don byed kyang // de 'di snyam du bdag ni shes rab kyi pha rol du phyin pa la brtson pa yin no zhe 'am brtson pa ma yin no zhes bya bar mi sems so// bdag la ni sangs rgyas bcom ldan 'das rnams lung ston pa mdzad do// bdag ni lung bstan pa la nye bar gyur to// bdag gis ni sangs rgyas kyi zhing yongs su sbyang bar bya'o// bdag gis ni sems can rnams yongs su smin par bya'o// bdag gis ni bla na med pa yang dag par rdzogs pa'i byang chub tu mngon par sangs rgyas te/ chos kyi 'khor lo bskor bar bya'o snyam du mi sems so// de ci'i phyir zhe na/ de ni 'di ltar de chos kyi dbyings la bye brag tu byed pa med do// de ni chos kyi dbyings las chos gang shes rab kyi pha rol du phyin pa la spyod pa'am/ gang la sangs rgyas bcom ldan 'das rnams kyis lung bstan par bya ba 'am/ gang bla na med pa yang dag par rdzogs pa'i byang chub tu mngon par 'tshang rgya ba de lta bu'i chos gzhan gang yang yang dag par rjes su mi mthong ngo // de ci'i phyir zhe na/ byang chub sems dpa' sems dpa' chen po de shes rab kyi pha rol du phyin pa la spyod pa'i tshe/ sems can gyi 'du shes mi skye'o// bdag dang srog dang 'gro ba dang gso ba dang skyes bu dang gang zag dang shed can dang shed bdag dang byed pa po dang tshor ba po dang shes pa po dang mthong ba po'i 'du shes mi skye'o// de ci'i phyir zhe na/ de ni 'di ltar sems can shin tu skye ba med cing 'gag pa med pa'i phyir te/ sems can la ni skye ba dang 'gag pa med do// gang la skye ba dang 'gag pa med pa de/ shes rab kyi pha rol du phyin pa la spyod par yang ji ltar 'gyur te/ sha ra dwa ti'i bu de ltar spyod pa'i byang chub sems dpa' sems dpa' chen po ni sems can skye ba med pas shes rab kyi pha rol tu phyin pa la spyod pa yin/ sems can stong pa nyid kyis shes rab kyi pha rol du phyin pa la spyod pa yin/ sems can mi dmigs pa dang / sems can dben pa dang / sems can rang bzhin med pa dang / sems can ngo bo nyid med pas shes rab kyi pha rol du phyin pa la spyod pa yin te/ sha ra dwa ti'i bu 'di ni byang chub sems dpa' sems dpa' chen po rnams kyi rnal 'byor dam pa ste/ 'di ltar stong pa nyid kyi rnal 'byor to// sha ra dwa ti'i bu 'di ni byang chub sems dpa' sems dpa' chen po shes rab kyi pha rol tu phyin pa la spyod pa'i rnal 'byor te/ des de ma yin pa'i rnal 'byor rnams zil gyis mnan te gnas so// sha ra dwa ti'i bu rnal 'byor 'di la spyod pa'i byang chub sems dpa' sems dpa' chen po ni/ de bzhin gshegs pa'i stobs bcu mngon par bsgrub bo// mi 'jigs pa bzhi dang / so so yang dag par rig pa bzhi dang / byams pa chen po dang snying rje chen po dang / sangs rgyas kyi chos ma 'dres pa brgyad mngon par bsgrub bo// sha ra dwa ti'i bu byang chub sems dpa' sems dpa' chen po rnal 'byor 'di la spyod pa ni ser sna'i sems mi bskyed do// tshul khrims ngan pa'i sems dang / gnod par sems pa'i sems dang / le lo'i sems dang / 'khrug pa'i sems dang / shes rab 'chal pa'i sems mi bskyed do// de skad ces bka' stsal pa dang / sha ra dwa ti'i bus bcom ldan 'das la 'di skad ces gsol to// bcom ldan 'das byang chub sems dpa' sems dpa' chen po gang shes rab kyi pha rol du phyin pa'i rnal 'byor 'dis spyod pa de gang nas shi 'phos te 'dir skyes pa lags/ 'di nas shi 'phos nas ni gang du skye bar 'gyur/ bcom ldan 'das kyis bka' stsal pa/ sha ra dwa ti'i bu byang chub sems dpa' sems dpa' chen po gang shes rab kyi pha rol tu phyin pa'i rnal 'byor 'dis rnam par spyod pa de ni sangs rgyas kyi zhing gzhan nas shi 'phos te 'dir skyes pa'am/ dga' ldan gyi lha'i ris dang mi'i nang nas shi 'phos te 'dir skyes par shes par bya'o// sha ra dwa ti'i bu de la byang chub sems dpa' sems dpa' chen po gang sangs rgyas kyi zhing gzhan nas shi 'phos te 'dir skyes pa de ni/ 'di ltar shes rab kyi pha rol tu phyin pa'i rnal 'byor la/ rnal 'byor myur du 'grub pa ste/ tshe rabs 'di 'das nas kyang chos zab mo 'di dag de la mngon du 'gyur ro// de nas kyang shes rab kyi pha rol du phyin pa'i rnal 'byor la mnyam par gzhag go / sangs rgyas kyi zhing gang dang gang na/ de bzhin gshegs pa dgra bcom pa yang dag par rdzogs pa'i sangs rgyas rnams bzhugs shing 'tsho skyong ba de dang de dag tu yang skye bar 'gyur te/ de de bzhin gshegs pa dgra bcom pa yang dag par rdzogs pa'i sangs rgyas de dag la yang bsnyen bkur byed par 'gyur ro// sha ra dwa ti'i bu de la byang chub sems dpa' sems dpa' chen po gang dga' ldan gyi lha'i ris nas shi 'phos nas 'dir skyes pa de ni tshe gcig gis thogs pa ste/ de ni pha rol tu phyin pa drug la nyams pa med pa'o// gzungs kyi sgo dang ting nge 'dzin gyi sgo thams cad kyang der ma 'dus pa med do// sha ra dwa ti'i bu byang chub sems dpa' sems dpa' chen po gang mi'i nang nas shi 'phos nas/ mi dang skal ba mnyam pa nyid du skyes pa de ni/ phyir mi ldog pa'i byang chub sems dpa' sems dpa' chen po ma gtogs par dbang po rtul ba yin te/ shes rab kyi pha rol tu phyin pa'i rnal 'byor la yang myur du mnyam par gzhog pa ma yin no// de la gzungs kyi sgo dang / ting nge 'dzin gyi sgo rnams kyang myur du mngon du mi 'gyur ro// sha ra dwa ti'i bu gang khyod kyis de skad du/ byang chub sems dpa' sems dpa' chen po gang shes rab kyi pha rol du phyin pa'i rnal 'byor 'di la snyoms par 'jug pa de/ 'di nas shi 'phos nas gang du skye bar 'gyur zhes smras pa ni/ sha ra dwa ti'i bu byang chub sems dpa' sems dpa' chen po de sangs rgyas kyi zhing 'di nas shi 'phos nas/ gang na sangs rgyas bcom ldan 'das rnams bzhugs shing 'tsho skyong ba'i sangs rgyas kyi zhing de nas der 'gro ste/ nam bla na med pa yang dag par rdzogs pa'i byang chub tu mngon par sangs rgyas kyi bar du/ nam yang sangs rgyas bcom ldan 'das rnams dang 'bral bar mi 'gyur ro// // shes rab kyi pha rol du phyin pa stong phrag nyi shu lnga pa/ bam po lnga pa/ sha ra dwa ti'i bu byang chub sems dpa' sems dpa' chen po thabs la mi mkhas pa dag bsam gtan bzhi po la mnyam par gzhog cing // pha rol du phyin pa drug la yang spyod de/ de dag bsam gtan thob pas lha tshe rings po'i nang du skyes shing // gal te mi'i nang du skye ba thob nas/ sangs rgyas bcom ldan 'das de dag la bsnyen bkur byed na yang // de dag dbang po rtul zhing dbang po mi rno ba yang yod do// sha ra dwa ti'i bu gzhan yang byang chub sems dpa' sems dpa' chen po bsam gtan la yang mnyam par gzhog la/ shes rab kyi pha rol du phyin pa la yang spyod de/ de dag thabs la mi mkhas pas bsam gtan rnams spangs nas phyir 'dod pa'i khams su skye ba yang yod de/ sha ra dwa ti'i bu byang chub sems dpa' sems dpa' chen po de dag kyang dbang po rtul ba yin te/ dbang po rno ba ma yin no// sha ra dwa ti'i bu 'di ltar yang byang chub sems dpa' sems dpa' chen po bsam gtan dang po nas/ bzhi pa la yang snyoms par 'jug // byams pa la yang snyoms par 'jug snying rje dang dga' ba dang btang snyoms la yang snyoms par 'jug // nam mkha' mtha' yas skye mched la yang snyoms par 'jug // rnam shes mtha' yas skye mched dang / cung zad med pa'i skye mched dang / 'du shes med 'du shes med min skye mched la yang snyoms par 'jug // dran pa nye bar gzhag pa bzhi la yang snyoms par 'jug // yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa la yang snyoms par 'jug // snying rje chen po la yang snyoms par 'jug ste/ snying rje chen po dang ldan pa de dag thabs mkhas pas/ bsam gtan gyi dbang gis mi skye/ tshangs pa'i rnam par spyod pa'i dbang gis mi skye/ gzugs med pa'i snyoms par 'jug pa'i dbang gis mi skye ste/ sangs rgyas bcom ldan 'das rnams gang na bzhugs shing 'tsho skyong ba de dang de dag tu skye bar 'gyur ba yod do// de dag ni shes rab kyi pha rol du phyin pa'i rnal 'byor dang yang ma bral bas/ bskal pa bzang po 'di nyid la bla na med pa yang dag par rdzogs pa'i byang chub tu mngon par 'tshang rgya'o// sha ra dwa ti'i bu gzhan yang byang chub sems dpa' sems dpa' chen po bsam gtan bzhi po la yang snyoms par 'jug // byams pa dang / snying rje dang / dga' ba dang / btang snyoms la yang snyoms par 'jug // nam mkha' mtha' yas skye mched dang / rnam shes mtha' yas skye mched dang / cung zad med pa'i skye mched dang / 'du shes med 'du shes med min skye mched la yang snyoms par 'jug cing de dag thabs mkhas pas/ bsam gtan dang / ting nge 'dzin dang / snyoms par 'jug pa'i dbang gis mi skye ba yang yod de/ de dag ni phyir 'dod pa'i khams 'dir skyes kyang // rgyal rigs che zhing mtho ba'am/ bram ze'i rigs che zhing mtho ba 'am/ khyim bdag gi rigs che zhing mtho ba'i rigs su skye ste/ de yang srid pa la brkam pa'i phyir ma yin gyi/ sems can yongs su smin par bya ba'i phyir ro/ sha ra dwa ti'i bu 'di ltar yang byang chub sems dpa' sems dpa' chen po bsam gtan bzhi po la yang snyoms par 'jug // byams pa dang snying rje dang dga' ba dang btang snyoms la yang snyoms par 'jug // nam mkha' mtha' yas skye mched la yang snyoms par 'jug // rnam shes mtha' yas skye mched dang / cung zad med pa'i skye mched dang / 'du shes med 'du shes med min skye mched la yang snyoms par 'jug cing // de dag thabs mkhas pas bsam gtan dang ting nge 'dzin dang / snyoms par 'jug pa'i dbang gis mi skye ba yang yod de/ de dag ni rgyal po chen po bzhi'i ris kyi lha rnams dang / skal ba mnyam par bya'o// sum cu rtsa gsum dang / mtshe ma dang / dga' ldan dang / 'phrul dga' dang / gzhan 'phrul dbang byed kyi lha rnams dang / skal ba mnyam par skyes te/ de dag na gnas shing sems can rnams yongs su smin par byed do// sangs rgyas kyi zhing yongs su dag par byed do// sangs rgyas bcom ldan 'das rnams kyang mnyes par byed do// sha ra dwa ti'i bu 'di ltar yang byang chub sems dpa' sems dpa' chen po shes rab kyi pha rol tu phyin pa la spyod pa dag thabs mkhas pas/ bsam gtan bzhi po la yang snyoms par 'jug // byams pa dang snying rje dang dga' ba dang btang snyoms la yang snyoms par 'jug // nam mkha' mtha' yas skye mched la yang snyoms par 'jug // rnam shes mtha' yas skye mched dang / cung zad med pa'i skye mched dang / 'du shes med 'du shes med min skye mched la yang snyoms par 'jug pa yod de/ de dag ni 'di nas shi 'phos nas tshangs pa'i 'jig rten du skye'o// de dag de na yang tshangs pa tshangs chen dbang chen po dang ldan pa brgya phrag bcu la dbang sgyur ba de lta bu'i sems can gyi nang na yang mchog dam pa phul du bya bar 'gyur te/ de dag de na 'khod cing gang na de bzhin gshegs pa dgra bcom pa yang dag par rdzogs pa'i sangs rgyas rnams mngon par sangs rgyas shing chos kyi 'khor lo bskor ba bzhugs pa de lta bu'i sangs rgyas kyi zhing nas sangs rgyas kyi zhing du rgyu zhing dong ngo // de bzhin gshegs pa dgra bcom pa yang dag par rdzogs pa'i sangs rgyas de dag la yang chos kyi 'khor lo bskor ba'i don du gsol ba gdab pa byed do// sha ra dwa ti'i bu 'di ltar yang byang chub sems dpa' sems dpa' chen po tshe gcig gis thogs pa/ shes rab kyi pha rol du phyin pa la spyod pa dag thabs mkhas pas/ bsam gtan bzhi po la yang snyoms par 'jug // byams pa dang snying rje dang dga' ba dang btang snyoms la yang snyoms par 'jug // nam mkha' mtha' yas skye mched la yang snyoms par 'jug // rnam shes mtha' yas skye mched dang / cung zad med pa'i skye mched dang / 'du shes med 'du shes med min skye mched la yang snyoms par 'jug // dran pa nye bar gzhag pa bzhi dang / yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa la yang bsgom/ stong pa nyid dang / mtshan ma med pa dang / smon pa med pa'i ting nge 'dzin la yang snyoms par 'jug cing // de dag gi dbang gis mi skye ba yang yod de/ de dag sangs rgyas bcom ldan 'das mngon du gyur pa rnams bsnyen bkur cing // de dag tu tshangs pa'i spyod pa spyad de/ dga' ldan gyi lha dang skal ba mnyam par skye ste/ de dag der tshe'i tshul bzhin du gnas nas/ dbang po ma nyams pa dang dran zhing shes bzhin du lha bye ba khrag khrig brgya stong du mas bskor te mdun du byas nas 'dir skye ba bstan ste/ bla na med pa yang dag par rdzogs pa'i byang chub tu mngon par sangs rgyas nas sangs rgyas kyi zhing sna tshogs dag tu chos kyi 'khor lo bskor ba dag kyang yod do// sha ra dwa ti'i bu 'di ltar yang byang chub sems dpa' sems dpa' chen po mngon par shes pa drug thob pa dag 'dod pa'i khams su yang mi skye/ gzugs kyi khams dang gzugs med pa'i khams su yang mi skye bar/ de dag de bzhin gshegs pa dgra bcom pa yang dag par rdzogs pa'i sangs rgyas rnams la rim gro dang bkur sti dang bsti stang dang mchod pa byed cing sangs rgyas kyi zhing nas sangs rgyas kyi zhing du 'dong ba dag kyang yod do// sha ra dwa ti'i bu 'di ltar yang byang chub sems dpa' sems dpa' chen po mngon par shes pa drug thob pa dag // mngon par shes pa drug po de dag gis rnam par rtse zhing sangs rgyas kyi zhing gang na/ theg pa chen po ma gtogs par nyan thos kyi theg pa dang rang sangs rgyas kyi theg pa'i sgra yang mi grag pa de lta bu'i sangs rgyas kyi zhing nas sangs rgyas kyi zhing du 'dong ba dag kyang yod do// sha ra dwa ti'i bu 'di ltar yang byang chub sems dpa' sems dpa' chen po mngon par shes pa drug thob pa dag // mngon par shes pa de dag gis rnam par rtse zhing sangs rgyas kyi zhing gang na/ sems can rnams kyi tshe dpag tu med pa de lta bu'i sangs rgyas kyi zhing nas/ sangs rgyas kyi zhing du 'dong ba dag kyang yod do// sha ra dwa ti'i bu 'di ltar yang byang chub sems dpa' sems dpa' chen po mngon par shes pa drug thob pa dag // 'jig rten gyi khams gang na sangs rgyas kyi sgra mi grag pa dang / chos kyi sgra mi grag pa dang / dge 'dun gyi sgra mi grag pa de lta bu'i 'jig rten gyi khams nas/ 'jig rten gyi khams su 'dong zhing sangs rgyas kyi legs pa brjod/ chos kyi legs pa brjod/ dge 'dun gyi legs pa brjod cing // sems can de dag kyang // sangs rgyas kyi sgra dang / chos kyi sgra dang / dge 'dun kyi sgra des sems dang bar gyur te/ gang na sangs rgyas bcom ldan 'das rnams bzhugs pa de dag tu skye bar 'gyur bar byed pa dag kyang yod do// sha ra dwa ti'i bu 'di ltar yang byang chub sems dpa' sems dpa' chen po dang po sems bskyed phyin chad/ bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / mngon par shes pa lnga dang / dran pa nye bar gzhag pa bzhi dang / yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad dag kyang thob nas/ de dag nam yang 'dod pa'i khams su yang mi skye/ gzugs kyi khams dang / gzugs med pa'i khams su yang mi skye zhing // de dag tu yang sems can rnams kyi don byed pa yod do// sha ra dwa ti'i bu 'di ltar yang byang chub sems dpa' sems dpa' chen po pha rol du phyin pa drug la spyod pa dag // dang po sems bskyed pa nyid kyis byang chub sems dpa'i skyon med par zhugs nas/ phyir mi ldog pa'i sa 'thob pa yang yod do// sha ra dwa ti'i bu 'di ltar yang byang chub sems dpa' sems dpa' chen po dang po sems bskyed pa nyid kyis/ bla na med pa yang dag par rdzogs pa'i byang chub tu mngon par 'tshang rgya zhing // mngon par sangs rgyas nas chos kyi 'khor lo bskor te/ sems can tshad med grangs med pa'i don byas nas/ phung po ma lus pa'i mya ngan las 'das pa'i dbyings su yongs su mya ngan las 'da' zhing // de dag yongs su mya ngan las 'das nas kyang dam pa'i chos bskal pa 'am/ bskal pa bas lhag par gnas pa dag kyang yod do// sha ra dwa ti'i bu 'di ltar yang byang chub sems dpa' sems dpa' chen po dang po sems bskyed pa nyid kyis/ shes rab kyi pha rol du phyin pa'i rnal 'byor la snyoms par 'jug cing // de dag byang chub sems dpa' bye ba khrag khrig brgya stong du ma dang lhan cig // sangs rgyas kyi zhing nas sangs rgyas kyi zhing du/ sangs rgyas bcom ldan 'das rnams blta ba dang / sems can yongs su smin par bya ba dang / sangs rgyas kyi zhing yongs su dag par bya ba'i don du 'dong ba dag kyang yod do// sha ra dwa ti'i bu byang chub sems dpa' sems dpa' chen po shes rab kyi pha rol du phyin pa la spyod pa/ bsam gtan bzhi thob pa tshad med pa bzhi dang gzugs med pa'i snyoms par 'jug pa bzhi thob pa dag // bsam gtan dang tshad med pa dang / gzugs med pa'i snyoms par 'jug pa de dag gis tshul du mar rnam par rtse zhing // 'di lta ste/ bsam gtan dang po la snyoms par 'jug go / de dag bsam gtan dang po de las langs nas/ 'gog pa'i snyoms par 'jug pa la mnyam par gzhog go / 'gog pa'i snyoms par 'jug pa las langs nas/ bsam gtan gnyis pa la snyoms par 'jug go / bsam gtan gnyis pa las langs nas/ 'gog pa'i snyoms par 'jug pa la mnyam par gzhog go / de las langs nas bsam gtan gsum pa la snyoms par 'jug go / de las langs nas 'gog pa'i snyoms par 'jug pa la mnyam par gzhog go / de las langs nas bsam gtan bzhi pa la snyoms par 'jug go / de las langs nas 'gog pa'i snyoms par 'jug pa la mnyam par gzhog go / de las langs nas nam mkha' mtha' yas skye mched la yang snyoms par 'jug go / de las langs nas 'gog pa'i snyoms par 'jug pa la mnyam par gzhog go / de las langs nas rnam shes mtha' yas skye mched la snyoms par 'jug go / de las langs nas 'gog pa'i snyoms par 'jug pa la mnyam par gzhog go / de las langs nas cung zad med pa'i skye mched la snyoms par 'jug go / de las langs nas 'gog pa'i snyoms par 'jug pa la mnyam par gzhog go / de las langs nas 'du shes med 'du shes med min skye mched la snyoms par 'jug go / de las langs nas 'gog pa'i snyoms par 'jug pa la mnyam par gzhog go / sha ra dwa ti'i bu de ltar byang chub sems dpa' sems dpa' chen po shes rab kyi pha rol du phyin pa la spyod pa thabs mkhas pa dang ldan pa rnams bsam gtan dang / tshad med pa dang ting nge 'dzin dang snyoms par 'jug pa 'di dag yang dang yang du rnam par mnan cing snyoms par 'jug pa dag kyang yod do// sha ra dwa ti'i bu 'di ltar yang byang chub sems dpa' sems dpa' chen po dran pa nye bar gzhag pa dang / yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa thob pa/ 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar ba brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams thob pa/ ting nge 'dzin rnams dang / gzungs kyi sgo rnams thob pa/ de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad thob pa dag rnam par thar pa'i sgo gsum po thob kyang rgyun du zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub thob par mi byed kyi/ shes rab kyi pha rol du phyin pa la spyod cing // thabs mkhas pas yongs su bzung bas 'phags pa'i lam yan lag brgyad pa sems can rnams la ston par byed de/ sems can de dag des rgyun du zhugs pa'i 'bras bu thob par 'gyur ba dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub thob par 'gyur bar byed pa dag kyang yod de/ sha ra dwa bu nyan thos dang rang sangs rgyas rnams kyi 'bras bu thob par bya ba'i ye shes gang yin pa de ni byang chub sems dpa' sems dpa' chen po'i bzod pa yin te/ sha ra dwa ti'i bu byang chub sems dpa' sems dpa' chen po gang shes rab kyi pha rol du phyin pa de lta bus de ltar rnam par spyod pa de dag ni phyir mi ldog pa yin par shes par bya'o// sha ra dwa ti'i bu 'di ltar yang byang chub sems dpa' sems dpa' chen po pha rol du phyin pa drug la gnas shing // dga' ldan gyi gnas yongs su sbyong ba dag kyang yod de/ sha ra dwa ti'i bu byang chub sems dpa' sems dpa' chen po de dag ni bskal pa bzang po par shes par bya'o// sha ra dwa ti'i bu 'di ltar yang byang chub sems dpa' sems dpa' chen po shes rab kyi pha rol du phyin pa la spyod pa/ bsam gtan bzhi thob pa/ tshad med pa bzhi dang / gzugs med pa'i snyoms par 'jug pa bzhi dang / byang chub kyi phyogs kyi chos sum cu rtsa bdun thob pa/ mngon par shes pa drug thob pa/ de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad thob pa dag 'phags pa'i bden pa bzhi khong du chud par bya ba'i don du spyod kyang // bden pa bzhi rtogs par mi byed pa dag kyang yod de/ sha ra dwa ti'i bu byang chub sems dpa' sems dpa' chen po de dag ni tshe gcig gis thogs par shes par bya'o// sha ra dwa ti'i bu 'di ltar yang byang chub sems dpa' sems dpa' chen po pha rol tu phyin pa drug la spyod pa dag 'jig rten gyi khams nas 'jig rten gyi khams su 'dong zhing // de dag gi sems can rnams byang chub tu yang dag par bskul ba byed cing // sangs rgyas kyi zhing yongs su dag par byed pa dag kyang yod de/ sha ra dwa ti'i bu byang chub sems dpa' sems dpa' chen po de dag ni bskal pa grangs med tshad med pas bla na med pa yang dag par rdzogs pa'i byang chub tu mngon par 'tshang rgya'o// sha ra dwa ti'i bu 'di ltar yang byang chub sems dpa' sems dpa' chen po pha rol du phyin pa drug la gnas shing sems can rnams kyi don du rtag par brtson te/ nam yang gnod par 'gyur ba'i tshig mi smra/ gnod pa dang ldan pa'i lus kyi las dang / yid kyi las mi byed pa dag kyang yod do// sha ra dwa ti'i bu 'di ltar yang byang chub sems dpa' sems dpa' chen po pha rol du phyin pa drug la gnas shing sems can gyi don du rtag tu brtson pas/ sangs rgyas kyi zhing nas sangs rgyas kyi zhing du 'dong zhing // sems can rnams kyi ngan song gi lam gsum po rgyun gcod pa dag kyang yod do// sha ra dwa ti'i bu 'di ltar yang byang chub sems dpa' sems dpa' chen po pha rol du phyin pa drug la gnas shing sbyin pa'i pha rol tu phyin pa lhur byas te/ sems can rnams kyi bde ba'i yo byad thams cad nye bar bsgrub cing // zas 'dod pa rnams la zas dang skom 'dod pa rnams la skom dang / bzhon pa 'dod pa rnams la bzhon pa dang / me tog dang / spos dang / phreng ba dang / byug pa dang mal stan dang gos dang rgyan dang 'tsho ba dang khyim 'dod pa rnams la khyim gyis yongs su sdud cing 'tsho ba'i yo byad skyon med pa yongs su sgrub pa dag kyang yod do// tshul khrims kyi pha rol du phyin pa lhur byas te/ sems can rnams lus dang ngag dang yid kyi sdom pa la rab tu 'god pa dag kyang yod do// bzod pa'i pha rol du phyin pa lhur byas te/ sems can rnams khro ba med pa dang / gnod sems med pa la rab tu 'god pa dag kyang yod do// brtson 'grus kyi pha rol du phyin pa lhur byas te/ sems can rnams dge ba'i chos thams cad la mngon par brtson pa la rab tu 'god pa dag kyang yod do// bsam gtan gyi pha rol du phyin pa lhur byas te/ sems can rnams zhi gnas rtse gcig tu bya ba dang / 'dod pa las dben pa la rab tu 'god pa dag kyang yod do// shes rab kyi pha rol tu phyin pa lhur byas te/ sems can rnams chos thams cad la mngon par zhen pa med par 'god pa dag kyang yod do// sha ra dwa ti'i bu 'di ltar yang byang chub sems dpa' sems dpa' chen po pha rol du phyin pa drug la gnas shing // shes rab kyi pha rol du phyin pa lhur byas te/ de bzhin gshegs pa'i sku ci 'dra ba de 'dra ba'i lus su mngon par sprul te/ sems can dmyal ba pa'i sems can rnams dang / byol song gi skye gnas pa'i sems can rnams dang / gshin rje'i 'jig rten pa'i sems can rnams la ngan song thams cad las yang dag par bzla ba'i phyir chos ston pa dag kyang yod do// sha ra dwa ti'i bu 'di ltar yang byang chub sems dpa' sems dpa' chen po pha rol du phyin pa drug la gnas shing // sangs rgyas kyi sku ci 'dra ba de 'dra ba'i lus su mngon par sprul nas/ shar phyogs kyi sangs rgyas kyi zhing gang+gA'i klung gi bye ma snyed dag tu dong zhing sems can rnams la chos ston pa dang / de bzhin gshegs pa rnams la bsnyen bkur byed pa dang / chos nyan cing byang chub sems dpa'i dge 'dun dang / sangs rgyas kyi zhing gi yon tan rnam par phye ba dag kyang mthong bar byed cing de dag sangs rgyas kyi zhing de dag gi mtshan ma yongs su bzung ste/ de bas kyang rgya che ba khyad par du 'phags pa'i sangs rgyas kyi zhing mang po yongs su sgrub cing // sangs rgyas kyi zhing de dag tu byang chub sems dpa' sems dpa' chen po tshe gcig gis thogs pa sha stag skye bar byed pa dag kyang yod do// de bzhin du lho dang nub dang byang dang byang shar dang shar lho dang lho nub dang nub byang dang / 'og dang steng gi phyogs kyi phyogs re re zhing // sangs rgyas kyi zhing gang+gA'i klung gi bye ma snyed dag tu dong zhing // sems can rnams la chos ston pa dang / de bzhin gshegs pa rnams la bsnyen bkur byed pa dang / chos nyan cing byang chub sems dpa'i dge 'dun dang / sangs rgyas kyi zhing gi yon tan rnam par bye ba dag kyang mthong bar byed cing // de dag sangs rgyas kyi zhing de dag gi mtshan ma yongs su bzung ste/ de bas kyang rgya che ba khyad par du 'phags pa'i sangs rgyas kyi zhing mang po yongs su sgrub cing // sangs rgyas kyi zhing de dag tu byang chub sems dpa' sems dpa' chen po tshe gcig gis thogs pa sha stag skye bar byed pa dag kyang yod do// sha ra dwa ti'i bu 'di ltar yang byang chub sems dpa' sems dpa' chen po pha rol du phyin pa drug la spyod pa'i tshe/ mi chen po'i mtshan sum cu rtsa gnyis dang ldan par byas te/ dbang po gsal zhing yongs su dag pa dang ldan par gyur nas/ de dag lus yongs su dag pa de dag gis skye bo mang po dga' ba dang mos pa skyed de/ de dag 'gro ba mang po'i snying du sdug cing yid du 'ong ba dang / sems can de dag kyang sems mos par gyur pa'i dge ba'i rtsa ba de nyid kyis mthar gyis theg pa gsum gyis yongs su mya ngan las 'da' bar byed pa dag kyang yod do// sha ra dwa ti'i bu byang chub sems dpa' sems dpa' chen po 'di ltar shes rab kyi pha rol du phyin pa la spyod pa'i tshe/ lus yongs su dag pa dang ngag yongs su dag pa dang yid yongs su dag pa la bslab par bya'o// sha ra dwa ti'i bu 'di ltar yang byang chub sems dpa' sems dpa' chen po pha rol du phyin pa drug la spyod pa dag dbang po shin tu gsal ba thob nas/ de dag dbang po shin tu gsal ba de dag gis bdag mi bstod cing gzhan mi smod pa dag kyang yod do// sha ra dwa ti'i bu 'di ltar yang byang chub sems dpa' sems dpa' chen po dang po sems bskyed phyin chad/ sbyin pa'i pha rol du phyin pa dang / tshul khrims kyi pha rol du phyin pa la gnas shing // phyir mi ldog pa'i sa ma thob kyi bar du nam yang dbul bar mi 'gyur zhing // log par 'gro ba dang ngan song du mi ltung ba dag kyang yod do// sha ra dwa ti'i bu 'di ltar yang byang chub sems dpa' sems dpa' chen po dang po sems bskyed phyin chad/ phyir mi ldog pa'i sa ma thob kyi bar du/ nam yang dge ba bcu'i las kyi lam mi gtong ba dag kyang yod do// sha ra dwa ti'i bu 'di ltar yang byang chub sems dpa' sems dpa' chen po sbyin pa'i pha rol du phyin pa dang / tshul khrims kyi pha rol du phyin pa la gnas shing // 'khor los sgyur ba'i rgyal por gyur nas de dag dge ba bcu'i las kyi lam rnams la sems can rab tu 'god pa dang / sbyin pa dang ngag snyan pas sems can yongs su sdud pa dag kyang yod do// sha ra dwa ti'i bu 'di ltar yang byang chub sems dpa' sems dpa' chen po sbyin pa'i pha rol du phyin pa dang / tshul khrims kyi pha rol du phyin pa la gnas shing // 'khor los sgyur ba'i rgyal srid yongs su bzung ste/ 'khor los sgyur ba'i rgyal srid brgya stong du ma la gnas shing de dag la gnas nas sangs rgyas bye ba khrag khrig brgya stong du ma mnyes par byed de/ sangs rgyas bcom ldan 'das de dag la yo byad thams cad dang / mchod pa sna tshogs kyis/ rim gro dang bkur sti dang bsti stang dang mchod pa byed pa dag kyang yod do// sha ra dwa ti'i bu 'di ltar yang byang chub sems dpa' sems dpa' chen po pha rol du phyin pa drug la gnas shing // sems can log par lta ba'i mun pa can rnams la/ sangs rgyas kyi chos kyis snang bar byed cing bdag nyid kyang nam bla na med pa yang dag par rdzogs pa'i byang chub tu mngon par sangs ma rgyas kyi bar du/ sangs rgyas kyi chos snang ba de dang nam yang 'bral bar mi byed pa dag kyang yod de/ sha ra dwa ti'i bu 'di ni byang chub sems dpa' sems dpa' chen po sangs rgyas kyi chos la yang dag par byung ba yin no// sha ra dwa ti'i bu de lta bas na byang chub sems dpa' sems dpa' chen pos shes rab kyi pha rol du phyin pa la spyod pa'i tshe/ kha na ma tho ba dang bcas pa'i lus dang ngag dang yid kyi las rnams kyi go mi dbye'o// de skad ces bka' stsal pa dang / tshe dang ldan pa sha ra dwa ti'i bus/ bcom ldan 'das la 'di skad ces gsol to// bcom ldan 'das byang chub sems dpa' sems dpa' chen po'i lus kyi las kha na ma tho ba dang bcas pa dang / ngag gi las kha na ma tho ba dang bcas pa dang / yid kyi las kha na ma tho ba dang bcas pa gang lags/ bcom ldan 'das kyis bka' stsal pa/ sha ra dwa ti'i bu byang chub sems dpa' sems dpa' chen po 'di snyam du sems shing // 'di ni lus yin gyis des ni lus kyi las shig brtsam/ 'di ni ngag yin gyis des ni ngag gi las shig brtsam/ 'di ni yid yin gyis des ni yid kyi las shig brtsam snyam na/ de ni sha ra dwa ti'i bu byang chub sems dpa' sems dpa' chen po'i lus dang ngag dang yid kyi las rtsom pa kha na ma tho ba dang bcas pa'o// sha ra dwa ti'i bu byang chub sems dpa' sems dpa' chen po shes rab kyi pha rol du phyin pa la spyod pas ni lus gang dang ngag gang dang yid gang gis 'jungs pa'i sems bskyed pa 'am/ tshul khrims ngan pa'i sems bskyed pa 'am/ gnod sems kyi sems bskyed pa'am/ le lo'i sems bskyed pa 'am/ 'khrug pa'i sems bskyed pa 'am/ shes rab 'chal pa'i sems bskyed par bya ba de lta bu'i lus mi dmigs so// ngag mi dmigs so// sems mi dmigs so// sha ra dwa ti'i bu byang chub sems dpa' sems dpa' chen po shes rab kyi pha rol du phyin pa la spyod pa'i tshe/ lus dang ngag dang yid kyi gnas ngan len skyed pa tsam du yang shes par mi bya ste/ de ni gnas med do// de ci'i phyir zhe na/ sha ra dwa ti'i bu de ni 'di ltar byang chub sems dpa' sems dpa' chen po shes rab kyi pha rol du phyin pa la spyod pa'i tshe/ lus dang ngag dang yid kyi gnas ngan len yongs su sbyong ste/ sha ra dwa ti'i bu 'di ni/ byang chub sems dpa' sems dpa' chen po rnams kyi lus dang ngag dang yid kyi las kha na ma tho ba med pa'o// gsol pa/ bcom ldan 'das ji ltar na byang chub sems dpa' sems dpa' chen po lus kyi gnas ngan len sbyong ba dang / ngag gi gnas ngan len sbyong ba dang / yid kyi gnas ngan len sbyong ba lags/ bcom ldan 'das kyis bka' stsal pa/ sha ra dwa ti'i bu gang gi tshe byang chub sems dpa' sems dpa' chen po lus mi dmigs pa dang / ngag dang sems mi dmigs pa de'i tshe na/ byang chub sems dpa' sems dpa' chen po lus dang ngag dang yid kyi gnas ngan len yongs su sbyong ba yin no// sha ra dwa ti'i bu gzhan yang byang chub sems dpa' sems dpa' chen po sems dang po bskyed phyin chad/ dge ba bcu'i las kyi lam rnams yang dag par blangs te gnas shing // nyan thos kyi sems sam rang sangs rgyas kyi sems bskyed pa med par de rtag tu rgyun mi chad par sems can thams cad la snying rje chen po'i sems nye bar gzhog na/ de ni byang chub sems dpa' sems dpa' chen po'i lus dang ngag dang yid kyi gnas ngan len yongs su dag pa zhes ngas bshad do// sha ra dwa ti'i bu byang chub sems dpa' sems dpa' chen po shes rab kyi pha rol du phyin pa la spyod pa byang chub kyi lam yongs su sbyong zhing // sbyin pa'i pha rol du phyin pa la spyod pa dang / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la spyod pa dag kyang yod do// gsol pa/ bcom ldan 'das byang chub sems dpa' sems dpa' chen po'i byang chub kyi lam gang lags/ bcom ldan 'das kyis bka' stsal pa/ byang chub sems dpa' sems dpa' chen po shes rab kyi pha rol du phyin pa la spyod pa'i tshe/ nam lus la dmigs pa med pa dang / ngag dang yid la dmigs pa med pa dang / sbyin pa'i pha rol du phyin pa la dmigs pa med pa dang / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la dmigs pa med pa dang / nyan thos kyi theg pa la dmigs pa med pa dang / rang sangs rgyas kyi theg pa la dmigs pa med pa dang / byang chub sems dpa'i theg pa dang / yang dag par rdzogs pa'i sangs rgyas kyi theg pa la dmigs pa med par gyur pa de ni/ sha ra dwa ti'i bu byang chub sems dpa' sems dpa' chen po'i byang chub kyi lam yin te/ de ltar chos thams cad la dmigs pa med cing blang ba med pa dang dor ba med pa'o// sha ra dwa ti'i bu byang chub sems dpa' sems dpa' chen po lam de lta bus pha rol du phyin pa drug la spyod cing nan tan du byed pa de dag ni sus kyang thub pa med do// gsol pa/ bcom ldan 'das byang chub sems dpa' sems dpa' chen po tshul ji lta bur spyod pa rnams thub pa ma mchis pa lags/ bcom ldan 'das kyis bka' stsal pa/ nam byang chub sems dpa' sems dpa' chen po shes rab kyi pha rol du phyin pa la spyod pa'i tshe/ gzugs la rlom sems med pa dang / tshor ba dang 'du shes dang 'du byed dang rnam par shes pa la rlom sems med pa dang / mig dang gzugs la rlom sems med pa dang / rna ba dang sgra dang sna dang dri dang lce dang ro dang lus dang reg bya dang / yid dang chos la rlom sems med pa dang / sa'i khams la rlom sems med pa dang / chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams la rlom sems med pa dang / mig gi khams la rlom sems med pa dang / gzugs kyi khams dang / mig gi rnam par shes pa'i khams la rlom sems med pa dang / rna ba'i khams dang / sgra'i khams dang / rna ba'i rnam par shes pa'i khams dang / sna'i khams dang / dri'i khams dang / sna'i rnam par shes pa'i khams dang / lce'i khams dang / ro'i khams dang / lce'i rnam par shes pa'i khams dang / lus kyi khams dang / reg bya'i khams dang / lus kyi rnam par shes pa'i khams dang / yid kyi khams la rlom sems med pa dang / chos kyi khams la rlom sems med pa dang / yid kyi rnam par shes pa'i khams la rlom sems med pa dang / rten cing 'brel par 'byung ba la rlom sems med pa dang / sbyin pa'i pha rol tu phyin pa la rlom sems med pa dang / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol tu phyin pa dang / shes rab kyi pha rol du phyin pa la rlom sems med pa dang / nang stong pa nyid la rlom sems med pa dang / dngos po med pa'i ngo bo nyid stong pa nyid kyi bar la rlom sems med pa dang / dran pa nye bar gzhag pa bzhi dang / yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa la rlom sems med pa dang / 'phags pa'i bden pa bzhi la rlom sems med pa dang / bsam gtan bzhi la rlom sems med pa dang / tshad med pa bzhi dang / gzugs med pa'i snyoms par 'jug pa bzhi la rlom sems med pa dang / rnam par thar ba brgyad dang / mthar gyis gnas pa'i snyoms par 'jug pa dgu la rlom sems med pa dang / stong pa nyid dang / mtshan ma med pa dang / smon pa med pa la rlom sems med pa dang / mngon par shes pa rnams la rlom sems med pa dang / ting nge 'dzin rnams dang / gzungs kyi sgo rnams la rlom sems med pa dang / de bzhin gshegs pa'i stobs bcu la rlom sems med pa dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad la rlom sems med pa dang / rgyun tu zhugs pa'i 'bras bu la rlom sems med pa dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid la rlom sems med pa dang / rang byang chub la rlom sems med pa dang / lam gyi rnam pa shes pa nyid la rlom sems med pa dang / bla na med pa yang dag par rdzogs pa'i byang chub la rlom sems med pa dang / 'khor ba dang mya ngan las 'das pa la rlom sems med par gyur pa de'i tshe/ byang chub sems dpa' sems dpa' chen po de ni pha rol du phyin pa drug gis rnam par 'phel ba yin te sus kyang thub pa med do// sha ra dwa ti'i bu 'di ltar yang byang chub sems dpa' sems dpa' chen po pha rol du phyin pa drug la gnas te/ thams cad mkhyen pa nyid kyi ye shes yongs su rdzogs par byed cing // ye shes de dang ldan pas nam yang ngan song rnams su mi skye/ mi dbul zhing phongs pa nyams su myong bar mi 'gyur te/ lus gang dang ldan pas/ lha dang mi dang lha ma yin du bcas pa'i 'jig rten gyi nang na smad par 'gyur ba de lta bu'i lus yongs su 'dzin par mi 'gyur ba dag kyang yod do// de nas tshe dang ldan pa sha ra dwa ti'i bus bcom ldan 'das la 'di skad ces gsol to// bcom ldan 'das de lta bu'i ye shes dang ldan pas/ byang chub sems dpa' sems dpa' chen po nam yang ngan song rnams su skye bar mi 'gyur ba dang / mi dbul zhing phongs pa nyams su myong bar mi 'gyur ba dang / lus gang dang ldan pas lha dang mi dang lha ma yin gyi nang na/ smad par 'gyur ba de lta bu'i lus yongs su 'dzin par mi 'gyur ba'i thams cad mkhyen pa'i ye shes de gang lags/ bcom ldan 'das kyis bka' stsal pa/ sha ra dwa ti'i bu byang chub sems dpa' sems dpa' chen po ye shes de lta bu dang ldan pas ni/ shar phyogs kyi 'jig rten gyi khams gang+gA'i klung gi bye ma snyed kyi de bzhin gshegs pa dgra bcom pa yang dag par rdzogs pa'i sangs rgyas gang+gA'i klung gi bye ma snyed kyang mthong ngo // chos kyang nyan to// byang chub sems dpa'i dge 'dun dang / sangs rgyas kyi zhing gi yon tan rnam par phye ba dag kyang mthong ngo // lho dang nub dang byang dang byang shar dang shar lho dang lho nub dang nub byang dang / 'og dang steng gi phyogs kyi phyogs re re zhing 'jig rten gyi khams gang+gA'i klung gi bye ma snyed kyi de bzhin gshegs pa dgra bcom pa yang dag par rdzogs pa'i sangs rgyas gang+gA'i klung gi bye ma snyed kyang mthong ngo // chos kyang nyan to// byang chub sems dpa'i dge 'dun dang / sangs rgyas kyi zhing gi yon tan rnam par phye ba dag kyang mthong ngo // ye shes de lta bu dang ldan pa'i byang chub sems dpa' sems dpa' chen po ni sangs rgyas kyi 'du shes mi skyed do// chos kyi 'du shes dang dge 'dun gyi 'du shes mi skyed do// nyan thos kyi 'du shes dang rang sangs rgyas kyi 'du shes dang / byang chub sems dpa'i 'du shes dang / sangs rgyas kyi 'du shes mi skyed do// bdag gi 'du shes mi skyed do// gzhan gyi 'du shes mi skyed do// sangs rgyas kyi zhing gi 'du shes mi skyed do// ye shes de lta bu dang ldan pa'i byang chub sems dpa' sems dpa' chen po ni sbyin pa'i pha rol du phyin pa la spyod de/ sbyin pa'i pha rol tu phyin pa mi dmigs so// tshul khrims kyi pha rol du phyin pa la spyod de/ tshul khrims kyi pha rol du phyin pa mi dmigs so// bzod pa'i pha rol tu phyin pa la spyod de/ bzod pa'i pha rol tu phyin pa mi dmigs so// brtson 'grus kyi pha rol du phyin pa la spyod de/ brtson 'grus kyi pha rol du phyin pa mi dmigs so// bsam gtan gyi pha rol du phyin pa la spyod de/ bsam gtan gyi pha rol du phyin pa mi dmigs so// shes rab kyi pha rol du phyin pa la spyod de/ shes rab kyi pha rol du phyin pa mi dmigs so// nang stong pa nyid sgom ste/ nang stong pa nyid mi dmigs so// dngos po med pa'i ngo bo nyid stong pa nyid kyi bar du sgom ste// dngos po med pa'i ngo bo nyid stong pa nyid mi dmigs so// dran pa nye bar gzhag pa bzhi dang / yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa sgom ste/ 'phags pa'i lam yan lag brgyad pa mi dmigs so// 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar ba brgyad dang / mthar gyis gnas pa'i snyoms par 'jug pa dgu dang / stong pa nyid dang mtshan ma med pa dang / smon pa med pa dang / mngon par shes pa rnams sgom ste/ mngon par shes pa rnams mi dmigs so// ting nge 'dzin rnams dang / gzungs kyi sgo rnams sgom ste/ gzungs kyi sgo rnams mi dmigs so// de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad sgom ste/ sangs rgyas kyi chos ma 'dres pa brgyad mi dmigs so// rgyun du zhugs pa dang / lan cig phyir 'ong ba dang / phyir mi 'ong ba dang / dgra bcom pa nyid dang / rang byang chub dang rnam pa thams cad mkhyen pa nyid kyi bar la sgom ste/ rnam pa thams cad mkhyen pa nyid mi dmigs so// sha ra dwa ti'i bu 'di ni byang chub sems dpa' sems dpa' chen po'i ye shes te/ ye shes de dang ldan pa'i byang chub sems dpa' sems dpa' chen po ni sangs rgyas kyi chos thams cad kyang yongs su rdzogs par byed de/ sangs rgyas kyi chos thams cad kyang yang dag par rjes su mi mthong ngo // sha ra dwa ti'i bu 'di ltar yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ mig lnga rab tu 'thob pa dang / yongs su sbyong ba yod do// lnga gang zhe na/ 'di lta ste/ sha'i mig dang / lha'i mig dang / shes rab kyi mig dang / chos kyi mig dang / sangs rgyas kyi mig go// gsol pa/ bcom ldan 'das byang chub sems dpa' sems dpa' chen po'i sha'i mig yongs su dag pa gang lags/ bcom ldan 'das kyis bka' stsal pa/ sha ra dwa ti'i bu byang chub sems dpa' sems dpa' chen po sha'i mig gis dpag tshad brgya mthong ba yod do// sha ra dwa ti'i bu byang chub sems dpa' sems dpa' chen po'i sha'i mig gis dpag tshad nyis brgya dang / sum brgya dang / bzhi brgya dang / lnga brgya dang / stong gi bar du mthong ba yod do// sha ra dwa ti'i bu byang chub sems dpa' sems dpa' chen po'i sha'i mig gis 'dzam bu'i gling mthong ba yod do// sha'i mig gis gling gnyis dang / gling gsum dang / gling chen po bzhi pa'i 'jig rten gyi khams mthong ba yod do// sha'i mig gis stong gi 'jig rten gyi khams mthong ba yod do// sha'i mig gis stong gnyis kyi 'jig rten gyi khams mthong ba yod do// sha ra dwa ti'i bu byang chub sems dpa' sems dpa' chen po'i sha'i mig gis stong gsum gyi stong chen po'i 'jig rten gyi khams mthong ba yod do// sha ra dwa ti'i bu 'di ni byang chub sems dpa' sems dpa' chen po'i sha'i mig yongs su dag pa'o// gsol pa/ bcom ldan 'das byang chub sems dpa' sems dpa' chen po'i lha'i mig yongs su dag pa gang lags/ bcom ldan 'das kyis bka' stsal pa/ sha ra dwa ti'i bu rgyal po chen po bzhi'i ris kyi lha rnams kyi lha'i mig gang yin pa de ni byang chub sems dpas rab tu shes so// sum cu rtsa gsum dang / mtshe ma dang / dga' ldan dang / 'phrul dga' dang / gzhan 'phrul dbang byed dang / tshangs ris dang / tshangs lha nye phan dang / tshangs pa kun 'khor dang / tshangs chen dang / snang ba dang / chung snang dang / tshad med snang ba dang / kun snang dang ba dang / dge ba dang / chung dge dang / tshad med dge ba dang / dge rgyas dang / che ba dang / chung che dang / tshad med che ba dang / 'bras bu che ba dang / mi che ba dang / mi gdung ba dang / shin tu mthong ba dang / gya nom snang ba dang / 'og min gyi lha rnams kyi lha'i mig gang yin pa de ni byang chub sems dpas rab tu shes so// sha ra dwa ti'i bu byang chub sems dpa' sems dpa' chen po'i lha'i mig gang yin pa de ni rgyal po chen po bzhi'i ris kyi lha rnams kyis mi shes so// sum cu rtsa gsum gyi lha rnams dang / mtshe ma dang / dga' ldan dang / 'phrul dga' dang / gzhan 'phrul dbang byed dang / tshangs ris dang / tshangs lha nye phan dang / tshangs pa kun 'khor dang / tshangs chen dang / snang ba dang / chung snang dang / tshad med snang ba dang / kun snang dang ba dang / dge ba dang / chung dge dang / tshad med dge ba dang / dge rgyas dang / che ba dang / chung che dang / tshad med che ba dang / 'bras bu che ba dang / mi che ba dang / mi gdung ba dang / shin tu mthong ba dang / gya nom snang ba dang / 'og min gyi lha rnams kyis mi shes te/ lha'i mig de lta bu dang ldan pa'i byang chub sems dpa' sems dpa' chen po ni/ shar phyogs kyi 'jig rten gyi khams gang+gA'i klung gi bye ma snyed kyi sems can rnams kyi 'chi 'pho dang skye ba rab tu shes so// lho dang nub dang byang dang / byang shar dang shar lho dang lho nub dang nub byang dang 'og dang steng gi phyogs kyi phyogs re re zhing // 'jig rten gyi khams gang+gA'i klung gi bye ma snyed kyi sems can rnams kyi 'chi 'pho dang skye ba rab tu shes so// sha ra dwa ti'i bu 'di ni byang chub sems dpa' sems dpa' chen po'i lha'i mig yongs su dag pa'o// gsol pa/ bcom ldan 'das byang chub sems dpa' sems dpa' chen po'i shes rab kyi mig yongs su dag pa gang lags/ bcom ldan 'das kyis bka' stsal pa/ sha ra dwa ti'i bu byang chub sems dpa' sems dpa' chen po'i shes rab kyi mig gang dang ldan pas/ 'dus byas sam/ 'dus ma byas sam/ dge ba 'am mi dge ba 'am/ kha na ma tho ba dang bcas pa 'am/ kha na ma tho ba med pa 'am/ kun nas nyon mongs pa 'am/ kun nas nyon mongs pa med pa 'am/ 'jig rten pa'am 'jig rten las 'das pa 'am/ zag pa dang bcas pa 'am/ zag pa med pa'i chos gang yang mi shes pa med pa dang / shes rab kyi mig gang dang ldan pas/ chos gang yang ma mthong ba 'am/ ma thos pa 'am/ ma bsams pa 'am/ khong du ma chud pa med pa 'di ni/ sha ra dwa ti'i bu byang chub sems dpa' sems dpa' chen po'i shes rab kyi mig yongs su dag pa'o// gsol pa/ bcom ldan 'das byang chub sems dpa' sems dpa' chen po'i chos kyi mig yongs su dag pa gang lags/ bcom ldan 'das kyis bka' stsal pa/ sha ra dwa ti'i bu 'di la byang chub sems dpa' sems dpa' chen po'i chos kyi mig gis/ gang zag 'di ni dad pa'i rjes su 'gro ba/ gang zag 'di ni chos kyi rjes su 'gro ba/ gang zag 'di ni stong pa nyid la gnas pa ste/ gang zag 'di'i dbang po lnga ni rnam par thar ba'i sgo stong pa nyid kyis skye bar 'gyur ro// dbang po lngas de ma thag pa'i ting nge 'dzin thob par 'gyur ro// de ma thag pa'i ting nge 'dzin gyis rnam par grol ba'i ye shes mthong ba skye bar 'gyur ro// rnam par grol ba'i ye shes mthong bas/ 'jig tshogs la lta ba dang / the tshom dang tshul khrims dang / brtul zhugs snyems pa'i kun du sbyor ba gsum rab tu spong bar 'gyur te/ gang zag 'di ni rgyun du zhugs pa zhes bya'o// des bsgom pa'i lam rab tu thob nas/ 'dod pa'i 'dod chags dang / gnod sems rab tu srabs par byed de/ gang zag 'di ni lan cig phyir 'ong ba'o// de lam de nyid de bas kyang shin tu bsgoms nas/ 'dod pa'i 'dod chags dang / gnod sems rab tu spong ba thob par byed de/ gang zag 'di ni phyir mi 'ong ba'o// de lam de nyid de bas kyang shin tu bsgoms pas/ gzugs kyi 'dod chags dang / gzugs med pa'i 'dod chags dang / ma rig pa dang / nga rgyal dang rgod pa rab tu spong ste/ gang zag 'di ni dgra bcom pa'o// gang zag 'di ni mtshan ma med pa la gnas pa ste/ gang zag 'di'i dbang po lnga ni rnam par thar pa'i sgo mtshan ma med pas skye bar 'gyur ro// dbang po lngas de ma thag pa'i ting nge 'dzin thob par 'gyur ro// de ma thag pa'i ting nge 'dzin gyis/ rnam par grol ba'i ye shes mthong ba skye bar 'gyur ba nas/ gang zag 'di ni dgra bcom pa'i bar zhes bya'o// gang zag 'di ni smon pa med pa la gnas pas/ 'di'i dbang po lnga ni rnam par thar pa'i sgo smon pa med pas skye bar 'gyur ro// dbang po lngas de ma thag pa'i ting nge 'dzin thob par 'gyur ro// de ma thag pa'i ting nge 'dzin gyis rnam par grol ba'i ye shes mthong ba skye bar 'gyur ba nas/ gang zag 'di ni dgra bcom pa'o zhes bya ba'i bar du rab tu shes te/ sha ra dwa ti'i bu 'di ni byang chub sems dpa' sems dpa' chen po'i chos kyi mig yongs su dag pa'o// sha ra dwa ti'i bu gzhan yang byang chub sems dpa' sems dpa' chen pos gang ci yang rung ste/ kun 'byung ba'i chos can de thams cad ni 'gag pa'i chos can no zhes bya bar shes pas/ dbang po lnga thob par 'gyur te/ 'di ni sha ra dwa ti'i bu byang chub sems dpa' sems dpa' chen po'i chos kyi mig yongs su dag pa'o// sha ra dwa ti'i bu gzhan yang byang chub sems dpa' sems dpa' chen po'i chos kyi mig gis byang chub sems dpa' sems dpa' chen po 'di ni sems dang po bskyed pa ste/ sbyin pa'i pha rol du phyin pa dang / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la spyod do// de'i rgyus dad pa'i dbang po dang / brtson 'grus kyi dbang po dang ldan te/ thabs mkhas pas ched du bsams te lus yongs su 'dzin to// dge ba'i rtsa bas brtan pas byang chub sems dpa' sems dpa' chen po 'di ni rgyal rigs che zhing mtho ba'i rigs su skye'o// bram ze che zhing mtho ba'i rigs dang / khyim bdag che zhing mtho ba'i rigs su skye'o// rgyal chen bzhi'i rigs kyi lha'i nang du skye'o// sum cu rtsa gsum gyi lha'i nang du skye'o// mtshe ma'i lha'i nang du skye'o// dga' ldan gyi lha'i nang du skye'o// 'phrul dga'i lha'i nang du skye'o// gzhan 'phrul dbang byed kyi lha'i nang du skye'o// de dag na gnas shing sems can rnams yongs su smin par byed par 'gyur te/ bde ba'i yo byad thams cad kyis de dag la rim gro byed par 'gyur ro// sangs rgyas kyi zhing yongs su dag par byed do// de bzhin gshegs pa dgra bcom pa yang dag par rdzogs pa'i sangs rgyas rnams la yang bsnyen bkur byed par 'gyur ro// rim gro dang bkur sti dang bsti stang dang mchod pa byed par 'gyur ro// nyan thos kyi sa 'am rang sangs rgyas kyi sar yang mi ltung ngo // byang chub sems dpa' sems dpa' chen po 'di ni bla na med pa yang dag par rdzogs pa'i byang chub tu mngon par sangs rgyas kyi bar du phyir ldog par mi 'gyur ro// zhes bya bar rab tu shes te/ sha ra dwa ti'i bu 'di yang byang chub sems dpa' sems dpa' chen po'i chos kyi mig yongs su dag pa'o// sha ra dwa ti'i bu gzhan yang byang chub sems dpa' sems dpa' chen pos/ byang chub sems dpa' sems dpa' chen po 'di ni/ bla na med pa yang dag par rdzogs pa'i byang chub tu lung bstan pa'o// 'di ni lung ma bstan pa'o// 'di ni nges pa'o/ 'di ni ma nges pa'o// 'di ni lung bstan par 'gyur ba'o// 'di ni lung bstan par mi 'gyur ba'o// 'di dag ni phyir mi ldog pa ste dbang thob pa'o// 'di dag ni phyir mi ldog pa ma yin pa ste dbang ma thob pa'o// 'di ni mngon par shes pa yongs su rdzogs pa'o// 'di ni mngon par shes pa yongs su ma rdzogs pa'o// byang chub sems dpa' sems dpa' chen po 'di ni mngon par shes pa yongs su rdzogs pas shar phyogs kyi 'jig rten gyi khams gang+gA'i klung gi bye ma snyed dag tu song zhing // de bzhin gshegs pa dgra bcom pa yang dag par rdzogs pa'i sangs rgyas rnams mnyes par byed do// rim gro dang bkur sti dang bsti stang dang mchod pa byed do// lho dang nub dang byang dang byang shar dang shar lho dang lho nub dang nub byang dang 'og dang steng gi phyogs kyi phyogs re re zhing 'jig rten gyi khams gang+gA'i klung gi bye ma snyed dag tu song zhing // de bzhin gshegs pa dgra bcom pa yang dag par rdzogs pa'i sangs rgyas rnams mnyes par byed do// rim gro dang bkur sti dang / bsti stang dang mchod pa byed de/ 'dis ni mngon par shes pa thob par 'gyur ro// 'dis ni mngon par shes pa 'thob par mi 'gyur ro// 'di ni bzod pa thob pa'o// 'di ni bzod pa thob pa ma yin no// 'di ni dbang thob pa'o// 'di ni dbang thob pa ma yin no// byang chub sems dpa' sems dpa' chen po 'di'i sangs rgyas kyi zhing ni yongs su dag par 'gyur ro// 'di'i sangs rgyas kyi zhing ni yongs su dag par mi 'gyur ro// byang chub sems dpa' sems dpa' chen po 'di ni smon lam chen po dang ldan pa'o// 'di ni smon lam chen po dang mi ldan pa'o// 'dis ni sems can yongs su smin par byas so// 'dis ni sems can yongs su smin par ma byas so// byang chub sems dpa' sems dpa' chen po 'di la ni phyogs bcu'i 'jig rten gyi khams gang+gA'i klung gi bye ma snyed dag na sangs rgyas bcom ldan 'das rnams legs par brjod pa mdzad do// 'di la ni legs par brjod pa mi mdzad do// byang chub sems dpa' sems dpa' chen po 'di dag ni sangs rgyas bcom ldan 'das rnams dang nye bar gnas par 'gyur ro// 'di dag ni nye bar gnas par mi 'gyur ro// byang chub sems dpa' sems dpa' chen po 'di ni byang chub thob nas tshe dpag tu med par 'gyur ro// 'di ni tshe dpag tu yod par 'gyur ro// 'di'i 'od dang dbyangs dang dge slong gi dge 'dun ni tshad med par 'gyur ro// 'di ni tshad yod par 'gyur ro// byang chub sems dpa' sems dpa' chen po 'di ni bla na med pa yang dag par rdzogs pa'i byang chub tu mngon par rdzogs par sangs rgyas nas/ byang chub sems dpa'i dge 'dun dang ldan par 'gyur ro// 'di ni ldan par mi 'gyur ro// 'di ni dka' ba spyod par 'gyur ro// 'di ni spyod par mi 'gyur ro// 'di ni srid pa tha ma pa'o// 'di ni srid pa tha ma pa ma yin no// 'di ni snying po byang chub la 'dug par 'gyur ro// 'di ni 'dug par mi 'gyur ro// byang chub sems dpa' sems dpa' chen po 'di dag la ni bdud yod par 'gyur ro// 'di dag la ni bdud yod par mi 'gyur ro zhes bya bar rab tu shes te/ de ltar na sha ra dwa ti'i bu byang chub sems dpa' sems dpa' chen po'i chos kyi mig yongs su dag pa yin no// gsol pa/ bcom ldan 'das byang chub sems dpa' sems dpa' chen po'i sangs rgyas kyi mig yongs su dag pa gang lags/ bcom ldan 'das kyis bka' stsal pa/ sha ra dwa ti'i bu byang chub sems dpa' sems dpa' chen po byang chub kyi sems kyi rjes la/ rdo rje lta bu'i ting nge 'dzin la mnyam par bzhag nas/ rnam pa thams cad mkhyen pa nyid thob par byed de de ni de bzhin gshegs pa'i stobs bcu dang ldan pa yin/ mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad dang / byams pa chen po dang / snying rje chen po dang / dga' ba chen po dang / btang snyoms chen po dang / sangs rgyas kyi rnam par thar ba bsgribs pa med pa dang ldan pa yin/ de ni de'i mig ste/ byang chub sems dpa' sems dpa' chen po'i mig de dang ldan pas/ rnam pa thams cad du ma mthong ba 'am/ ma thos pa 'am/ ma shes pa 'am/ khong du ma chud pa gang yang med de/ sha ra dwa ti'i bu 'di ni byang chub sems dpa' sems dpa' chen po bla na med pa yang dag par rdzogs pa'i byang chub tu mngon par sangs rgyas pa'i sangs rgyas kyi mig yongs su dag pa'o// sha ra dwa ti'i bu de ltar byang chub sems dpa' sems dpa' chen po mig lnga yongs su sbyang bar 'dod pa dang / thob par 'dod pas/ pha rol du phyin pa drug la brtson par bya'o// sha ra dwa ti'i bu de ci'i phyir zhe na/ 'di ltar pha rol du phyin pa drug tu dge ba'i chos thams cad ma 'dus pa med de/ nyan thos kyi chos dang rang sangs rgyas kyi chos dang / byang chub sems dpa'i chos dang / sangs rgyas kyi chos thams cad ma 'dus pa med do// sha ra dwa ti'i bu la la zhig yang dag par smra bas dge ba'i chos thams cad 'dus par brjod pa zhig du dgos na/ shes rab kyi pha rol du phyin pa yang dag par smra bas brjod do// de ci'i phyir zhe na/ sha ra dwa ti'i bu shes rab kyi pha rol tu phyin pa ni mig lnga bskyed pa'o// mig lnga po de dag la bslabs pa'i byang chub sems dpa' sems dpa' chen po rnams ni bla na med pa yang dag par rdzogs pa'i byang chub tu mngon par 'tshang rgya'o// sha ra dwa ti'i bu shes rab kyi pha rol du phyin pa 'di la spyod pa'i byang chub sems dpa' sems dpa' chen po ni mngon par shes pa'i pha rol du phyin pa rab tu 'thob ste/ rdzu 'phrul gyi rnam pa du ma nyams su myong bar byed do// de ni sa chen po 'di yang rab tu g.yo bar byed do// gcig tu gyur cing mang por 'gyur ro// mang por gyur cing gcig tu 'gyur ro// snang ba dang mi snang ba yang nyams su myong bar byed do// rtsig pa las thal ba dang ra ba las thal ba dang / ri las thal bar thogs pa med pa'i lus kyis 'gro ste/ dper na nam mkha' la bya ba bzhin no// nam mkha' la yang skyil mo krung gis 'gro ste/ dper na 'dab chags bya bzhin no// sa la yang gyen du 'byung ba dang / 'og tu 'dzul ba byed de/ dper na chu la bya ba bzhin no// chu la yang 'bying ba med par 'gro ste/ dper na sa la bya ba bzhin no// du bar 'thul zhing mer 'bar te/ dper na me'i phung po chen po bzhin no// nyi ma dang zla ba 'di dag 'di ltar rdzu 'phrul che la/ 'di ltar mthu che zhing // 'di ltar dbang che ba dag kyang lag pas byugs shing // tshangs pa'i 'jig rten gyi bar du lus kyis dbang sgyur te/ rdzu 'phrul des rlom sems su 'gyur ba med do// de ci'i phyir zhe na/ rang bzhin gyis stong pa dang rang bzhin gyis dben pa dang / rang bzhin gyis ma skyes pa'i phyir/ des rdzu 'phrul gang gis rlom sems su 'gyur pa'i rdzu 'phrul de lta bu mi dmigs te/ de thams cad mkhyen pa nyid yid la bya ba ma gtogs par rdzu 'phrul lam/ rdzu 'phrul mngon par bsgrub pa'i bsam pa tsam yang mi skyed do// sha ra dwa ti'i bu de ltar na byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ rdzu 'phrul gyi rnam pa mngon du bya ba'i mngon par shes pa'i ye shes mngon par sgrub pa yin no// de lha'i rna ba'i khams rnam par dag pa mi las 'das pas/ lha dang mi gnyis ka'i sgra thos te/ lha'i rna ba'i khams des bdag ni sgra nyan ces bya bar rlom sems su 'gyur ba med do// de ni 'di ltar des rang bzhin stong pa dang / rang bzhin dben pa dang / rang bzhin ma skyes pa'i phyir/ rna ba dang sgra dmigs pa med de/ de thams cad mkhyen pa nyid yid la bya ba ma gtogs par lha'i rna ba'i khams la bsam pa yang mi skyed do// sha ra dwa ti'i bu de ltar na byang chub sems dpa' sems dpa' chen po shes rab kyi pha rol du phyin pa la spyod pa'i tshe/ lha'i rna ba'i khams mngon du bya ba'i mngon par shes pa'i ye shes mngon par sgrub pa yin no// // shes rab kyi pha rol du phyin pa stong phrag nyi shu lnga pa/ bam po drug pa/ des sems can pha rol dang / gang zag pha rol gyi sems sems kyis yang dag pa ji lta ba bzhin du rab tu shes so// 'dod chags dang ldan pa'i sems la/ 'dod chags dang ldan pa'i sems shes bya bar yang dag pa ji lta ba bzhin du rab tu shes so// 'dod chags dang bral ba'i sems la/ 'dod chags dang bral ba'i sems shes bya bar yang dag pa ji lta ba bzhin du rab tu shes so// zhe sdang dang ldan pa'i sems la zhe sdang dang ldan pa'i sems shes bya bar yang dag pa ji lta ba bzhin du rab tu shes so// zhe sdang med pa'i sems la zhe sdang med pa'i sems zhes bya bar yang dag pa ji lta ba bzhin du rab tu shes so// gti mug dang ldan pa'i sems la gti mug dang ldan pa'i sems shes bya bar yang dag pa ji lta ba bzhin du rab tu shes so// gti mug dang bral ba'i sems la gti mug dang bral ba'i sems shes bya bar yang dag pa ji lta ba bzhin du rab tu shes so// sred pa dang ldan pa'i sems la sred pa dang ldan pa'i sems zhes bya bar yang dag pa ji lta ba bzhin du rab tu shes so// sred pa dang bral ba'i sems la sred pa dang bral ba'i sems zhes bya bar yang dag pa ji lta ba bzhin du rab tu shes so// nye bar len pa dang bcas pa'i sems la nye bar len pa dang bcas pa'i sems zhes bya bar yang dag pa ji lta ba bzhin du rab tu shes so// nye bar len pa med pa'i sems la nye bar len pa med pa'i sems zhes bya bar yang dag pa ji lta ba bzhin du rab tu shes so// kun nas 'dus pa'i sems la kun nas 'dus pa'i sems zhes bya bar yang dag pa ji lta ba bzhin du rab tu shes so// rnam par 'phros pa'i sems la rnam par 'phros pa'i sems zhes bya bar yang dag pa ji lta ba bzhin du rab tu shes so// rgya chung ngu'i sems la rgya chung ngu'i sems zhes bya bar yang dag pa ji lta ba bzhin du rab tu shes so// rgya che ba'i sems la rgya che ba'i sems zhes bya bar yang dag pa ji lta ba bzhin du rab tu shes so// yangs pa'i sems la yangs pa'i sems zhes bya bar yang dag pa ji lta ba bzhin du rab tu shes so// dog pa'i sems la dog pa'i sems zhes bya bar yang dag pa ji lta ba bzhin du rab tu shes so// che bar gyur pa'i sems la che bar gyur pa'i sems zhes bya bar yang dag pa ji lta ba bzhin du rab tu shes so// tshad med pa'i sems la tshad med pa'i sems zhes bya bar yang dag pa ji lta ba bzhin du rab tu shes so// mnyam par bzhag pa'i sems la mnyam par bzhag pa'i sems zhes bya bar yang dag pa ji lta ba bzhin du rab tu shes so// mnyam par ma bzhag pa'i sems la mnyam par ma bzhag pa'i sems zhes bya bar yang dag pa ji lta ba bzhin du rab tu shes so// rnam par grol ba'i sems la rnam par grol ba'i sems zhes bya bar yang dag pa ji lta ba bzhin du rab tu shes so// rnam par ma grol ba'i sems la rnam par ma grol ba'i sems zhes bya bar yang dag pa ji lta ba bzhin du rab tu shes so// zag pa dang bcas pa'i sems la zag pa dang bcas pa'i sems zhes bya bar yang dag pa ji lta ba bzhin du rab tu shes so// zag pa med pa'i sems la zag pa med pa'i sems zhes bya bar yang dag pa ji lta ba bzhin du rab tu shes so// nyon mongs pa dang bcas pa'i sems la nyon mongs pa dang bcas pa'i sems zhes bya bar yang dag pa ji lta ba bzhin du rab tu shes so// nyon mongs pa med pa'i sems la nyon mongs pa med pa'i sems zhes bya bar yang dag pa ji lta ba bzhin du rab tu shes so// bla na yod pa'i sems la bla na yod pa'i sems zhes bya bar yang dag pa ji lta ba bzhin du rab tu shes so// bla na med pa'i sems la bla na med pa'i sems zhes bya bar yang dag pa ji lta ba bzhin du rab tu shes te/ gzhan gyi sems shes pa des rlom sems su 'gyur ba yang med do// de ni 'di ltar sems de nyid bsam gyis mi khyab pa'i phyir te/ de ni bdag gis shes so zhes bya bar rlom sems med do// 'di ltar rang bzhin stong pa dang / rang bzhin dben pa dang / rang bzhin ma skyes pa'i phyir/ gang gis rlom sems su 'gyur ba de lta bu'i sems mi dmigs te/ thams cad mkhyen pa nyid yid la bya ba ma gtogs par sems shes par bya ba'i bsam pa'am/ sems shes pa mngon par bsgrub pa'i bsam pa tsam yang mi skyed do// sha ra dwa ti'i bu de ltar na byang chub sems dpa' sems dpa' chen po shes rab kyi pha rol tu phyin pa la spyod cing // sems can thams cad kyi sems dang spyod pa mngon du bya ba'i mngon par shes pa'i ye shes mngon par sgrub pa yin no// de ni sngon gyi gnas rjes su dran pa mngon du bya ba'i mngon par shes pa'i ye shes rnam pa du ma mngon par sgrub ste/ sems gcig kyang rjes su dran pa nas/ sems brgya'i bar du yang rjes su dran no// nyi ma gcig nas nyi ma brgya dang / zla ba gcig nas zla ba brgya dang / lo gcig nas lo brgya dang / bskal ba gcig nas bskal ba brgya dang / bskal ba brgya phrag du ma nas bskal ba stong phrag du ma dang / bskal ba bye ba khrag khrig brgya stong du ma rjes su dran te/ bdag ni de lta bu zhig na 'dug 'dug ste/ ming ni 'di zhes bya/ rus ni 'di zhes bya/ rigs ni 'di zhes bya/ kha zas ni 'di lta bu zhig za za/ yun ni 'di srid cig tu 'dug 'dug // tshe'i mtha' ni 'di tsam zhig tu gyur te/ de ltar bdag de nas shi 'phos nas/ che ge mo zhig tu skyes so zhes bya ba nas/ de nas shi 'phos nas ni 'dir skyes so zhes bya ba'i bar du rnam pa dang bcas/ gtan tshigs dang bcas/ ngan rtags dang bcas par bdag dang gzhan gyi sngon gyi gnas rnam pa du mar rjes su dran te/ sngon gyi gnas rjes su dran pa mngon du bya ba'i mngon par shes pa'i ye shes des kyang rlom sems su 'gyur ba med do// de ni 'di ltar ye shes de ye shes ma yin te bsam gyis mi khyab pa'i phyir/ de ni bdag gis rab tu shes so zhes bya bar rlom sems med de/ 'di ltar des ye shes de nyid kyang rang bzhin stong pa dang / rang bzhin dben pa dang / rang bzhin ma skyes pa'i phyir/ gang gis rlom sems su 'gyur ba de lta bu'i ye shes mi dmigs so// de ni thams cad mkhyen pa nyid yid la bya ba ma gtogs par rjes su dran pa'i ye shes kyi don du bsam pa tsam yang mi skyed do// sha ra dwa ti'i bu de ltar na byang chub sems dpa' sems dpa' chen po shes rab kyi pha rol du phyin pa la spyod pa'i tshe/ sngon gyi gnas rjes su dran pa mngon du bya ba'i mngon par shes pa'i ye shes mngon par sgrub pa yin no// de ni lha'i mig rnam par dag pa mi las 'das pas/ sems can 'chi 'pho ba dang / skye ba dang / kha dog sdug pa dang / kha dog mi sdug pa dang / bzang ba dang / ngan pa dang / ngan song na gnas pa dang / bde 'gro na gnas pa dag kyang rab tu shes te/ sems can 'di dag ni lus kyis ngan du spyod pa dang ldan/ ngag gis ngan du spyod pa dang ldan/ yid kyis ngan du spyod pa dang ldan pa/ 'phags pa rnams la skur pa 'debs pa log par lta ba rnams te/ de'i rgyu de'i rkyen gyis lus zhig nas ngan song dang ngan 'gro log par ltung ba sems can dmyal bdag tu skye'o// sems can 'di dag ni lus kyis legs par spyod pa dang ldan/ ngag gis legs par spyod pa dang ldan/ yid kyis legs par spyod pa dang ldan pa/ 'phags pa la skur pa mi 'debs pa yang dag par lta ba rnams te/ de'i rgyu de'i rkyen gyis lus zhig nas/ bde 'gro mtho ris kyi 'jig rten du skye bar 'gyur ro// zhes bya bar rab tu shes te/ de ltar phyogs bcu kun gyi 'jig rten gyi khams chos kyi dbyings kyis klas pa/ nam mkha'i mthas gtugs pa dag gi 'gro ba drug tu gtogs pa rnams kyi skye ba dang 'chi 'pho yang dag pa ji lta ba bzhin du rab tu shes te/ des kyang rlom sems su 'gyur ba med do// de ni 'di ltar mig de mig ma yin zhing bsam gyis mi khyab pa'i phyir te/ de bdag gis mthong ngo zhes bya bar rlom sems med do// de yang 'di ltar rang bzhin stong pa dang / rang bzhin dben pa dang / rang bzhin ma skyes pa'i phyir/ gang gis rlom sems su 'gyur ba'i mig de lta bu des mi dmigs te/ de ni thams cad mkhyen pa nyid yid la byed pa ma gtogs par lha'i mig bsam pa'am/ lha'i mig mngon par bsgrub pa'i bsam pa tsam yang mi skyed do// sha ra dwa ti'i bu de ltar na byang chub sems dpa' sems dpa' chen po shes rab kyi pha rol du phyin pa la spyod cing // lha'i mig mngon du bya ba'i mngon par shes pa'i ye shes mngon par sgrub pa yin no// de ni zag pa zad pa mngon du bya ba'i mngon par shes pa'i ye shes mngon par sgrub kyang // nyan thos kyi sa'am rang sangs rgyas kyi sa thob par mi byed do// gang bla na med pa yang dag par rdzogs pa'i byang chub tu 'gyur ba de lta bu'i chos kyang gang yang mi mthong ngo // de mngon par shes pa des rdo rje lta bu'i ting nge 'dzin thob par byas nas/ bag chags kyi mtshams sbyor ba'i nyon mongs pa thams cad rab tu spong bar byed de/ zag pa zad pa mngon du bya ba'i mngon par shes pa des rlom sems su 'gyur ba med do// de ni 'di ltar ye shes de nyid ye shes ma yin zhing bsam gyis mi khyab pa'i phyir te/ de bdag gis rab tu shes so zhes bya bar rlom sems med do// de yang 'di ltar rang bzhin stong pa dang / rang bzhin dben pa dang / rang bzhin ma skyes pa'i phyir gang gis rlom sems su 'gyur ba'i zag pa zad pa'i ye shes mngon du bya ba'i mngon par shes pa de lta bu mi dmigs so// de ni thams cad mkhyen pa nyid yid la bya ba ma gtogs par zag pa zad pa'i ye shes kyi bsam pa'am/ zag pa zad pa mngon du bya ba'i ye shes mngon par bsgrub pa'i bsam pa tsam yang mi skyed do// de ltar sha ra dwa ti'i bu byang chub sems dpa' sems dpa' chen po shes rab kyi pha rol du phyin pa la spyod pa'i tshe/ zag pa zad pa mngon du bya ba mngon par shes pa'i ye shes mngon par bsgrub pa yin no// sha ra dwa ti'i bu byang chub sems dpa' sems dpa' chen po shes rab kyi pha rol du phyin pa la de ltar spyod cing // mngon par shes pa drug yongs su rdzogs par byed pa ni/ bla na med pa yang dag par rdzogs pa'i byang chub kyis rnam par 'phel lo// sha ra dwa ti'i bu 'di ltar yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ sbyin pa'i pha rol du phyin pa la gnas shing // mtha' las 'das pa stong pa nyid kyi phyir chags pa med pa'i sems nye bar bzung bas rnam pa thams cad mkhyen pa nyid kyi lam sbyong ba dag kyang yod do// sha ra dwa ti'i bu 'di ltar yang byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ tshul khrims kyi pha rol du phyin pa la gnas shing // mtha' las 'das pa stong pa nyid kyi phyir/ ltung ba bya ba med par nye bar bzung bas rnam pa thams cad mkhyen pa nyid kyi lam sbyong ba dag kyang yod do// sha ra dwa ti'i bu 'di ltar yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ bzod pa'i pha rol du phyin pa la gnas shing // mtha' las 'das pa stong pa nyid kyi phyir/ mi 'khrug pa nye bar bzung bas rnam pa thams cad mkhyen pa nyid kyi lam sbyong ba dag kyang yod do// sha ra dwa ti'i bu 'di ltar yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ brtson 'grus kyi pha rol du phyin pa la gnas shing // mtha' las 'das pa stong pa nyid kyi phyir/ lus dang sems kyi brtson 'grus mi gzhig pa nye bar bzung bas/ rnam pa thams cad mkhyen pa nyid kyi lam sbyong ba dag kyang yod do// sha ra dwa ti'i bu 'di ltar yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ bsam gtan gyi pha rol du phyin pa la gnas shing // mtha' las 'das pa stong pa nyid kyi phyir/ 'khrug pa med pa'i sems nye bar bzung bas rnam pa thams cad mkhyen pa nyid kyi lam sbyong ba dag kyang yod do// sha ra dwa ti'i bu 'di ltar yang byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ shes rab kyi pha rol tu phyin pa la gnas shing // mtha' las 'das pa stong pa nyid kyi phyir/ shes rab 'chal pa'i sems mi dmigs pa nye bar bzung bas rnam pa thams cad mkhyen pa nyid kyi lam sbyong ba dag kyang yod do// sha ra dwa ti'i bu de ltar na byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ pha rol du phyin pa drug la gnas shing // mtha' las 'das pa stong pa nyid kyi phyir/ 'ong ba med pa dang 'gro ba med pa nye bar bzung ba dang / yongs su 'dzin pa med pa nye bar bzung bas rnam pa thams cad mkhyen pa nyid kyi lam yongs su sbyong ba yin no// de la sbyin pa ni yongs su 'dzin pa nye bar bzung ba las gdags so// tshul khrims ni tshul khrims ngan pa nye bar bzung ba las gdags so// bzod pa ni 'khrug pa nye bar bzung ba las gdags so// brtson 'grus ni le lo nye bar bzung ba las gdags so// ting nge 'dzin ni mnyam par ma bzhag pa nye bar bzung ba las gdags so// shes rab ni shes rab 'chal ba nye bar bzung ba las gdags so// de ni rgal to zhes bya bar rlom sems med do// ma rgal to zhes bya bar rlom sems med do// sbyin pa byed do zhes bya bar rlom sems med do// sbyin pa mi byed do zhes bya bar rlom sems med do// tshul khrims dang ldan no zhes bya bar rlom sems med do// tshul khrims ngan pa can no zhes bya bar rlom sems med do// bzod pa phun sum tshogs so zhes bya bar rlom sems med do// khro ba can no zhes bya bar rlom sems med do// brtson 'grus brtsams pa'o zhes bya bar rlom sems med do// le lo can no zhes bya bar rlom sems med do// mnyam par bzhag pa'o zhes bya bar rlom sems med do// mnyam par ma bzhag pa'o zhes bya bar rlom sems med do// shes rab dang ldan no zhes bya bar rlom sems med do// shes rab 'chal ba can no zhes bya bar rlom sems med do// spyos so zhes bya bar rlom sems med do// phyag byas so zhes bya bar rlom sems med do// rim gro byas so zhes bya bar rlom sems med do// rim gro ma byas so zhes bya bar rlom sems med do// de ci'i phyir zhe na/ sha ra dwa ti'i bu ma skyes pa ni spyos so zhes bya bar rlom sems med do// phyag byas so zhes bya bar rlom sems med do// rim gro byas so zhes bya bar rlom sems med do// rim gro ma byas so zhes bya bar rlom sems med do// de ci'i phyir zhe na/ 'di ltar shes rab kyi pha rol du phyin pa ni rlom sems thams cad yang dag par gcod pa'i phyir te/ 'di la sha ra dwa ti'i bu byang chub sems dpa' sems dpa' chen po shes rab kyi pha rol du phyin pa la spyod pa'i tshe/ yon tan ji snyed cig yod pa de dag ni nyan thos dang rang sangs rgyas thams cad la med de/ de yon tan 'di dag yongs su rdzogs par byed pa'i tshe/ sems can rnams kyang yongs su smin par byed/ sangs rgyas kyi zhing yang yongs su dag par byed/ rnam pa thams cad mkhyen pa nyid kyang thob par byed do// sha ra dwa ti'i bu gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ sems can thams cad la snyoms pa'i sems bskyed de/ sems can thams cad la mnyam pa'i sems bskyed nas chos thams cad mnyam pa nyid rab tu 'thob bo// chos thams cad mnyam pa nyid rab tu thob nas/ chos thams cad mnyam pa nyid la sems can thams cad rab tu 'god do// de ni tshe 'di nyid la yang sangs rgyas bcom ldan 'das rnams kyi thugs su byon cing dben par bya ba yin te/ byang chub sems dpa' thams cad dang / nyan thos thams cad dang rang sangs rgyas thams cad kyis kyang yid du 'ong zhing dben par bya ba yin te/ de ni skye ba gang dang gang du skyes kyang // de dang de dag tu nam yang mig gis yid du mi 'ong ba'i gzugs mi mthong ngo // rna bas yid du mi 'ong ba'i sgra mi thos so// snas yid du mi 'ong ba'i dri mi tshor ro// lces yid du mi 'ong ba'i ro mi myong ngo // lus kyis yid du mi 'ong ba'i reg bya mi reg go// yid kyis yid du mi 'ong ba'i chos rnam par rig pa med do// sha ra dwa ti'i bu byang chub sems dpa' sems dpa' chen po shes rab kyi pha rol du phyin pa la de ltar spyod pa ni/ bla na med pa yang dag par rdzogs pa'i byang chub las yongs su nyams par mi 'gyur ro// shes rab kyi pha rol du phyin pa bstan pa 'di bstan pa'i tshe/ dge slong sum brgyas gos gyon gyon pa/ bcom ldan 'das la yon du gsol te/ bla na med pa yang dag par rdzogs pa'i byang chub tu sems bskyed do// de nas bcom ldan 'das kyis de'i tshe/ dge slong rnams kyi bsam pa mkhyen nas zhal 'dzum pa mdzad do// de nas tshe dang ldan pa kun dga' bo stan de las langs te/ bla gos phrag pa gcig tu gzar nas/ pus mo g.yas pa'i lha nga sa la btsugs te/ bcom ldan 'das gang na ba de logs su thal mo sbyar ba btud de/ bcom ldan 'das la 'di skad ces gsol to// bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rnams ni rgyu dang rkyen ma mchis par bzhad pa mi mdzad na/ ci'i rgyu ci'i rkyen gyis zhal 'dzum pa mdzad/ de skad ces gsol ba dang / bcom ldan 'das kyis tshe dang ldan pa kun dga' bo la 'di skad ces bka' stsal to// kun dga' bo dge slong sum brgya po 'di dag ni bskal pa drug cu rtsa gcig 'das nas/ bskal pa dpe skar ma lta bu la de bzhin gshegs pa dgra bcom pa yang dag par rdzogs pa'i sangs rgyas dpal chen po zhes bya ba sha stag 'jig rten du 'byung ngo // 'di dag ni 'di nas shi 'phos nas/ de bzhin gshegs pa dgra bcom pa yang dag par rdzogs pa'i sangs rgyas mi sgul ba'i sangs rgyas kyi zhing du skye'o// 'dod pa na spyod pa'i lha'i bu stong phrag drug cus kyang // bla na med pa yang dag par rdzogs pa'i byang chub tu sems bskyed de/ de dag kyang de bzhin gshegs pa dgra bcom pa yang dag par rdzogs pa'i sangs rgyas byams pa mnyes par byed par 'gyur ro// de nyid du rab tu byung nas tshangs par spyad pa spyod par 'gyur te/ de bzhin gshegs pa byams pa des kyang // de dag bla na med pa yang dag par rdzogs pa'i byang chub tu lung bstan par 'gyur ro// de nas sangs rgyas kyi mthus/ de'i tshe 'khor bzhi po de dag 'di na 'khod bzhin du/ shar phyogs kyi sangs rgyas kyi zhing stong mthong bar gyur to// lho dang nub dang byang dang byang shar dang shar lho dang lho nub dang nub byang dang 'og dang steng gi phyogs kyi sangs rgyas kyi zhing stong mthong bar gyur to// 'jig rten gyi khams de dag na sangs rgyas bcom ldan 'das de dag gi sangs rgyas kyi zhing gi yon tan rnam par phye ba gang ji lta bur mthong ba'i sangs rgyas kyi zhing gi yon tan rnam par phye ba de dag kyang // mi mjed kyi 'jig rten gyi khams 'di na yod par ma mthong ngo // de nas 'khor de'i nang nas srog chags stong phrag bcus bdag cag gis las gang byas pas sangs rgyas kyi zhing de dag tu skye bar 'gyur ba de lta bu'i las spyad par bya'o zhes smon lam btab po// de nas bcom ldan 'das kyis rigs kyi bu de dag gi bsam pa thugs su chud nas zhal 'dzum pa mdzad do// de nas tshe dang ldan pa kun dga' bo stan las langs te/ bla gos phrag pa gcig la gzar nas/ pus mo g.yas pa'i lha nga sa la btsugs te/ bcom ldan 'das gang na ba de logs su thal mo sbyar bas btud de/ bcom ldan 'das la 'di skad ces gsol to// bcom ldan 'das sangs rgyas bcom ldan 'das rnams ni rgyu dang rkyen ma mchis par bzhad pa mi mdzad na/ ci'i rgyu ci'i rkyen gyis zhal 'dzum pa mdzad/ bcom ldan 'das kyis bka' stsal pa/ kun dga' bo srog chags stong phrag bcu po 'di dag mthong ngam/ gsol pa/ bcom ldan 'das mthong ngo // bcom ldan 'das kyis bka' stsal pa/ kun dga' bo srog chags stong phrag bcu po 'di dag ni 'di nas shi 'phos nas/ sangs rgyas kyi zhing de dag tu skye bar 'gyur ro// de bzhin gshegs pa dgra bcom pa yang dag par rdzogs pa'i sangs rgyas rnams dang yang nam du yang mi 'bral te/ phyi ma'i dus na de bzhin gshegs pa dgra bcom pa yang dag par rdzogs pa'i sangs rgyas rgyan gyi rgyal po zhes bya ba sha stag 'jig rten du 'byung bar 'gyur ro// de nas tshe dang ldan pa sha ra dwa ti'i bu dang / tshe dang ldan pa maud gal chen po'i bu dang / tshe dang ldan pa rab 'byor dang / tshe dang ldan pa shes pa'i bu gang po dang / tshe dang ldan pa 'od srungs chen po dang / dge slong gzhan dag kyang kun gyis mngon par shes pa shin tu mang ba dag dang / byang chub sems dpa' sems dpa' chen po shin tu mang ba dag dang / dge slong dang / dge slong ma dang / dge bsnyen dang / dge bsnyen ma shin tu mang ba dag gis/ bcom ldan 'das la 'di skad ces gsol to// bcom ldan 'das 'di lta ste/ shes rab kyi pha rol du phyin pa 'di ni byang chub sems dpa' sems dpa' chen po rnams kyi pha rol tu phyin pa chen po'o// bcom ldan 'das 'di lta ste/ shes rab kyi pha rol du phyin pa 'di ni byang chub sems dpa' sems dpa' chen po rnams kyi pha rol du phyin pa yangs pa'o// pha rol du phyin pa 'di ni dam pa'o// pha rol du phyin pa 'di ni rab po// pha rol du phyin pa 'di ni phul lo// pha rol du phyin pa 'di ni mchog go// pha rol du phyin pa 'di ni gya nom pa'o// pha rol du phyin pa 'di ni bzang po'o// pha rol du phyin pa 'di ni bla na ma mchis pa'o// pha rol du phyin pa 'di ni ltag na ma mchis pa'o// pha rol du phyin pa 'di ni mnyam pa ma mchis pa'o// pha rol du phyin pa 'di ni mi mnyam pa dang mnyam pa'o// pha rol du phyin pa 'di ni 'dra ba ma mchis pa'o// pha rol du phyin pa 'di ni mtshungs pa ma mchis pa'o// pha rol du phyin pa 'di ni nam mkha' 'o// bcom ldan 'das byang chub sems dpa' sems dpa' chen po rnams kyi pha rol du phyin pa 'di ni rang gi mtshan nyid stong pa nyid do// bcom ldan 'das byang chub sems dpa' sems dpa' chen po rnams kyi pha rol tu phyin pa 'di ni chos thams cad stong pa nyid do// bcom ldan 'das byang chub sems dpa' sems dpa' chen po rnams kyi pha rol du phyin pa 'di ni dngos po ma mchis pa'i ngo bo nyid stong pa nyid do// bcom ldan 'das byang chub sems dpa' sems dpa' chen po rnams kyi pha rol du phyin pa 'di ni yon tan thams cad yongs su rdzogs pa'o// bcom ldan 'das byang chub sems dpa' sems dpa' chen po rnams kyi pha rol du phyin pa 'di ni yon tan thams cad dang ldan pa'o// bcom ldan 'das 'di lta ste/ shes rab kyi pha rol du phyin pa 'di ni byang chub sems dpa' sems dpa' chen po rnams kyi pha rol du phyin pa thub pa ma mchis pa'o// bcom ldan 'das shes rab kyi pha rol du phyin pa 'di la spyod pa'i byang chub sems dpa' sems dpa' chen po rnams kyis ni/ mi mnyam pa dang mnyam pa'i sbyin pa yongs su btang ngo // yongs su gtong ngo // yongs su gtong bar 'gyur ro// de'i slad du mi mnyam pa dang mnyam pa'i sbyin pa'i pha rol du phyin pa yongs su rdzogs par gyur to// yongs su rdzogs so// yongs su rdzogs par 'gyur ro// de'i slad du mi mnyam pa dang mnyam pa'i lus thob par gyur to// thob po// 'thob par 'gyur ro// de'i slad du mi mnyam pa dang mnyam pa'i chos 'di lta ste/ bla na med pa yang dag par rdzogs pa'i byang chub thob par gyur to// thob po/ 'thob par 'gyur ro// bcom ldan 'das shes rab kyi pha rol tu phyin pa 'di la spyod pa'i byang chub sems dpa' sems dpa' chen po rnams kyis ni/ mi mnyam pa dang mnyam pa'i tshul khrims bsrungs so// srung ngo // srung bar 'gyur ro// de'i slad du mi mnyam pa dang mnyam pa'i tshul khrims kyi pha rol du phyin pa yongs su rdzogs par gyur to// yongs su rdzogs so// yongs su rdzogs par 'gyur ro// de'i slad du mi mnyam pa dang mnyam pa'i lus thob par gyur to// thob po/ 'thob par 'gyur ro// de'i slad du mi mnyam pa dang mnyam pa'i chos 'di lta ste/ bla na med pa yang dag par rdzogs pa'i byang chub thob par gyur to// thob po/ 'thob par 'gyur ro// bcom ldan 'das shes rab kyi pha rol du phyin pa 'di la spyod pa'i byang chub sems dpa' sems dpa' chen po rnams kyis ni/ mi mnyam pa dang mnyam pa'i bzod pa bsgoms so// sgom mo// sgom par 'gyur ro// de'i slad du mi mnyam pa dang mnyam pa'i bzod pa'i pha rol du phyin pa yongs su rdzogs par gyur to// yongs su rdzogs so// yongs su rdzogs par 'gyur ro// de'i slad du mi mnyam pa dang mnyam pa'i lus thob par gyur to// thob po// 'thob par 'gyur ro// de'i slad du mi mnyam pa dang mnyam pa'i chos 'di lta ste/ bla na med pa yang dag par rdzogs pa'i byang chub thob par gyur to// thob po// 'thob par 'gyur ro// bcom ldan 'das shes rab kyi pha rol du phyin pa 'di la spyod pa'i byang chub sems dpa' sems dpa' chen po rnams kyis ni mi mnyam pa dang mnyam pa'i brtson 'grus brtsams so// rtsom mo// rtsom par 'gyur ro// de'i slad du mi mnyam pa dang mnyam pa'i brtson 'grus kyi pha rol du phyin pa yongs su rdzogs par gyur to// yongs su rdzogs so// yongs su rdzogs par 'gyur ro// de'i slad du mi mnyam pa dang mnyam pa'i lus thob par gyur to// thob po/ 'thob par 'gyur ro// de'i slad du mi mnyam pa dang mnyam pa'i chos 'di lta ste/ bla na med pa yang dag par rdzogs pa'i byang chub thob par gyur to// thob po/ 'thob par 'gyur ro// bcom ldan 'das shes rab kyi pha rol du phyin pa 'di la spyod pa'i byang chub sems dpa' sems dpa' chen po rnams kyis ni mi mnyam pa dang mnyam pa'i bsam gtan bskyed do// skyed do// skyed par 'gyur ro// de'i slad du mi mnyam pa dang mnyam pa'i bsam gtan gyi pha rol du phyin pa yongs su rdzogs par gyur to// yongs su rdzogs so// yongs su rdzogs par 'gyur ro// de'i slad du mi mnyam pa dang mnyam pa'i lus thob par gyur to// thob po// 'thob par 'gyur ro// de'i slad du mi mnyam pa dang mnyam pa'i chos 'di lta ste/ bla na med pa yang dag par rdzogs pa'i byang chub thob par gyur to// thob po/ 'thob par 'gyur ro// bcom ldan 'das shes rab kyi pha rol du phyin pa 'di la spyod pa'i byang chub sems dpa' sems dpa' chen po rnams kyis ni/ mi mnyam pa dang mnyam pa'i shes rab kyi pha rol du phyin pa bsgoms so// sgom mo// sgom par 'gyur ro// de'i slad du mi mnyam pa dang mnyam pa'i shes rab kyi pha rol du phyin pa yongs su rdzogs par gyur to// yongs su rdzogs so// yongs su rdzogs par 'gyur ro// de'i slad du mi mnyam pa dang mnyam pa'i lus thob par gyur to// thob po/ 'thob par 'gyur ro// de'i slad du mi mnyam pa dang mnyam pa'i chos 'di lta ste/ bla na med pa yang dag par rdzogs pa'i byang chub thob par gyur to// thob po/ 'thob par 'gyur ro// bcom ldan 'das/ bcom ldan 'das kyis kyang shes rab kyi pha rol du phyin pa 'di nyid la spyad pas mi mnyam pa dang mnyam pa'i gzugs brnyes par gyur to// mi mnyam pa dang mnyam pa'i tshor ba dang 'du shes dang 'du byed dang mi mnyam pa dang mnyam pa'i rnam par shes pa brnyes par gyur to// mi mnyam pa dang mnyam pa'i byang chub tu mngon par byang chub nas/ mi mnyam pa dang mnyam pa'i chos kyi 'khor lo bskor bar gyur to// 'das pa'i sangs rgyas bcom ldan 'das rnams dang / ma byon pa'i sangs rgyas bcom ldan 'das rnams dang / da ltar byung ba'i sangs rgyas bcom ldan 'das rnams kyis kyang shes rab kyi pha rol tu phyin pa 'di nyid la spyad pas/ mi mnyam pa dang mnyam pa'i gzugs brnyes par gyur to// brnyes so// brnyes par 'gyur ro// mi mnyam pa dang mnyam pa'i tshor ba dang 'du shes dang 'du byed dang mi mnyam pa dang mnyam pa'i rnam par shes pa brnyes par gyur to// brnyes so// brnyes par 'gyur ro// mi mnyam pa dang mnyam pa'i byang chub tu mngon par sangs rgyas nas/ mi mnyam pa dang mnyam pa'i chos kyi 'khor lo bskor bar gyur to// skor ro// skor bar 'gyur ro// de lta lags pas/ bcom ldan 'das byang chub sems dpa' sems dpa' chen po chos thams cad kyi pha rol du phyin par 'tshal bas/ shes rab kyi pha rol du phyin pa la brtson par bgyi'o// bcom ldan 'das byang chub sems dpa' sems dpa' chen po gang shes rab kyi pha rol du phyin pa 'di la spyod pa de dag ni lha dang mi dang lha ma yin du bcas pa'i 'jig rten gyis phyag bgyi ba lags so// de skad ces gsol ba dang / bcom ldan 'das kyis nyan thos chen po de dag thams cad dang / byang chub sems dpa' sems dpa' chen po de dag thams cad la 'di skad ces bka' stsal to// rigs kyi bu dag de de bzhin no// de de bzhin te/ ji skad du smras pa bzhin no// byang chub sems dpa' sems dpa' chen po shes rab kyi pha rol du phyin pa 'di la spyod pa de dag ni/ lha dang / mi dang / lha ma yin du bcas pa'i 'jig rten gyis phyag bya bar 'os pa'o// de ci'i phyir zhe na/ byang chub sems dpa' sems dpa' chen po yod na/ mi'i 'jig rten 'jig rten du 'byung bar 'gyur ro// lha'i 'jig rten 'jig rten du 'byung bar 'gyur ro// rgyal rigs che zhing mtho ba'i rigs dang / bram ze che zhing mtho ba'i rigs dang / khyim bdag che zhing mtho ba'i rigs dang / 'khor los sgyur ba'i rgyal po dang / rgyal chen bzhi'i ris kyi lha rnams dang / sum cu rtsa gsum pa dang / mtshe ma dang / dga' ldan dang / 'phrul dga' dang / gzhan 'phrul dbang byed dang / tshangs ris dang / tshangs lha nye phan dang / tshangs pa kun 'khor dang / tshangs chen dang / snang ba dang / chung snang dang / tshad med snang ba dang / kun snang dang ba dang / dge ba dang / chung dge dang / tshad med dge ba dang / dge rgyas dang / che ba dang / chung che dang / tshad med che ba dang / 'bras bu che ba dang / mi che ba dang / mi gdung ba dang / shin tu mthong ba dang / gya nom snang ba dang / 'og min gyi lha rnams 'jig rten du 'byung bar 'gyur ro// rgyun du zhugs pa dang / lan cig phyir 'ong ba dang / phyir mi 'ong ba dang / dgra bcom pa dang / rang sangs rgyas rnams 'jig rten du 'byung bar 'gyur ro// byang chub sems dpa' sems dpa' chen po rnams dang / de bzhin gshegs pa dgra bcom pa yang dag par rdzogs pa'i sangs rgyas rnams 'jig rten du 'byung bar 'gyur ro// rigs kyi bu dag byang chub sems dpa' sems dpa' chen po yod na/ bza' ba dang / btung ba dang / bzhon pa dang / gos dang / mal cha dang / khyim dang 'tsho ba dang nor bu dang mu tig dang dung dang man shel dang / byi ru dang gser dang / dngul dag kyang 'jig rten du 'byung bar 'gyur ro// rigs kyi bu dag sems can rnams kyi bde ba'i yo byad mi'i rkyen dang / lha rdzas su bya ba 'am yang dag par bral ba'i bde ba'ang rung ste/ de dag thams cad kyang byang chub sems dpa' sems dpa' chen po yod na 'jig rten du 'byung bar 'gyur ro// de ci'i phyir zhe na/ rigs kyi bu dag byang chub sems dpa' ni byang chub sems dpa'i spyad pa spyod pa'i tshe pha rol du phyin pa drug la gnas te/ bdag sbyin pa yongs su gtong zhing gzhan yang sbyin pa la sbyor ro// bdag tshul khrims srung zhing gzhan yang tshul khrims la sbyor ro/ bdag bzod pa sgom zhing gzhan yang bzod pa la sbyor ro// bdag brtson 'grus rtsom zhing gzhan yang brtson 'grus la sbyor ro// bdag bsam gtan skyed cing gzhan yang bsam gtan la sbyor ro// bdag shes rab sgom zhing gzhan yang shes rab sgom pa la sbyor ro// byang chub sems dpa' sems dpa' chen po la rten cing sems can rnams pha rol du phyin pa drug la spyod de/ de dag pha rol du phyin pa drug la spyod pas/ 'jig rten dang 'jig rten las 'das pa'i phun sum tshogs pa thams cad 'thob po// rigs kyi bu dag de bas na byang chub sems dpa' sems dpa' chen po ni sems can thams cad la phan pa dang bde ba'i don du zhugs pa yin no// de nas bcom ldan 'das kyis de'i tshe zhal gyi sgo nas ljags kyi dbang po bkram ste stong gsum gyi stong chen po'i 'jig rten gyi khams 'di khyab par mdzad do// de nas de'i tshe ljags kyi dbang po de las 'od 'phro ba kha dog du ma dang kha dog sna tshogs su ldan pa mang po byung bar gyur to// de byung nas shar phyogs kyi 'jig rten gyi khams gang+gA'i klung gi bye ma snyed snang ba chen pos rgyas par gyur to// lho dang nub dang byang dang byang shar dang shar lho dang lho nub dang nub byang dang 'og dang steng gi phyogs kyi phyogs re re zhing // 'jig rten gyi khams gang+gA'i klung gi bye ma snyed snang ba chen pos rgyas par gyur to// de nas shar phyogs kyi 'jig rten gyi khams gang+gA'i klung gi bye ma snyed po de dag gi byang chub sems dpa' sems dpa' chen po dag gis 'od rnam par phye ba de mthong nas/ rang rang gi sangs rgyas kyi zhing gi / sangs rgyas bcom ldan 'das la zhus te/ bcom ldan 'das 'di ltar 'jig rten gyi khams 'di dag snang ba chen pos bltam pa 'di su'i mthu lags zhes yongs su dris so// sangs rgyas bcom ldan 'das de dag gis bka' stsal pa/ rigs kyi bu dag 'di nas nub phyogs logs na 'jig rten gyi khams mi mjed ces bya ba yod de/ de na de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya ba bzhugs te/ des zhal gyi sgo nas ljags kyi dbang po bkram ste/ byang chub sems dpa' sems dpa' chen po rnams la shes rab kyi pha rol du phyin pa bstan pa'i phyir/ 'jig rten gyi khams gang+gA'i klung gi bye ma snyed po 'di dag snang ba chen pos khyab par mdzad do// byang chub sems dpa' sems dpa' chen po rnams la shes rab kyi pha rol tu phyin pa bstan pa'i phyir/ phyogs bcu'i phyogs re re'i bar du 'jig rten gyi khams gang+gA'i klung gi bye ma snyed po 'di dag snang ba chen pos khyab par mdzad do// de nas byang chub sems dpa' sems dpa' chen po de dag gis sangs rgyas bcom ldan 'das de dag la 'di skad ces gsol to// bcom ldan 'das de lta lags na bdag cag kyang // bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa de blta ba dang de la phyag bgyi ba dang bsnyen bkur ba dang / byang chub sems dpa' sems dpa' chen po phyogs bcu nas 'dus pa de dag kyang blta ba dang / shes rab kyi pha rol du phyin pa de yang mnyan pa'i slad du mchi'o// sangs rgyas bcom ldan 'das de dag gis bka' stsal pa/ rigs kyi bu dag de'i dus la bab par shes na deng shig // de nas byang chub sems dpa' sems dpa' chen po de dag gis/ de bzhin gshegs pa dgra bcom pa yang dag par rdzogs pa'i sangs rgyas de dag gi zhabs la spyi bos phyag 'tshal nas/ lan bdun du g.yas phyogs nas bskor ba byas te/ phyogs bcu nas gdugs dang rgyal mtshan dang lha'i ba dan dang / me tog dang phreng ba dang spos dang byug pa dang bdug pa dang / phye ma dang na bza' dang gser gyi me tog dang dngul gyi me tog la sogs pa rnam pa du ma khyer te/ glu dang rol mo brdung ba dang dkrol ba mang pos/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa de gang na ba der 'dong ngo // de nas rgyal chen bzhi'i ris kyi lha rnams dang / sum cu rtsa gsum dang / mtshe ma dang / dga' ldan dang / 'phrul dga' dang / gzhan 'phrul dbang byed dang / tshangs ris dang / tshangs lha nye phan dang / tshangs pa kun 'khor dang / tshangs chen dang / snang ba dang / chung snang dang / tshad med snang ba dang / kun snang dang ba dang / dge ba dang / chung dge dang / tshad med dge ba dang / dge rgyas dang / che ba dang / chung che dang / tshad med che ba dang / 'bras bu che ba dang / gnas gtsang ma pa shin tu mthong ba dang / gya nom snang ba dang / mi che ba dang / mi gdung ba dang / 'og min gyi lha rnams kyang lha rdzas kyi me tog dang / phreng ba dang / spos dang / byug pa dang / bdug pa dang / phye ma dang / lha rdzas kyi me tog ut+pal dang / pad mo dang / ku mud dang / bun da ri ka dang / lha rdzas kyi me tog man dA ra ba dang man dA ra ba chen po dang / ke sa ra dang ta ma la'i lo ma mang po khyer te/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa gang na ba der dong ste/ de nas byang chub sems dpa' sems dpa' chen po de dag dang / lha de dag gis me tog dang phreng ba dang spos dang byug pa dang bdug pa dang phye ma dang na bza' dang gdugs dang rgyal mtshan dang lha'i ba dan de dag gis/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa la gtor to// mngon par gtor to// de nas me tog la sogs pa de dag stong gsum gyi stong chen po'i 'jig rten gyi khams 'di'i steng gi nam mkha' la mngon par 'phags te/ me tog gi khang pa brtsegs pa/ gru bzhi ka ba bzhi dang ldan pa/ cha kun du mnyam pa/ shin tu rnam par phye ba/ mdangs dga' zhing yid du 'ong bar red de 'dug go / de nas 'khor de'i nang nas srog chags bye ba khrag khrig brgya stong du mas mi skye ba'i chos la bzod pa rab tu thob po// de nas de dag stan las langs nas/ bcom ldan 'das gang na ba der thal mo sbyar bas btud de/ bcom ldan 'das la 'di skad ces gsol to// bcom ldan 'das bdag cag kyang ma 'ongs pa'i dus na/ de bzhin gshegs pa dgra bcom pa yang dag par rdzogs pa'i sangs rgyas kyis gang brnyes par gyur pa'i chos kyi rnam pa de lta bu thams cad thob par gyur te/ nyan thos kyi dge 'dun ni 'di lta bu yongs su bsdu bar bgyi'o// da ltar 'dir de bzhin gshegs pas chos ji ltar bstan pa de bzhin du/ 'khor 'di dang 'dra bar ni chos bstan par bgyi'o// zhes smon lam btab po// de nas bcom ldan 'das kyis rigs kyi bu de dag gi bsam pa thugs su chud de/ chos thams cad la skye ba med pa dang / 'gag pa med pa dang / mngon par 'du bya ba med pa dang / 'byung ba med pa la bzod par gyur pa mkhyen nas zhal 'dzum pa mdzad do// de nas tshe dang ldan pa kun dga' bo stan las langs te/ bla gos phrag pa gcig la gzar nas pus mo g.yas pa'i lha nga sa la btsugs te/ bcom ldan 'das gang na ba der thal mo sbyar bas btud de/ bcom ldan 'das la 'di skad ces gsol to// bcom ldan 'das sangs rgyas bcom ldan 'das rnams ni rgyu dang rkyen ma mchis par bzhad pa mi mdzad na/ ci'i rgyu ci'i rkyen gyis zhal 'dzum pa mdzad/ bcom ldan 'das kyis bka' stsal pa/ kun dga' bo 'khor 'di'i nang nas srog chags bye ba khrag khrig brgya phrag stong gis mi skye ba'i chos la bzod pa thob par gyur to// de dag ni ma 'ongs pa'i dus na bskal pa bye ba khrag khrig phrag drug cu rtsa brgyad na bskal pa me tog gi 'byung gnas zhes bya ba la/ de bzhin gshegs pa dgra bcom pa yang dag par rdzogs pa'i sangs rgyas byang chub kyi yan lag me tog ces bya ba sha stag 'jig rten du 'byung bar 'gyur ro// shes rab kyi pha rol du phyin pa stong phrag nyi shu lnga pa las/ shA ri'i bu'i le'u ste gnyis pa'o// // de nas bcom ldan 'das kyis tshe dang ldan pa rab 'byor la bka' stsal pa/ rab 'byor khyod byang chub sems dpa' sems dpa' chen po rnams la shes rab kyi pha rol tu phyin pa las rtsom ste/ ci nas byang chub sems dpa' sems dpa' chen po rnams shes rab kyi pha rol tu phyin pa la 'byung bar 'gyur ba de lta bu'i chos kyi gtam bya bar spobs pa skyed cig // de nas byang chub sems dpa' sems dpa' chen po de dag dang / nyan thos chen po de dag dang / lha'i bu de dag 'di snyam du sems te/ tshe dang ldan pa rab 'byor 'di rang gi shes rab dang spobs pa tsam gyi stobs dang shugs kyi go cas/ byang chub sems dpa' sems dpa' chen po rnams la shes rab kyi pha rol du phyin pa ston tam/ 'on te sangs rgyas kyi mthus ston par 'gyur snyam pa dang / de nas tshe dang ldan pa rab 'byor gyis/ sangs rgyas kyi mthus byang chub sems dpa' sems dpa' chen po de dag dang / nyan thos chen po de dag dang / lha'i bu de dag gi sems kyi kun tu rtog pa sems kyis yongs su shes nas/ tshe dang ldan pa sha ra dwa ti'i bu la smras pa/ tshe dang ldan pa sha ra dwa ti'i bu bcom ldan 'das kyi nyan thos rnams ni gang ci smra yang rung // gang ci ston kyang rung // gang ci rjod kyang rung ste/ de thams cad de bzhin gshegs pa'i mthu'o// de bzhin gshegs pas chos gang bstan pa de thams cad kyang chos nyid dang mi 'gal lo// de ltar rigs kyi bu de dag ni chos bstan pa de la slob cing // chos nyid de lta bu mngon du byed do// sha ra dwa ti'i bu 'di ni de bzhin gshegs pa nyid byang chub sems dpa' sems dpa' chen po rnams la/ shes rab kyi pha rol du phyin pa thabs kyis ston pa mdzad kyi/ tshe dang ldan pa sha ra dwa ti'i bu byang chub sems dpa' sems dpa' chen po rnams la/ shes rab kyi pha rol du phyin pa bstan pa ni/ nyan thos dang rang sangs rgyas thams cad kyi yul ma yin no// de nas tshe dang ldan pa rab 'byor gyis bcom ldan 'das la 'di skad ces gsol to// bcom ldan 'das byang chub sems dpa' byang chub sems dpa' zhes bgyi na/ 'di lta ste/ byang chub sems dpa' zhes bgyi ba'am/ shes rab kyi pha rol du phyin pa zhes bgyi ba 'di chos gang gi tshig lags/ bcom ldan 'das byang chub sems dpa' zhes bgyi ba'am/ shes rab kyi pha rol du phyin pa zhes bgyi ba de lta bu bdag gis yang dag par rjes su ma mthong ngo // bcom ldan 'das de ltar bdag gis byang chub sems dpa' de dang / shes rab kyi pha rol tu phyin pa de dang / byang chub sems dpa'i ming de yang yang dag par rjes su ma mthong na/ byang chub sems dpa' sems dpa' chen po ni su zhig // shes rab kyi pha rol du phyin pa ni gang zhig la gdams shing rjes su bstan par bgyi/ de skad ces gsol pa dang / bcom ldan 'das kyis tshe dang ldan pa rab 'byor la 'di skad ces bka' stsal to// rab 'byor 'di lta ste/ shes rab kyi pha rol du phyin pa dang / byang chub sems dpa' dang / byang chub sems dpa'i ming du bya ba de dag ni ming tsam ste/ ming de ni nang na yang med/ phyi rol na yang med/ gnyis ka med par yang mi dmigs so// rab 'byor 'di lta ste dper na/ sems can sems can zhes bya bar ming du gdags pa'i ming de ni btags pa tsam ste/ btags pa'i chos gang yin pa de la ni/ ming dang brda tsam du tha snyad kyis gdags pa ma gtogs par skye pa 'am 'gag pa med de/ ming de ni nang na yang med/ phyi rol na yang med/ gnyis ka med par yang mi dmigs so// bdag dang / srog dang / 'gro ba dang / gso ba dang / skyes bu dang / gang zag dang / shed can dang / shed bdag dang / byed pa po dang / byed du 'jug pa po dang / slong ba po dang / yongs su slong ba po dang / tshor ba po dang / tshor bar byed pa po dang / shes pa po dang / mthong ba po de dag thams cad kyang btags pa tsam ste/ btags pa'i chos gang yin pa de la ni ming dang brda tsam du tha snyad kyis gdags pa ma gtogs par skye ba 'am 'gag pa med de/ ming de ni nang na yang med/ phyi rol na yang med/ gnyis ka med par yang mi dmigs so// rab 'byor de bzhin du shes rab kyi pha rol du phyin pa gang yin pa dang / byang chub sems dpa' gang yin pa dang / byang chub sems dpa'i ming gang yin pa de dag thams cad kyang btags pa tsam ste/ btags pa'i chos gang yin pa de la ni/ ming dang brda tsam du tha snyad kyis gdags pa ma gtogs par skye ba 'am 'gag pa med de/ ming de ni nang na yang med/ phyi rol na yang med/ gnyis ka med par yang mi dmigs so// rab 'byor 'di lta ste/ dper na nang gi gzugs zhes ming du bya ba ni chos su btags pa tsam du zad de/ chos su btags pa de la ni ming dang brda tsam du tha snyad kyis gdags pa ma gtogs par skye ba'am 'gag pa med de/ ming de ni nang na yang med/ phyi rol na yang med/ gnyis ka med par yang mi dmigs so// rab 'byor tshor ba dang / 'du shes dang / 'du byed dang / rnam par shes pa zhes ming du bya ba ni chos su gdags pa tsam du zad de/ chos su btags pa de la ni ming dang brda tsam du tha snyad kyis gdags pa ma gtogs par skye ba'am 'gag pa med de/ ming de ni nang na yang med/ phyi rol na yang med/ gnyis ka med par yang mi dmigs so// rab 'byor de bzhin du shes rab kyi pha rol tu phyin pa dang / byang chub sems dpa' dang / byang chub sems dpa'i ming dang chos de dag thams cad ni chos su gdags pa tsam du zad de/ chos su btags pa de la ni ming dang brda tsam du tha snyad kyis gdags pa ma gtogs par/ skye ba 'am 'gag pa med de/ ming de ni nang na yang med/ phyi rol na yang med/ gnyis ka med par yang mi dmigs so// rab 'byor mig ces bya ba 'di ni chos su gdags pa tsam du zad de/ chos su btags pa de la ni 'di lta ste mig ces ming dang brda tsam du tha snyad kyis gdags pa ma gtogs par skye ba 'am 'gag pa med de/ ming de ni nang na yang med/ phyi rol na yang med/ gnyis ka med par yang mi dmigs so// rab 'byor rna ba dang / sna dang / lce dang / lus dang / yid ces bya ba 'di ni chos su gdags pa tsam du zad de/ chos su btags pa de la ni 'di lta ste/ yid ces ming dang brda tsam du tha snyad kyis gdags pa ma gtogs par skyes pa 'am 'gag pa med de/ ming de ni nang na yang med/ phyi rol na yang med/ gnyis ka med par yang mi dmigs so// rab 'byor gzugs zhes bya ba 'di ni chos su gdags pa tsam du zad de/ chos su btags pa de la ni 'di lta ste/ gzugs zhes ming dang brda tsam du tha snyad kyis gdags pa ma gtogs par skye ba'am 'gag pa med de/ ming de ni nang na yang med/ phyi rol na yang med/ gnyis ka med par yang mi dmigs so// rab 'byor de bzhin du sgra dang / dri dang / ro dang / reg bya dang / chos zhes bya ba 'di ni chos su gdags pa tsam du zad de/ chos su btags pa de la ni 'di lta ste/ chos zhes ming dang brda tsam du tha snyad kyis gdags pa ma gtogs par/ skye ba'am 'gag pa med de/ ming de ni nang na yang med/ phyi rol na yang med/ gnyis ka med par yang mi dmigs so// rab 'byor mig gi khams zhes bya ba 'di ni chos su gdags pa tsam du zad de/ chos su btags pa de la ni/ 'di lta ste/ mig gi khams zhes ming dang brda tsam du tha snyad kyis gdags pa ma gtogs par/ skye ba'am 'gag pa med de/ ming de ni nang na yang med/ phyi rol na yang med/ gnyis ka med par yang mi dmigs so// rab 'byor gzugs kyi khams zhes bya ba 'di ni chos su gdags pa tsam du zad de/ chos su btags pa de la ni 'di lta ste/ gzugs kyi khams zhes ming dang brda tsam du tha snyad kyis gdags pa ma gtogs par skye ba'am 'gag pa med de/ ming de ni nang na yang med/ phyi rol na yang med/ gnyis ka med par yang mi dmigs so// rab 'byor mig gi rnam par shes pa'i khams zhes bya ba 'di ni chos su gdags pa tsam du zad de/ chos su btags pa de la ni 'di lta ste/ mig gi rnam par shes pa'i khams zhes ming dang brda tsam du tha snyad kyis gdags pa ma gtogs par skye ba'am/ 'gag pa med de/ ming de ni nang na yang med/ phyi rol na yang med/ gnyis ka med par yang mi dmigs so// rab 'byor rna ba'i khams dang / sgra'i khams dang / rna ba'i rnam par shes pa'i khams dang / sna'i khams dang / dri'i khams dang / sna'i rnam par shes pa'i khams dang / lce'i khams dang / ro'i khams dang / lce'i rnam par shes pa'i khams dang / lus kyi khams dang / reg bya'i khams dang / lus kyi rnam par shes pa'i khams dang / yid kyi khams dang / chos kyi khams dang / yid kyi rnam par shes pa'i khams zhes bya ba 'di ni chos su gdags pa tsam du zad de/ chos su btags pa de la ni 'di lta ste/ yid kyi rnam par shes pa'i khams zhes ming dang brda tsam du tha snyad kyis gdags pa ma gtogs par skye ba'am 'gag pa med de/ ming de ni nang na yang med/ phyi rol na yang med/ gnyis ka med par yang mi dmigs so// rab 'byor de bzhin du gang 'di shes rab kyi pha rol du phyin pa zhes bya ba dang / byang chub sems dpa' zhes bya ba dang / byang chub sems dpa'i ming zhes bya ba dag kyang chos su gdags pa tsam du zad de/ chos su btags pa de la ni 'di lta ste/ shes rab kyi pha rol du phyin pa zhes bya ba dang / byang chub sems dpa' zhes bya ba dang / byang chub sems dpa'i ming zhes bya bar ming dang brda tsam du tha snyad kyis gdags pa ma gtogs par/ skye ba 'am 'gag pa med de/ ming de ni nang na yang med/ phyi rol na yang med/ gnyis ka med par yang mi dmigs so// rab 'byor 'di lta ste dper na/ nang gi lus zhes bya ba 'di ni ming tsam du/ tha snyad kyis gdags pa ste/ mgo'i rus pa zhes ming du tha snyad kyis gdags pa dang / mjing pa'i rus pa zhes ming du tha snyad kyis gdags pa dang / phrag pa'i rus pa dang / dpung pa'i rus pa dang / tshigs pa'i rus pa dang / rtsib ma'i rus pa dang / dpyi'i rus pa dang / brla'i rus pa dang / rje ngar gyi rus pa dang / rkang pa'i rus pa zhes ming du tha snyad kyis gdags pa de dag kyang // chos su gdags pa tsam du zad de/ chos su btags pa de la ni 'di lta ste/ mgo'i rus pa zhes bya ba dang / rkang pa'i rus pa zhes bya ba'i bar du ming dang brda tsam du tha snyad kyis gdags pa ma gtogs par skye ba 'am 'gag pa med de/ ming de ni nang na yang med/ phyi rol na yang med/ gnyis ka med par yang mi dmigs so// rab 'byor de bzhin du gang 'di shes rab kyi pha rol du phyin pa zhes bya ba dang / byang chub sems dpa' zhes bya ba dang / byang chub sems dpa'i ming du bya ba dag kyang chos su gdags pa tsam du zad de/ chos su btags pa de la ni ming dang brda tsam du tha snyad kyis gdags pa ma gtogs par skye ba'am 'gag pa med de/ ming de ni nang na yang med/ phyi rol na yang med/ gnyis ka med par yang mi dmigs so// rab 'byor 'di lta ste dper na/ gang 'di phyi rol gyi rtswa dang / shing dang / yal ga dang / lo ma dang / 'dab ma zhes bya ba de dag thams cad kyang ming sna tshogs kyis tha snyad du brjod de/ de dag kyang ming dang brda tsam du tha snyad kyis gdags pa ma gtogs par skye ba'am 'gag pa med de/ ming de ni nang na yang med/ phyi rol na yang med/ gnyis ka med par yang mi dmigs so// rab 'byor de bzhin du gang 'di shes rab kyi pha rol du phyin pa zhes bya ba dang / byang chub sems dpa' zhes bya ba dang / byang chub sems dpa'i ming zhes bya ba de dag kyang chos su gdags pa tsam du zad de/ chos su btags pa de la ni ming dang brda tsam du tha snyad kyis gdags pa ma gtogs par skye ba'am 'gag pa med de/ ming de ni nang na yang med/ phyi rol na yang med/ gnyis ka med par yang mi dmigs so// rab 'byor 'di lta ste dper na/ 'das pa'i sangs rgyas bcom ldan 'das rnams kyi mtshan tsam zhig yod pa yang // mtshan de ni nang na yang med/ phyi rol na yang med/ gnyis ka med par yang mi dmigs so// rab 'byor 'di lta ste dper na/ rmi lam dang / sgra brnyan dang / gzugs brnyan dang / sgyu ma dang / smig rgyu dang / chu zla dang / de bzhin gshegs pa'i sprul pa'i chos de dag thams cad ni chos su gdags pa tsam du zad de/ chos su btags pa de ni ming dang brda tsam du tha snyad kyis gdags pa ma gtogs par skye ba 'am/ 'gag pa med de/ ming de ni nang na yang med/ phyi rol na yang med/ gnyis ka med par yang mi dmigs so// rab 'byor de bzhin du gang 'di shes rab kyi pha rol du phyin pa zhes bya ba dang / byang chub sems dpa' zhes bya ba dang / byang chub sems dpa'i ming zhes bya ba'i chos de dag thams cad ni chos su gdags pa tsam du zad de/ chos su btags pa de la ni ming dang brda tsam du tha snyad kyis gdags pa ma gtogs par/ skye ba 'am 'gag pa med de/ ming de ni nang na yang med/ phyi rol na yang med/ gnyis ka med par yang mi dmigs so// rab 'byor de ltar byang chub sems dpa' sems dpa' chen po shes rab kyi pha rol du phyin pa la spyod pa'i tshe/ ming dang brdar btags pa dang / gdams ngag tu btags pa dang / chos su btags pa la bslab par bya'o// rab 'byor byang chub sems dpa' sems dpa' chen po shes rab kyi pha rol du phyin pa la de ltar spyod pa ni gzugs zhes bya ba rtag par yang dag par rjes su mi mthong ngo // gzugs zhes bya ba mi rtag par yang dag par rjes su mi mthong ngo // gzugs zhes bya ba bde bar yang dag par rjes su mi mthong ngo // gzugs zhes bya ba sdug bsngal bar yang dag par rjes su mi mthong ngo // gzugs zhes bya ba bdag tu yang dag par rjes su mi mthong ngo // gzugs zhes bya ba bdag med par yang dag par rjes su mi mthong ngo // gzugs zhes bya ba zhi bar yang dag par rjes su mi mthong ngo // gzugs zhes bya ba ma zhi bar yang dag par rjes su mi mthong ngo // gzugs zhes bya ba stong bar yang dag par rjes su mi mthong ngo // gzugs zhes bya ba mi stong bar yang dag par rjes su mi mthong ngo // gzugs zhes bya ba mtshan ma yod par yang dag par rjes su mi mthong ngo // gzugs zhes bya ba mtshan ma med par yang dag par rjes su mi mthong ngo // gzugs zhes bya ba smon pa yod par yang dag par rjes su mi mthong ngo // gzugs zhes bya ba smon pa med par yang dag par rjes su mi mthong ngo // gzugs zhes bya ba 'dus byas su yang dag par rjes su mi mthong ngo // gzugs zhes bya ba 'dus ma byas su yang dag par rjes su mi mthong ngo // gzugs zhes bya ba kun nas nyon mongs par yang dag par rjes su mi mthong ngo // gzugs zhes bya ba rnam par byang bar yang dag par rjes su mi mthong ngo // gzugs zhes bya ba skye bar yang dag par rjes su mi mthong ngo // gzugs zhes bya ba 'gag par yang dag par rjes su mi mthong ngo // gzugs zhes bya ba dben par yang dag par rjes su mi mthong ngo // gzugs zhes bya ba mi dben par yang dag par rjes su mi mthong ngo // gzugs zhes bya ba dge bar yang dag par rjes su mi mthong ngo // gzugs zhes bya ba mi dge bar yang dag par rjes su mi mthong ngo // gzugs zhes bya ba kha na ma tho ba dang bcas par yang dag par rjes su mi mthong ngo // gzugs zhes bya ba kha na ma tho ba med par yang dag par rjes su mi mthong ngo // gzugs zhes bya ba zag pa dang bcas par yang dag par rjes su mi mthong ngo // gzugs zhes bya ba zag pa med par yang dag par rjes su mi mthong ngo // gzugs zhes bya ba nyon mongs pa dang bcas par yang dag par rjes su mi mthong ngo // gzugs zhes bya ba nyon mongs pa med par yang dag par rjes su mi mthong ngo // gzugs zhes bya ba 'jig rten par yang dag par rjes su mi mthong ngo // gzugs zhes bya ba 'jig rten las 'das par yang dag par rjes su mi mthong ngo // gzugs zhes bya ba 'khor bar yang dag par rjes su mi mthong ngo // gzugs zhes bya ba mya ngan las 'das par yang dag par rjes su mi mthong ngo // tshor ba zhes bya ba dang / 'du shes zhes bya ba dang / 'du byed ces bya ba dang / rnam par shes pa zhes bya ba rtag par yang dag par rjes su mi mthong ngo // rnam par shes pa zhes bya ba mi rtag par yang dag par rjes su mi mthong ngo // rnam par shes pa zhes bya ba bde bar yang dag par rjes su mi mthong ngo // rnam par shes pa zhes bya ba sdug bsngal bar yang dag par rjes su mi mthong ngo // rnam par shes pa zhes bya ba bdag tu yang dag par rjes su mi mthong ngo // rnam par shes pa zhes bya ba bdag med par yang dag par rjes su mi mthong ngo // rnam par shes pa zhes bya ba zhi bar yang dag par rjes su mi mthong ngo // rnam par shes pa zhes bya ba ma zhi bar yang dag par rjes su mi mthong ngo // rnam par shes pa zhes bya ba stong par yang dag par rjes su mi mthong ngo // rnam par shes pa zhes bya ba mi stong par yang dag par rjes su mi mthong ngo // rnam par shes pa zhes bya ba mtshan ma yod par yang dag par rjes su mi mthong ngo // rnam par shes pa zhes bya ba mtshan ma med par yang dag par rjes su mi mthong ngo // rnam par shes pa zhes bya ba smon pa yod par yang dag par rjes su mi mthong ngo // rnam par shes pa zhes bya ba smon pa med par yang dag par rjes su mi mthong ngo // rnam par shes pa zhes bya ba 'dus byas su yang dag par rjes su mi mthong ngo // rnam par shes pa zhes bya ba 'dus ma byas su yang dag par rjes su mi mthong ngo // rnam par shes pa zhes bya ba kun nas nyon mongs par yang dag par rjes su mi mthong ngo // rnam par shes pa zhes bya ba rnam par byang bar yang dag par rjes su mi mthong ngo // rnam par shes pa zhes bya ba skye bar yang dag par rjes su mi mthong ngo // rnam par shes pa zhes bya ba 'gag par yang dag par rjes su mi mthong ngo // rnam par shes pa zhes bya ba dben par yang dag par rjes su mi mthong ngo // rnam par shes pa zhes bya ba mi dben par yang dag par rjes su mi mthong ngo // rnam par shes pa zhes bya ba dge bar yang dag par rjes su mi mthong ngo // rnam par shes pa zhes bya ba mi dge bar yang dag par rjes su mi mthong ngo // rnam par shes pa zhes bya ba kha na ma tho ba dang bcas par yang dag par rjes su mi mthong ngo // rnam par shes pa zhes bya ba kha na ma tho ba med par yang dag par rjes su mi mthong ngo // rnam par shes pa zhes bya ba zag pa dang bcas par yang dag par rjes su mi mthong ngo // rnam par shes pa zhes bya ba zag pa med par yang dag par rjes su mi mthong ngo // rnam par shes pa zhes bya ba nyon mongs pa dang bcas par yang dag par rjes su mi mthong ngo // rnam par shes pa zhes bya ba nyon mongs pa med par yang dag par rjes su mi mthong ngo // rnam par shes pa zhes bya ba 'jig rten par yang dag par rjes su mi mthong ngo // rnam par shes pa zhes bya ba 'jig rten las 'das par yang dag par rjes su mi mthong ngo // rnam par shes pa zhes bya ba 'khor bar yang dag par rjes su mi mthong ngo // rnam par shes pa zhes bya ba mya ngan las 'das par yang dag par rjes su mi mthong ngo // // shes rab kyi pha rol du phyin pa stong phrag nyi shu lnga pa/ bam po bdun pa/ mig ces bya ba rtag par yang dag par rjes su mi mthong ngo // mig ces bya ba mi rtag par yang dag par rjes su mi mthong ngo // mig ces bya ba bde ba dang / sdug bsngal ba dang / bdag dang / bdag med pa dang / zhi ba dang / ma zhi ba dang / stong pa dang / mi stong ba dang / mtshan ma yod pa dang / mtshan ma med pa dang / smon pa yod pa dang / smon pa med pa dang / 'dus byas dang / 'dus ma byas dang / kun nas nyon mongs pa dang / rnam par byang ba dang / skye ba dang / 'gag pa dang / dben pa dang / mi dben pa dang / dge ba dang / mi dge ba dang / kha na ma tho ba dang bcas pa dang / kha na ma tho ba med pa dang / zag pa dang bcas pa dang / zag pa med pa dang / nyon mongs pa dang bcas pa dang / nyon mongs pa med pa dang / 'jig rten pa dang / 'jig rten las 'das pa dang / 'khor ba dang / mya ngan las 'das par yang dag par rjes su mi mthong ngo // gzugs zhes bya ba rtag par yang dag par rjes su mi mthong ngo // gzugs zhes bya ba mi rtag par yang dag par rjes su mi mthong ngo // gzugs zhes bya ba bde ba dang / sdug bsngal ba dang / bdag dang / bdag med pa dang / zhi ba dang / ma zhi ba dang / stong pa dang / mi stong ba dang / mtshan ma yod pa dang / mtshan ma med pa dang / smon pa yod pa dang / smon pa med pa dang / 'dus byas dang / 'dus ma byas dang / kun nas nyon mongs pa dang / rnam par byang ba dang / skye ba dang / 'gag pa dang / dben pa dang / mi dben pa dang / dge ba dang / mi dge ba dang / kha na ma tho ba dang bcas pa dang / kha na ma tho ba med pa dang / zag pa dang bcas pa dang / zag pa med pa dang / nyon mongs pa dang bcas pa dang / nyon mongs pa med pa dang / 'jig rten pa dang / 'jig rten las 'das pa dang / 'khor ba dang / mya ngan las 'das par yang dag par rjes su mi mthong ngo // mig gi rnam par shes pa zhes bya ba rtag par yang dag par rjes su mi mthong ngo // mig gi rnam par shes pa zhes bya ba mi rtag par yang dag par rjes su mi mthong ngo // mig gi rnam par shes pa zhes bya ba bde ba dang / sdug bsngal ba dang / bdag dang / bdag med pa dang / zhi ba dang / ma zhi ba dang / stong pa dang / mi stong pa dang / mtshan ma yod pa dang / mtshan ma med pa dang / smon pa yod pa dang / smon pa med pa dang / 'dus byas dang / 'dus ma byas dang / kun nas nyon mongs pa dang / rnam par byang ba dang / skye ba dang / 'gag pa dang / dben pa dang / mi dben pa dang / dge ba dang / mi dge ba dang / kha na ma tho ba dang bcas pa dang / kha na ma tho ba med pa dang / zag pa dang bcas pa dang / zag pa med pa dang / nyon mongs pa dang bcas pa dang / nyon mongs pa med pa dang / 'jig rten pa dang / 'jig rten las 'das pa dang / 'khor ba dang / mya ngan las 'das par yang dag par rjes su mi mthong ngo // mig gi 'dus te reg pa zhes bya ba rtag par yang dag par rjes su mi mthong ngo // mig gi 'dus te reg pa zhes bya ba mi rtag par yang dag par rjes su mi mthong ngo // mig gi 'dus te reg pa zhes bya ba bde ba dang / sdug bsngal ba dang / bdag dang bdag med pa dang / zhi ba dang / ma zhi ba dang / stong pa dang / mi stong pa dang / mtshan ma yod pa dang / mtshan ma med pa dang / smon pa yod pa dang / smon pa med pa dang / 'dus byas dang / 'dus ma byas dang / kun nas nyon mongs pa dang / rnam par byang ba dang / skye ba dang / 'gag pa dang / dben pa dang / mi dben pa dang / dge ba dang / mi dge ba dang / kha na ma tho ba dang bcas pa dang / kha na ma tho ba med pa dang / zag pa dang bcas pa dang / zag pa med pa dang / nyon mongs pa dang bcas pa dang / nyon mongs pa med pa dang / 'jig rten pa dang / 'jig rten las 'das pa dang / 'khor ba dang / mya ngan las 'das par yang dag par rjes su mi mthong ngo // gang yang mig dang / gzugs dang / mig gi rnam par shes pa 'dus te reg pa'i rkyen gyis byung ba'i tshor ba bde ba'am sdug bsngal ba'am/ bde ba yang ma yin sdug bsngal ba yang ma yin pa 'byung zhes bya ba de yang rtag pa dang mi rtag par yang dag par rjes su mi mthong ngo // bde ba dang / sdug bsngal ba dang / bdag dang / bdag med pa dang / zhi ba dang / ma zhi ba dang / stong pa dang / mi stong pa dang / mtshan ma yod pa dang / mtshan ma med pa dang / smon pa yod pa dang / smon pa med pa dang / 'dus byas dang / 'dus ma byas dang / kun nas nyon mongs pa dang / rnam par byang ba dang / skye ba dang 'gag pa dang / dben pa dang / mi dben pa dang / dge ba dang / mi dge ba dang / kha na ma tho ba dang bcas pa dang / kha na ma tho ba med pa dang / zag pa dang bcas pa dang / zag pa med pa dang / nyon mongs pa dang bcas pa dang / nyon mongs pa med pa dang / 'jig rten pa dang / 'jig rten las 'das pa dang / 'khor ba dang mya ngan las 'das par yang dag par rjes su mi mthong ngo // rna ba zhes bya ba rtag par yang dag par rjes su mi mthong ngo // rna ba zhes bya ba mi rtag par yang dag par rjes su mi mthong ngo // rna ba zhes bya ba 'khor ba'i bar du yang dag par rjes su mi mthong ngo // mya ngan las 'das par yang dag par rjes su mi mthong ngo // sgra zhes bya ba rtag par yang dag par rjes su mi mthong ngo // sgra zhes bya ba mi rtag par yang dag par rjes su mi mthong ngo // sgra zhes bya ba 'khor ba'i bar du yang dag par rjes su mi mthong ngo // mya ngan las 'das par yang dag par rjes su mi mthong ngo // rna ba'i rnam par shes pa zhes bya ba rtag par yang dag par rjes su mi mthong ngo // rna ba'i rnam par shes pa zhes bya ba mi rtag par yang dag par rjes su mi mthong ngo // rna ba'i rnam par shes pa zhes bya ba 'khor ba'i bar du yang dag par rjes su mi mthong ngo // mya ngan las 'das par yang dag par rjes su mi mthong ngo // rna ba'i 'dus te reg pa zhes bya ba rtag par yang dag par rjes su mi mthong ngo // rna ba'i 'dus te reg pa zhes bya ba mi rtag par yang dag par rjes su mi mthong ngo // rna ba'i 'dus te reg pa zhes bya ba 'khor ba'i bar du yang dag par rjes su mi mthong ngo // mya ngan las 'das par yang dag par rjes su mi mthong ngo // gang yang rna ba dang / sgra dang / rna ba'i rnam par shes pa 'dus te reg pa'i rkyen gyis byung ba'i tshor ba bde ba 'am/ sdug bsngal ba 'am/ bde ba yang ma yin/ sdug bsngal ba yang ma yin pa 'byung zhes bya ba de yang rtag pa dang mi rtag par yang dag par rjes su mi mthong ngo // bde ba dang sdug bsngal ba dang / bdag dang bdag med pa dang / zhi ba dang ma zhi ba dang / stong pa dang / mi stong pa dang / mtshan ma yod pa dang / mtshan ma med pa dang / smon pa yod pa dang / smon pa med pa dang / 'dus byas dang / 'dus ma byas dang / kun nas nyon mongs pa dang / rnam par byang ba dang / skye ba dang / 'gag pa dang / dben pa dang / mi dben pa dang / dge ba dang / mi dge ba dang / kha na ma tho ba dang bcas pa dang / kha na ma tho ba med pa dang / zag pa dang bcas pa dang / zag pa med pa dang / nyon mongs pa dang bcas pa dang / nyon mongs pa med pa dang / 'jig rten pa dang / 'jig rten las 'das pa dang / 'khor ba dang / mya ngan las 'das par yang dag par rjes su mi mthong ngo // sna zhes bya ba rtag par yang dag par rjes su mi mthong ngo // sna zhes bya ba mi rtag par yang dag par rjes su mi mthong ngo // sna zhes bya ba 'khor ba'i bar du yang dag par rjes su mi mthong ngo // mya ngan las 'das par yang dag par rjes su mi mthong ngo // dri zhes bya ba rtag par yang dag par rjes su mi mthong ngo // dri zhes bya ba mi rtag par yang dag par rjes su mi mthong ngo // dri zhes bya ba 'khor ba'i bar du yang dag par rjes su mi mthong ngo // mya ngan las 'das par yang dag par rjes su mi mthong ngo // sna'i rnam par shes pa zhes bya ba rtag par yang dag par rjes su mi mthong ngo // sna'i rnam par shes pa zhes bya ba mi rtag par yang dag par rjes su mi mthong ngo // sna'i rnam par shes pa zhes bya ba 'khor ba'i bar du yang dag par rjes su mi mthong ngo // mya ngan las 'das par yang dag par rjes su mi mthong ngo // sna'i 'dus te reg pa zhes bya ba rtag par yang dag par rjes su mi mthong ngo // sna'i 'dus te reg pa zhes bya ba mi rtag par yang dag par rjes su mi mthong ngo // sna'i 'dus te reg pa zhes bya ba 'khor ba'i bar du yang dag par rjes su mi mthong ngo // mya ngan las 'das par yang dag par rjes su mi mthong ngo // gang yang sna dang / dri dang / sna'i rnam par shes pa 'dus te reg pa'i rkyen gyis byung ba'i tshor ba bde ba 'am/ sdug bsngal ba 'am/ bde ba yang ma yin/ sdug bsngal ba yang ma yin pa 'byung zhes bya ba de yang rtag pa dang / mi rtag par yang dag par rjes su mi mthong ngo // bde ba dang / sdug bsngal ba dang / bdag dang / bdag med pa dang / zhi ba dang / ma zhi ba dang / stong pa dang / mi stong pa dang / mtshan ma yod pa dang / mtshan ma med pa dang / smon pa yod pa dang / smon pa med pa dang / 'dus byas dang / 'dus ma byas dang / kun nas nyon mongs pa dang / rnam par byang ba dang / skye ba dang 'gag pa dang / dben pa dang / mi dben pa dang / dge ba dang / mi dge ba dang / kha na ma tho ba dang bcas pa dang / kha na ma tho ba med pa dang / zag pa dang bcas pa dang / zag pa med pa dang / nyon mongs pa dang bcas pa dang / nyon mongs pa med pa dang / 'jig rten pa dang / 'jig rten las 'das pa dang / 'khor ba dang mya ngan las 'das par yang dag par rjes su mi mthong ngo // lce zhes bya ba rtag par yang dag par rjes su mi mthong ngo // lce zhes bya ba mi rtag par yang dag par rjes su mi mthong ngo // lce zhes bya ba 'khor ba'i bar du yang dag par rjes su mi mthong ngo // mya ngan las 'das par yang dag par rjes su mi mthong ngo // ro zhes bya ba rtag par yang dag par rjes su mi mthong ngo // ro zhes bya ba mi rtag par yang dag par rjes su mi mthong ngo // ro zhes bya ba 'khor ba'i bar du yang dag par rjes su mi mthong ngo // mya ngan las 'das par yang dag par rjes su mi mthong ngo // lce'i rnam par shes pa zhes bya ba rtag par yang dag par rjes su mi mthong ngo // lce'i rnam par shes pa zhes bya ba mi rtag par yang dag par rjes su mi mthong ngo // lce'i rnam par shes pa zhes bya ba 'khor ba'i bar du yang dag par rjes su mi mthong ngo // mya ngan las 'das par yang dag par rjes su mi mthong ngo // lce'i 'dus te reg pa zhes bya ba rtag par yang dag par rjes su mi mthong ngo // lce'i 'dus te reg pa zhes bya ba mi rtag par yang dag par rjes su mi mthong ngo // lce'i 'dus te reg pa zhes bya ba 'khor ba'i bar du yang dag par rjes su mi mthong ngo // mya ngan las 'das par yang dag par rjes su mi mthong ngo // gang yang lce dang / ro dang / lce'i rnam par shes pa 'dus te reg pa'i rkyen gyis byung ba'i tshor ba bde ba'am/ sdug bsngal ba'am/ bde ba yang ma yin sdug bsngal ba yang ma yin pa 'byung zhes bya ba de yang rtag pa dang / mi rtag par yang dag par rjes su mi mthong ngo // bde ba dang / sdug bsngal ba dang / bdag dang / bdag med pa dang / zhi ba dang / ma zhi ba dang / stong pa dang / mi stong pa dang / mtshan ma yod pa dang / mtshan ma med pa dang / smon pa yod pa dang / smon pa med pa dang / 'dus byas dang / 'dus ma byas dang / kun nas nyon mongs pa dang / rnam par byang ba dang / skye ba dang / 'gag pa dang / dben pa dang / mi dben pa dang / dge ba dang / mi dge ba dang / kha na ma tho ba dang bcas pa dang / kha na ma tho ba med pa dang / zag pa dang bcas pa dang / zag pa med pa dang / nyon mongs pa dang bcas pa dang / nyon mongs pa med pa dang / 'jig rten pa dang / 'jig rten las 'das pa dang / 'khor ba dang mya ngan las 'das par yang dag par rjes su mi mthong ngo // lus shes bya ba rtag par yang dag par rjes su mi mthong ngo // lus shes bya ba mi rtag par yang dag par rjes su mi mthong ngo // lus zhes bya ba 'khor ba'i bar du yang dag par rjes su mi mthong ngo // mya ngan las 'das par yang dag par rjes su mi mthong ngo // reg bya zhes bya ba rtag par yang dag par rjes su mi mthong ngo // reg bya zhes bya ba mi rtag par yang dag par rjes su mi mthong ngo // reg bya zhes bya ba 'khor ba'i bar du yang dag par rjes su mi mthong ngo // mya ngan las 'das par yang dag par rjes su mi mthong ngo // lus kyi rnam par shes pa zhes bya ba rtag par yang dag par rjes su mi mthong ngo // lus kyi rnam par shes pa zhes bya ba mi rtag par yang dag par rjes su mi mthong ngo // lus kyi rnam par shes pa zhes bya ba 'khor ba'i bar du yang dag par rjes su mi mthong ngo // mya ngan las 'das par yang dag par rjes su mi mthong ngo // lus kyi 'dus te reg pa zhes bya ba rtag par yang dag par rjes su mi mthong ngo // lus kyi 'dus te reg pa zhes bya ba mi rtag par yang dag par rjes su mi mthong ngo // lus kyi 'dus te reg pa zhes bya ba 'khor ba'i bar du yang dag par rjes su mi mthong ngo // mya ngan las 'das par yang dag par rjes su mi mthong ngo // gang yang lus dang / reg bya dang / lus kyi rnam par shes pa 'dus te reg pa'i rkyen gyis byung ba'i tshor ba bde ba'am/ sdug bsngal ba'am/ bde ba yang ma yin/ sdug bsngal ba yang ma yin pa 'byung zhes bya ba de yang rtag pa dang / mi rtag par yang dag par rjes su mi mthong ngo // bde ba dang / sdug bsngal ba dang / bdag dang / bdag med pa dang / zhi ba dang / ma zhi ba dang / stong ba dang / mi stong ba dang / mtshan ma yod pa dang / mtshan ma med pa dang / smon pa yod pa dang / smon pa med pa dang / 'dus byas dang / 'dus ma byas dang / kun nas nyon mongs pa dang / rnam par byang ba dang / skye ba dang / 'gag pa dang / dben pa dang / mi dben pa dang / dge ba dang / mi dge ba dang / kha na ma tho ba dang bcas pa dang / kha na ma tho ba med pa dang / zag pa dang bcas pa dang / zag pa med pa dang / nyon mongs pa dang bcas pa dang / nyon mongs pa med pa dang / 'jig rten pa dang / 'jig rten las 'das pa dang / 'khor ba dang / mya ngan las 'das par yang dag par rjes su mi mthong ngo // yid ces bya ba rtag par yang dag par rjes su mi mthong ngo // yid ces bya ba mi rtag par yang dag par rjes su mi mthong ngo // yid ces bya ba 'khor ba'i bar du yang dag par rjes su mi mthong ngo // mya ngan las 'das par yang dag par rjes su mi mthong ngo // chos zhes bya ba rtag par yang dag par rjes su mi mthong ngo // chos zhes bya ba mi rtag par yang dag par rjes su mi mthong ngo // chos zhes bya ba 'khor ba'i bar du yang dag par rjes su mi mthong ngo // mya ngan las 'das par yang dag par rjes su mi mthong ngo // yid kyi rnam par shes pa zhes bya ba rtag par yang dag par rjes su mi mthong ngo // yid kyi rnam par shes pa zhes bya ba mi rtag par yang dag par rjes su mi mthong ngo // yid kyi rnam par shes pa zhes bya ba 'khor ba'i bar du yang dag par rjes su mi mthong ngo // mya ngan las 'das par yang dag par rjes su mi mthong ngo // yid kyi 'dus te reg pa zhes bya ba rtag par yang dag par rjes su mi mthong ngo // yid kyi 'dus te reg pa zhes bya ba mi rtag par yang dag par rjes su mi mthong ngo // yid kyi 'dus te reg pa zhes bya ba 'khor ba'i bar du yang dag par rjes su mi mthong ngo // mya ngan las 'das par yang dag par rjes su mi mthong ngo // gang yang yid dang chos dang / yid kyi rnam par shes pa 'dus te reg pa'i rkyen gyis byung ba'i tshor ba bde ba 'am/ sdug bsngal ba 'am/ bde ba yang ma yin/ sdug bsngal ba yang ma yin pa 'byung zhes bya ba de yang rtag pa dang / mi rtag par yang dag par rjes su mi mthong ngo // bde ba dang / sdug bsngal ba dang / bdag dang / bdag med pa dang / zhi ba dang / ma zhi ba dang / stong ba dang / mi stong ba dang / mtshan ma yod pa dang / mtshan ma med pa dang / smon pa yod pa dang / smon pa med pa dang / 'dus byas dang / 'dus ma byas dang / kun nas nyon mongs pa dang / rnam par byang ba dang / skye ba dang / 'gag pa dang / dben pa dang / mi dben pa dang / dge ba dang / mi dge ba dang / kha na ma tho ba dang bcas pa dang / kha na ma tho ba med pa dang / zag pa dang bcas pa dang / zag pa med pa dang / nyon mongs pa dang bcas pa dang / nyon mongs pa med pa dang / 'jig rten pa dang / 'jig rten las 'das pa dang / 'khor ba dang mya ngan las 'das par yang dag par rjes su mi mthong ngo // de ci'i phyir zhe na/ byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ shes rab kyi pha rol du phyin pa de dang / byang chub sems dpa' de dang / byang chub sems dpa'i ming de 'dus byas kyi khams na yod par yang dag par rjes su mi mthong ngo // 'dus ma byas kyi khams na yod par yang dag par rjes su mi mthong ngo // de ci'i phyir zhe na/ de ni 'di ltar byang chub sems dpa' sems dpa' chen po shes rab kyi pha rol du phyin pa la spyod pa'i tshe/ chos de dag thams cad la mi rtog rnam par mi rtog ste/ de shes rab kyi pha rol du phyin pa la spyod pa'i tshe/ rnam par mi rtog pa'i chos la gnas shing // dran pa nye bar bzhag pa rnams bsgom pa'i phyir/ shes rab kyi pha rol du phyin pa la spyod de/ rnam pa thams cad mkhyen pa nyid yid la bya ba ma gtogs par/ shes rab kyi pha rol du phyin pa nyid kyang yang dag par rjes su mi mthong ngo // shes rab kyi pha rol du phyin pa'i ming yang yang dag par rjes su mi mthong ngo // byang chub sems dpa' yang yang dag par rjes su mi mthong ngo // byang chub sems dpa'i ming yang yang dag par rjes su mi mthong ngo // sangs rgyas kyang yang dag par rjes su mi mthong ngo // sangs rgyas kyi ming yang yang dag par rjes su mi mthong ngo // yang dag par spong ba dang / rdzu 'phrul gyi rkang pa dang / dbang bo dang / stobs dang / byang chub kyi yan lag dang / lam dang / pha rol du phyin pa rnams dang / stong pa nyid thams cad dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyi gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / sangs rgyas kyi chos ma 'dres pa brgyad bsgom pa'i phyir/ shes rab kyi pha rol du phyin pa la spyod de/ shes rab kyi pha rol du phyin pa nyid kyang yang dag par rjes su mi mthong ngo // shes rab kyi pha rol du phyin pa'i ming yang yang dag par rjes su mi mthong ngo // byang chub sems dpa' yang yang dag par rjes su mi mthong ngo // byang chub sems dpa'i ming yang yang dag par rjes su mi mthong ngo // sangs rgyas kyang yang dag par rjes su mi mthong ngo // sangs rgyas kyi ming yang yang dag par rjes su mi mthong ngo // de ci'i phyir zhe na/ byang chub sems dpa' sems dpa' chen po des shes rab kyi pha rol du phyin pa la spyod pa'i tshe/ chos rnams kyi chos kyi mtshan nyid shin du rtogs pa yin te/ chos rnams kyis chos kyi mtshan nyid gang yin pa de ni/ kun nas nyon mongs par mi 'gyur ro// rnam par byang bar mi 'gyur ro// rab 'byor de ltar byang chub sems dpa' sems dpa' chen pos shes rab kyi pha rol du phyin pa la spyod pa'i tshe/ ming dang brdar bya ba'i chos su gdags pa khong du chud par byas te/ de ltar des ming dang brdar bya ba'i chos su gdags pa khong du chud na/ gzugs la chags par 'gyur ba med do// tshor ba dang / 'du shes dang / 'du byed dang / rnam par shes pa la chags par 'gyur ba med do// mig la chags par 'gyur ba med do// gzugs la chags par 'gyur ba med do// mig gi rnam par shes pa la chags par 'gyur ba med do// mig gi 'dus te reg pa la chags par 'gyur ba med do// gang yang mig dang gzugs dang / mig gi rnam par shes pa 'dus te reg pa'i rkyen gyis tshor ba/ bde ba 'am/ sdug bsngal ba 'am/ bde ba yang ma yin/ sdug bsngal ba yang ma yin pa skye ba de la yang chags par 'gyur ba med do// rna ba la chags par 'gyur ba med do// sgra la chags par 'gyur ba med do// rna ba'i rnam par shes pa la chags par 'gyur ba med do// rna ba'i 'dus te reg pa la chags par 'gyur ba med do// gang yang rna ba dang / sgra dang / rna ba'i rnam par shes pa 'dus te reg pa'i rkyen gyis tshor ba bde ba'am/ sdug bsngal ba'am/ bde ba yang ma yin/ sdug bsngal ba yang ma yin pa skye ba de la yang chags par 'gyur ba med do// sna la chags par 'gyur ba med do// dri la chags par 'gyur ba med do// sna'i rnam par shes pa la chags par 'gyur ba med do// sna'i 'dus te reg pa la chags par 'gyur ba med do// gang yang sna dang / dri dang / sna'i rnam par shes pa 'dus te reg pa'i rkyen gyis tshor ba bde ba'am/ sdug bsngal ba 'am/ bde ba yang ma yin/ sdug bsngal ba yang ma yin pa skye ba de la yang chags par 'gyur ba med do// lce la chags par 'gyur ba med do// ro la chags par 'gyur ba med do// lce'i rnam par shes pa la chags par 'gyur ba med do// lce'i 'dus te reg pa la chags par 'gyur ba med do// gang yang lce dang / ro dang / lce'i rnam par shes pa 'dus te reg pa'i rkyen gyis tshor ba bde ba 'am/ sdug bsngal ba 'am/ bde ba yang ma yin/ sdug bsngal ba yang ma yin pa skye ba de la yang chags par 'gyur ba med do// lus la chags par 'gyur ba med do// reg bya la chags par 'gyur ba med do// lus kyi rnam par shes pa la chags par 'gyur ba med do// lus kyi 'dus te reg pa la chags par 'gyur ba med do// gang yang lus dang / reg bya dang / lus kyi rnam par shes pa 'dus te reg pa'i rkyen gyis tshor ba bde ba 'am/ sdug bsngal ba 'am/ bde ba yang ma yin/ sdug bsngal ba yang ma yin pa skye ba de la yang chags par 'gyur ba med do// yid la chags par 'gyur ba med do// chos la chags par 'gyur ba med do// yid kyi rnam par shes pa la chags par 'gyur ba med do// yid kyi 'dus te reg pa la chags par 'gyur ba med do// gang yang yid dang chos dang / yid kyi rnam par shes pa 'dus te reg pa'i rkyen gyis tshor ba bde ba'am/ sdug bsngal ba 'am/ bde ba yang ma yin/ sdug bsngal ba yang ma yin pa skye ba de la yang chags par 'gyur ba med do// 'dus byas kyi khams la chags par 'gyur ba med do// 'dus ma byas kyi khams la chags par 'gyur ba med do// sbyin pa'i pha rol tu phyin pa la chags par 'gyur ba med do// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la chags par 'gyur ba med do// de dag gi ming dang mtshan nyid la yang chags par 'gyur ba med do// byang chub sems dpa'i lus la yang chags par 'gyur ba med do// sha'i mig la chags par 'gyur ba med do// lha'i mig dang / shes rab kyi mig dang / chos kyi mig dang / sangs rgyas kyi mig la chags par 'gyur ba med do// mngon par shes pa rnams la chags par 'gyur ba med do// nang stong pa nyid la chags par 'gyur ba med do// phyi stong pa nyid la chags par 'gyur ba med do// phyi nang stong pa nyid la chags par 'gyur ba med do// dngos po med pa'i ngo bo nyid stong pa nyid kyi bar la chags par 'gyur ba med do// dran pa nye bar gzhag pa rnams la chags par 'gyur ba med do// yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa la chags par 'gyur ba med do// 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar ba brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams la chags par 'gyur ba med do// ting nge 'dzin rnams dang / gzungs kyi sgo rnams la chags par 'gyur ba med do// de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad la chags par 'gyur ba med do// de bzhin nyid la chags par 'gyur ba med do// yang dag pa'i mtha' la chags par 'gyur ba med do// chos kyi dbyings la chags par 'gyur ba med do// sems can yongs su smin par bya ba la chags par 'gyur ba med do// sangs rgyas kyi zhing yongs su dag par bya ba la chags par 'gyur ba med do// thabs mkhas pa la chags par 'gyur ba med do// de ci'i phyir zhe na/ de ni 'di ltar gang chags par byed pa 'am/ gang gis chags par byed pa 'am/ gang la chags par bya ba de lta bu'i chos thams cad med pa'i phyir ro// rab 'byor de ltar byang chub sems dpa' sems dpa' chen po shes rab kyi pha rol du phyin pa la spyod pa ni/ sbyin pa'i pha rol du phyin pas rnam par 'phel lo// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pas rnam par 'phel lo// byang chub sems dpa'i skyon med par yang dag par 'jug par 'gyur ro// phyir mi ldog pa'i sa yongs su gnon par 'gyur ro// mngon par shes pa rnams yongs su rdzogs par 'gyur ro// mngon par shes pa rnams yongs su rdzogs par byas nas kyang // sems can yongs su smin par byed cing // sangs rgyas bcom ldan 'das rnams la rim gror bya ba dang / bkur stir bya ba dang / bsti stang du bya ba dang / mchod pa byed cing // sangs rgyas kyi zhing yongs su dag par bya ba dang / sangs rgyas bcom ldan 'das rnams blta ba'i phyir/ sangs rgyas kyi zhing nas sangs rgyas kyi zhing du 'gro bar 'gyur ro// sangs rgyas bcom ldan 'das de dag mthong nas kyang // dge ba'i rtsa ba gang gis sangs rgyas bcom ldan 'das de dag la rim gror bya ba dang / bkur stir bya ba dang / bsti stang du bya ba dang / mchod par bya bar 'dod pa'i dge ba'i rtsa ba de dag kyang mngon par 'byung bar 'gyur te/ dge ba'i rtsa ba de dag gis kyang // sangs rgyas bcom ldan 'das de dag gi drung du skye bar 'gyur ro// sangs rgyas bcom ldan 'das de dag las chos kyang thos par 'gyur te/ ji skad du thos pa'i chos de dag kyang // nam bla na med pa yang dag par rdzogs pa'i byang chub tu mngon par sangs rgyas kyi bar du rgyun mi chad par 'gyur ro// gzungs kyi sgo rnams kyang thob par 'gyur ro// ting nge 'dzin gyi sgo rnams kyang thob par 'gyur ro// rab 'byor byang chub sems dpa' sems dpa' chen po shes rab kyi pha rol du phyin pa la spyod pas/ ming dang brdar bya ba'i chos su gdags pa rnams de ltar khong du chud par bya'o// rab 'byor gang yang khyod kyis bcom ldan 'das byang chub sems dpa' byang chub sems dpa' zhes bgyi na/ zhes smras pa de la/ rab 'byor de ji snyam du sems/ gzugs byang chub sems dpa' yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ gzugs ma yin pa gzhan zhig byang chub sems dpa' yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ tshor ba dang / 'du shes dang / 'du byed dang / rnam par shes pa byang chub sems dpa' yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ tshor ba dang / 'du shes dang / 'du byed dang / rnam par shes pa ma yin pa gzhan zhig byang chub sems dpa' yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ gzugs la byang chub sems dpa' yod snyam 'am/ tshor ba dang / 'du shes dang / 'du byed dang / rnam par shes pa la byang chub sems dpa' yod snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ byang chub sems dpa' la gzugs yod snyam 'am/ byang chub sems dpa' la tshor ba dang / 'du shes dang / 'du byed dang / rnam par shes pa yod snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ gzugs med pa zhig byang chub sems dpa' yin snyam 'am/ tshor ba dang / 'du shes dang / 'du byed dang / rnam par shes pa med pa zhig byang chub sems dpa' yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ mig byang chub sems dpa' yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ rna ba dang / sna dang / lce dang / lus dang / yid byang chub sems dpa' yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ mig ma yin pa gzhan zhig byang chub sems dpa' yin snyam 'am/ rna ba dang / sna dang / lce dang / lus dang / yid ma yin pa gzhan zhig byang chub sems dpa' yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ mig la byang chub sems dpa' yod snyam 'am/ rna ba dang / sna dang / lce dang / lus dang / yid la byang chub sems dpa' yod snyam 'am/ gsol ba bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ mig byang chub sems dpa' la yod snyam 'am/ rna ba dang / sna dang / lce dang / lus dang / yid byang chub sems dpa' la yod snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ mig med pa zhig byang chub sems dpa' yin snyam 'am/ rna ba dang / sna dang / lce dang / lus dang / yid med pa zhig byang chub sems dpa' yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal ba/ rab 'byor de ji snyam du sems/ gzugs byang chub sems dpa' yin snyam 'am/ sgra dang / dri dang / ro dang / reg bya dang / chos byang chub sems dpa' yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ gzugs ma yin pa gzhan zhig byang chub sems dpa' yin snyam 'am/ sgra dang / dri dang / ro dang / reg bya dang / chos ma yin pa gzhan zhig byang chub sems dpa' yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ gzugs la byang chub sems dpa' yod snyam 'am/ sgra dang / dri dang / ro dang / reg bya dang / chos la byang chub sems dpa' yod snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ byang chub sems dpa' la gzugs yod snyam 'am/ byang chub sems dpa' la sgra dang / dri dang / ro dang / reg bya dang / chos yod snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ gzugs med pa zhig byang chub sems dpa' yin snyam 'am/ sgra dang / dri dang / ro dang / reg bya dang / chos med pa zhig byang chub sems dpa' yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ mig gi khams byang chub sems dpa' yin snyam 'am/ gzugs kyi khams byang chub sems dpa' yin snyam 'am// mig gi rnam par shes pa'i khams byang chub sems dpa' yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ rna ba'i khams dang / sgra'i khams dang / rna ba'i rnam par shes pa'i khams byang chub sems dpa' yin snyam 'am/ sna'i khams dang / dri'i khams dang / sna'i rnam par shes pa'i khams byang chub sems dpa' yin snyam 'am/ lce'i khams dang / ro'i khams dang / lce'i rnam par shes pa'i khams byang chub sems dpa' yin snyam 'am/ lus kyi khams dang / reg bya'i khams dang / lus kyi rnam par shes pa'i khams byang chub sems dpa' yin snyam 'am/ yid kyi khams dang / chos kyi khams dang / yid kyi rnam par shes pa'i khams byang chub sems dpa' yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ mig gi khams ma yin pa gzhan zhig byang chub sems dpa' yin snyam 'am/ gzugs kyi khams ma yin pa gzhan zhig byang chub sems dpa' yin snyam 'am/ mig gi rnam par shes pa'i khams ma yin pa gzhan zhig byang chub sems dpa' yin snyam 'am/ rna ba'i khams dang / sgra'i khams dang / rna ba'i rnam par shes pa'i khams dang / sna'i khams dang / dri'i khams dang / sna'i rnam par shes pa'i khams dang / lce'i khams dang / ro'i khams dang / lce'i rnam par shes pa'i khams dang / lus kyi khams dang / reg bya'i khams dang / lus kyi rnam par shes pa'i khams dang / yid kyi khams ma yin pa gzhan zhig byang chub sems dpa' yin snyam 'am/ chos kyi khams ma yin pa gzhan zhig byang chub sems dpa' yin snyam 'am/ yid kyi rnam par shes pa'i khams ma yin pa gzhan zhig byang chub sems dpa' yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ mig gi khams la byang chub sems dpa' yod snyam 'am/ gzugs kyi khams la byang chub sems dpa' yod snyam 'am/ mig gi rnam par shes pa'i khams la byang chub sems dpa' yod snyam 'am/ rna ba'i khams dang / sgra'i khams dang / rna ba'i rnam par shes pa'i khams dang / sna'i khams dang / dri'i khams dang / sna'i rnam par shes pa'i khams dang / lce'i khams dang / ro'i khams dang / lce'i rnam par shes pa'i khams dang / lus kyi khams dang / reg bya'i khams dang / lus kyi rnam par shes pa'i khams dang / yid kyi khams la byang chub sems dpa' yod snyam 'am/ chos kyi khams la byang chub sems dpa' yod snyam 'am/ yid kyi rnam par shes pa'i khams la byang chub sems dpa' yod snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ byang chub sems dpa' la mig gi khams yod snyam 'am/ byang chub sems dpa' la gzugs kyi khams yod snyam 'am/ byang chub sems dpa' la mig gi rnam par shes pa'i khams yod snyam 'am/ byang chub sems dpa' la rna ba'i khams dang / sgra'i khams dang / rna ba'i rnam par shes pa'i khams dang / sna'i khams dang / dri'i khams dang / sna'i rnam par shes pa'i khams dang / lce'i khams dang / ro'i khams dang / lce'i rnam par shes pa'i khams dang / lus kyi khams dang / reg bya'i khams dang / lus kyi rnam par shes pa'i khams dang / byang chub sems dpa' la yid kyi khams yod snyam 'am/ byang chub sems dpa' la chos kyi khams yod snyam 'am/ byang chub sems dpa' la yid kyi rnam par shes pa'i khams yod snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems mig gi khams med pa zhig byang chub sems dpa' yin snyam 'am/ gzugs kyi khams med pa zhig byang chub sems dpa' yin snyam 'am/ mig gi rnam par shes pa'i khams med pa zhig byang chub sems dpa' yin snyam 'am/ rna ba'i khams med pa dang / sgra'i khams med pa dang / rna ba'i rnam par shes pa'i khams med pa dang / sna'i khams med pa dang / dri'i khams med pa dang / sna'i rnam par shes pa'i khams med pa dang / lce'i khams med pa dang / ro'i khams med pa dang / lce'i rnam par shes pa'i khams med pa dang / lus kyi khams med pa dang / reg bya'i khams med pa dang / lus kyi rnam par shes pa'i khams med pa dang / yid kyi khams med pa zhig byang chub sems dpa' yin snyam 'am/ chos kyi khams med pa zhig byang chub sems dpa' yin snyam 'am/ yid kyi rnam par shes pa'i khams med pa zhig byang chub sems dpa' yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ sa'i khams byang chub sems dpa' yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ chu'i khams byang chub sems dpa' yin snyam 'am/ me'i khams dang / rlung gi khams dang / nam mkha'i khams dang / rnam par shes pa'i khams byang chub sems dpa' yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ sa'i khams ma yin pa gzhan zhig byang chub sems dpa' yin snyam 'am/ chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams ma yin ba gzhan zhig byang chub sems dpa' yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ sa'i khams la byang chub sems dpa' yod snyam 'am/ chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams la byang chub sems dpa' yod snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ byang chub sems dpa' la sa'i khams yod snyam 'am/ byang chub sems dpa' la chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams yod snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ sa'i khams med pa zhig byang chub sems dpa' yin snyam 'am/ chu'i khams med pa dang / me'i khams med pa dang / rlung gi khams med pa dang / nam mkha'i khams med pa dang / rnam par shes pa'i khams med pa zhig byang chub sems dpa' yin snyam 'am/ gsol ba bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ ma rig pa byang chub sems dpa' yin snyam 'am/ 'du byed dang / rnam par shes pa dang / ming dang gzugs dang / skye mched drug dang / reg pa dang / tshor ba dang / sred pa dang / len pa dang / srid pa dang / skye ba dang / rga shi byang chub sems dpa' yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ ma rig pa ma yin pa gzhan zhig byang chub sems dpa' yin snyam 'am/ 'du byed dang / rnam par shes pa dang / ming dang gzugs dang / skye mched drug dang / reg pa dang / tshor ba dang / sred pa dang / len pa dang / srid pa dang / skye ba dang / rga shi ma yin pa gzhan zhig byang chub sems dpa' yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ ma rig pa la byang chub sems dpa' yod snyam 'am/ rga shi'i bar la byang chub sems dpa' yod snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ byang chub sems dpa' la ma rig pa yod snyam 'am/ byang chub sems dpa' la rga shi'i bar du yod snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ ma rig pa med pa zhig byang chub sems dpa' yin snyam 'am/ rga shi'i bar du med pa zhig byang chub sems dpa' yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ gzugs kyi de bzhin nyid byang chub sems dpa' yin snyam 'am/ tshor ba'i de bzhin nyid dang / 'du shes kyi de bzhin nyid dang / 'du byed kyi de bzhin nyid dang / rnam par shes pa'i de bzhin nyid byang chub sems dpa' yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ gzugs kyi de bzhin nyid ma yin pa gzhan zhig byang chub sems dpa' yin snyam 'am/ tshor ba'i de bzhin nyid dang / 'du shes kyi de bzhin nyid dang / 'du byed kyi de bzhin nyid dang / rnam par shes pa'i de bzhin nyid ma yin pa gzhan zhig byang chub sems dpa' yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ gzugs kyi de bzhin nyid la byang chub sems dpa' yod snyam 'am/ tshor ba'i de bzhin nyid dang / 'du shes kyi de bzhin nyid dang / 'du byed kyi de bzhin nyid dang / rnam par shes pa'i de bzhin nyid la byang chub sems dpa' yod snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ byang chub sems dpa' la gzugs kyi de bzhin nyid dang / tshor ba'i de bzhin nyid dang / 'du shes kyi de bzhin nyid dang / 'du byed kyi de bzhin nyid yod snyam 'am/ byang chub sems dpa' la rnam par shes pa'i de bzhin nyid yod snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ gzugs kyi de bzhin nyid med pa zhig byang chub sems dpa' yin snyam 'am/ tshor ba'i de bzhin nyid med pa dang / 'du shes kyi de bzhin nyid med pa dang / 'du byed kyi de bzhin nyid med pa dang / rnam par shes pa'i de bzhin nyid med pa zhig byang chub sems dpa' yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ mig gi de bzhin nyid byang chub sems dpa' yin snyam 'am/ rna ba'i de bzhin nyid dang / sna'i de bzhin nyid dang / lce'i de bzhin nyid dang / lus kyi de bzhin nyid dang / yid kyi de bzhin nyid byang chub sems dpa' yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ mig gi de bzhin nyid ma yin pa gzhan zhig byang chub sems dpa' yod snyam 'am/ rna ba'i de bzhin nyid dang / sna'i de bzhin nyid dang / lce'i de bzhin nyid dang / lus kyi de bzhin nyid dang / yid kyi de bzhin nyid ma yin pa gzhan zhig byang chub sems dpa' yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ mig gi de bzhin nyid la byang chub sems dpa' yod snyam 'am/ rna ba'i de bzhin nyid dang / sna'i de bzhin nyid dang / lce'i de bzhin nyid dang / lus kyi de bzhin nyid dang / yid kyi de bzhin nyid la byang chub sems dpa' yod snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ byang chub sems dpa' la mig gi de bzhin nyid yod snyam 'am/ byang chub sems dpa' la rna ba'i de bzhin nyid dang / sna'i de bzhin nyid dang / lce'i de bzhin nyid dang / lus kyi de bzhin nyid dang / yid kyi de bzhin nyid yod snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ mig gi de bzhin nyid med pa zhig byang chub sems dpa' yin snyam 'am/ rna ba'i de bzhin nyid med pa dang / sna'i de bzhin nyid med pa dang / lce'i de bzhin nyid med pa dang / lus kyi de bzhin nyid med pa dang / yid kyi de bzhin nyid med pa zhig byang chub sems dpa' yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ gzugs kyi de bzhin nyid byang chub sems dpa' yin snyam 'am/ sgra'i de bzhin nyid dang / dri'i de bzhin nyid dang / ro'i de bzhin nyid dang / reg gi de bzhin nyid dang / chos kyi de bzhin nyid byang chub sems dpa' yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ gzugs kyi de bzhin nyid ma yin pa gzhan zhig byang chub sems dpa' yin snyam 'am/ sgra'i de bzhin nyid dang / dri'i de bzhin nyid dang / ro'i de bzhin nyid dang / reg gi de bzhin nyid dang / chos kyi de bzhin nyid ma yin pa gzhan zhig byang chub sems dpa' yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ gzugs kyi de bzhin nyid la byang chub sems dpa' yod snyam 'am/ sgra'i de bzhin nyid dang / dri'i de bzhin nyid dang / ro'i de bzhin nyid dang / reg gi de bzhin nyid dang / chos kyi de bzhin nyid la byang chub sems dpa' yod snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ byang chub sems dpa' la gzugs kyi de bzhin nyid yod snyam 'am/ byang chub sems dpa' la sgra'i de bzhin nyid dang / dri'i de bzhin nyid dang / ro'i de bzhin nyid dang / reg gi de bzhin nyid yod snyam 'am/ byang chub sems dpa' la chos kyi de bzhin nyid yod snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ gzugs kyi de bzhin nyid med pa zhig byang chub sems dpa' yin snyam 'am/ sgra'i de bzhin nyid med pa dang / dri'i de bzhin nyid med pa dang / ro'i de bzhin nyid med pa dang / reg gi de bzhin nyid med pa dang / chos kyi de bzhin nyid med pa zhig byang chub sems dpa' yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ mig gi khams kyi de bzhin nyid byang chub sems dpa' yin snyam 'am/ gzugs kyi khams kyi de bzhin nyid byang chub sems dpa' yin snyam 'am/ mig gi rnam par shes pa'i khams kyi de bzhin nyid byang chub sems dpa' yin snyam 'am/ rna ba'i khams kyi de bzhin nyid dang / sgra'i khams kyi de bzhin nyid dang / rna ba'i rnam par shes pa'i khams kyi de bzhin nyid dang / sna'i khams kyi de bzhin nyid dang / dri'i khams kyi de bzhin nyid dang / sna'i rnam par shes pa'i khams kyi de bzhin nyid dang / lce'i khams kyi de bzhin nyid dang / ro'i khams kyi de bzhin nyid dang / lce'i rnam par shes pa'i khams kyi de bzhin nyid dang / lus kyi khams kyi de bzhin nyid dang / reg bya'i khams kyi de bzhin nyid dang / lus kyi rnam par shes pa'i khams kyi de bzhin nyid dang / yid kyi khams kyi de bzhin nyid byang chub sems dpa' yin snyam 'am/ chos kyi khams kyi de bzhin nyid byang chub sems dpa' yin snyam 'am/ yid kyi rnam par shes pa'i khams kyi de bzhin nyid byang chub sems dpa' yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ mig gi khams kyi de bzhin nyid ma yin pa gzhan zhig byang chub sems dpa' yin snyam 'am/ gzugs kyi khams kyi de bzhin nyid dang / mig gi rnam par shes pa'i khams kyi de bzhin nyid dang / rna ba'i khams kyi de bzhin nyid dang / sgra'i khams kyi de bzhin nyid dang / rna ba'i rnam par shes pa'i khams kyi de bzhin nyid dang / sna'i khams kyi de bzhin nyid dang / dri'i khams kyi de bzhin nyid dang / sna'i rnam par shes pa'i khams kyi de bzhin nyid dang / lce'i khams kyi de bzhin nyid dang / ro'i khams kyi de bzhin nyid dang / lce'i rnam par shes pa'i khams kyi de bzhin nyid dang / lus kyi khams kyi de bzhin nyid dang / reg bya'i khams kyi de bzhin nyid dang / lus kyi rnam par shes pa'i khams kyi de bzhin nyid dang / yid kyi khams kyi de bzhin nyid ma yin pa gzhan zhig byang chub sems dpa' yin snyam 'am/ chos kyi khams kyi de bzhin nyid ma yin pa gzhan zhig byang chub sems dpa' yin snyam 'am/ yid kyi rnam par shes pa'i khams kyi de bzhin nyid ma yin pa gzhan zhig byang chub sems dpa' yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ mig gi khams kyi de bzhin nyid la byang chub sems dpa' yod snyam 'am/ gzugs kyi khams kyi de bzhin nyid la byang chub sems dpa' yod snyam 'am/ mig gi rnam par shes pa'i khams kyi de bzhin nyid la byang chub sems dpa' yod snyam 'am/ rna ba'i khams kyi de bzhin nyid dang / sgra'i khams kyi de bzhin nyid dang / rna ba'i rnam par shes pa'i khams kyi de bzhin nyid dang / sna'i khams kyi de bzhin nyid dang / dri'i khams kyi de bzhin nyid dang / sna'i rnam par shes pa'i khams kyi de bzhin nyid dang / lce'i khams kyi de bzhin nyid dang / ro'i khams kyi de bzhin nyid dang / lce'i rnam par shes pa'i khams kyi de bzhin nyid dang / lus kyi khams kyi de bzhin nyid dang / reg bya'i khams kyi de bzhin nyid dang / lus kyi rnam par shes pa'i khams kyi de bzhin nyid dang / yid kyi khams kyi de bzhin nyid la byang chub sems dpa' yod snyam 'am/ chos kyi khams kyi de bzhin nyid la byang chub sems dpa' yod snyam 'am/ yid kyi rnam par shes pa'i khams kyi de bzhin nyid la byang chub sems dpa' yod snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ byang chub sems dpa' la mig gi khams kyi de bzhin nyid yod snyam 'am/ byang chub sems dpa' la gzugs kyi khams kyi de bzhin nyid yod snyam 'am/ byang chub sems dpa' la mig gi rnam par shes pa'i khams kyi de bzhin nyid yod snyam 'am/ byang chub sems dpa' la rna ba'i khams kyi de bzhin nyid dang / sgra'i khams kyi de bzhin nyid dang / rna ba'i rnam par shes pa'i khams kyi de bzhin nyid dang / sna'i khams kyi de bzhin nyid dang / dri'i khams kyi de bzhin nyid dang / sna'i rnam par shes pa'i khams kyi de bzhin nyid dang / lce'i khams kyi de bzhin nyid dang / ro'i khams kyi de bzhin nyid dang / lce'i rnam par shes pa'i khams kyi de bzhin nyid dang / lus kyi khams kyi de bzhin nyid dang / reg bya'i khams kyi de bzhin nyid dang / lus kyi rnam par shes pa'i khams kyi de bzhin nyid dang / yid kyi khams kyi de bzhin nyid yod snyam 'am/ byang chub sems dpa' la chos kyi khams kyi de bzhin nyid yod snyam 'am/ byang chub sems dpa' la yid kyi rnam par shes pa'i khams kyi de bzhin nyid yod snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ mig gi khams kyi de bzhin nyid med pa zhig byang chub sems dpa' yin snyam 'am/ gzugs kyi khams kyi de bzhin nyid med pa zhig byang chub sems dpa' yin snyam 'am/ mig gi rnam par shes pa'i khams kyi de bzhin nyid med pa zhig byang chub sems dpa' yin snyam 'am/ rna ba'i khams kyi de bzhin nyid med pa dang / sgra'i khams kyi de bzhin nyid med pa dang / rna ba'i rnam par shes pa'i khams kyi de bzhin nyid med pa dang / sna'i khams kyi de bzhin nyid med pa dang / dri'i khams kyi de bzhin nyid med pa dang / sna'i rnam par shes pa'i khams kyi de bzhin nyid med pa dang / lce'i khams kyi de bzhin nyid med pa dang / ro'i khams kyi de bzhin nyid med pa dang / lce'i rnam par shes pa'i khams kyi de bzhin nyid med pa dang / lus kyi khams kyi de bzhin nyid med pa dang / reg bya'i khams kyi de bzhin nyid med pa dang / lus kyi rnam par shes pa'i khams kyi de bzhin nyid med pa dang / yid kyi khams kyi de bzhin nyid med pa zhig byang chub sems dpa' yin snyam 'am/ chos kyi khams kyi de bzhin nyid med pa zhig byang chub sems dpa' yin snyam 'am/ yid kyi rnam par shes pa'i khams kyi de bzhin nyid med pa zhig byang chub sems dpa' yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ sa'i khams kyi de bzhin nyid byang chub sems dpa' yin snyam 'am/ chu'i khams kyi de bzhin nyid dang / me'i khams kyi de bzhin nyid dang / rlung gi khams kyi de bzhin nyid dang / nam mkha'i khams kyi de bzhin nyid dang / rnam par shes pa'i khams kyi de bzhin nyid byang chub sems dpa' yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ sa'i khams kyi de bzhin nyid ma yin pa gzhan zhig byang chub sems dpa' yin snyam 'am/ chu'i khams kyi de bzhin nyid dang / me'i khams kyi de bzhin nyid dang / rlung gi khams kyi de bzhin nyid dang / nam mkha'i khams kyi de bzhin nyid dang / rnam par shes pa'i khams kyi de bzhin nyid ma yin pa gzhan zhig byang chub sems dpa' yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ sa'i khams kyi de bzhin nyid la byang chub sems dpa' yod snyam 'am/ chu'i khams kyi de bzhin nyid dang / me'i khams kyi de bzhin nyid dang / rlung gi khams kyi de bzhin nyid dang / nam mkha'i khams kyi de bzhin nyid dang / rnam par shes pa'i khams kyi de bzhin nyid la byang chub sems dpa' yod snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ byang chub sems dpa' la sa'i khams kyi de bzhin nyid dang / chu'i khams kyi de bzhin nyid dang / me'i khams kyi de bzhin nyid dang / rlung gi khams kyi de bzhin nyid dang / nam mkha'i khams kyi de bzhin nyid yod snyam 'am/ byang chub sems dpa' la rnam par shes pa'i khams kyi de bzhin nyid yod snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ sa'i khams kyi de bzhin nyid med pa zhig byang chub sems dpa' yin snyam 'am/ chu'i khams kyi de bzhin nyid med pa dang / me'i khams kyi de bzhin nyid med pa dang / rlung gi khams kyi de bzhin nyid med pa dang / nam mkha'i khams kyi de bzhin nyid med pa dang / rnam par shes pa'i khams kyi de bzhin nyid med pa zhig byang chub sems dpa' yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ ma rig pa'i de bzhin nyid byang chub sems dpa' yin snyam 'am/ 'du byed kyi de bzhin nyid dang / rnam par shes pa'i de bzhin nyid dang / ming dang gzugs kyi de bzhin nyid dang / skye mched drug gi de bzhin nyid dang / reg pa'i de bzhin nyid dang / tshor ba'i de bzhin nyid dang / sred pa'i de bzhin nyid dang / len pa'i de bzhin nyid dang / srid pa'i de bzhin nyid dang / skye ba'i de bzhin nyid dang / rga shi'i de bzhin nyid byang chub sems dpa' yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ ma rig pa'i de bzhin nyid ma yin pa gzhan zhig byang chub sems dpa' yin snyam 'am/ 'du byed kyi de bzhin nyid dang / rnam par shes pa'i de bzhin nyid dang / ming dang gzugs kyi de bzhin nyid dang / skye mched drug gi de bzhin nyid dang / reg pa'i de bzhin nyid dang / tshor ba'i de bzhin nyid dang / sred pa'i de bzhin nyid dang / len pa'i de bzhin nyid dang / srid pa'i de bzhin nyid dang / skye ba'i de bzhin nyid dang / rga shi'i de bzhin nyid ma yin pa gzhan zhig byang chub sems dpa' yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ ma rig pa'i de bzhin nyid la byang chub sems dpa' yod snyam 'am/ 'du byed kyi de bzhin nyid dang / rnam par shes pa'i de bzhin nyid dang / ming dang gzugs kyi de bzhin nyid dang / skye mched drug gi de bzhin nyid dang / reg pa'i de bzhin nyid dang / tshor ba'i de bzhin nyid dang / sred pa'i de bzhin nyid dang / len pa'i de bzhin nyid dang / srid pa'i de bzhin nyid dang / skye ba'i de bzhin nyid dang / rga shi'i de bzhin nyid la byang chub sems dpa' yod snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ byang chub sems dpa' la ma rig pa'i de bzhin nyid dang / 'du byed kyi de bzhin nyid dang / rnam par shes pa'i de bzhin nyid dang / ming dang gzugs kyi de bzhin nyid dang / skye mched drug gi de bzhin nyid dang / reg pa'i de bzhin nyid dang / tshor ba'i de bzhin nyid dang / sred pa'i de bzhin nyid dang / len pa'i de bzhin nyid dang / srid pa'i de bzhin nyid dang / skye ba'i de bzhin nyid dang / rga shi'i de bzhin nyid yod snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ ma rig pa'i de bzhin nyid med pa zhig byang chub sems dpa' yin snyam 'am/ 'du byed kyi de bzhin nyid med pa dang / rnam par shes pa'i de bzhin nyid med pa dang / ming dang gzugs kyi de bzhin nyid med pa dang / skye mched drug gi de bzhin nyid med pa dang / reg pa'i de bzhin nyid med pa dang / tshor ba'i de bzhin nyid med pa dang / sred pa'i de bzhin nyid med pa dang / len pa'i de bzhin nyid med pa dang / srid pa'i de bzhin nyid med pa dang / skye ba'i de bzhin nyid med pa dang / rga shi'i de bzhin nyid med pa zhig byang chub sems dpa' yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor khyod kyis don gyi dbang gang zhig mthong na/ de skad du gzugs kyang byang chub sems dpa' ma yin/ gzugs ma yin pa gzhan yang byang chub sems dpa' ma yin/ gzugs la byang chub sems dpa' yod pa ma yin/ byang chub sems dpa' la yang gzugs yod pa ma yin/ gzugs med pa yang byang chub sems dpa' ma yin/ tshor ba dang / 'du shes dang / 'du byed dang / rnam par shes pa yang byang chub sems dpa' ma yin/ rnam par shes pa ma yin pa gzhan yang byang chub sems dpa' ma yin/ rnam par shes pa la yang byang chub sems dpa' yod pa ma yin/ byang chub sems dpa' la yang rnam par shes pa yod pa ma yin/ rnam par shes pa med pa yang byang chub sems dpa' ma yin/ mig dang / rna ba dang / sna dang / lce dang / lus dang / yid dang / gzugs dang / sgra dang / dri dang / ro dang / reg dang / chos dang / mig gi khams dang / gzugs kyi khams dang / mig gi rnam par shes pa'i khams dang / rna ba'i khams dang / sgra'i khams dang / rna ba'i rnam par shes pa'i khams dang / sna'i khams dang / dri'i khams dang / sna'i rnam par shes pa'i khams dang / lce'i khams dang / ro'i khams dang / lce'i rnam par shes pa'i khams dang / lus kyi khams dang / reg bya'i khams dang / lus kyi rnam par shes pa'i khams dang / yid kyi khams dang / chos kyi khams dang / yid kyi rnam par shes pa'i khams dang / sa'i khams dang / chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams dang / ma rig pa dang / 'du byed dang / rnam par shes pa dang / ming dang gzugs dang / skye mched drug dang / reg pa dang / tshor ba dang / sred pa dang / len pa dang / srid pa dang / skye ba dang / rga shi byang chub sems dpa' ma yin/ rga shi ma yin pa gzhan yang byang chub sems dpa' ma yin/ rga shi la byang chub sems dpa' yongs pa ma yin/ byang chub sems dpa' la yang rga shi yod pa ma yin/ rga shi med pa yang byang chub sems dpa' ma yin/ gzugs kyi de bzhin nyid dang / tshor ba'i de bzhin nyid dang / 'du shes kyi de bzhin nyid dang / 'du byed kyi de bzhin nyid dang / rnam par shes pa'i de bzhin nyid dang / mig gi de bzhin nyid dang / rna ba'i de bzhin nyid dang / sna'i de bzhin nyid dang / lce'i de bzhin nyid dang / lus kyi de bzhin nyid dang / yid kyi de bzhin nyid dang / gzugs kyi de bzhin nyid dang / sgra'i de bzhin nyid dang / dri'i de bzhin nyid dang / ro'i de bzhin nyid dang / reg gi de bzhin nyid dang / chos kyi de bzhin nyid dang / mig gi khams kyi de bzhin nyid dang / gzugs kyi khams kyi de bzhin nyid dang / mig gi rnam par shes pa'i khams kyi de bzhin nyid dang / rna ba'i khams kyi de bzhin nyid dang / sgra'i khams kyi de bzhin nyid dang / rna ba'i rnam par shes pa'i khams kyi de bzhin nyid dang / sna'i khams kyi de bzhin nyid dang / dri'i khams kyi de bzhin nyid dang / sna'i rnam par shes pa'i khams kyi de bzhin nyid dang / lce'i khams kyi de bzhin nyid dang / ro'i khams kyi de bzhin nyid dang / lce'i rnam par shes pa'i khams kyi de bzhin nyid dang / lus kyi khams kyi de bzhin nyid dang / reg bya'i khams kyi de bzhin nyid dang / lus kyi rnam par shes pa'i khams kyi de bzhin nyid dang / yid kyi khams kyi de bzhin nyid dang / chos kyi khams kyi de bzhin nyid dang / yid kyi rnam par shes pa'i khams kyi de bzhin nyid dang / sa'i khams kyi de bzhin nyid dang / chu'i khams kyi de bzhin nyid dang / me'i khams kyi de bzhin nyid dang / rlung gi khams kyi de bzhin nyid dang / nam mkha'i khams kyi de bzhin nyid dang / rnam par shes pa'i khams kyi de bzhin nyid dang / ma rig pa'i de bzhin nyid dang / 'du byed kyi de bzhin nyid dang / rnam par shes pa'i de bzhin nyid dang / ming dang gzugs kyi de bzhin nyid dang / skye mched drug gi de bzhin nyid dang / reg pa'i de bzhin nyid dang / tshor ba'i de bzhin nyid dang / sred pa'i de bzhin nyid dang / len pa'i de bzhin nyid dang / srid pa'i de bzhin nyid dang / skye ba'i de bzhin nyid dang / rga shi'i de bzhin nyid kyang byang chub sems dpa' ma yin/ rga shi'i de bzhin nyid ma yin pa gzhan yang byang chub sems dpa' ma yin/ rga shi'i de bzhin nyid la yang byang chub sems dpa' yod pa ma yin/ byang chub sems dpa' la yang rga shi'i de bzhin nyid yod pa ma yin/ rga shi'i de bzhin nyid med pa yang byang chub sems dpa' ma yin no zhes zer// // shes rab kyi pha rol du phyin pa stong phrag nyi shu lnga pa/ bam po brgyad pa/ rab 'byor gyis gsol pa/ bcom ldan 'das byang chub sems dpa' shin du ma mchis shing mi dmigs na/ de la gzugs kyi tshig byang chub sems dpar 'gyur ba lta ga la mchis/ gzugs ma lags pa gzhan byang chub sems dpar 'gyur ba lta yang ga la mchis/ gzugs la byang chub sems dpa' mchis par yang ga la 'gyur/ byang chub sems dpa' la gzugs ma mchis par yang ga la 'gyur/ gzugs ma mchis pa byang chub sems dpar 'gyur ba lta yang ga la mchis/ tshor ba dang / 'du shes dang / 'du byed dang / rnam par shes pa'i tshig byang chub sems dpar 'gyur ba lta ga la mchis/ rnam par shes pa ma lags pa gzhan byang chub sems dpar 'gyur ba lta yang ga la mchis/ rnam par shes pa la byang chub sems dpa' mchis par yang ga la 'gyur/ byang chub sems dpa' la rnam par shes pa mchis par yang ga la 'gyur/ rnam par shes pa ma mchis pa byang chub sems dpar 'gyur ba lta yang ga la mchis/ bcom ldan 'das byang chub sems dpa' shin du ma mchis shing mi dmigs na/ de la mig dang / rna ba dang / sna dang / lce dang / lus dang / yid dang / gzugs dang / sgra dang / dri dang / ro dang / reg dang / chos dang / mig gi khams dang / gzugs kyi khams dang / mig gi rnam par shes pa'i khams dang / rna ba'i khams dang / sgra'i khams dang / rna ba'i rnam par shes pa'i khams dang / sna'i khams dang / dri'i khams dang / sna'i rnam par shes pa'i khams dang / lce'i khams dang / ro'i khams dang / lce'i rnam par shes pa'i khams dang / lus kyi khams dang / reg bya'i khams dang / lus kyi rnam par shes pa'i khams dang / yid kyi khams dang / chos kyi khams dang / yid kyi rnam par shes pa'i khams dang / sa'i khams dang / chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams dang / ma rig pa dang / 'du byed dang / rnam par shes pa dang / ming dang / gzugs dang / skye mched drug dang / reg pa dang / tshor ba dang / sred pa dang / len pa dang / srid pa dang / skye ba dang / rga shi'i tshig byang chub sems dpar 'gyur ba lta ga la mchis/ rga shi ma lags pa gzhan byang chub sems dpar 'gyur ba lta yang ga la mchis/ rga shi la byang chub sems dpa' mchis par yang ga la 'gyur/ byang chub sems dpa' la rga shi mchis par yang ga la 'gyur/ rga shi ma mchis pa byang chub sems dpar 'gyur ba lta yang ga la mchis/ bcom ldan 'das byang chub sems dpa' shin tu ma mchis shing mi dmigs na/ gzugs kyi de bzhin nyid kyi tshig byang chub sems dpar 'gyur ba lta ga la mchis/ gzugs kyi de bzhin nyid ma lags pa gzhan byang chub sems dpar 'gyur ba lta yang ga la mchis/ gzugs kyi de bzhin nyid la byang chub sems dpa' mchis par yang ga la 'gyur/ byang chub sems dpa' la gzugs kyi de bzhin nyid mchis par yang ga la 'gyur/ gzugs kyi de bzhin nyid ma mchis pa byang chub sems dpar 'gyur ba lta yang ga la mchis/ tshor ba'i de bzhin nyid dang / 'du shes kyi de bzhin nyid dang / 'du byed kyi de bzhin nyid dang / rnam par shes pa'i de bzhin nyid dang / mig gi de bzhin nyid dang / rna ba'i de bzhin nyid dang / sna'i de bzhin nyid dang / lce'i de bzhin nyid dang / lus kyi de bzhin nyid dang / yid kyi de bzhin nyid dang / gzugs kyi de bzhin nyid dang / sgra'i de bzhin nyid dang / dri'i de bzhin nyid dang / ro'i de bzhin nyid dang / reg gi de bzhin nyid dang / chos kyi de bzhin nyid dang / mig gi khams kyi de bzhin nyid dang / gzugs kyi khams kyi de bzhin nyid dang / mig gi rnam par shes pa'i khams kyi de bzhin nyid dang / rna ba'i khams kyi de bzhin nyid dang / sgra'i khams kyi de bzhin nyid dang / rna ba'i rnam par shes pa'i khams kyi de bzhin nyid dang / sna'i khams kyi de bzhin nyid dang / dri'i khams kyi de bzhin nyid dang / sna'i rnam par shes pa'i khams kyi de bzhin nyid dang / lce'i khams kyi de bzhin nyid dang / ro'i khams kyi de bzhin nyid dang / lce'i rnam par shes pa'i khams kyi de bzhin nyid dang / lus kyi khams kyi de bzhin nyid dang / reg bya'i khams kyi de bzhin nyid dang / lus kyi rnam par shes pa'i khams kyi de bzhin nyid dang / yid kyi khams kyi de bzhin nyid dang / chos kyi khams kyi de bzhin nyid dang / yid kyi rnam par shes pa'i khams kyi de bzhin nyid dang / sa'i khams kyi de bzhin nyid dang / chu'i khams kyi de bzhin nyid dang / me'i khams kyi de bzhin nyid dang / rlung gi khams kyi de bzhin nyid dang / nam mkha'i khams kyi de bzhin nyid dang / rnam par shes pa'i khams kyi de bzhin nyid dang / ma rig pa'i de bzhin nyid dang / 'du byed kyi de bzhin nyid dang / rnam par shes pa'i de bzhin nyid dang / ming dang gzugs kyi de bzhin nyid dang / skye mched drug gi de bzhin nyid dang / reg pa'i de bzhin nyid dang / tshor ba'i de bzhin nyid dang / sred pa'i de bzhin nyid dang / len pa'i de bzhin nyid dang / srid pa'i de bzhin nyid dang / skye ba'i de bzhin nyid dang / rga shi'i de bzhin nyid kyi tshig byang chub sems dpar 'gyur ba lta ga la mchis/ rga shi'i de bzhin nyid ma lags pa gzhan byang chub sems dpar 'gyur ba lta yang ga la mchis/ rga shi'i de bzhin nyid la byang chub sems dpa' mchis par yang ga la 'gyur/ byang chub sems dpa' la rga shi'i de bzhin nyid mchis par yang ga la 'gyur/ rga shi'i de bzhin nyid ma mchis pa byang chub sems dpar 'gyur ba lta yang ga la mchis te/ de ni gnas ma mchis so// bcom ldan 'das kyis bka' stsal pa/ rab 'byor legs so legs so// rab 'byor byang chub sems dpa' sems dpa' chen pos sems can mi dmigs pas shes rab kyi pha rol tu phyin pa mi dmigs pa la de ltar bslab par bya'o// rab 'byor gang yang 'di skad du 'di lta ste/ byang chub sems dpa' zhes bya ba de chos gang gi tshig yin zhes zer ba ni/ rab 'byor de ji snyam du sems/ byang chub sems dpa' zhes bya ba 'di gzugs kyi tshig yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ byang chub sems dpa' zhes bya ba 'di tshor ba dang / 'du shes dang / 'du byed dang / rnam par shes pa'i tshig yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ byang chub sems dpa' zhes bya ba 'di gzugs rtag pa'i tshig yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ byang chub sems dpa' zhes bya ba 'di gzugs mi rtag pa'i tshig yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ byang chub sems dpa' zhes bya ba 'di tshor ba rtag pa dang / tshor ba mi rtag pa dang / 'du shes rtag pa dang / 'du shes mi rtag pa dang / 'du byed rtag pa dang / 'du byed mi rtag pa dang / rnam par shes pa rtag pa dang / rnam par shes pa mi rtag pa'i tshig yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ byang chub sems dpa' zhes bya ba 'di gzugs bde ba'i tshig yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ byang chub sems dpa' zhes bya ba 'di gzugs sdug bsngal ba'i tshig yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ byang chub sems dpa' zhes bya ba 'di tshor ba bde ba dang / tshor ba sdug bsngal ba dang / 'du shes bde ba dang / 'du shes sdug bsngal ba dang / 'du byed bde ba dang / 'du byed sdug bsngal ba dang / rnam par shes pa bde ba dang / rnam par shes pa sdug bsngal ba'i tshig yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ byang chub sems dpa' zhes bya ba 'di gzugs bdag yod pa'i tshig yin snyam 'am/ gsol ba/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ byang chub sems dpa' zhes bya ba 'di gzugs bdag med pa'i tshig yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ byang chub sems dpa' zhes bya ba 'di tshor ba bdag yod pa dang / tshor ba bdag med pa dang / 'du shes bdag yod pa dang / 'du shes bdag med pa dang / 'du byed bdag yod pa dang / 'du byed bdag med pa dang / rnam par shes pa bdag yod pa dang / rnam par shes pa bdag med pa'i tshig yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ byang chub sems dpa' zhes bya ba 'di gzugs zhi ba'i tshig yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ byang chub sems dpa' zhes bya ba 'di gzugs ma zhi ba'i tshig yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ byang chub sems dpa' zhes bya ba 'di tshor ba zhi ba dang / tshor ba ma zhi ba dang / 'du shes zhi ba dang / 'du shes ma zhi ba dang / 'du byed zhi ba dang / 'du byed ma zhi ba dang / rnam par shes pa zhi ba dang / rnam par shes pa ma zhi ba'i tshig bla dgas yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyams du sems/ byang chub sems dpa' zhes bya ba 'di gzugs stong pa'i tshig yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ byang chub sems dpa' zhes bya ba 'di gzugs mi stong pa'i tshig yin snyam 'am/ gsol pa/ bcom ldan 'das de lta ma lags so/ bcom ldan 'das kyis bka' stsal pa/ rab 'byor de ji snyam du sems/ byang chub sems dpa' zhes bya ba 'di tshor ba stong ba dang / tshor ba mi stong pa dang / 'du shes stong pa dang / 'du shes mi stong ba dang / 'du byed stong pa dang / 'du byed mi stong pa dang / rnam par shes pa stong ba dang / rnam par shes pa mi stong ba'i tshig yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ byang chub sems dpa' zhes bya ba 'di gzugs mtshan ma yod pa'i tshig yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ byang chub sems dpa' zhes bya ba 'di gzugs mtshan ma med pa'i tshig yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ byang chub sems dpa' zhes bya ba 'di tshor ba mtshan ma yod pa dang / tshor ba mtshan ma med pa dang / 'du shes mtshan ma yod pa dang / 'du shes mtshan ma med pa dang / 'du byed mtshan ma yod pa dang / 'du byed mtshan ma med pa dang / rnam par shes pa mtshan ma yod pa dang / rnam par shes pa mtshan ma med pa'i tshig yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ byang chub sems dpa' zhes bya ba 'di gzugs smon pa yod pa'i tshig yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ byang chub sems dpa' zhes bya ba 'di gzugs smon pa med pa'i tshig yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ byang chub sems dpa' zhes bya ba 'di tshor ba smon pa yod pa dang / tshor ba smon pa med pa dang / 'du shes smon pa yod pa dang / 'du shes smon pa med pa dang / 'du byed smon pa yod pa dang / 'du byed smon pa med pa dang / rnam par shes pa smon pa yod pa dang / rnam par shes pa smon pa med pa'i tshig yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor khyod don gyi dbang ci zhig la brten nas/ 'di skad du gzugs kyi tshig byang chub sems dpa' ma yin zhes zer/ de bzhin du tshor ba dang / 'du shes dang / 'du byed dang / rnam par shes pa'i tshig byang chub sems dpa' ma yin zhes zer/ de bzhin du gzugs rtag pa'i tshig ma yin/ gzugs mi rtag pa'i tshig ma yin/ gzugs bde ba'i tshig ma yin/ gzugs sdug bsngal ba'i tshig ma yin/ gzugs bdag yod pa'i tshig ma yin/ gzugs bdag med pa'i tshig ma yin/ gzugs zhi ba'i tshig ma yin/ gzugs ma zhi ba'i tshig ma yin/ gzugs stong ba'i tshig ma yin/ gzugs mi stong ba'i tshig ma yin/ gzugs mtshan ma yod pa'i tshig ma yin/ gzugs mtshan ma med pa'i tshig ma yin/ gzugs smon pa yod pa'i tshig ma yin/ gzugs smon pa med pa'i tshig ma yin/ de bzhin du/ tshor ba dang / 'du shes dang / 'du byed dang / rnam par shes pa rtag pa'i tshig ma yin/ rnam par shes pa mi rtag pa'i tshig ma yin/ rnam par shes pa bde ba'i tshig ma yin/ rnam par shes pa sdug bsngal ba'i tshig ma yin/ rnam par shes pa bdag yod pa'i tshig ma yin/ rnam par shes pa bdag med pa'i tshig ma yin/ rnam par shes pa zhi ba'i tshig ma yin/ rnam par shes pa ma zhi ba'i tshig ma yin/ rnam par shes pa stong ba'i tshig ma yin/ rnam par shes pa mi stong ba'i tshig ma yin/ rnam par shes pa mtshan ma yod pa'i tshig ma yin/ rnam par shes pa mtshan ma med pa'i tshig ma yin/ rnam par shes pa smon pa yod pa'i tshig ma yin/ rnam par shes pa smon pa med pa'i tshig byang chub sems dpa' ma yin zhes zer/ rab 'byor gyis gsol pa/ bcom ldan 'das gzugs shin du ma mchis shing mi dmigs na/ byang chub sems dpa' gzugs kyi tshig su 'gyur ba lta ga la mchis/ tshor ba shin tu ma mchis shing mi dmigs na/ byang chub sems dpa' tshor ba'i tshig su 'gyur ba lta ga la mchis/ 'du shes shin du ma mchis shing mi dmigs na/ byang chub sems dpa' 'du shes kyi tshig su 'gyur ba lta ga la mchis/ 'du byed shin tu ma mchis shing mi dmigs na/ byang chub sems dpa' 'du byed kyi tshig su 'gyur ba lta ga la mchis/ rnam par shes pa shin du ma mchis shing mi dmigs na/ byang chub sems dpa' rnam par shes pa'i tshig su 'gyur ba lta ga la mchis/ bcom ldan 'das rtag pa shin du ma mchis shing mi dmigs/ mi rtag pa shin du ma mchis shing mi dmigs na/ byang chub sems dpa' gzugs rtag pa'i tshig su 'gyur ba lta ga la mchis/ byang chub sems dpa' gzugs mi rtag pa'i tshig su 'gyur ba lta ga la mchis/ byang chub sems dpa' tshor ba rtag pa'i tshig su 'gyur ba lta ga la mchis/ tshor ba mi rtag pa'i tshig su 'gyur ba lta ga la mchis/ 'du shes rtag pa'i tshig su 'gyur ba lta ga la mchis/ 'du shes mi rtag pa'i tshig su 'gyur ba lta ga la mchis/ 'du byed rtag pa'i tshig su 'gyur ba lta ga la mchis/ 'du byed mi rtag pa'i tshig su 'gyur ba lta ga la mchis/ rnam par shes pa rtag pa'i tshig su 'gyur ba lta ga la mchis/ rnam par shes pa mi rtag pa'i tshig su 'gyur ba lta ga la mchis/ bcom ldan 'das de bzhin du bde ba shin du ma mchis shing mi dmigs/ sdug bsngal shin du ma mchis shing mi dmigs na/ byang chub sems dpa' gzugs bde ba'i tshig su 'gyur ba lta ga la mchis/ byang chub sems dpa' gzugs sdug bsngal ba'i tshig su 'gyur ba lta ga la mchis/ byang chub sems dpa' tshor ba dang / 'du shes dang / 'du byed dang / rnam par shes pa bde ba'i tshig su 'gyur ba lta ga la mchis/ byang chub sems dpa' rnam par shes pa sdug bsngal ba'i tshig su 'gyur ba lta ga la mchis/ bcom ldan 'das bdag shin du ma mchis shing mi dmigs/ bdag med pa shin tu ma mchis shing mi dmigs na/ byang chub sems dpa' gzugs bdag yod pa'i tshig su 'gyur ba lta ga la mchis/ byang chub sems dpa' gzugs bdag med pa'i tshig su 'gyur ba lta ga la mchis/ byang chub sems dpa' tshor ba dang / 'du shes dang / 'du byed dang / rnam par shes pa bdag yod pa'i tshig su 'gyur ba lta ga la mchis/ byang chub sems dpa' rnam par gshegs pa bdag med pa'i tshig su 'gyur ba lta ga la mchis/ bcom ldan 'das zhi ba shin tu ma mchis shing mi dmigs/ ma zhi ba shin du ma mchis shing mi dmigs na/ byang chub sems dpa' gzugs zhi ba'i tshig su 'gyur ba lta ga la mchis/ byang chub sems dpa' gzugs ma zhi ba'i tshig su 'gyur ba lta ga la mchis/ byang chub sems dpa' tshor ba dang / 'du shes dang / 'du byed dang / rnam par shes pa zhi ba'i tshig su 'gyur ba lta ga la mchis/ byang chub sems dpa' rnam par shes pa ma zhi ba'i tshig su 'gyur ba lta ga la mchis/ bcom ldan 'das stong pa shin du ma mchis shing mi dmigs/ mi stong ba shin du ma mchis shing mi dmigs na/ byang chub sems dpa' gzugs stong ba'i tshig su 'gyur ba lta ga la mchis/ byang chub sems dpa' gzugs mi stong ba'i tshig su 'gyur ba lta ga la mchis/ byang chub sems dpa' tshor ba dang / 'du shes dang / 'du byed dang / rnam par shes pa stong ba'i tshig su 'gyur ba lta ga la mchis/ byang chub sems dpa' rnam par shes pa mi stong ba'i tshig su 'gyur ba lta ga la mchis/ bcom ldan 'das mtshan ma yod pa shin du ma mchis shing mi dmigs/ mtshan ma med pa shin du ma mchis shing mi dmigs na/ byang chub sems dpa' gzugs mtshan ma yod pa'i tshig su 'gyur ba lta ga la mchis/ byang chub sems dpa' gzugs mtshan ma med pa'i tshig su 'gyur ba lta ga la mchis/ byang chub sems dpa' tshor ba dang / 'du shes dang / 'du byed dang / rnam par shes pa mtshan ma yod pa'i tshig su 'gyur ba lta ga la mchis/ byang chub sems dpa' rnam par shes pa mtshan ma med pa'i tshig su 'gyur ba lta ga la mchis/ bcom ldan 'das smon pa yod pa shin du ma mchis shing mi dmigs/ smon pa med pa shin du ma mchis shing mi dmigs na/ byang chub sems dpa' gzugs smon pa yod pa'i tshig su 'gyur ba lta ga la mchis/ byang chub sems dpa' gzugs smon pa med pa'i tshig su 'gyur ba lta ga la mchis/ byang chub sems dpa' tshor ba dang / 'du shes dang / 'du byed dang / rnam par shes pa smon pa yod pa'i tshig su 'gyur ba lta ga la mchis/ byang chub sems dpa' rnam par shes pa smon pa med pa'i tshig su 'gyur ba lta ga la mchis/ bcom ldan 'das kyis bka' stsal pa/ rab 'byor legs so legs so// rab 'byor byang chub sems dpa' sems dpa' chen po shes rab kyi pha rol du phyin pa la de ltar spyod pa'i tshe/ gzugs kyi tshig mi dmigs pa dang / tshor ba dang / 'du shes dang / 'du byed dang / rnam par shes pa'i tshig mi dmigs pa dang / gzugs rtag pa'i tshig mi dmigs pa dang / gzugs mi rtag pa'i tshig mi dmigs pa dang / tshor ba dang / 'du shes dang / 'du byed dang / rnam par shes pa rtag pa'i tshig mi dmigs pa dang / rnam par shes pa mi rtag pa'i tshig mi dmigs pa dang / gzugs bde ba'i tshig mi dmigs pa dang / gzugs sdug bsngal ba'i tshig mi dmigs pa dang / tshor ba dang / 'du shes dang / 'du byed dang / rnam par shes pa bde ba'i tshig mi dmigs pa dang / rnam par shes pa sdug bsngal ba'i tshig mi dmigs pa dang / gzugs bdag yod pa'i tshig mi dmigs pa dang / gzugs bdag med pa'i tshig mi dmigs pa dang / tshor ba dang / 'du shes dang / 'du byed dang / rnam par shes pa bdag yod pa'i tshig mi dmigs pa dang / rnam par shes pa bdag med pa'i tshig mi dmigs pa dang / gzugs zhi ba'i tshig mi dmigs pa dang / gzugs ma zhi ba'i tshig mi dmigs pa dang / tshor ba dang / 'du shes dang / 'du byed dang / rnam par shes pa zhi ba'i tshig mi dmigs pa dang / rnam par shes pa ma zhi ba'i tshig mi dmigs pa dang / gzugs stong pa'i tshig mi dmigs pa dang / gzugs mi stong pa'i tshig mi dmigs pa dang / tshor ba dang / 'du shes dang / 'du byed dang / rnam par shes pa stong pa'i tshig mi dmigs pa dang / rnam par shes pa mi stong ba'i tshig bla dgas mi dmigs pa dang / gzugs mtshan ma yod pa'i tshig mi dmigs pa dang / gzugs mtshan ma med pa'i tshig mi dmigs pa dang / tshor ba dang / 'du shes dang / 'du byed dang / rnam par shes pa mtshan ma yod pa'i tshig mi dmigs pa dang / rnam par shes pa mtshan ma med pa'i tshig mi dmigs pa dang / gzugs smon pa yod pa'i tshig mi dmigs pa dang / gzugs smon pa med pa'i tshig mi dmigs pa dang / tshor ba dang / 'du shes dang / 'du byed dang / rnam par shes pa smon pa yod pa'i tshig mi dmigs pa dang / rnam par shes pa smon pa med pa'i tshig mi dmigs par shes rab kyi pha rol du phyin pa la bslab par bya'o// rab 'byor gang yang khyod 'di skad du bdag gis 'di lta ste/ byang chub sems dpa' zhes bya ba'i chos de lta bu yang dag par rjes su mi mthong ngo // zhes zer ba ni/ rab 'byor chos kyis chos kyi dbyings yang dag par rjes su mi mthong ngo // chos kyi dbyings kyis chos yang dag par rjes su mi mthong ste/ rab 'byor gzugs kyi dbyings kyis chos kyi dbyings yang dag par rjes su mi mthong ngo // chos kyi dbyings kyis gzugs kyi dbyings yang dag par rjes su mi mthong ngo // tshor ba'i dbyings kyis chos kyi dbyings yang dag par rjes su mi mthong ngo // chos kyi dbyings kyis tshor ba'i dbyings yang dag par rjes su mi mthong ngo // 'du shes kyi dbyings kyis chos kyi dbyings yang dag par rjes su mi mthong ngo // chos kyi dbyings kyis 'du shes kyi dbyings yang dag par rjes su mi mthong ngo // 'du byed kyi dbyings kyis chos kyi dbyings yang dag par rjes su mi mthong ngo // chos kyi dbyings kyis 'du byed kyi dbyings yang dag par rjes su mi mthong ngo // rnam par shes pa'i dbyings kyis chos kyi dbyings yang dag par rjes su mi mthong ngo // chos kyi dbyings kyis rnam par shes pa'i dbyings yang dag par rjes su mi mthong ngo // mig gi dbyings kyis chos kyi dbyings yang dag par rjes su mi mthong ngo // chos kyi dbyings kyis mig gi dbyings yang dag par rjes su mi mthong ngo // rna ba'i dbyings dang / sna'i dbyings dang / lce'i dbyings dang / lus kyi dbyings dang / yid kyi dbyings kyis chos kyi dbyings yang dag par rjes su mi mthong ngo // chos kyi dbyings kyis yid kyi dbyings yang dag par rjes su mi mthong ngo // rab 'byor 'dus byas kyi dbyings kyis 'dus ma byas kyi dbyings yang dag par rjes su mi mthong ngo // 'dus ma byas kyi dbyings kyis 'dus byas kyi dbyings yang dag par rjes su mi mthong ngo // de ci'i phyir zhe na/ 'dus byas kyi dbyings ma yin par yang // 'dus ma byas kyi dbyings gdags par mi nus so// 'dus ma byas kyi dbyings ma yin par yang 'dus byas kyi dbyings gdags par mi nus te/ rab 'byor de ltar na/ yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ chos gang yang yang dag par rjes su mi mthong ste// yang dag par rjes su ma mthong bas/ mi 'jigs mi sngang skrag par mi 'gyur zhing // de'i sems chos gang la yang zhum par mi 'gyur/ kun tu zhum par mi 'gyur/ yid 'gyod par mi 'gyur ro// rab 'byor de ci'i phyir zhe na/ 'di ltar byang chub sems dpa' sems dpa' chen po shes rab kyi pha rol du phyin pa la spyod pa'i tshe/ gzugs yang dag par rjes su mi mthong ngo // tshor ba dang / 'du shes dang / 'du byed dang / rnam par shes pa yang dag par rjes su mi mthong ngo // mig yang dag par rjes su mi mthong ngo // rna ba dang / sna dang / lce dang / lus dang / yid yang dag par rjes su mi mthong ngo // gzugs yang dag par rjes su mi mthong ngo // sgra dang / dri dang / ro dang / reg dang / chos yang dag par rjes su mi mthong ngo // sa'i khams yang dag par rjes su mi mthong ngo // chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams yang dag par rjes su mi mthong ngo // ma rig pa yang dag par rjes su mi mthong ngo // 'du byed dang / rnam par shes pa dang / ming dang gzugs dang / skye mched drug dang / reg pa dang / tshor ba dang / sred pa dang / len pa dang / srid pa dang / skye ba dang / rga shi yang dag par rjes su mi mthong ngo // 'dod chags yang dag par rjes su mi mthong ngo // zhe sdang dang / gti mug yang dag par rjes su mi mthong ngo // bdag yang dag par rjes su mi mthong ngo // sems can dang / srog dang / gso ba dang / skyes bu dang / gang zag dang / shed can dang / shed bdag dang / byed pa po dang / byed du 'jug pa po dang / tshor ba po dang / tshor bar byed pa po dang / shes pa po dang / mthong ba po yang dag par rjes su mi mthong ngo // 'dod pa'i khams yang dag par rjes su mi mthong ngo // gzugs kyi khams yang dag par rjes su mi mthong ngo // gzugs med pa'i khams yang dag par rjes su mi mthong ngo // nyan thos kyi sems yang dag par rjes su mi mthong ngo // rang sangs rgyas kyi sems yang dag par rjes su mi mthong ngo / byang chub sems dpa'i sems yang dag par rjes su mi mthong ngo // nyan thos yang dag par rjes su mi mthong ngo // nyan thos kyi chos yang dag par rjes su mi mthong ngo // rang sangs rgyas yang dag par rjes su mi mthong ngo // rang sangs rgyas kyi chos yang dag par rjes su mi mthong ngo // byang chub sems dpa' yang dag par rjes su mi mthong ngo // byang chub sems dpa'i chos yang dag par rjes su mi mthong ngo // sangs rgyas yang dag par rjes su mi mthong ngo // sangs rgyas kyi chos yang dag par rjes su mi mthong ngo // byang chub yang dag par rjes su mi mthong ngo // byang chub kyi chos yang dag par rjes su mi mthong ste/ 'jig rten pa dang / 'jig rten las 'das pa'i chos thams cad kyi bar du yang dag par rjes su mi mthong ngo // de chos thams cad yang dag par rjes su ma mthong bas/ mi 'jigs mi sngang skrag par mi 'gyur ro// gsol pa/ bcom ldan 'das ci'i slad du byang chub sems dpa' sems dpa' chen po shes rab kyi pha rol du phyin pa la spyod pa'i tshe/ chos thams cad la sems zhum par mi 'gyur/ yongs su zhum par mi 'gyur ba lags/ bcom ldan 'das kyis bka' stsal pa/ rab 'byor de ni 'di ltar byang chub sems dpa' sems dpa' chen pos sems dang sems las byung ba'i chos yang dag par rjes su mi mthong ste/ rab 'byor de'i phyir byang chub sems dpa' sems dpa' chen po shes rab kyi pha rol du phyin pa la spyod pa'i tshe/ chos thams cad la sems zhum pa med cing yongs su zhum pa med do// gsol pa/ bcom ldan 'das ji ltar byang chub sems dpa' sems dpa' chen po yid yongs su skrag par mi 'gyur ba lags/ bcom ldan 'das kyis bka' stsal pa/ rab 'byor de ni 'di ltar byang chub sems dpa' sems dpa' chen pos yid dang / yid kyi khams yang dag par rjes su mi mthong ste/ rab 'byor de ltar na byang chub sems dpa' sems dpa' chen po'i yid yongs su skrag par mi 'gyur ro// rab 'byor byang chub sems dpa' sems dpa' chen pos de ltar chos thams cad mi dmigs pas/ shes rab kyi pha rol du phyin pa la bslab par bya ste/ rab 'byor gal te byang chub sems dpa' sems dpa' chen po shes rab kyi pha rol du phyin pa la spyod pa'i tshe/ shes rab kyi pha rol du phyin pa de yang mi dmigs/ byang chub sems dpa' de yang mi dmigs/ byang chub sems dpa'i ming de yang mi dmigs/ byang chub kyi sems de yang mi dmigs na/ de nyid byang chub sems dpa' sems dpa' chen po'i gdams ngag yin te/ de nyid rjes su bstan pa yin no// shes rab kyi pha rol du phyin pa stong phrag nyi shu lnga pa las le'u gsum pa'o// // de nas tshe dang ldan pa rab 'byor gyis/ bcom ldan 'das la 'di skad ces gsol to// bcom ldan 'das gzugs yongs su rtogs par 'tshal ba'i byang chub sems dpa' sems dpa' chen pos shes rab kyi pha rol du phyin pa la bslab par bgyi'o// bcom ldan 'das tshor ba dang / 'du shes dang / 'du byed dang / rnam par shes pa yongs su rtogs par 'tshal ba'i byang chub sems dpa' sems dpa' chen pos shes rab kyi pha rol du phyin pa la bslab par bgyi'o// bcom ldan 'das mig yongs su rtogs par 'tshal ba'i byang chub sems dpa' sems dpa' chen pos shes rab kyi pha rol du phyin pa la bslab par bgyi'o// rna ba dang / sna dang / lce dang / lus dang / yid yongs su rtogs par 'tshal ba'i byang chub sems dpa' sems dpa' chen pos shes rab kyi pha rol du phyin pa la bslab par bgyi'o// bcom ldan 'das gzugs yongs su rtogs par 'tshal ba'i byang chub sems dpa' sems dpa' chen pos shes rab kyi pha rol du phyin pa la bslab par bgyi'o// sgra dang / dri dang / ro dang / reg dang / chos yongs su rtogs par 'tshal ba'i byang chub sems dpa' sems dpa' chen pos shes rab kyi pha rol du phyin pa la bslab par bgyi'o// bcom ldan 'das mig gi rnam bar shes pa yongs su rtogs par 'tshal ba'i byang chub sems dpa' sems dpa' chen pos shes rab kyi pha rol du phyin pa la bslab par bgyi'o// rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam bar shes pa dang / yid kyi rnam par shes pa yongs su rtogs par 'tshal ba'i byang chub sems dpa' sems dpa' chen pos shes rab kyi pha rol du phyin pa la bslab par bgyi'o// bcom ldan 'das mig gi 'dus te reg pa yongs su rtogs par 'tshal ba'i byang chub sems dpa' sems dpa' chen pos shes rab kyi pha rol du phyin pa la bslab par bgyi'o// rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa yongs su rtogs par 'tshal ba'i byang chub sems dpa' sems dpa' chen pos shes rab kyi pha rol du phyin pa la bslab par bgyi'o// bcom ldan 'das mig gi 'dus te reg pa'i rkyen gyis tshor ba yongs su rtogs par 'tshal ba'i byang chub sems dpa' sems dpa' chen pos shes rab kyi pha rol du phyin pa la bslab par bgyi'o// rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba yongs su rtogs par 'tshal ba'i byang chub sems dpa' sems dpa' chen pos shes rab kyi pha rol tu phyin pa la bslab par bgyi'o// bcom ldan 'das ma rig pa yongs su rtogs par 'tshal ba'i byang chub sems dpa' sems dpa' chen pos shes rab kyi pha rol du phyin pa la bslab par bgyi'o// 'du byed dang / rnam par shes pa dang / ming dang gzugs dang / skye mched drug dang / reg pa dang / tshor ba dang / sred pa dang / len pa dang / srid pa dang / skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa yongs su rtogs par 'tshal ba'i byang chub sems dpa' sems dpa' chen pos shes rab kyi pha rol du phyin pa la bslab par bgyi'o// bcom ldan 'das 'dod chags dang / zhe sdang dang / gti mug spang bar 'tshal ba'i byang chub sems dpa' sems dpa' chen pos shes rab kyi pha rol du phyin pa la bslab par bgyi'o// 'jig tshogs su lta ba spang bar 'tshal ba dang / the tshom dang / tshul khrims dang / brtul zhugs snyems pa spang bar 'tshal ba'i byang chub sems dpa' sems dpa' chen pos shes rab kyi pha rol du phyin pa la bslab par bgyi'o// 'dod pa'i 'dod chags dang / gnod sems snang bar 'tshal ba'i byang chub sems dpa' sems dpa' chen pos shes rab kyi pha rol du phyin pa la bslab par bgyi'o// gzugs kyi 'dod chags dang / gzugs med pa'i 'dod chags spang bar 'tshal ba'i byang chub sems dpa' sems dpa' chen pos shes rab kyi pha rol du phyin pa la bslab par bgyi'o// kun du sbyor ba dang / bag la nyal ba dang / kun nas ldang ba spang bar 'tshal ba'i byang chub sems dpa' sems dpa' chen pos shes rab kyi pha rol du phyin pa la bslab par bgyi'o// zas bzhi yongs su rtogs par 'tshal ba'i byang chub sems dpa' sems dpa' chen pos shes rab kyi pha rol du phyin pa la bslab par bgyi'o// sbyor ba bzhi dang / chu bo bzhi dang / mdud pa bzhi dang / nye bar len pa bzhi dang / phyin ci log bzhi spang bar 'tshal ba'i byang chub sems dpa' sems dpa' chen pos shes rab kyi pha rol du phyin pa la bslab par bgyi'o// mi dge ba bcu'i las kyi lam spang bar 'tshal ba'i byang chub sems dpa' sems dpa' chen pos shes rab kyi pha rol du phyin pa la bslab par bgyi'o// dge ba bcu'i las kyi lam yongs su rdzogs par bgyi bar 'tshal ba'i byang chub sems dpa' sems dpa' chen pos shes rab kyi pha rol du phyin pa la bslab par bgyi'o// bsam gtan bzhi yongs su rdzogs par bgyi bar 'tshal ba'i byang chub sems dpa' sems dpa' chen pos shes rab kyi pha rol du phyin pa la bslab par bgyi'o// tshad med pa bzhi yongs su rdzogs par bgyi bar 'tshal ba'i byang chub sems dpa' sems dpa' chen pos shes rab kyi pha rol du phyin pa la bslab par bgyi'o// gzugs med pa'i snyoms par 'jug pa bzhi yongs su rdzogs par bgyi bar 'tshal ba'i byang chub sems dpa' sems dpa' chen pos shes rab kyi pha rol du phyin pa la bslab par bgyi'o// mngon par shes pa lnga yongs su rdzogs par bgyi bar 'tshal ba'i byang chub sems dpa' sems dpa' chen pos shes rab kyi pha rol du phyin pa la bslab par bgyi'o// sbyin pa'i pha rol du phyin pa yongs su rdzogs par bgyi bar 'tshal ba'i byang chub sems dpa' sems dpa' chen pos shes rab kyi pha rol du phyin pa la bslab par bgyi'o// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa yongs su rdzogs par bgyi bar 'tshal ba'i byang chub sems dpa' sems dpa' chen pos shes rab kyi pha rol du phyin pa la bslab par bgyi'o// nang stong pa nyid yongs su rdzogs par bgyi bar 'tshal ba'i byang chub sems dpa' sems dpa' chen pos shes rab kyi pha rol du phyin pa la bslab par bgyi'o// phyi stong pa nyid dang / phyi nang stong pa nyid dang / dngos po med pa'i ngo bo nyid stong pa nyid kyi bar du yongs su rdzogs par bgyi bar 'tshal ba'i byang chub sems dpa' sems dpa' chen pos shes rab kyi pha rol du phyin pa la bslab par bgyi'o// dran pa nye bar gzhag pa bzhi yongs su rdzogs par bgyi bar 'tshal ba'i byang chub sems dpa' sems dpa' chen pos shes rab kyi pha rol tu phyin pa la bslab par bgyi'o// yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa yongs su rdzogs par bgyi bar 'tshal ba'i byang chub sems dpa' sems dpa' chen pos shes rab kyi pha rol du phyin pa la bslab par bgyi'o// stong pa nyid dang / mtshan ma med pa dang / smon pa med pa yongs su rdzogs par bgyi bar 'tshal ba'i byang chub sems dpa' sems dpa' chen pos shes rab kyi pha rol du phyin pa la bslab par bgyi'o// 'phags pa'i bden pa bzhi dang / rnam par thar pa brgyad dang / mthar gyis gnas pa'i snyoms par 'jug pa dgu yongs su rdzogs par bgyi bar 'tshal ba'i byang chub sems dpa' sems dpa' chen pos shes rab kyi pha rol du phyin pa la bslab par bgyi'o// de bzhin gshegs pa'i stobs bcu yongs su rdzogs par bgyi bar 'tshal ba'i byang chub sems dpa' sems dpa' chen pos shes rab kyi pha rol du phyin pa la bslab par bgyi'o// mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad yongs su rdzogs par bgyi bar 'tshal ba'i byang chub sems dpa' sems dpa' chen pos shes rab kyi pha rol du phyin pa la bslab par bgyi'o// byang chub kyi yan lag dang ldan pa'i ting nge 'dzin la gnas te/ bsam gtan dang po las langs nas 'gog pa la mnyam par gzhag pa dang / de las langs nas/ bsam gtan gnyis pa la mnyam par gzhag pa dang / de las langs nas 'gog pa la mnyam par gzhag pa dang / de las langs nas bsam gtan gsum pa la mnyam par gzhag pa dang / de las langs nas 'gog pa la mnyam par gzhag pa dang / de las langs nas bsam gtan bzhi pa la mnyam par gzhag pa dang / de las langs nas 'gog pa la mnyam par gzhag pa dang / de las langs nas byams pa'i ting nge 'dzin la mnyam par gzhag pa dang / de las langs nas 'gog pa la mnyam par gzhag pa dang / de las langs nas snying rje'i ting nge 'dzin la mnyam par gzhag pa dang / de las langs nas 'gog pa la mnyam par gzhag pa dang / de las langs nas dga' ba'i ting nge 'dzin la mnyam par gzhag pa dang / de las langs nas 'gog pa la mnyam par gzhag pa dang / de las langs nas btang snyoms kyi ting nge 'dzin la mnyam par gzhag pa dang / de las langs nas 'gog pa la mnyam par gzhag pa dang / de las langs nas nam mkha' mtha' yas skye mched la mnyam par gzhag pa dang / de las langs nas 'gog pa la mnyam par gzhag pa dang / de las langs nas cung zad med pa'i skye mched la mnyam par gzhag pa dang / de las langs nas 'gog pa la mnyam par gzhag pa dang / de las langs nas rnam shes mtha' yas skye mched la mnyam par gzhag pa dang / de las langs nas 'gog pa la mnyam par gzhag pa dang / de las langs nas 'du shes med 'du shes med min skye mched la mnyam par gzhag par 'tshal ba dang / de las langs nas 'gog pa la mnyam par gzhag par 'tshal ba'i byang chub sems dpa' sems dpa' chen pos shes rab kyi pha rol du phyin pa la bslab par bgyi'o// seng ge rnam par bsgyings pa'i ting nge 'dzin la mnyam par gzhag par 'tshal ba'i byang chub sems dpa' sems dpa' chen pos shes rab kyi pha rol du phyin pa la bslab par bgyi'o// seng ge rnam par rtse ba'i ting nge 'dzin la mnyam par gzhag par 'tshal ba'i byang chub sems dpa' sems dpa' chen pos shes rab kyi pha rol du phyin pa la bslab par bgyi'o// gzungs kyi sgo dang / ting nge 'dzin gyi sgo thams cad thob par 'tshal ba'i byang chub sems dpa' sems dpa' chen pos shes rab kyi pha rol du phyin pa la bslab par bgyi'o// dpa' bar 'gro ba'i ting nge 'dzin la mnyam par gzhag par 'tshal ba'i byang chub sems dpa' sems dpa' chen pos shes rab kyi pha rol du phyin pa la bslab par bgyi'o// rin chen phyag rgya'i ting nge 'dzin dang / zla ba'i 'od kyi ting nge 'dzin dang / zla ba'i rgyal mtshan dpal gyi ting nge 'dzin dang / chos thams cad kyi phyag rgyar gyur pa'i ting nge 'dzin dang / spyan ras gzigs kyi phyag rgya'i ting nge 'dzin dang / chos thams cad kyi dbyings su nges pa'i ting nge 'dzin dang / nges pa'i rgyal mtshan dpal gyi ting nge 'dzin dang / rdo rje lta bu'i ting nge 'dzin dang / chos thams cad la 'jug pa'i sgo'i ting nge 'dzin dang / ting nge 'dzin gyi rgyal po'i ting nge 'dzin dang / rgyal po'i phyag rgya'i ting nge 'dzin dang / dpung rnam par bkod pa'i ting nge 'dzin dang / yang dag par 'phags pa'i ting nge 'dzin dang / chos thams cad kyi nges pa'i tshig gdon mi za bar 'jug pa'i ting nge 'dzin dang / chos thams cad shes par gnas pa la 'jug pa'i ting nge 'dzin dang / phyogs bcur rnam par lta ba'i ting nge 'dzin dang / gzungs kyi sgo thams cad kyi phyag rgya'i ting nge 'dzin dang / chos thams cad mnyam pa med pa'i ting nge 'dzin dang / chos thams cad yang dag par 'du ba'i rang bzhin phyag rgya'i ting nge 'dzin dang / nam mkha'i gnas la gnas pa'i ting nge 'dzin dang / 'khor gsum yongs su dag pa'i ting nge 'dzin dang / mngon par shes pa mi nyams pa'i ting nge 'dzin dang / snod du gyur pa'i ting nge 'dzin dang / rgyal mtshan rtse mo'i dpung rgyan gyi ting nge 'dzin dang / nyon mongs pa thams cad ma lus par sreg pa'i ting nge 'dzin dang / bdud bzhi'i dpung sel ba'i ting nge 'dzin dang / ye shes sgron ma'i ting nge 'dzin dang / stobs bcu'i stobs kyis 'phags pa'i ting nge 'dzin dang / nam mkha' ltar chags pa med pa'i rnam par grol ba gos pa med pa'i ting nge 'dzin la mnyam par gzhag par 'tshal ba'i byang chub sems dpa' sems dpa' chen pos shes rab kyi pha rol du phyin pa la bslab par bgyi'o// de ltar de dag dang / ting nge 'dzin gyi sgo gzhan dag thob par 'tshal ba'i byang chub sems dpa' sems dpa' chen pos kyang shes rab kyi pha rol du phyin pa la bslab par bgyi'o// bcom ldan 'das gzhan yang sems can thams cad kyi bsam pa yongs su rdzogs par bgyi bar 'tshal ba'i byang chub sems dpa' sems dpa' chen pos shes rab kyi pha rol du phyin pa la bslab par bgyi'o// bcom ldan 'das gzhan yang dge ba'i rtsa ba gang yongs su rdzogs pas ngan song rnams su mi ltung zhing // rigs dma' bar mi skye ba dang / nyan thos kyis dang / rang sangs rgyas kyi sa la mi gnas pa dang / byang chub sems dpa'i skyon chen por mi ltung ba de lta bu'i dge ba'i rtsa ba yongs su rdzogs par bgyi bar 'tshal ba'i byang chub sems dpa' sems dpa' chen pos shes rab kyi pha rol du phyin pa la bslab par bgyi'o// de nas tshe dang ldan pa sha ra dwa ti'i bus/ tshe dang ldan pa rab 'byor la 'di skad ces smras so// tshe dang ldan pa rab 'byor ji ltar na byang chub sems dpa' sems dpa' chen po skyon chen por ltung ba yin/ de skad ces smras pa dang / tshe dang ldan pa rab 'byor gyis/ tshe dang ldan pa sha ra dwa ti'i bu la 'di skad ces smras so// tshe dang ldan pa sha ra dwa ti'i bu nam byang chub sems dpa' sems dpa' chen po thabs mi mkhas pas pha rol du phyin pa drug la spyod cing // thabs mi mkhas pas/ stong pa nyid dang / mtshan ma med pa dang / smon pa med pa'i ting nge 'dzin la brten te/ nyan thos dang / rang sangs rgyas kyi sar yang mi ltung la/ byang chub sems dpa'i skyon med par yang mi 'jug pa 'di ni/ byang chub sems dpa' sems dpa' chen po'i skyon no// smras pa/ tshe dang ldan pa rab 'byor ci'i phyir na de byang chub sems dpa' sems dpa' chen po'i skyon du 'gyur/ rab 'byor gyis smras pa/ tshe dang ldan pa sha ra dwa ti'i bu/ byang chub sems dpa' sems dpa' chen po'i skyon zhes bya ba ni/ 'di lta ste/ chos la sred pa'o// smras pa/ tshe dang ldan pa rab 'byor chos la sred pa gang yin/ rab 'byor gyis smras pa/ tshe dang ldan pa sha ra dwa ti'i bu 'di la byang chub sems dpa' sems dpa' chen po shes rab kyi pha rol du phyin pa la spyod pa'i tshe/ gzugs stong zhes bya bar mngon par chags shing gnas te 'du shes pa dang / tshor ba dang / 'du shes dang / 'du byed dang / rnam par shes pa stong zhes bya bar mngon par chags shing gnas te 'du shes pa 'di ni/ tshe dang ldan pa sha ra dwa ti'i bu byang chub sems dpa' sems dpa' chen po 'thun pa'i chos la sred pa ste/ skyon du 'gyur ba'o// tshe dang ldan pa sha ra dwa ti'i bu gzhan yang byang chub sems dpa' sems dpa' chen po gzugs mi rtag ces bya bar mngon par chags shing gnas te 'du shes pa dang / tshor ba dang / 'du shes dang / 'du byed dang / rnam par shes pa mi rtag ces bya bar mngon par chags shing gnas te 'du shes pa dang / gzugs sdug bsngal ba'o zhes bya ba dang / tshor ba dang / 'du shes dang / 'du byed dang / rnam par shes pa sdug bsngal ba'o zhes bya ba dang / gzugs bdag med ces bya ba dang / tshor ba dang / 'du shes dang / 'du byed dang / rnam par shes pa bdag med ces bya ba dang / gzugs zhi zhes bya ba dang / tshor ba dang / 'du shes dang / 'du byed dang / rnam par shes pa zhi zhes bya ba dang / gzugs stong zhes bya ba dang / tshor ba dang / 'du shes dang / 'du byed dang / rnam par shes pa stong zhes bya ba dang / gzugs mtshan ma med ces bya ba dang / tshor ba dang / 'du shes dang / 'du byed dang / rnam par shes pa mtshan ma med ces bya ba dang / gzugs smon pa med ces bya bar mngon par chags shing gnas te 'du shes pa dang / tshor ba dang / 'du shes dang / 'du byed dang / rnam par shes pa smon pa med ces bya bar mngon par chags shing gnas te 'du shes pa 'di ni/ tshe dang ldan pa sha ra dwa ti'i bu byang chub sems dpa' sems dpa' chen po'i 'thun pa'i chos la sred pa ste/ skyon du 'gyur ba'o// gzugs 'di spang bar bya'o// 'dis gzugs spang bar bya'o// tshor ba dang / 'du shes dang / 'du byed dang / rnam par shes pa 'di spang bar bya'o// 'dis rnam par shes pa spang bar bya'o// sdug bsngal 'di yongs su shes par bya'o// 'dis sdug bsngal yongs su shes par bya'o// kun 'byung ba 'di spang bar bya'o// 'dis kun 'byung ba spang bar bya'o// 'gog pa 'di mngon du bya'o// 'dis 'gog pa mngon du bya'o// lam 'di bsgom par bya'o// 'dis lam bsgom par bya'o// 'di ni kun nas nyon mongs pa'o// 'di ni rnam par byang ba'o// chos 'di dag ni bsten par bya ba'o// chos 'di dag ni bsten par mi bya ba'o// 'di la ni byang chub sems dpa' sems dpa' chen pos spyad par bya'o// 'di la ni spyad par mi bya'o// 'di ni byang chub sems dpa'i lam mo// 'di ni lam ma yin no// 'di ni byang chub sems dpa'i bslab pa'o// 'di ni bslab pa ma yin no// 'di ni byang chub sems dpa'i sbyin pa'i pha rol du phyin pa'o// 'di ni sbyin pa'i pha rol du phyin pa ma yin no// 'di ni tshul khrims kyi pha rol du phyin pa'o// 'di ni tshul khrims kyi pha rol du phyin pa ma yin no// 'di ni bzod pa'i pha rol du phyin pa'o// 'di ni bzod pa'i pha rol du phyin pa ma yin no// 'di ni brtson 'grus kyi pha rol du phyin pa'o// 'di ni brtson 'grus kyi pha rol du phyin pa ma yin no// 'di ni bsam gtan gyi pha rol du phyin pa'o// 'di ni bsam gtan gyi pha rol du phyin pa ma yin no// 'di ni byang chub sems dpa'i shes rab kyi pha rol du phyin pa'o// 'di ni shes rab kyi pha rol du phyin pa ma yin no// 'di ni byang chub sems dpa'i thabs mkhas pa'o// 'di ni thabs mkhas pa ma yin no// 'di ni byang chub sems dpa'i skyon med pa'o// 'di ni skyon du 'gyur ba'o// zhes bya bar chos de dag la mngon par chags shing gnas te 'du shes pa 'di ni/ byang chub sems dpa' sems dpa' chen po'i 'thun pa'i chos la sred pa ste/ skyon du 'gyur ba'o// smras pa tshe dang ldan pa rab 'byor byang chub sems dpa' sems dpa' chen po'i skyon med pa gang yin/ rab 'byor gyis smras pa/ tshe dang ldan pa sha ra dwa ti'i bu 'di la byang chub sems dpa' sems dpa' chen po shes rab kyi pha rol du phyin pa la spyod pa'i tshe/ nang stong pa nyid la phyi stong pa nyid yang dag par rjes su mi mthong // phyi stong pa nyid la nang stong pa nyid yang dag par rjes su mi mthong // phyi stong pa nyid la phyi nang stong pa nyid yang dag par rjes su mi mthong // phyi nang stong pa nyid la phyi stong pa nyid yang dag par rjes su mi mthong // phyi nang stong pa nyid la stong pa nyid stong pa nyid yang dag par rjes su mi mthong // stong pa nyid stong pa nyid la phyi nang stong pa nyid yang dag par rjes su mi mthong // stong pa nyid stong pa nyid la chen po stong pa nyid yang dag par rjes su mi mthong // chen po stong pa nyid la stong pa nyid stong pa nyid yang dag par rjes su mi mthong // chen po stong pa nyid la don dam pa stong pa nyid yang dag par rjes su mi mthong // don dam pa stong pa nyid la chen po stong pa nyid yang dag par rjes su mi mthong // don dam pa stong pa nyid la 'dus byas stong pa nyid yang dag par rjes su mi mthong // 'dus byas stong pa nyid la don dam pa stong pa nyid yang dag par rjes su mi mthong // 'dus byas stong pa nyid la 'dus ma byas stong pa nyid yang dag par rjes su mi mthong // 'dus ma byas stong pa nyid la 'dus byas stong pa nyid yang dag par rjes su mi mthong // 'dus ma byas stong pa nyid la thog ma dang tha ma med pa stong pa nyid yang dag par rjes su mi mthong // thog ma dang tha ma med pa stong pa nyid la 'dus ma byas stong pa nyid yang dag par rjes su mi mthong // thog ma dang tha ma med pa stong pa nyid la dor ba med pa stong pa nyid yang dag par rjes su mi mthong // dor ba med pa stong pa nyid la thog ma dang tha ma med pa stong pa nyid yang dag par rjes su mi mthong // dor ba med pa stong pa nyid la mtha' las 'das pa stong pa nyid yang dag par rjes su mi mthong // mtha' las 'das pa stong pa nyid la dor ba med pa stong pa nyid yang dag par rjes su mi mthong // mtha' las 'das pa stong pa nyid la rang bzhin stong pa nyid yang dag par rjes su mi mthong // rang bzhin stong pa nyid la mtha' las 'das pa stong pa nyid yang dag par rjes su mi mthong // rang bzhin stong pa nyid la rang gi mtshan nyid stong pa nyid yang dag par rjes su mi mthong // rang gi mtshan nyid stong pa nyid la rang bzhin stong pa nyid yang dag par rjes su mi mthong // rang gi mtshan nyid stong pa nyid la chos thams cad stong pa nyid yang dag par rjes su mi mthong // chos thams cad stong pa nyid la rang gi mtshan nyid stong pa nyid yang dag par rjes su mi mthong // chos thams cad stong pa nyid la mi dmigs pa stong pa nyid yang dag par rjes su mi mthong // mi dmigs pa stong pa nyid la chos thams cad stong pa nyid yang dag par rjes su mi mthong // mi dmigs pa stong pa nyid la dngos po med pa stong pa nyid yang dag par rjes su mi mthong // dngos po med pa stong pa nyid la mi dmigs pa stong pa nyid yang dag par rjes su mi mthong // dngos po med pa stong pa nyid la ngo bo nyid stong pa nyid yang dag par rjes su mi mthong // ngo bo nyid stong pa nyid la dngos po med pa stong pa nyid yang dag par rjes su mi mthong // ngo bo nyid stong pa nyid la dngos po med pa'i ngo bo nyid stong pa nyid yang dag par rjes su mi mthong // dngos po med pa'i ngo bo nyid stong pa nyid la/ ngo bo nyid stong pa nyid yang dag par rjes su mi mthong ste/ tshe dang ldan pa sha ra dwa ti'i bu byang chub sems dpa' sems dpa' chen po de ltar shes rab kyi pha rol tu phyin pa la spyod na/ byang chub sems dpa'i skyon med par 'jug go / tshe dang ldan pa sha ra dwa ti'i bu gzhan yang byang chub sems dpa' sems dpa' chen pos shes rab kyi pha rol du phyin pa la spyod pa'i tshe/ rnam pa 'di ltar bslab par bya ste/ slob pa'i tshe ci nas kyang gzugs shes par byas te/ gzugs des rlom sems su mi bya'o// tshor ba dang / 'du shes dang / 'du byed dang / rnam par shes pa shes par bya ste/ tshor ba de dang / 'du shes de dang / 'du byed de dang / rnam par shes pa des rlom sems su mi bya'o// mig shes par byas te mig des rlom sems su mi bya'o// rna ba dang / sna dang / lce dang / lus dang / yid shes par byas te/ des rlom sems su mi bya'o// gzugs shes par byas te/ des rlom sems su mi bya'o// sgra dang / dri dang / ro dang / reg dang / chos shes par byas te/ des rlom sems su mi bya'o// mig gi rnam par shes pa shes par byas te/ des rlom sems su mi bya'o// rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa shes par byas te/ des rlom sems su mi bya'o// mig gi 'dus te reg pa shes par byas te/ des rlom sems su mi bya'o// rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa shes par byas te/ des rlom sems su mi bya'o// mig gi 'dus te reg pa'i rkyen gyis tshor ba shes par byas te/ des rlom sems su mi bya'o// rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba shes par byas te/ des rlom sems su mi bya'o// sa'i khams shes par byas te/ des rlom sems su mi bya'o// chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams shes par byas te/ des rlom sems su mi bya'o// ma rig pa shes par byas te/ des rlom sems su mi bya'o// 'du byed dang / rnam par shes pa dang / ming dang gzugs dang / skye mched drug dang / reg pa dang / tshor ba dang / sred pa dang / len pa dang / srid pa dang / skye ba dang / rga shi shes par byas te/ des rlom sems su mi bya'o// sbyin pa'i pha rol du phyin pa shes par byas te/ des rlom sems su mi bya'o// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol tu phyin pa shes par byas te/ shes rab kyi pha rol du phyin pa des rlom sems su mi bya'o// nang stong pa nyid shes par bya ste/ nang stong pa nyid des rlom sems su mi bya'o// dngos po med pa'i ngo bo nyid stong pa nyid kyi bar du shes par byas te/ dngos po med pa'i ngo bo nyid stong pa nyid des rlom sems su mi bya'o// bsam gtan dang / tshad med pa dang / gzugs med pa'i snyoms par 'jug pa shes par byas te/ de dag gis lo rlom sems su mi bya'o// mngon par shes pa rnams shes par byas te/ de dag gis rlom sems su mi bya'o// // shes rab kyi pha rol du phyin pa stong phrag nyi shu lnga pa/ bam po dgu pa/ mig lnga shes par byas te/ de dag gis rlom sems su mi bya'o// dran pa nye bar gzhag pa rnams shes par byas te/ de dag gis rlom sems su mi bya'o// yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa shes par byas te/ de dag gis rlom sems su mi bya'o// 'phags pa'i bden pa rnams dang / rnam par thar ba brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / ting nge 'dzin rnams dang / gzungs kyi sgo rnams shes par byas te/ de dag gis rlom sems su mi bya'o// de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad shes par byas te/ de dag gis rlom sems su mi bya'o// tshe dang ldan pa sha ra dwa ti'i bu byang chub sems dpa' sems dpa' chen po de ltar shes rab kyi pha rol du phyin pa la spyod pa'i tshe/ byang chub kyi sems des kyang rlom sems su mi bya'o// mi mnyam pa dang mnyam pa'i sems kyis rlom sems su mi bya'o// rlabs po che'i sems kyis rlom sems su mi bya'o// de ci'i phyir zhe na/ 'di ltar sems de sems ma yin te/ sems kyi rang bzhin 'od gsal ba'i phyir ro// smras pa/ tshe dang ldan pa rab 'byor sems kyi rang bzhin 'od gsal ba gang yin/ rab 'byor gyis smras pa/ tshe dang ldan pa sha ra dwa ti'i bu sems gang 'dod chags dang yang mi ldan ma bral/ zhe sdang dang / gti mug dang / kun nas ldang ba dang / sgrib pa dang / gcod pa dang / bag la nyal ba dang / kun du sbyor ba dang / lta ba'i rnam pa dang / nyan thos dang / rang sangs rgyas kyi sems dang yang mi ldan ma bral ba 'di ni/ tshe dang ldan pa sha ra dwa ti'i bu byang chub sems dpa' sems dpa' chen po'i sems kyi rang bzhin 'od gsal ba'o// smras pa/ tshe dang ldan pa rab 'byor sems gang la sems ma yin no zhes bya ba de yod dam/ rab 'byor gyis smras pa/ tshe dang ldan pa sha ra dwa ti'i bu de ltar sems ma yin pa de la yod pa'am med pa dmigs pa yod par 'gyur ram/ smras pa/ tshe dang ldan pa rab 'byor de lta ma yin no// rab 'byor gyis smras pa/ tshe dang ldan pa sha ra dwa ti'i bu gal te de ltar sems ma yin pa de la yod pa'am med pa zhes bya ba med cing mi dmigs na/ tshe dang ldan pa sha ra dwa ti'i bu khyod kyis de skad du sems gang la sems ma yin pa zhes bya ba de yod dam zhes phyir dris pa de 'thad par 'gyur ram/ smras pa/ tshe dang ldan pa rab 'byor sems ma yin pa gang yin/ rab 'byor gyis smras pa/ tshe dang ldan pa sha ra dwa ti'i bu sems ma yin pa ni 'gyur ba med cing rnam par rtog pa med pa ste/ de ni chos thams cad kyi de bzhin nyid de/ de la ni sems med pa/ bsam gyis mi khyab pa zhes bya'o// smras pa/ tshe dang ldan pa rab 'byor ci/ ji ltar sems la 'gyur ba med cing rnam par rtog pa med pa de bzhin du gzugs la yang 'gyur ba med cing rnam par rtog pa med pa yin nam/ de bzhin du tshor ba dang / 'du shes dang / 'du byed dang / rnam par shes pa la yang 'gyur ba med cing rnam par rtog pa med pa yin nam/ ji ltar sems la 'gyur ba med cing rnam par rtog pa med pa de bzhin du/ mig gi khams la yang 'gyur ba med cing rnam par rtog pa med pa yin nam/ gzugs kyi khams dang / mig gi rnam par shes pa'i khams la yang 'gyur ba med cing rnam par rtog pa med pa yin nam/ rna ba'i khams dang / sgra'i khams dang / rna ba'i rnam par shes pa'i khams dang / sna'i khams dang / dri'i khams dang / sna'i rnam par shes pa'i khams dang / lce'i khams dang / ro'i khams dang / lce'i rnam par shes pa'i khams dang / lus kyi khams dang / reg bya'i khams dang / lus kyi rnam par shes pa'i khams dang / yid kyi khams dang / chos kyi khams dang / yid kyi rnam par shes pa'i khams la yang 'gyur ba med cing rnam par rtog pa med pa yin nam/ skye mched dang / phung po dang / khams dang / rten cing 'brel bar 'byung ba dang / pha rol du phyin pa rnams dang / stong pa nyid thams cad dang / dran pa nye bar gzhag pa dang / yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar ba brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams la yang 'gyur ba med cing rnam par rtog pa med pa yin nam/ byams pa chen po dang / snying rje chen po dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad la yang 'gyur ba med cing rnam par rtog pa med pa yin nam/ rnam pa thams cad mkhyen pa nyid kyi bar la yang 'gyur ba med cing rnam par rtog pa med pa yin nam/ rab 'byor gyis smras pa/ tshe dang ldan pa sha ra dwa ti'i bu de de bzhin te/ ji ltar sems la 'gyur ba med cing rnam par rtog pa med pa de bzhin du/ phung po dang / khams dang / skye mched drug dang / rten cing 'brel par 'byung ba dang / pha rol du phyin pa rnams dang / stong pa nyid thams cad dang / byang chub kyi phyogs kyi chos rnams dang / 'phags pa'i bden pa bzhi dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar ba brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / byams pa chen po dang / snying rje chen po dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad dang / rnam pa thams cad mkhyen pa nyid kyi bar la yang 'gyur ba med cing rnam par rtog pa med do// de nas tshe dang ldan pa sha ra dwa ti'i bus/ tshe dang ldan pa rab 'byor la legs so zhes bya ba byin te/ tshe dang ldan pa rab 'byor legs so legs so// khyod ni bcom ldan 'das kyi sras thugs las skyes pa/ zhal nas byung ba/ chos las skyes pa/ chos kyis sprul pa/ chos kyi bgo skal ba/ zang zing gi bgo skal pa ma yin pa/ chos rnams la mngon sum gyi mig dang ldan pa/ lus mngon du gyur pa ste/ nyan thos nyon mongs pa med par rnam par spyod pa rnams kyi mchog tu/ bcom ldan 'das kyis gsungs te/ bstan pa 'di yang de'i tshul dang 'dra'o// tshe dang ldan pa rab 'byor byang chub sems dpa' sems dpa' chen pos kyang shes rab kyi pha rol du phyin pa la de bzhin du bslab par bya'o// byang chub sems dpa' sems dpa' chen po phyir mi ldog pa yang 'di las yongs su shes par bya'o// de ltar na byang chub sems dpa' sems dpa' chen po shes rab kyi pha rol du phyin pa dang ma bral bar shes par bya ste/ tshe dang ldan pa rab 'byor nyan thos kyi sa la slob par 'dod pas kyang // shes rab kyi pha rol du phyin pa 'di nyid nan tan du mnyan par bya'o// gzung bar bya'o// bcang bar bya'o// klag par bya'o// yongs su chub par bya'o// tshul bzhin du yid la bya'o// rang sangs rgyas kyi sa la slob par 'dod pas kyang // shes rab kyi pha rol du phyin pa 'di nyid nan tan du mnyan par bya'o// gzung bar bya'o// bcang bar bya'o// klag par bya'o// yongs su chub par bya'o// tshul bzhin du yid la bya'o// byang chub sems dpa'i sa dang / sangs rgyas kyi sa la slob par 'dod pa'i byang chub sems dpa' sems dpa' chen pos kyang shes rab kyi pha rol du phyin pa 'di nyid nan tan du mnyan par bya'o// gzung bar bya'o// bcang bar bya'o// klag par bya'o// yongs su chub par bya'o// tshul bzhin du yid la bya'o// de ci'i phyir zhe na/ shes rab kyi pha rol du phyin pa 'di las gang la byang chub sems dpa' sems dpa' chen po rnams dang / nyan thos dang / rang sangs rgyas rnams kyis rtag tu rgyun mi chad par bslab par bya ba'i theg pa gsum rgya cher bstan to// shes rab kyi pha rol du phyin pa stong phrag nyi shu lnga pa las le'u bzhi pa'o// // de nas tshe dang ldan pa rab 'byor gyis/ bcom ldan 'das la 'di skad ces gsol to// bcom ldan 'das de ltar bdag gis byang chub sems dpa' dang / shes rab kyi pha rol du phyin pa ma dmigs ma 'tshal te/ bcom ldan 'das de ltar bdag gis byang chub sems dpa' sems dpa' chen po dang / shes rab kyi pha rol du phyin pa ma dmigs/ ma 'tshal na/ byang chub sems dpa' sems dpa' chen po gang zhig shes rab kyi pha rol du phyin pa gang la gdams shing rjes su bstan par bgyi/ bcom ldan 'das de ltar bdag gis chos thams cad la 'phel ba dang 'grib pa ma dmigs ma 'tshal bar 'di lta ste/ ming tsam du byang chub sems dpa' zhe'am/ shes rab kyi pha rol du phyin pa zhes bgyi bar 'phel ba dang 'grib par bgyis na/ de nyid bdag gi 'gyod par 'gyur ro// bcom ldan 'das ming de yang gnas pa ma mchis/ thug pa ma mchis/ byin gyis brlabs pa ma mchis te/ de ci'i slad du zhe na/ ming de ma mchis pas/ de ltar na ming de gnas pa ma mchis/ thug pa ma mchis/ byin gyis brlabs pa ma mchis te/ bcom ldan 'das bdag gis gzugs kyi 'phel ba dang / 'grib pa ma dmigs yang dag par rjes su ma mthong // tshor ba dang / 'du shes dang / 'du byed dang / rnam par shes pa'i 'phel ba dang 'grib pa ma dmigs yang dag par rjes su ma mthong na/ byang chub sems dpa' zhes gang la ming du gdags par bgyi/ bcom ldan 'das rnam par shes pa'i ming de yang gnas pa ma mchis/ thug pa ma mchis/ byin gyis brlabs pa ma mchis te/ de ci'i slad du zhe na/ ming de ma mchis pas/ de ltar na ming de gnas pa ma mchis/ thug pa ma mchis/ byin gyis brlabs pa ma mchis so// bcom ldan 'das bdag gis mig gi 'phel ba dang 'grib pa ma dmigs/ yang dag par rjes su ma mthong ste/ bcom ldan 'das de ltar bdag gis mig gi 'phel ba dang / 'grib pa ma dmigs yang dag par rjes su ma mthong na/ byang chub sems dpa' zhes gang la ming du gdags par bgyi/ bcom ldan 'das mig gi ming de yang gnas pa ma mchis thug pa ma mchis/ byin gyis brlabs pa ma mchis te/ de ci'i slad du zhe na/ ming de ma mchis pas/ de ltar na ming de gnas pa ma mchis/ thug pa ma mchis/ byin gyis brlabs pa ma mchis so// bcom ldan 'das bdag gis rna ba dang / sna dang / lce dang / lus dang / yid kyi 'phel ba dang 'grib pa ma dmigs/ yang dag par rjes su ma mthong ste/ bcom ldan 'das de ltar bdag gis yid kyi 'phel ba dang 'grib pa ma dmigs/ yang dag par rjes su ma mthong na/ byang chub sems dpa' zhes gang la ming du gdags par bgyi/ bcom ldan 'das yid kyi ming de yang gnas pa ma mchis/ thug pa ma mchis/ byin gyis brlabs pa ma mchis te/ de ci'i slad du zhe na/ ming de ma mchis pas/ de ltar na ming de gnas pa ma mchis/ thug pa ma mchis/ byin gyis brlabs pa ma mchis so// bcom ldan 'das bdag gis gzugs kyi 'phel ba dang 'grib pa ma dmigs/ yang dag par rjes su ma mthong // sgra dang / dri dang / ro dang / reg dang / chos kyi 'phel ba dang / 'grib pa ma dmigs yang dag par rjes su ma mthong ste/ bcom ldan 'das de ltar bdag gis gzugs dang / sgra dang / dri dang / ro dang / reg dang / chos kyi 'phel ba dang 'grib pa ma dmigs/ yang dag par rjes su ma mthong na/ byang chub sems dpa' zhes gang la ming du gdags par bgyi/ bcom ldan 'das ming de yang gnas pa ma mchis/ thug pa ma mchis/ byin gyis brlabs pa ma mchis te/ de ci'i slad du zhe na/ ming de ma mchis pas/ de ltar na ming de gnas pa ma mchis/ thug pa ma mchis/ byin gyis brlabs pa ma mchis so// bcom ldan 'das bdag gis mig gi rnam par shes pa'i 'phel ba dang 'grib pa ma dmigs/ yang dag par rjes su ma mthong // rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa'i 'phel ba dang 'grib pa ma dmigs/ yang dag par rjes su ma mthong ste/ bcom ldan 'das de ltar bdag gis mig gi rnam par shes pa dang / rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa'i 'phel ba dang 'grib pa ma dmigs yang dag par rjes su ma mthong na/ byang chub sems dpa' zhes gang la ming du gdags par bgyi/ bcom ldan 'das ming de yang gnas pa ma mchis/ thug pa ma mchis/ byin gyis brlabs pa ma mchis te/ de ci'i slad du zhe na/ ming de ma mchis pas/ de ltar na ming de gnas pa ma mchis/ thug pa ma mchis/ byin gyis brlabs pa ma mchis so// bcom ldan 'das bdag gis mig gi 'dus te reg pa'i 'phel ba dang 'grib pa ma dmigs/ yang dag par rjes su ma mthong // rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa'i 'phel ba dang / 'grib pa ma dmigs yang dag par rjes su ma mthong ste/ bcom ldan 'das de ltar bdag gis mig gi 'dus te reg pa dang / rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa'i 'phel ba dang / 'grib pa ma dmigs/ yang dag par rjes su ma mthong na/ byang chub sems dpa' zhes gang la ming du gdags par bgyi/ bcom ldan 'das ming de yang gnas pa ma mchis/ thug pa ma mchis/ byin gyis brlabs pa ma mchis te/ de ci'i slad du zhe na/ ming de ma mchis pas/ de ltar na ming de gnas pa ma mchis/ thug pa ma mchis/ byin gyis brlabs pa ma mchis so// bcom ldan 'das bdag gis mig gi 'dus te reg pa'i rkyen gyis tshor ba'i 'phel ba dang / 'grib pa ma dmigs/ yang dag par rjes su ma mthong // rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor pa'i 'phel ba dang / 'grib pa ma dmigs yang dag par rjes su ma mthong ste/ bcom ldan 'das bdag gis de ltar mig gi 'dus te reg pa'i rkyen gyis tshor ba'i 'phel ba dang 'grib pa ma dmigs yang dag par rjes su ma mthong // rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba'i 'phel ba dang / 'grib pa ma dmigs yang dag par rjes su ma mthong na/ byang chub sems dpa' zhes gang la ming du gdags par bgyi/ bcom ldan 'das ming de yang gnas pa ma mchis/ thug pa ma mchis/ byin gyis brlabs pa ma mchis te/ de ci'i slad du zhe na/ ming de ma mchis pas de ltar na ming de gnas pa ma mchis thug pa ma mchis byin gyis brlabs pa ma mchis so// bcom ldan 'das bdag gis sa'i khams kyi 'phel ba dang / 'grib pa ma dmigs/ yang dag par rjes su ma mthong // chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams kyi 'phel ba dang 'grib pa ma dmigs/ yang dag par rjes su ma mthong // bcom ldan 'das bdag gis ma rig pa'i 'phel ba dang 'grib pa ma dmigs yang dag par rjes su ma mthong // 'du byed dang / rnam par shes pa dang / ming dang gzugs dang / skye mched drug dang / reg pa dang / tshor ba dang / sred pa dang / len pa dang / srid pa dang / skye ba dang / rga shi'i 'phel ba dang 'grib pa ma dmigs yang dag par rjes su ma mthong // ma rig pa 'gag pa'i 'phel ba dang / 'grib pa ma dmigs/ yang dag par rjes su ma mthong // 'du byed dang / rnam par shes pa dang / ming dang gzugs dang / skye mched drug dang / reg pa dang / tshor ba dang / sred pa dang / len pa dang / srid pa dang / skye ba dang / rga shi 'gag pa'i 'phel ba dang 'grib pa ma dmigs/ yang dag par rjes su ma mthong // bcom ldan 'das bdag gis 'dod chags dang / zhe sdang dang / gti mug gis 'phel ba dang 'grib pa ma dmigs/ yang dag par rjes su ma mthong // bcom ldan 'das bdag gis lta ba'i rnam pa drug cu rtsa gnyis kyi 'phel ba dang / 'grib pa ma dmigs/ yang dag par rjes su ma mthong // bcom ldan 'das de ltar na bdag gis bdag gi 'phel ba dang 'grib pa ma dmigs/ yang dag par rjes su ma mthong // sems can dang / srog dang / 'gro ba dang / gso ba dang / skyes bu dang / gang zag dang / shed can dang / shed bdag dang / byed pa po dang / tshor ba po dang / shes pa po dang / mthong ba po'i 'phel ba dang 'grib pa ma dmigs/ yang dag par rjes su ma mthong ste/ bcom ldan 'das de ltar na bdag gis mthong ba po'i 'phel ba dang / 'grib pa ma dmigs/ yang dag par rjes su ma mthong na/ byang chub sems dpa' zhes gang la ming du gdags par bgyi/ bcom ldan 'das ming de yang gnas pa ma mchis/ thug pa ma mchis/ byin gyis brlabs pa ma mchis te/ de ci'i slad du zhe na/ ming de ma mchis pas/ de ltar na ming de gnas pa ma mchis/ thug pa ma mchis/ byin gyis brlabs pa ma mchis so// bcom ldan 'das bdag gis sbyin pa'i pha rol du phyin pa'i 'phel ba dang / 'grib pa ma dmigs/ yang dag par rjes su ma mthong // tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa'i 'phel ba dang 'grib pa ma dmigs yang dag par rjes su ma mthong // bcom ldan 'das bdag gis nang stong pa nyid kyi 'phel ba dang 'grib pa ma dmigs/ yang dag par rjes su ma mthong // dngos po med pa'i ngo bo nyid stong pa nyid kyi bar gyi 'phel ba dang / 'grib pa ma dmigs/ yang dag par rjes su ma mthong // bcom ldan 'das bdag gis dran pa nye bar gzhag pa rnams kyi 'phel ba dang 'grib pa ma dmigs/ yang dag par rjes su ma mthong // yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa'i 'phel ba dang 'grib pa ma dmigs yang dag par rjes su ma mthong // bcom ldan 'das bdag gis stong pa nyid dang / mtshan ma med pa dang / smon pa med pa'i 'phel ba dang 'grib pa ma dmigs/ yang dag par rjes su ma mthong // bcom ldan 'das bdag gis bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi'i 'phel ba dang 'grib pa ma dmigs/ yang dag par rjes su ma mthong // bcom ldan 'das bdag gis sangs rgyas rjes su dran pa dang / chos rjes su dran pa dang / dge 'dun rjes su dran pa dang / tshul khrims rjes su dran pa dang / gtong ba rjes su dran pa dang / lha rjes su dran pa dang / lus kyi rnam pa rjes su dran pa dang / skyo ba rjes su dran pa'i 'phel ba dang 'grib pa ma dmigs yang dag par rjes su ma mthong // dbugs phyi nang du rgyu ba rjes su dran pa dang / 'chi ba rjes su dran pa'i 'phel ba dang 'grib pa ma dmigs yang dag par rjes su ma mthong // bcom ldan 'das bdag gis mig lnga dang / mngon par shes pa drug dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad kyi 'phel ba dang 'grib pa ma dmigs/ yang dag par rjes su ma mthong ste/ bcom ldan 'das de ltar bdag gis sangs rgyas kyi chos ma 'dres pa rnams kyi 'phel ba dang 'grib pa ma dmigs/ yang dag par rjes su ma mthong na/ byang chub sems dpa' zhes gang la ming du gdags par bgyi/ bcom ldan 'das ming de yang gnas pa ma mchis/ thug pa ma mchis/ byin gyis brlabs pa ma mchis te/ de ci'i slad du zhe na/ ming de ma mchis pas/ de ltar na ming de gnas pa ma mchis thug pa ma mchis byin gyis brlabs pa ma mchis so// bcom ldan 'das bdag gis rmi lam lta bu'i nye bar len pa'i phung po lnga'i 'phel ba dang 'grib pa ma dmigs/ yang dag par rjes su ma mthong // bcom ldan 'das bdag gis dben pa'i 'phel ba dang 'grib pa ma dmigs/ yang dag par rjes su ma mthong // sgyu ma lta bu dang / sgra brnyan lta bu dang / mig yor lta bu dang / gzugs brnyan lta bu dang / smig rgyu lta bu dang / chu zla lta bu dang / sprul pa lta bu'i nye bar len pa'i phung po lnga'i 'phel ba dang 'grib pa ma dmigs yang dag par rjes su ma mthong // zhi ba dang / skye ba ma mchis pa dang / 'gag pa ma mchis pa dang / 'byung ba ma mchis pa dang / mngon par 'du bgyi ba ma mchis pa dang / kun nas nyon mongs pa ma mchis pa dang / rnam par byang ba ma mchis pa'i 'phel ba dang 'grib pa ma dmigs/ yang dag par rjes su ma mthong bcom ldan 'das bdag gis chos kyi dbyings kyi 'phel ba dang / 'grib pa ma dmigs/ yang dag par rjes su ma mthong // de bzhin nyid dang / ma nor ba de bzhin nyid dang / gzhan ma yin pa de bzhin nyid dang / chos nyid dang / chos kyi dbyings dang / chos gnas pa nyid dang / chos skyon med pa nyid dang / yang dag pa'i mtha' dang / bsam gyis mi khyab pa'i dbyings kyi 'phel ba dang 'grib pa ma dmigs yang dag par rjes su ma mthong // bcom ldan 'das bdag gis dge ba dang mi dge ba'i chos kyi 'phel ba dang 'grib pa ma dmigs yang dag par rjes su ma mthong // 'jig rten dang 'jig rten las 'das pa'i chos rnams kyi 'phel ba dang 'grib pa ma dmigs yang dag par rjes su ma mthong // 'dus byas dang 'dus ma byas kyi chos rnams kyi 'phel ba dang 'grib pa ma dmigs/ yang dag par rjes su ma mthong // zag pa dang bcas pa dang / zag pa ma mchis pa'i 'phel ba dang 'grib pa ma dmigs/ yang dag par rjes su ma mthong // 'das pa dang ma 'ongs pa dang da ltar byung ba'i chos rnams kyi 'phel ba dang 'grib pa ma dmigs/ yang dag par rjes su ma mthong // bcom ldan 'das bdag gis 'das pa ma mchis pa dang / ma 'ongs pa ma mchis pa dang / da ltar byung ba ma mchis pa'i 'phel ba dang / 'grib pa ma dmigs/ yang dag par rjes su ma mthong ste/ de la ci zhes bgyi zhe na/ de ni 'dus ma bgyis te/ 'dus ma bgyis pa ni 'das pa ma lags/ ma 'ongs pa ma lags/ da ltar byung ba ma lags so// bcom ldan 'das bdag gis 'dus ma bgyis kyi 'phel ba dang 'grib pa ma dmigs/ yang dag par rjes su ma mthong ste/ 'dus ma bgyis de yang gang zhe na/ gang la skye ba ma mchis/ gnas pa ma mchis/ 'jig pa ma mchis pa ste/ bcom ldan 'das bdag gis bcom ldan 'das kyi 'phel ba dang 'grib pa ma dmigs/ yang dag par rjes su ma mthong ngo // bcom ldan 'das bdag gis shar phyogs kyi 'jig rten gyi khams gang+gA'i klung gi bye ma snyed kyi de bzhin gshegs pa dgra bcom pa yang dag par rdzogs pa'i sangs rgyas nyan thos kyi dge 'dun dang bcas pa byang chub sems dpa' dang bcas pa'i 'phel ba dang 'grib pa ma dmigs yang dag par rjes su ma mthong ngo // bcom ldan 'das bdag gis lho dang / nub dang / byang dang / byang shar dang / shar lho dang / lho nub dang / nub byang dang / 'og dang steng gi phyogs kyi phyogs re re zhing 'jig rten gyi khams gang+gA'i klung gi bye ma snyed kyi de bzhin gshegs pa dgra bcom pa yang dag par rdzogs pa'i sangs rgyas nyan thos kyi dge 'dun dang bcas pa/ byang chub sems dpa' dang bcas pa'i 'phel ba dang 'grib pa ma dmigs yang dag par rjes su ma mthong ngo // bcom ldan 'das de ltar bdag gis de bzhin gshegs pa dgra bcom pa yang dag par rdzogs pa'i sangs rgyas nyan thos kyi dge 'dun dang bcas pa/ byang chub sems dpa' dang bcas pa rnams kyi 'phel ba dang 'grib pa ma dmigs yang dag par rjes su ma mthong na/ byang chub sems dpa' gang zhig shes rab kyi pha rol du phyin pa gang la gdams shing rjes su bstan par bgyi/ shes rab kyi pha rol du phyin pa ni gang zhig btags par bstan par bgyi/ bcom ldan 'das de bzhin gshegs pa'i mtshan de yang gnas pa ma mchis/ thug pa ma mchis/ byin gyis brlabs pa ma mchis/ dge 'dun gyi ming de dang / byang chub sems dpa'i ming de yang gnas pa ma mchis/ thug pa ma mchis/ byin gyis brlabs pa ma mchis te/ de ci'i slad du zhe na/ ming de ma mchis pas de ltar na ming de gnas pa ma mchis/ thug pa ma mchis/ byin gyis brlabs pa ma mchis so// bcom ldan 'das bdag gis chos thams cad kyi de bzhin nyid kyi 'phel ba dang 'grib pa mi dmigs yang dag par rjes su ma mthong ste/ bcom ldan 'das de ltar bdag gis chos thams cad kyi de bzhin nyid kyi 'phel ba dang 'grib pa ma dmigs yang dag par rjes su ma mthong na/ byang chub sems dpa' zhes gang la ming du gdags par bgyi/ bcom ldan 'das chos thams cad kyi de bzhin nyid kyi ming de yang gnas pa ma mchis/ thug pa ma mchis/ byin gyis brlabs pa ma mchis te/ de ci'i slad du zhe na/ ming de ma mchis pas/ de ltar na ming de gnas pa ma mchis/ thug pa ma mchis/ byin gyis brlabs pa ma mchis so// bcom ldan 'das gang yang 'di ltar 'di lta ste/ byang chub sems dpa' zhes chos kyi brdar bgyi ba dang / chos su gdags pa de yang phung po 'am/ khams sam/ skye mched dam/ sangs rgyas kyi chos ma 'dres pa brgyad kyi bar du gang du yang brjod du ma mchis te/ chos su gdags pa tsam du bas so// bcom ldan 'das 'di lta ste dper na/ rmi lam zhes bgyi ba'i ming ni gang gis kyang brjod du ma mchis so// sgyu ma dang / sgra brnyan dang / mig yor dang / smig rgyu dang / chu zla dang / de bzhin gshegs pa'i sprul pa zhes bgyi ba'i ming ni gang gis kyang brjod du ma mchis so// bcom ldan 'das 'di lta ste dper na/ nam mkha' zhes bgyi ba'i ming ni gang gis kyang brjod du ma mchis so// sa zhes bgyi ba'i ming ni gang gis kyang brjod du ma mchis so// chu dang / me dang / rlung zhes bgyi ba'i ming ni gang gis kyang brjod du ma mchis so// de bzhin nyid ces bgyi ba'i ming ni gang gis kyang brjod du ma mchis so// ma nor ba de bzhin nyid dang / gzhan ma yin pa de bzhin nyid dang / chos nyid dang / chos kyi dbyings dang / chos kyi gnas nyid dang / chos skyon med pa nyid dang / yang dag pa'i mtha' zhes bgyi ba'i ming ni gang gis kyang brjod du ma mchis so// sbyin pa'i pha rol du phyin pa zhes bgyi ba'i ming ni gang gis kyang brjod du ma mchis so// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa zhes bgyi ba'i ming ni gang gis kyang brjod du ma mchis so// tshul khrims zhes bgyi ba'i ming ni gang gis kyang brjod du ma mchis so// ting nge 'dzin dang / shes rab dang / rnam par grol ba dang / rnam par grol ba'i ye shes mthong ba zhes bgyi ba'i ming ni gang gis kyang brjod du ma mchis so// rgyun du zhugs pa zhes bgyi ba'i ming ni gang gis kyang brjod du ma mchis so// rgyun du zhugs pa'i chos zhes bgyi ba'i ming ni gang gis kyang brjod du ma mchis so// lan cig phyir 'ong ba dang / phyir mi 'ong ba dang / dgra bcom pa zhes bgyi ba'i ming ni gang gis kyang brjod du ma mchis so// dgra bcom pa'i chos zhes bgyi ba'i ming ni gang gis kyang brjod du ma mchis so// rang sangs rgyas zhes bgyi ba'i ming ni gang gis kyang brjod du ma mchis so// rang sangs rgyas kyi chos zhes bgyi ba'i ming ni gang gis kyang brjod du ma mchis so// byang chub sems dpa' zhes bgyi ba'i ming ni gang gis kyang brjod du ma mchis so// byang chub sems dpa'i chos zhes bgyi ba'i ming ni gang gis kyang brjod du ma mchis so// yang dag par rdzogs pa'i sangs rgyas zhes bgyi ba'i ming ni gang gis kyang brjod du ma mchis te/ yang dag par rdzogs pa'i sangs rgyas kyi chos zhes bgyi ba'i ming de yang dge ba 'am mi dge ba 'am/ kha na ma tho ba dang bcas pa 'am/ kha na ma tho ba ma mchis pa 'am/ rtag pa'am mi rtag pa 'am/ bde ba'am sdug bsngal ba 'am/ bdag gi 'am/ bdag ma mchis pa 'am/ zhi ba 'am/ ma zhi ba 'am/ dben pa 'am/ mi dben pa 'am/ dngos po 'am/ dngos po ma mchis pa gang gis kyang brjod du ma mchis pas/ bcom ldan 'das bdag gis don gyi dbang de lta bu mthong ba'i slad du/ de skad du bdag gis chos thams cad kyi 'phel ba dang 'grib pa ma dmigs/ yang dag par rjes su ma mthong bzhin du 'di lta ste/ byang chub sems dpa' zhes bgyi ba'am/ shes rab kyi pha rol tu phyin pa zhes bgyi bar ming du gdags pa ni bdag gi 'gyod par 'gyur ro zhes gsol to// bcom ldan 'das de ltar ming de ni gnas pa ma mchis/ thug pa ma mchis/ byin gyis brlabs pa ma mchis pa ste/ de ci'i slad du zhe na/ ming de ma mchis pas/ de ltar na ming de gnas pa ma mchis/ thug pa ma mchis/ byin gyis brlabs pa ma mchis pa'o// bcom ldan 'das de ltar na byang chub sems dpa' sems dpa' chen po la shes rab kyi pha rol du phyin pa brjod de/ rnam pa 'di dag dang / tshul 'di dag dang / mtshan ma 'di dag gis bstan pa'i tshe/ sems zhum par mi 'gyur/ yongs su zhum par mi 'gyur zhing // 'gyod pa ma mchis la/ mi 'jigs/ mi sdang zhing // skrag par mi 'gyur na/ byang chub sems dpa' sems dpa' chen po de ni nges par phyir mi ldog pa'i byang chub sems dpa'i sa la gnas par rtogs par bgyi ste/ gnas pa zhes bgyi ba ni/ gnas pa ma mchis pa'i tshul lo// bcom ldan 'das gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ des gzugs la gnas par mi bgyi'o// tshor ba dang / 'du shes dang / 'du byed dang / rnam par shes pa la gnas par mi bgyi'o// des mig la gnas par mi bgyi'o// rna ba dang / sna dang / lce dang / lus dang / yid la gnas par mi bgyi'o// des gzugs la gnas par mi bgyi'o// sgra dang / dri dang / ro dang / reg dang / chos la gnas par mi bgyi'o// des mig gi rnam par shes pa la gnas par mi bgyi'o// rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa la gnas par mi bgyi'o// des mig gi 'dus te reg pa la gnas par mi bgyi'o// rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa la gnas par mi bgyi'o// des mig gi 'dus te reg pa'i rkyen gyis tshor ba la gnas par mi bgyi'o// des rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba la gnas par mi bgyi'o// des sa'i khams la gnas par mi bgyi'o// des chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams la gnas par mi bgyi'o// des ma rig pa la gnas par mi bgyi'o// 'du byed dang / rnam par shes pa dang / ming dang gzugs dang / skye mched drug dang / reg pa dang / tshor ba dang / sred pa dang / len pa dang / srid pa dang / skye ba dang / rga shi la gnas par mi bgyi'o// de ci'i slad du zhe na/ bcom ldan 'das de ni 'di ltar gzugs gzugs kyis stong ste/ gzugs kyi stong pa nyid gang lags pa de yang gzugs ma lags/ gzugs las gung na yang stong pa nyid ma mchis te/ gzugs nyid kyang stong pa nyid/ stong pa nyid kyang gzugs so// tshor ba tshor bas stong ste/ tshor ba'i stong pa nyid gang lags pa de yang tshor ba ma lags/ tshor ba las gung na yang stong pa nyid ma mchis te/ tshor ba nyid kyang stong pa nyid/ stong pa nyid kyang tshor ba'o// 'du shes 'du shes kyis stong ste/ 'du shes kyi stong pa nyid gang lags pa de yang 'du shes ma lags/ 'du shes las gung na yang stong pa nyid ma mchis te/ 'du shes nyid kyang stong pa nyid/ stong pa nyid kyang 'du shes so// 'du byed 'du byed kyis stong ste/ 'du byed kyi stong pa nyid gang lags pa de yang 'du byed ma lags/ 'du byed las gud na yang stong pa nyid ma mchis te/ 'du byed nyid kyang stong pa nyid stong pa nyid kyang 'du byed do// rnam par shes pa rnam par shes pas stong ste/ rnam par shes pa'i stong pa nyid gang lags pa de yang rnam par shes pa ma lags/ rnam par shes pa las gung na yang stong pa nyid ma mchis te/ rnam par shes pa nyid kyang stong pa nyid stong pa nyid kyang rnam par shes pa'o// bcom ldan 'das rnam grangs des na/ byang chub sems dpa' sems dpa' chen po shes rab kyi pha rol tu phyin pa la gnas pa'i tshe/ des gzugs la gnas par mi bgyi'o/ tshor ba dang / 'du shes dang / 'du byed dang / rnam par shes pa la gnas par mi bgyi'o// bcom ldan 'das de yang 'di ltar mig mig gis stong ste/ mig gi stong pa nyid gang lags pa de yang mig ma lags/ mig las gung na yang stong pa nyid ma mchis te/ mig nyid kyang stong pa nyid/ stong pa nyid kyang mig go / rna ba rna bas stong ste/ rna ba'i stong pa nyid gang lags pa de yang rna ba ma lags/ rna ba las gud na yang stong pa nyid ma mchis te/ rna ba nyid kyang stong pa nyid/ stong pa nyid kyang rna ba'o// sna snas stong ste/ sna'i stong pa nyid gang lags pa de yang sna ma lags/ sna las gud na yang stong pa nyid ma mchis te/ sna nyid kyang stong pa nyid/ stong pa nyid kyang sna'o// lce lces stong ste/ lce'i stong pa nyid gang lags pa de yang lce ma lags/ lce las gud na yang stong pa nyid ma mchis te/ lce nyid kyang stong pa nyid/ stong pa nyid kyang lce'o// lus lus kyis stong ste/ lus kyi stong pa nyid gang lags pa de yang lus ma lags/ lus las gung na yang stong pa nyid ma mchis te/ lus nyid kyang stong pa nyid/ stong pa nyid kyang lus so// yid yid kyis stong ste/ yid kyi stong pa nyid gang lags pa de yang yid ma lags/ yid las gud na yang stong pa nyid ma mchis te/ yid nyid kyang stong pa nyid/ stong pa nyid kyang yid do// gzugs gzugs kyis stong ste/ gzugs kyi stong pa nyid gang lags pa de yang gzugs ma lags/ gzugs las gud na yang stong pa nyid ma mchis te/ gzugs nyid kyang stong pa nyid/ stong pa nyid kyang gzugs so// sgra sgras stong ste/ sgra'i stong pa nyid gang lags pa de yang sgra ma lags/ sgra las gud na yang stong pa nyid ma mchis te/ sgra nyid kyang stong pa nyid/ stong pa nyid kyang sgra'o// dri dris stong ste/ dri'i stong pa nyid gang lags pa de yang dri ma lags/ dri las gud na yang stong pa nyid ma mchis te/ dri nyid kyang stong pa nyid/ stong pa nyid kyang dri'o// ro ros stong ste/ ro'i stong pa nyid gang lags pa de yang ro ma lags/ ro las gud na yang stong pa nyid ma mchis te/ ro nyid kyang stong pa nyid stong pa nyid kyang ro'o// reg reg gis stong ste/ reg gi stong pa nyid gang lags pa de yang reg ma lags/ reg las gud na yang stong pa nyid ma mchis te/ reg nyid kyang stong pa nyid/ stong pa nyid kyang reg go / chos chos kyis stong ste/ chos kyi stong pa nyid gang lags pa de yang chos ma lags/ chos las gud na yang stong pa nyid ma mchis te/ chos nyid kyang stong pa nyid stong pa nyid kyang chos so// mig gi rnam par shes pa mig gi rnam par shes pas stong ste/ mig gi rnam par shes pa'i stong pa nyid gang lags pa de yang mig gi rnam par shes pa ma lags/ mig gi rnam par shes pa las gud na yang stong pa nyid ma mchis te/ mig gi rnam par shes pa nyid kyang stong pa nyid/ stong pa nyid kyang mig gi rnam par shes pa'o// rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa yid kyi rnam par shes pas stong ste/ yid kyi rnam par shes pa'i stong pa nyid gang lags pa de yang yid kyi rnam par shes pa ma lags/ yid kyi rnam par shes pa las gud na yang stong pa nyid ma mchis te/ yid kyi rnam par shes pa nyid kyang stong pa nyid/ stong pa nyid kyang yid kyi rnam par shes pa'o// mig gi 'dus te reg pa mig gi 'dus te reg pas stong ste/ mig gi 'dus te reg pa'i stong pa nyid gang lags pa de yang mig gi 'dus te reg pa ma lags/ mig gi 'dus te reg pa las gud na yang stong pa nyid ma mchis te/ mig gi 'dus te reg pa nyid kyang stong pa nyid/ stong pa nyid kyang mig gi 'dus te reg pa'o// rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa yid kyi 'dus te reg pas stong ste/ yid kyi 'dus te reg pa'i stong pa nyid gang lags pa de yang yid kyi 'dus te reg pa ma lags/ yid kyi 'dus te reg pa las gud na yang stong pa nyid ma mchis te/ yid kyi 'dus te reg pa stong pa nyid kyang stong pa nyid/ stong pa nyid kyang yid kyi 'dus te reg pa'o// mig gi 'dus te reg pa'i rkyen gyis tshor ba mig gi 'dus te reg pa'i rkyen gyis tshor bas stong ste/ mig gi 'dus te reg pa'i rkyen gyis tshor ba'i stong pa nyid gang lags pa de yang mig gi 'dus te reg pa'i rkyen gyis tshor ba ma lags/ mig gi 'dus te reg pa'i rkyen gyis tshor ba las gud na yang stong pa nyid ma mchis te/ mig gi 'dus te reg pa'i rkyen gyis tshor ba nyid kyang stong pa nyid stong pa nyid kyang mig gi 'dus te reg pa'i rkyen gyis tshor ba'o// rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba yid kyi 'dus te reg pa'i rkyen gyis tshor bas stong ste/ yid kyi 'dus te reg pa'i rkyen gyis tshor ba'i stong pa nyid gang lags pa de yang // yid kyi 'dus te reg pa'i rkyen gyis tshor ba ma lags/ yid kyi 'dus te reg pa'i rkyen gyis tshor ba las gud na yang stong pa nyid ma mchis te/ yid kyi 'dus te reg pa'i rkyen gyis tshor ba nyid kyang stong pa nyid/ stong pa nyid kyang yid kyi 'dus te reg pa'i rkyen gyis tshor ba'o// sa'i khams sa'i khams kyis stong ste/ sa'i khams kyi stong pa nyid gang lags pa de yang sa'i khams ma lags/ sa'i khams las gud na yang stong pa nyid ma mchis te/ sa'i khams nyid kyang stong pa nyid/ stong pa nyid kyang sa'i khams so// chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams rnam par shes pa'i khams kyis stong ste/ rnam par shes pa'i khams kyi stong pa nyid gang lags pa de yang rnam par shes pa'i khams ma lags/ rnam par shes pa'i khams las gud na yang stong pa nyid ma mchis te/ rnam par shes pa'i khams nyid kyang stong pa nyid/ stong pa nyid kyang rnam par shes pa'i khams so// bcom ldan 'das ma rig pa ma rig pas stong ste/ ma rig pa'i stong pa nyid gang lags pa de yang ma rig pa ma lags/ ma rig pa las gud na yang stong pa nyid ma mchis te/ ma rig pa nyid kyang stong pa nyid/ stong pa nyid kyang ma rig pa'o// 'du byed dang / rnam par shes pa dang / ming dang gzugs dang / skye mched drug dang / reg pa dang / tshor ba dang / sred pa dang / len pa dang / srid pa dang / skye ba dang / rga shi rga shis stong ste/ rga shi'i stong pa nyid gang lags pa de yang rga shi ma lags/ rga shi las gud na yang stong pa nyid ma mchis te/ rga shi nyid kyang stong pa nyid/ stong pa nyid kyang rga shi'o// bcom ldan 'das rnam grangs des na/ byang chub sems dpa' sems dpa' chen po shes rab kyi pha rol du phyin pa la spyod pa'i tshe/ ma rig pa la gnas par mi bgyi'o// 'du byed dang / rnam par shes pa dang / ming dang gzugs dang / skye mched drug dang / reg pa dang / tshor ba dang / sred pa dang / len pa dang / srid pa dang / skye ba dang / rga shi la gnas par mi bgyi'o// bcom ldan 'das gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ sbyin pa'i pha rol du phyin pa la gnas par mi bgyi ste/ de ci'i slad du zhe na/ bcom ldan 'das de ni 'di ltar sbyin pa'i pha rol du phyin pa/ sbyin pa'i pha rol du phyin pas stong ste/ sbyin pa'i pha rol du phyin pa'i stong pa nyid gang lags pa de yang sbyin pa'i pha rol du phyin pa ma lags/ sbyin pa'i pha rol du phyin pa las gud na yang stong pa nyid ma mchis te/ sbyin pa'i pha rol du phyin pa nyid kyang stong pa nyid/ stong pa nyid kyang sbyin pa'i pha rol du phyin pa'o// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la gnas par mi bgyi ste/ de ci'i slad du zhe na/ de ni 'di ltar shes rab kyi pha rol du phyin pa shes rab kyi pha rol du phyin pas stong ste/ shes rab kyi pha rol du phyin pa'i stong pa nyid gang lags pa de yang shes rab kyi pha rol du phyin pa ma lags/ shes rab kyi pha rol du phyin pa las gud na yang stong pa nyid ma mchis te/ shes rab kyi pha rol du phyin pa nyid kyang stong pa nyid/ stong pa nyid kyang shes rab kyi pha rol du phyin pa'o// bcom ldan 'das rnam grangs des na/ byang chub sems dpa' sems dpa' chen pos shes rab kyi pha rol du phyin pa la spyod pa'i tshe/ pha rol du phyin pa drug la gnas par mi bgyi'o// bcom ldan 'das gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ dran pa nye bar gzhag pa bzhi la gnas par mi bgyi ste/ de ci'i slad du zhe na/ bcom ldan 'das de ni 'di ltar dran pa nye bar gzhag pa rnams/ dran pa nye bar gzhag pa rnams kyis stong ste/ dran pa nye bar gzhag pa'i stong pa nyid gang lags pa de yang dran pa nye bar gzhag pa rnams ma lags/ dran pa nye bar gzhag pa rnams las gud na yang stong pa nyid ma mchis te/ dran pa nye bar gzhag pa rnams kyang stong pa nyid/ stong pa nyid kyang dran pa nye bar gzhag pa rnams so// yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar ba brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / ting nge 'dzin dang / mngon par shes pa dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad la gnas par mi bgyi ste/ de ci'i slad du zhe na/ bcom ldan 'das de ni 'di ltar sangs rgyas kyi chos ma 'dres pa rnams sangs rgyas kyi chos ma 'dres pa rnams kyis stong ste/ sangs rgyas kyi chos ma 'dres pa rnams kyi stong pa nyid gang lags pa de yang sangs rgyas kyi chos ma 'dres pa rnams ma lags/ sangs rgyas kyi chos ma 'dres pa rnams las gud na yang stong pa nyid ma mchis te/ sangs rgyas kyi chos ma 'dres pa rnams kyang stong pa nyid/ stong pa nyid kyang sangs rgyas kyi chos ma 'dres ba rnams so// bcom ldan 'das rnam grangs des na/ byang chub sems dpa' sems dpa' chen pos shes rab kyi pha rol du phyin pa la spyod pa'i tshe/ sangs rgyas kyi chos ma 'dres pa rnams la gnas par mi bgyi'o// bcom ldan 'das gzhan yang byang chub sems dpa' sems dpa' chen pos shes rab kyi pha rol du phyin pa la spyod pa'i tshe/ yi ge rnams la gnas par mi bgyi ste/ yi ge mngon par bsgrub pa la gnas par mi bgyi'o// gcig tu brjod pa la gnas par mi bgyi/ gnyis su brjod pa la gnas par mi bgyi/ tha dad tu brjod pa la gnas par mi bgyi'o// de ci'i slad du zhe na/ bcom ldan 'das de ni 'di ltar yi ge rnams yi ge rnams kyis stong ste/ yi ge rnams kyi stong pa nyid gang lags pa de yang yi ge rnams ma lags/ yi ge rnams las gud na yang stong pa nyid ma mchis te/ yi ge rnams kyang stong pa nyid/ stong pa nyid kyang yi ge rnams so// bcom ldan 'das rnam grangs des na/ byang chub sems dpa' sems dpa' chen pos shes rab kyi pha rol du phyin pa la spyod pa'i tshe/ yi ge rnams la gnas par mi bgyi'o// bcom ldan 'das gzhan yang byang chub sems dpa' sems dpa' chen pos shes rab kyi pha rol du phyin pa la spyod pa'i tshe/ mngon par shes pa rnams la gnas par mi bgyi ste/ de ci'i slad du zhe na/ bcom ldan 'das de ni 'di ltar mngon par shes pa rnams mngon par shes pa rnams kyis stong ste/ mngon par shes pa rnams kyi stong pa nyid gang lags pa de yang // mngon par shes pa rnams ma lags/ mngon par shes pa rnams las gud na yang stong pa nyid ma mchis te/ mngon par shes pa nyid kyang stong pa nyid/ stong pa nyid kyang mngon par shes pa rnams so// bcom ldan 'das rnam grangs des na/ byang chub sems dpa' sems dpa' chen pos shes rab kyi pha rol du phyin pa la spyod pa'i tshe/ mngon par shes pa rnams la gnas par mi bgyi'o// ting nge 'dzin dang / gzungs kyi sgo rnams la gnas par mi bgyi ste/ de ci'i slad du zhe na/ bcom ldan 'das de ni 'di ltar gzungs kyi sgo rnams gzungs kyi sgo rnams kyis stong ste/ gzungs kyi sgo rnams kyi stong pa nyid gang lags pa de yang gzungs kyi sgo rnams ma lags/ gzungs kyi sgo rnams las gud na yang stong pa nyid ma mchis te/ gzungs kyi sgo rnams kyang stong pa nyid/ stong pa nyid kyang gzungs kyi sgo rnams so// bcom ldan 'das rnam grangs des na/ byang chub sems dpa' sems dpa' chen pos shes rab kyi pha rol du phyin pa la spyod pa'i tshe/ gzungs kyi sgo rnams la gnas par mi bgyi'o// bcom ldan 'das gzhan yang byang chub sems dpa' sems dpa' chen pos shes rab kyi pha rol du phyin pa la spyod pa'i tshe/ gzugs mi rtag go zhes bgyi bar gnas par mi bgyi ste/ de ci'i slad du zhe na/ bcom ldan 'das de ni 'di ltar gzugs mi rtag pa/ gzugs mi rtag pa nyid kyis stong ste/ gzugs mi rtag pa nyid kyi stong pa nyid gang lags pa de yang gzugs mi rtag pa nyid ma lags/ gzugs mi rtag pa nyid las gud na yang stong pa nyid ma mchis te/ gzugs mi rtag pa nyid kyang stong pa nyid/ stong pa nyid kyang gzugs mi rtag pa nyid do// bcom ldan 'das rnam grangs des na/ byang chub sems dpa' sems dpa' chen pos shes rab kyi pha rol du phyin pa la spyod pa'i tshe/ gzugs mi rtag go zhes bgyi bar gnas par mi bgyi'o// tshor ba dang / 'du shes dang / 'du byed dang / rnam par shes pa mi rtag go zhes bgyi bar gnas par mi bgyi ste/ de ci'i slad du zhe na/ bcom ldan 'das de ni 'di ltar rnam par shes pa mi rtag pa/ rnam par shes pa mi rtag pa nyid kyis stong ste/ rnam par shes pa mi rtag pa nyid kyi stong pa nyid gang lags pa de yang rnam par shes pa mi rtag pa nyid ma lags/ rnam par shes pa mi rtag pa nyid las gud na yang stong pa nyid ma mchis te/ rnam par shes pa mi rtag pa nyid kyang stong pa nyid/ stong pa nyid kyang rnam par shes pa mi rtag pa nyid do// bcom ldan 'das rnam grangs des na/ byang chub sems dpa' sems dpa' chen pos shes rab kyi pha rol du phyin pa la spyod pa'i tshe/ rnam par shes pa mi rtag go zhes bgyi bar gnas par mi bgyi'o// gzugs sdug bsngal lo zhes bgyi bar gnas par mi bgyi ste/ de ci'i slad du zhe na/ de ni 'di ltar gzugs sdug bsngal ba nyid/ gzugs sdug bsngal ba nyid kyis stong ste/ gzugs sdug bsngal ba nyid kyi stong pa nyid gang lags pa de yang gzugs sdug bsngal ba nyid ma lags/ gzugs sdug bsngal ba nyid las gud na yang // stong pa nyid ma mchis te/ gzugs sdug bsngal ba nyid kyang stong pa nyid/ stong pa nyid kyang gzugs sdug bsngal ba nyid do// bcom ldan 'das rnam grangs des na/ byang chub sems dpa' sems dpa' chen pos shes rab kyi pha rol du phyin pa la spyod pa'i tshe/ gzugs sdug bsngal lo zhes bgyi bar gnas par mi bgyi'o// tshor ba dang / 'du shes dang / 'du byed dang / rnam par shes pa sdug bsngal lo zhes bgyi bar gnas par mi bgyi ste/ de ci'i slad du zhe na/ de ni 'di ltar rnam par shes pa sdug bsngal ba nyid/ rnam par shes pa sdug bsngal ba nyid kyis stong ste/ rnam par shes pa sdug bsngal ba nyid kyi stong pa nyid gang lags pa de yang // rnam par shes pa sdug bsngal ba nyid ma lags/ rnam par shes pa sdug bsngal ba nyid las gud na yang stong pa nyid ma mchis te/ rnam par shes pa sdug bsngal ba nyid kyang stong pa nyid/ stong pa nyid kyang rnam par shes pa sdug bsngal ba nyid do// bcom ldan 'das rnam grangs des na/ byang chub sems dpa' sems dpa' chen pos shes rab kyi pha rol du phyin pa la spyod pa'i tshe/ rnam par shes pa sdug bsngal lo zhes bgyi bar gnas par mi bgyi'o// gzugs bdag med do zhes bgyi bar gnas par mi bgyi ste/ de ci'i slad du zhe na/ bcom ldan 'das de ni 'di ltar gzugs bdag med pa nyid/ gzugs bdag med pa nyid kyis stong ste/ gzugs bdag med pa nyid kyi stong pa nyid gang lags pa de yang // gzugs bdag med pa nyid ma lags/ gzugs bdag med pa nyid las gud na yang stong pa nyid ma mchis te/ gzugs bdag med pa nyid kyang stong pa nyid/ stong pa nyid kyang gzugs bdag med pa nyid do// bcom ldan 'das rnam grangs des na/ byang chub sems dpa' sems dpa' chen pos/ shes rab kyi pha rol du phyin pa la spyod pa'i tshe/ gzugs bdag med do zhes bgyi bar gnas par mi bgyi'o// tshor ba dang / 'du shes dang / 'du byed dang / rnam par shes pa bdag med do zhes bgyi bar gnas par mi bgyi ste/ de ci'i slad du zhe na/ de ni 'di ltar rnam par shes pa bdag med pa nyid/ rnam par shes pa bdag med pa nyid kyis stong ste/ rnam par shes pa bdag med pa nyid kyi stong pa nyid gang lags pa de yang // rnam par shes pa bdag med pa nyid ma lags/ rnam par shes pa bdag med pa nyid las gud na yang stong pa nyid ma mchis te/ rnam par shes pa bdag med pa nyid kyang stong pa nyid/ stong pa nyid kyang rnam par shes pa bdag med pa nyid do// bcom ldan 'das rnam grangs des na/ byang chub sems dpa' sems dpa' chen pos shes rab kyi pha rol du phyin pa la spyod pa'i tshe/ rnam par shes pa bdag med do// zhes bgyi bar gnas par mi bgyi'o// // shes rab kyi pha rol du phyin pa stong phrag nyi shu lnga pa/ bam po bcu pa/ gzugs zhi'o zhes bgyi bar gnas par mi bgyi ste/ de ci'i slad du zhe na/ bcom ldan 'das de ni 'di ltar gzugs zhi ba nyid gzugs zhi ba nyid kyis stong ste/ gzugs zhi ba nyid kyi stong pa nyid gang lags pa de yang // gzugs zhi ba nyid ma lags/ gzugs zhi ba nyid las gud na yang stong pa nyid ma mchis te/ gzugs zhi ba nyid kyang stong pa nyid/ stong pa nyid kyang gzugs zhi ba nyid do// bcom ldan 'das rnam grangs des na/ byang chub sems dpa' sems dpa' chen pos shes rab kyi pha rol du phyin pa la spyod pa'i tshe/ gzugs zhi'o zhes bgyi bar gnas par mi bgyi'o// tshor ba dang / 'du shes dang / 'du byed dang / rnam par shes pa zhi'o zhes bgyi bar gnas par mi bgyi ste/ de ci'i slad du zhe na/ bcom ldan 'das de ni 'di ltar rnam par shes pa zhi ba nyid/ rnam par shes pa zhi ba nyid kyis stong ste/ rnam par shes pa zhi ba'i stong pa nyid gang lags pa de yang // rnam par shes pa zhi ba nyid ma lags/ rnam par shes pa zhi ba nyid las gud na yang stong pa nyid ma mchis te/ rnam par shes pa zhi ba nyid kyang stong pa nyid/ stong pa nyid kyang rnam par shes pa zhi ba nyid do// bcom ldan 'das rnam grangs des na/ byang chub sems dpa' sems dpa' chen pos shes rab kyi pha rol du phyin pa la spyod pa'i tshe/ rnam par shes pa zhi ba'o zhes bgyi bar gnas par mi bgyi'o// gzugs stong ngo zhes bgyi bar gnas par mi bgyi ste/ de ci'i slad du zhe na/ bcom ldan 'das de ni 'di ltar gzugs stong pa nyid/ gzugs stong pa nyid kyis stong ste/ gzugs stong pa nyid kyi stong pa nyid gang lags pa de yang gzugs stong pa nyid ma lags/ gzugs stong pa nyid las gud na yang stong pa nyid ma mchis te/ gzugs stong pa nyid kyang stong pa nyid/ stong pa nyid kyang gzugs stong pa nyid do// bcom ldan 'das rnam grangs des na/ byang chub sems dpa' sems dpa' chen pos shes rab kyi pha rol du phyin pa la spyod pa'i tshe/ gzugs stong ngo zhes bgyi bar gnas par mi bgyi'o// tshor ba dang / 'du shes dang / 'du byed dang / rnam par shes pa stong ngo zhes bgyi bar gnas par mi bgyi ste/ de ci'i slad du zhe na/ bcom ldan 'das de ni 'di ltar rnam par shes pa stong pa nyid/ rnam par shes pa stong pa nyid kyis stong ste/ rnam par shes pa stong pa nyid kyi stong pa nyid gang lags pa de yang // rnam par shes pa stong pa nyid ma lags/ rnam par shes pa stong pa nyid las gud na yang stong pa nyid ma mchis te/ rnam par shes pa stong pa nyid kyang stong pa nyid/ stong pa nyid kyang rnam par shes pa stong pa nyid do// bcom ldan 'das rnam grangs des na/ byang chub sems dpa' sems dpa' chen pos shes rab kyi pha rol du phyin pa la spyod pa'i tshe/ rnam par shes pa stong ngo zhes bgyi bar gnas par mi bgyi'o// gzugs mtshan ma med do zhes bgyi bar gnas par mi bgyi ste/ de ci'i slad du zhe na/ bcom ldan 'das de ni 'di ltar gzugs mtshan ma med pa nyid/ gzugs mtshan ma med pa nyid kyis stong ste/ gzugs mtshan ma med pa nyid kyi stong pa nyid gang lags pa de yang gzugs mtshan ma med pa nyid ma lags/ gzugs mtshan ma med pa nyid las gud na yang stong pa nyid ma mchis te/ gzugs mtshan ma med pa nyid kyang stong pa nyid/ stong pa nyid kyang gzugs mtshan ma med pa nyid do// bcom ldan 'das rnam grangs des na/ byang chub sems dpa' sems dpa' chen pos shes rab kyi pha rol du phyin pa la spyod pa'i tshe/ gzugs mtshan ma med do zhes bgyi bar gnas par mi bgyi'o// tshor ba dang / 'du shes dang / 'du byed dang / rnam par shes pa mtshan ma med do zhes bgyi bar gnas par mi bgyi ste/ de ci'i slad du zhe na/ bcom ldan 'das de ni 'di ltar rnam par shes pa mtshan ma med pa nyid/ rnam par shes pa mtshan ma med pa nyid kyis stong ste/ rnam par shes pa mtshan ma med pa nyid kyi stong pa nyid gang lags pa de yang // rnam par shes pa mtshan ma med pa nyid ma lags/ rnam par shes pa mtshan ma med pa nyid las gud na yang // stong pa nyid ma mchis te/ rnam par shes pa mtshan ma med pa nyid kyang stong pa nyid/ stong pa nyid kyang rnam par shes pa mtshan ma med pa nyid do// bcom ldan 'das rnam grangs des na/ byang chub sems dpa' sems dpa' chen pos shes rab kyi pha rol du phyin pa la spyod pa'i tshe/ rnam par shes pa mtshan ma med do zhes bgyi bar gnas par mi bgyi'o// gzugs smon pa med do zhes bgyi bar gnas par mi bgyi ste/ de ci'i slad du zhe na/ bcom ldan 'das de ni 'di ltar gzugs smon pa med pa nyid/ gzugs smon pa med pa nyid kyis stong ste/ gzugs smon pa med pa nyid kyi stong pa nyid gang lags pa de yang // gzugs smon pa med pa nyid ma lags/ gzugs smon pa med pa nyid las gud na yang stong pa nyid ma mchis te/ gzugs smon pa med pa nyid kyang stong pa nyid/ stong pa nyid kyang gzugs smon pa med pa nyid do// bcom ldan 'das rnam grangs des na/ byang chub sems dpa' sems dpa' chen pos shes rab kyi pha rol du phyin pa la spyod pa'i tshe/ gzugs smon pa med do zhes bgyi bar gnas par mi bgyi'o// tshor ba dang / 'du shes dang 'du byed dang / rnam par shes pa smon pa med do zhes bgyi bar gnas par mi bgyi ste/ de ci'i slad du zhe na/ bcom ldan 'das de ni 'di ltar rnam par shes pa smon pa med pa nyid/ rnam par shes pa smon pa med pa nyid kyis stong ste/ rnam par shes pa smon pa med pa nyid kyi stong pa nyid gang lags pa de yang // rnam par shes pa smon pa med pa nyid ma lags/ rnam par shes pa smon pa med pa nyid las gud na yang // stong pa nyid ma mchis te/ rnam par shes pa smon pa med pa nyid kyang stong pa nyid/ stong pa nyid kyang rnam par shes pa smon pa med pa nyid do// bcom ldan 'das rnam grangs des na/ byang chub sems dpa' sems dpa' chen pos shes rab kyi pha rol tu phyin pa la spyod pa'i tshe/ rnam par shes pa smon pa med do zhes bgyi bar gnas par mi bgyi'o// gzugs dben no zhes bgyi bar gnas par mi bgyi ste/ de ci'i slad du zhe na/ bcom ldan 'das de ni 'di ltar gzugs dben pa nyid/ gzugs dben pa nyid kyis stong ste/ gzugs dben pa nyid kyi stong pa nyid gang lags pa de yang // gzugs dben pa nyid ma lags/ gzugs dben pa nyid las gud na yang stong pa nyid ma mchis te/ gzugs dben pa nyid kyang stong pa nyid/ stong pa nyid kyang gzugs dben pa nyid do// bcom ldan 'das rnam grangs des na/ byang chub sems dpa' sems dpa' chen pos shes rab kyi pha rol tu phyin pa la spyod pa'i tshe/ gzugs dben no zhes bgyi bar gnas par mi bgyi'o// tshor ba dang / 'du shes dang / 'du byed dang / rnam par shes pa dben no zhes bgyi bar gnas par mi bgyi ste/ de ci'i slad du zhe na/ bcom ldan 'das de ni 'di ltar rnam par shes pa dben pa nyid/ rnam par shes pa dben pa nyid kyis stong ste/ rnam par shes pa dben pa nyid kyi stong pa nyid gang lags pa de yang // rnam par shes pa dben pa nyid ma lags/ rnam par shes pa dben pa nyid las gud na yang // stong pa nyid ma mchis te/ rnam par shes pa dben pa nyid kyang stong pa nyid/ stong pa nyid kyang rnam par shes pa dben pa nyid do// bcom ldan 'das rnam grangs des na/ byang chub sems dpa' sems dpa' chen pos/ shes rab kyi pha rol du phyin pa la spyod pa'i tshe/ rnam par shes pa dben no zhes bgyi bar gnas par mi bgyi'o// bcom ldan 'das gzhan yang byang chub sems dpa' sems dpa' chen pos shes rab kyi pha rol du phyin pa la spyod pa'i tshe/ de bzhin nyid la gnas par mi bgyi ste/ de ci'i slad du zhe na/ bcom ldan 'das de ni 'di ltar de bzhin nyid de bzhin nyid kyis stong ste/ de bzhin nyid kyi stong pa nyid gang lags pa de yang de bzhin nyid ma lags/ de bzhin nyid las gud na yang stong pa nyid ma mchis te/ de bzhin nyid kyang stong pa nyid/ stong pa nyid kyang de bzhin nyid do// bcom ldan 'das rnam grangs des na/ byang chub sems dpa' sems dpa' chen pos shes rab kyi pha rol du phyin pa la spyod pa'i tshe/ de bzhin nyid la gnas par mi bgyi'o// chos nyid la gnas par mi bgyi ste/ de ci'i slad du zhe na/ bcom ldan 'das de ni 'di ltar chos nyid chos nyid kyis stong ste/ chos nyid kyi stong pa nyid gang lags pa de yang chos nyid ma lags/ chos nyid las gud na yang stong pa nyid ma mchis te/ chos nyid kyang stong pa nyid/ stong pa nyid kyang chos nyid do// bcom ldan 'das rnam grangs des na/ byang chub sems dpa' sems dpa' chen pos shes rab kyi pha rol tu phyin pa la spyod pa'i tshe/ chos nyid la gnas par mi bgyi'o// chos kyi dbyings la gnas par mi bgyi ste/ de ci'i slad du zhe na/ bcom ldan 'das de ni 'di ltar chos kyi dbyings/ chos kyi dbyings kyis stong ste/ chos kyi dbyings kyi stong pa nyid gang lags pa de yang chos kyi dbyings ma lags/ chos kyi dbyings las gud na yang stong pa nyid ma mchis te/ chos kyi dbyings kyang stong pa nyid/ stong pa nyid kyang chos kyi dbyings so// bcom ldan 'das rnam grangs des na/ byang chub sems dpa' sems dpa' chen pos shes rab kyi pha rol du phyin pa la spyod pa'i tshe/ chos kyi dbyings la gnas par mi bgyi'o// chos skyon med pa nyid la gnas par mi bgyi ste/ de ci'i slad du zhe na/ bcom ldan 'das de ni 'di ltar chos skyon med pa nyid chos skyon med pa nyid kyis stong ste/ chos skyon med pa nyid kyi stong pa nyid gang lags pa de yang // chos skyon med pa nyid ma lags/ chos skyon med pa nyid las gud na yang stong pa nyid ma mchis te/ chos skyon med pa nyid kyang stong pa nyid/ stong pa nyid kyang chos skyon med pa nyid do// bcom ldan 'das rnam grangs des na/ byang chub sems dpa' sems dpa' chen pos shes rab kyi pha rol du phyin pa la spyod pa'i tshe/ chos skyon med pa nyid la gnas par mi bgyi'o// yang dag pa'i mtha' la gnas par mi bgyi ste/ de ci'i slad du zhe na/ bcom ldan 'das de ni 'di ltar yang dag pa'i mtha' yang dag pa'i mthas stong ste/ yang dag pa'i mtha'i stong pa nyid gang lags pa de yang // yang dag pa'i mtha' ma lags/ yang dag pa'i mtha' las gud na yang stong pa nyid ma mchis te/ yang dag pa'i mtha' nyid kyang stong pa nyid/ stong pa nyid kyang yang dag pa'i mtha' nyid do// bcom ldan 'das rnam grangs des na/ byang chub sems dpa' sems dpa' chen pos shes rab kyi pha rol du phyin pa la spyod pa'i tshe/ yang dag pa'i mtha' la gnas par mi bgyi'o// bcom ldan 'das gal te byang chub sems dpa' sems dpa' chen pos shes rab kyi pha rol du phyin pa la spyod pa'i tshe/ thabs mi mkhas pas/ bdag tu bgyi ba dang / bdag gir bgyi ba la gnas pa'i yid kyis gzugs la gnas na/ de gzugs mngon par 'du bgyi ba la spyod kyi/ shes rab kyi pha rol du phyin pa la mi spyod do// gal te tshor ba dang / 'du shes dang / 'du byed dang / rnam par shes pa la gnas na/ de rnam par shes pa mngon par 'du bgyi ba la spyod kyi/ shes rab kyi pha rol du phyin pa la mi spyod do// de ci'i slad du zhe na/ mngon par 'du bgyi ba la spyod pa'i byang chub sems dpa' sems dpa' chen pos ni/ shes rab kyi pha rol du phyin pa yongs su zin par mi 'gyur/ shes rab kyi pha rol du phyin pa'i rnal 'byor la snyoms par 'jug par mi 'gyur te/ shes rab kyi pha rol du phyin pa yongs su rdzogs par ma gyur par/ rnam pa thams cad mkhyen pa nyid du 'byung bar mi 'gyur ro// bcom ldan 'das gal te byang chub sems dpa' sems dpa' chen po shes rab kyi pha rol du phyin pa la spyod pa'i tshe/ thabs mi mkhas pas/ bdag tu bgyi ba dang / bdag gir bgyi ba la gnas pa'i yid kyis/ yang dag pa'i mtha'i bar la gnas na/ de yang dag pa'i mtha'i mngon par 'du bgyi ba la spyod kyi/ shes rab kyi pha rol du phyin pa la mi spyod do// de ci'i slad du zhe na/ mngon par 'du bgyi ba la spyod pa'i byang chub sems dpa' sems dpa' chen pos ni/ shes rab kyi pha rol du phyin pa yongs su zin par mi 'gyur/ shes rab kyi pha rol du phyin pa'i rnal 'byor la snyoms par 'jug par mi 'gyur te/ shes rab kyi pha rol du phyin pa yongs su rdzogs par ma gyur par/ rnam pa thams cad mkhyen pa nyid du 'byung bar mi 'gyur ro// de ci'i slad du zhe na/ bcom ldan 'das 'di ltar gzugs ni yongs su bzung ba ma mchis pa ste/ gzugs kyi yongs su bzung ba ma mchis pa gang lags pa de yang rang bzhin gyis stong pa'i slad du gzugs ma lags/ tshor ba dang / 'du shes dang / 'du byed dang / rnam par shes pa ni yongs su bzung ba ma mchis pa ste/ rnam par shes pa'i yongs su bzung ba ma mchis pa gang lags pa de yang rang bzhin gyis stong pa'i slad du/ rnam par shes pa ma lags/ yang dag pa'i mtha'i bar du yongs su bzung ba ma mchis pa ste/ yang dag pa'i mtha'i yongs su bzung ba ma mchis pa gang lags pa de yang rang bzhin gyis stong pa'i slad du yang dag pa'i mtha' ma lags te/ shes rab kyi pha rol tu phyin pa de yang rang bzhin gyis stong ba'i slad du yongs su bzung ba ma mchis so// bcom ldan 'das byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ de ltar chos thams cad rang bzhin gyis stong pa nyid du yongs su brtag par bgyi ste/ ci nas kyang chos gang la yang yid rnam par mi rgyu ba de ltar yongs su brtag par bgyi'o// bcom ldan 'das 'di ni byang chub sems dpa' sems dpa' chen po'i ting nge 'dzin gyi dkyil 'khor chos thams cad yongs su ma bzung ba zhes bgyi ba ste/ rgya che ba/ phul du bgyi ba/ tshad ma mchis pa/ tshad ma mchis par nges pa/ nyan thos dang / rang sangs rgyas thams cad kyis mi 'phrogs shing // de dag dang thun mong ma lags pa ste/ ting nge 'dzin gyi dkyil 'khor de la spyod pa'i byang chub sems dpa' sems dpa' chen po ni/ rnam pa thams cad mkhyen pa nyid du 'byung bar 'gyur te/ rnam pa thams cad mkhyen pa nyid de yang nang stong pa nyid dang / phyi stong pa nyid dang / phyi nang stong pa nyid dang / stong pa nyid stong pa nyid dang / chen po stong pa nyid dang / don dam pa stong pa nyid dang / 'dus byas stong pa nyid dang / 'dus ma byas stong pa nyid dang / mtha' las 'das pa stong pa nyid dang / thog ma dang tha ma med pa stong pa nyid dang / dor ba med pa stong pa nyid dang / rang bzhin stong pa nyid dang / chos thams cad stong pa nyid dang / rang gi mtshan nyid stong pa nyid dang / mi dmigs pa stong pa nyid dang / dngos po med pa stong pa nyid dang / ngo bo nyid stong pa nyid dang / dngos po med pa'i ngo bo nyid stong pa nyid kyi slad du/ yongs su bzung ba ma mchis pa'o// de ci'i slad du zhe na/ de ni mtshan mas brjod pa ma lags pa ste/ de ni 'di ltar mtshan ma las nyon mongs pa 'byung ste/ mtshan ma de dag gang zhe na/ gzugs ni mtshan ma'o// tshor ba ni mtshan ma'o// 'du shes ni mtshan ma'o// 'du byed ni mtshan ma'o// rnam par shes pa ni mtshan ma'o// mig ni mtshan ma'o// rna ba dang / sna dang / lce dang / lus dang / yid ni mtshan ma'o// gzugs ni mtshan ma'o// sgra dang / dri dang / ro dang / reg dang / chos ni mtshan ma'o// mig gi rnam par shes pa ni mtshan ma'o// rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa ni mtshan ma'o// mig gi 'dus te reg pa ni mtshan ma'o// rna ba'i 'dus te reg pa dang / sna'i 'dus te reg padang / lce'i 'dus te reg pa dang / lus kyi 'dus te reg pa dang / yid kyi 'dus te reg pa ni mtshan ma'o// mig gi 'dus te reg pa las byung ba'i tshor ba ni mtshan ma'o// rna ba'i 'dus te reg pa las byung ba'i tshor ba dang / sna'i 'dus te reg pa las byung ba'i tshor ba dang / lce'i 'dus te reg pa las byung ba'i tshor ba dang / lus kyi 'dus te reg pa las byung ba'i tshor ba dang / yid kyi 'dus te reg pa las byung ba'i tshor ba ni mtshan ma'o// sa'i khams ni mtshan ma'o// chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams ni mtshan ma'o// ma rig pa ni mtshan ma'o// 'du byed dang / rnam par shes pa dang / ming dang gzugs dang / skye mched drug dang / reg pa dang / tshor ba dang / sred pa dang / len pa dang / srid pa dang / skye ba dang / rga shi ni mtshan ma'o// sbyin pa'i pha rol du phyin pa ni mtshan ma'o// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa ni mtshan ma'o// nang stong pa nyid ni mtshan ma'o// phyi stong pa nyid dang / phyi nang stong pa nyid ni mtshan ma'o// dngos po med pa'i ngo bo nyid stong pa nyid kyi bar ni mtshan ma'o// dran pa nye bar gzhag pa rnams ni mtshan ma'o// yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag bdun dang / 'phags pa'i lam yan lag brgyad pa dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad ni mtshan ma'o// yi ge rnams ni mtshan ma'o// gcig tu brjod pa ni mtshan ma'o// gnyis su brjod pa ni mtshan ma'o// tha dad du brjod pa ni mtshan ma ste/ de ni nyon mongs pa zhes bgyi'o// gal te de shes rab kyi pha rol du phyin pa de mtshan mar bzung ba zhig lags na ni/ kun du rgyu ba phreng ba can yang thams cad mkhyen pa'i ye shes 'di la dad pa thob par mi 'gyur ro// dad pa gang zhe na/ 'di lta ste/ shes rab kyi pha rol du phyin pa la yid ches pa dang / rtog pa dang / mos pa dang / rten pa dang / sems pa dang / 'jal ba dang dpyod pa ste/ de yang mtshan ma'i tshul du ma lags/ mtshan ma mchis pa'i tshul du yang ma lags so// de ltar na de ni mtshan ma dang mtshan ma mchis pa dang / yongs su gzung ba ma mchis pas yongs su bzung ba lags te/ kun tu rgyu ba phreng ba can des kyang thams cad mkhyen pa'i ye shes 'di la mos par gyur nas/ dad pa'i rjes su 'brang bas nyi tshe ba'i ye shes kyis zhugs te/ de ltar zhugs nas gzugs yongs su ma bzung // tshor ba dang / 'du shes dang / 'du byed dang / rnam par shes pa yongs su ma bzung ngo // de ni 'di ltar des rang gi mtshan nyid kyis stong pa'i chos thams cad la yongs su 'dzin pa ma dmigs te/ de ci'i slad du zhe na/ 'di ltar des ye shes de rtogs pa dang / thob par bgyi ba'i tshul gyis nang du yang dag par rjes su ma mthong // ye shes de rtogs pa dang / thob par bgyi ba'i tshul gyis phyi rol du yang dag par rjes su ma mthong // ye shes de rtogs pa dang / thob par bgyi ba'i tshul gyis phyi nang du yang dag par rjes su ma mthong // ye shes de rtogs pa dang / thob par bgyi ba'i tshul gyis de las gzhan du yang yang dag par rjes su ma mthong ngo // de ci'i slad du zhe na/ 'di ltar des chos gang gis rtogs par bgyi ba dang / gang rtogs par bgyid pa dang / gang rtogs par bgyi ba de lta bu'i chos yang dag par rjes su ma mthong ste/ des ye shes de gzugs kyi nang du yang dag par rjes su ma mthong // ye shes de tshor ba dang / 'du shes dang / 'du byed dang / rnam par shes pa'i nang du yang dag par rjes su ma mthong // ye shes de gzugs kyi phyi rol du yang dag par rjes su ma mthong // ye shes de tshor ba dang / 'du shes dang / 'du byed dang / rnam par shes pa'i phyi rol du yang dag par rjes su ma mthong // ye shes de gzugs kyi phyi nang du yang dag par rjes su ma mthong // ye shes de tshor ba dang / 'du shes dang / 'du byed dang / rnam par shes pa'i phyi nang du yang dag par rjes su ma mthong // ye shes de gzugs ma lags pa gzhan du yang yang dag par rjes su ma mthong // ye shes de tshor ba dang / 'du shes dang / 'du byed dang / rnam par shes pa ma lags pa gzhan du yang yang dag par rjes su ma mthong // ye shes de yang dag pa'i mtha'i bar gyi nang du yang yang dag par rjes su ma mthong // ye shes de yang dag pa'i mtha'i phyi rol du yang dag par rjes su ma mthong // ye shes de yang dag pa'i mtha'i phyi nang du yang dag par rjes su ma mthong // ye shes de yang dag pa'i mtha' ma lags pa gzhan du yang yang dag par rjes su ma mthong ngo // rnam grangs 'di la kun tu rgyu ba phreng ba can mos par gyur te/ de ltar mos par gyur na/ dad pa'i rjes su 'brang bas chos nyid tshad mar bgyis te/ chos thams cad mi dmigs pa'i slad du rnam pa thams cad mkhyen pa nyid kyi ye shes la zhugs par gyur te/ de de ltar mos par gyur nas/ des chos gang yang mtshan ma mchis pa dang / yid la bgyi ba ma mchis pa'i slad du yongs su gzung ba ma mchis te/ chos thams cad gzung du ma mchis/ gtang du ma mchis pa'i slad du/ yongs su gzung bar bgyi ba'am/ gtang bar bgyi ba de lta bu'i chos gang yang des ma dmigs te/ chos thams cad la rlom sems ma mchis pa'i slad du/ de ni mya ngan las 'das pas kyang rlom sems su 'gyur ba ma mchis so// bcom ldan 'das de ltar gang chos thams cad yongs su gzung ba ma mchis pa'i slad du/ gzugs yongs su mi 'dzin pa dang / tshor ba dang / 'du shes dang / 'du byed dang / rnam par shes pa yongs su mi 'dzin pa dang / chos thams cad yongs su gzung ba ma mchis pa'i slad du/ skye mched dang / khams dang / rten cing 'brel par 'byung ba dang / pha rol du phyin pa rnams dang / stong pa nyid thams cad dang / byang chub kyi phyogs kyi chos rnams dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar ba rnams dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad dang / mngon par 'du bgyi ba ma mchis pa dang / de bzhin nyid dang / chos nyid dang / chos kyi dbyings dang / chos kyi gnas nyid dang / chos skyon med pa nyid dang / yang dag pa'i mtha' yongs su mi 'dzin pa 'di ni pha rol ma mchis pa'i pha rol du phyin pas/ byang chub sems dpa' sems dpa' chen po rnams kyi pha rol du phyin pa'o// 'on kyang smon lam yongs su ma rdzogs kyi bar du bar ma dor yongs su mya ngan las mi 'da' ste/ dran pa nye bar gzhag pa bzhi yongs su ma rdzogs/ yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag bdun dang / 'phags pa'i lam yan lag brgyad pa yongs su ma rdzogs/ 'phags pa'i bden pa bzhi dang / bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / rnam par thar ba brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad yongs su ma rdzogs par bar ma dor yongs su mya ngan las mi 'da'o// de ci'i slad du zhe na/ 'di ltar smon lam rnams ni smon lam ma lags/ dran pa nye bar gzhag pa rnams ni/ dran pa nye bar gzhag pa rnams ma lags/ yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad ni/ sangs rgyas kyi chos ma 'dres pa ma lags te/ de dag ni chos kyang ma lags/ chos ma lags pa yang ma lags so// bcom ldan 'das de ltar gang chos thams cad yongs su ma bzung ba'i slad du/ gzugs yongs su mi 'dzin pa dang / tshor ba dang / 'du shes dang / 'du byed dang / rnam par shes pa yongs su mi 'dzin pa dang / chos thams cad yongs su ma gzung ba'i slad du/ yang dag pa'i mtha'i bar du yongs su mi 'dzin pa 'di ni/ byang chub sems dpa' sems dpa' chen po'i shes rab kyi pha rol du phyin pa'o// bcom ldan 'das gzhan yang byang chub sems dpa' sems dpa' chen po/ shes rab kyi pha rol du phyin pa la spyod pa'i tshe/ rnam pa 'di ltar shes rab kyi pha rol du phyin pa ni gang // shes rab kyi pha rol du phyin pa 'di ni gang gi/ shes rab kyi pha rol du phyin pa 'di ni ci zhig // ci'i phyir na de la shes rab kyi pha rol du phyin pa zhes bya zhes yongs su brtag par bgyi ste/ byang chub sems dpa' sems dpa' chen po shes rab kyi pha rol du phyin pa la spyod pa'i tshe/ de de ltar yongs su rtog cing nye bar sems pa'i tshe/ chos gang med cing mi dmigs pa de ni shes rab kyi pha rol du phyin pa'o zhes gal te/ de ltar yang dag par rjes su mthong na/ de yang dag par rjes su mthong ba zhes bya ste/ de ci'i phyir zhe na/ bcom ldan 'das 'di ltar chos thams cad ni ma mchis/ mi dmigs so// gal te 'di ltar chos gang yod pa ma yin zhing mi dmigs pa de/ shes rab kyi pha rol du phyin pa yin nam zhes spyod na/ shes rab kyi pha rol du phyin pa la mi spyod do// de nas tshe dang ldan pa sha ra dwa ti'i bus/ tshe dang ldan pa rab 'byor la 'di skad ces smras so// tshe dang ldan pa rab 'byor chos gang rnams med cing mi dmigs pa yin/ rab 'byor gyis smras pa/ tshe dang ldan pa sha ra dwa ti'i bu/ nang stong pa nyid dang / phyi stong pa nyid dang / phyi nang stong pa nyid dang / stong pa nyid stong pa nyid dang / chen po stong pa nyid dang / don dam pa stong pa nyid dang / 'dus byas stong pa nyid dang / 'dus ma byas stong pa nyid dang / mtha' las 'das pa stong pa nyid dang / thog ma dang tha ma med pa stong pa nyid dang / dor ba med pa stong pa nyid dang / rang bzhin stong pa nyid dang / chos thams cad stong pa nyid dang / rang gi mtshan nyid stong pa nyid dang / mi dmigs pa stong pa nyid dang / dngos po med pa stong pa nyid dang / ngo bo nyid stong pa nyid dang / dngos po med pa'i ngo bo nyid stong pa nyid kyi phyir/ shes rab kyi pha rol du phyin pa med cing mi dmigs so// bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa yang med cing mi dmigs so// tshe dang ldan pa sha ra dwa ti'i bu/ nang stong pa nyid dang / phyi stong pa nyid dang / phyi nang stong pa nyid dang / stong pa nyid stong pa nyid dang / chen po stong pa nyid dang / don dam pa stong pa nyid dang / 'dus byas stong pa nyid dang / 'dus ma byas stong pa nyid dang / mtha' las 'das pa stong pa nyid dang / thog ma dang tha ma med pa stong pa nyid dang / dor ba med pa stong pa nyid dang / rang bzhin stong pa nyid dang / chos thams cad stong pa nyid dang / rang gi mtshan nyid stong pa nyid dang / mi dmigs pa stong pa nyid dang / dngos po med pa stong pa nyid dang / ngo bo nyid stong pa nyid dang / dngos po med pa'i ngo bo nyid stong pa nyid kyi phyir/ gzugs med cing mi dmigs so// tshor ba dang 'du shes dang 'du byed dang rnam par shes pa med cing mi dmigs so// tshe dang ldan pa sha ra dwa ti'i bu/ nang stong pa nyid dang / phyi stong pa nyid dang / phyi nang stong pa nyid dang / stong pa nyid stong pa nyid dang / chen po stong pa nyid dang / don dam pa stong pa nyid dang / 'dus byas stong pa nyid dang / 'dus ma byas stong pa nyid dang / mtha' las 'das pa stong pa nyid dang / thog ma dang tha ma med pa stong pa nyid dang / dor ba med pa stong pa nyid dang / rang bzhin stong pa nyid dang / chos thams cad stong pa nyid dang / rang gi mtshan nyid stong pa nyid dang / mi dmigs pa stong pa nyid dang / dngos po med pa stong pa nyid dang / ngo bo nyid stong pa nyid dang / dngos po med pa'i ngo bo nyid stong pa nyid kyi phyir/ skye mched rnams dang / khams rnams dang / rten cing 'brel bar 'byung ba med cing mi dmigs so// tshe dang ldan pa sha ra dwa ti'i bu/ nang stong pa nyid dang / dngos po med pa'i ngo bo nyid stong pa nyid kyi bar gyi phyir/ pha rol du phyin pa rnams med cing mi dmigs so// byang chub kyi phyogs kyi chos sum cu rtsa bdun med cing mi dmigs so// 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar ba brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad med cing mi dmigs so// nang stong pa nyid dang / dngos po med pa'i ngo bo nyid stong pa nyid kyi bar gyi phyir rgyun du zhugs pa'i 'bras bu med cing mi dmigs so// lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub dang / lam gyi rnam pa shes pa nyid dang / rnam pa thams cad mkhyen pa nyid med cing mi dmigs so// nang stong pa nyid dang / dngos po med pa'i ngo bo nyid stong pa nyid kyi bar gyi phyir/ de bzhin nyid med cing mi dmigs so// chos nyid dang / chos kyi dbyings dang / chos kyi gnas nyid dang / chos skyon med pa nyid dang / yang dag pa'i mtha' med cing mi dmigs so// nang stong pa nyid dang / dngos po med pa'i ngo bo nyid stong pa nyid kyi bar gyi phyir/ rgyun du zhugs pa yang med cing mi dmigs so// lan cig phyir 'ong ba dang / phyir mi 'ong ba dang / dgra bcom pa dang / rang sangs rgyas dang / byang chub sems dpa' dang / sangs rgyas kyang med cing mi dmigs so// tshe dang ldan pa sha ra dwa ti'i bu nang dmigs su med pa'i phyir/ nang stong pa nyid med cing mi dmigs so// phyi dmigs su med pa'i phyir/ phyi stong pa nyid med cing mi dmigs so// phyi nang dmigs su med pa'i phyir/ phyi nang stong pa nyid med cing mi dmigs so// dngos po med pa'i ngo bo nyid stong pa nyid kyi bar du dmigs su med pa'i phyir/ dngos po med pa'i ngo bo nyid stong pa nyid med cing mi dmigs so// tshe dang ldan pa sha ra dwa ti'i bu/ byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ gal te de ltar rtog cing sems pa dang / de ltar rtog cing sems pa'i tshe/ sems zhum pa med cing yongs su zhum pa med la/ mi 'jigs mi sngang skrag par mi 'gyur na/ byang chub sems dpa' sems dpa' chen po/ shes rab kyi pha rol du phyin pa dang ma bral bar shes par bya'o// smras pa/ tshe dang ldan pa rab 'byor ci'i phyir na/ byang chub sems dpa' sems dpa' chen po/ shes rab kyi pha rol du phyin pa dang ma bral bar shes par bya/ rab 'byor gyis smras pa/ tshe dang ldan pa sha ra dwa ti'i bu/ gzugs ni gzugs kyi rang bzhin dang bral ba ste/ de byang chub sems dpa' sems dpa' chen po/ shes rab kyi pha rol du phyin pa la spyod pa'i tshe/ yang dag pa ji lta ba bzhin du rab tu shes so// tshor ba ni tshor ba'i rang bzhin dang bral ba/ 'du shes ni 'du shes kyi rang bzhin dang bral ba/ 'du byed ni 'du byed kyi rang bzhin dang bral ba/ rnam par shes pa ni rnam par shes pa'i rang bzhin dang bral ba ste/ de byang chub sems dpa' sems dpa' chen po shes rab kyi pha rol du phyin pa la spyod pa'i tshe/ yang dag pa ji lta ba bzhin du rab tu shes so// tshe dang ldan pa sha ra dwa ti'i bu/ skye mched dang / khams dang / rten cing 'brel bar 'byung ba ni/ rten cing 'brel bar 'byung ba'i rang bzhin dang bral ba/ sbyin pa'i pha rol du phyin pa ni/ sbyin pa'i pha rol du phyin pa'i rang bzhin dang bral ba/ tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa ni/ shes rab kyi pha rol du phyin pa'i rang bzhin dang bral ba/ nang stong pa nyid ni nang stong pa nyid kyi rang bzhin dang bral ba/ dngos po med pa'i ngo bo nyid stong pa nyid kyi bar du/ dngos po med pa'i ngo bo nyid stong pa nyid kyi rang bzhin dang bral ba/ dran pa nye bar gzhag pa bzhi dang / yang dag par spong ba bzhi dang / rdzu 'phrul gyi rkang pa bzhi dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa dang / 'phags pa'i bden ba rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar ba brgyad dang / mthar gyis gnas pa'i snyoms par 'jug pa dgu dang / stong pa nyid dang mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad ni/ sangs rgyas kyi chos ma 'dres pa brgyad kyi rang bzhin dang bral ba/ rgyun du zhugs pa ni rgyun du zhugs pa'i rang bzhin dang bral ba/ lan cig phyir 'ong ba dang / phyir mi 'ong ba dang / dgra bcom pa dang / rang byang chub dang / rnam pa thams cad mkhyen pa nyid kyi bar ni/ rnam pa thams cad mkhyen pa nyid kyi rang bzhin dang bral ba/ de bzhin nyid ni de bzhin nyid kyi rang bzhin dang bral ba/ ma nor ba de bzhin nyid dang gzhan ma yin pa de bzhin nyid dang / chos nyid dang / chos kyi dbyings dang / chos kyi gnas nyid dang / chos skyon med pa nyid dang / yang dag pa'i mtha' ni yang dag pa'i mtha' rang bzhin dang bral ba ste/ de byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ yang dag pa ji lta ba bzhin du rab tu shes so// tshe dang ldan pa sha ra dwa ti'i bu de'i phyir byang chub sems dpa' sems dpa' chen po shes rab kyi pha rol du phyin pa dang ma bral bar shes par bya'o// smras pa/ tshe dang ldan pa rab 'byor gzugs kyi rang bzhin ni ji lta bu/ tshor ba dang 'du shes dang 'du byed dang rnam par shes pa'i rang bzhin ni ji lta bu/ skye mched dang / khams dang / rten cing 'brel bar 'byung ba'i rang bzhin ni ji lta bu/ yang dag pa'i mtha'i bar gyi rang bzhin ni ji lta bu/ rab 'byor gyis smras pa/ tshe dang ldan pa sha ra dwa ti'i bu gzugs kyi rang bzhin ni dngos po med pa'o// tshor ba dang / 'du shes dang / 'du byed dang / rnam par shes pa'i rang bzhin ni dngos po med pa'o// skye mched dang / khams dang / rten cing 'brel par 'byung ba'i rang bzhin ni dngos po med pa'o// yang dag pa'i mtha'i bar gyi rang bzhin ni dngos po med pa'o// tshe dang ldan pa sha ra dwa ti'i bu rnam grangs des na/ 'di ltar gzugs la gzugs kyi rang bzhin med pa dang / tshor ba dang / 'du shes dang / 'du byed dang / rnam par shes pa la rnam par shes pa'i rang bzhin med pa dang / skye mched rnams la skye mched kyi/ rang bzhin med pa dang / khams rnams la khams kyi rang bzhin med pa dang / rten cing 'brel bar 'byung ba la/ rten cing 'brel bar 'byung ba'i rang bzhin med pa dang / yang dag pa'i mtha'i bar la yang dag pa'i mtha'i rang bzhin med par shes par bya'o// tshe dang ldan pa sha ra dwa ti'i bu gzhan yang gzugs la gzugs kyi mtshan nyid med do// tshor ba dang / 'du shes dang / 'du byed dang / rnam par shes pa la rnam par shes pa'i mtshan nyid med do// skye mched rnams la skye mched kyi mtshan nyid med do// khams rnams la khams kyi mtshan nyid med do// rten cing 'brel bar 'byung ba la rten cing 'brel bar 'byung ba'i mtshan nyid med do// yang dag pa'i mtha'i bar la yang dag pa'i mtha'i mtshan nyid med do// mtshan nyid la yang mtshan nyid kyi rang bzhin med do// mtshan nyid kyi rang bzhin la yang mtshan nyid kyi rang bzhin med do// smras pa/ tshe dang ldan pa rab 'byor byang chub sems dpa' sems dpa' chen po gang bslab pa 'di la slob pa de/ rnam pa thams cad mkhyen pa nyid du 'byung bar 'gyur ram/ rab 'byor gyis smras pa/ tshe dang ldan pa sha ra dwa ti'i bu de de bzhin te/ byang chub sems dpa' sems dpa' chen po gang bslab pa 'di la slob pa de ni rnam pa thams cad mkhyen pa nyid du 'byung bar 'gyur ro// de ci'i phyir zhe na/ tshe dang ldan pa sha ra dwa ti'i bu de ni 'di ltar chos thams cad ma skyes ma byung ba'i phyir ro// smras pa/ tshe dang ldan pa rab 'byor ji ltar na chos thams cad ma skyes ma byung ba yin/ rab 'byor gyis smras pa/ tshe dang ldan pa sha ra dwa ti'i bu gzugs gzugs kyis stong ste/ de la skye ba yang mi dmigs/ 'byung ba yang mi dmigs so// tshor ba dang / 'du shes dang / 'du byed dang / rnam par shes pa rnam par shes pas stong ste/ de la skye ba yang mi dmigs/ 'byung ba yang mi dmigs so// yang dag pa'i mtha'i bar du yang dag pa'i mthas stong ste/ de la skye ba yang mi dmigs/ 'byung ba yang mi dmigs so// tshe dang ldan pa sha ra dwa ti'i bu byang chub sems dpa' sems dpa' chen po shes rab kyi pha rol du phyin pa la de ltar spyod pa ni/ rnam pa thams cad mkhyen pa nyid dang nye ba yin te/ de ji lta ji ltar rnam pa thams cad mkhyen pa nyid du nye bar gyur pa de lta de ltar/ lus yongs su dag pa dang / ngag yongs su dag pa dang / sems yongs su dag pa dang / mtshan yongs su dag pa 'thob par 'gyur ro// de ji lta ji ltar lus yongs su dag pa dang / ngag yongs su dag pa dang / sems yongs su dag pa dang / mtshan yongs su dag pa thob par 'gyur ba de lta de ltar byang chub sems dpa' sems dpa' chen po de ni 'dod chags dang ldan pa'i sems mi skyed do// zhe sdang dang ldan pa dang / gti mug dang ldan pa dang / nga rgyal dang ldan pa dang / g.yo dang sgyu dang ldan pa dang / phrag dog dang ser sna dang ldan pa dang / sred pa dang ldan pa dang / lta ba dang ldan pa'i sems mi skyed do// de 'dod chags kyi sems mi skyed cing // zhe sdang dang / gti mug dang / nga rgyal dang / g.yo dang / sgyu dang / phrag dog dang ser sna dang / sred pa dang / lta ba dang ldan pa'i sems mi skyed pas/ nam yang ma'i mngal du skye bar mi 'gyur te/ khor zug rtag par rdzus te skye bar 'gyur ro// sems can yongs su smin par bya ba'i don ma gtogs par nam yang ngan song rnams su skye bar mi 'gyur ro// de sems can yongs su smin par bya ba dang / sangs rgyas kyi zhing yongs su dag par byed cing sangs rgyas kyi zhing nas sangs rgyas kyi zhing du 'gro ste nam bla na med pa yang dag par rdzogs pa'i byang chub tu mngon par rdzogs par sangs rgyas par gyur gyi bar du nam yang sangs rgyas bcom ldan 'das rnams dang bral bar mi 'gyur ro// de bas na tshe dang ldan pa sha ra dwa ti'i bu/ byang chub sems dpa' sems dpa' chen po yon tan dang legs pa 'di dag thob par 'dod pas/ shes rab kyi pha rol du phyin pa 'di nyid la brtson 'grus mi btang bar spyad par byas te/ tshe dang ldan pa sha ra dwa ti'i bu byang chub sems dpa' sems dpa' chen po shes rab kyi pha rol du phyin pa la de ltar spyod pa ni/ rnam pa thams cad mkhyen pa nyid du nye bar gyur pa yin no// shes rab kyi pha rol du phyin pa stong phrag nyi shu lnga pa las le'u lnga pa'o// // de nas tshe dang ldan pa rab 'byor gyis/ bcom ldan 'das la 'di skad ces gsol to// bcom ldan 'das gal te byang chub sems dpa' sems dpa' chen po shes rab kyi pha rol du phyin pa la spyod pa'i tshe/ thabs mi mkhas pas/ gzugs la spyod na mtshan ma la spyod de/ shes rab kyi pha rol du phyin pa la spyod pa ma yin no// de bzhin du gal te tshor ba dang / 'du shes dang / 'du byed dang / rnam par shes pa la spyod na mtshan ma la spyod do// gal te gzugs rtag ces bgyi bar spyod na mtshan ma la spyod do// gal te tshor ba dang / 'du shes dang / 'du byed dang / rnam par shes pa rtag ces bgyi bar spyod na/ mtshan ma la spyod do// gal te gzugs mi rtag ces bgyi bar spyod na mtshan ma la spyod do// gal te tshor ba dang / 'du shes dang / 'du byed dang / rnam par shes pa mi rtag ces bgyi bar spyod na mtshan ma la spyod do// gal te gzugs bde zhes bgyi bar spyod na mtshan ma la spyod do// tshor ba dang / 'du shes dang / 'du byed dang / rnam par shes pa bde zhes bgyi bar spyod na mtshan ma la spyod do// gal te gzugs sdug bsngal zhes bgyi bar spyod na mtshan ma la spyod do// tshor ba dang / 'du shes dang / 'du byed dang / rnam par shes pa sdug bsngal zhes bgyi bar spyod na mtshan ma la spyod do// gal te gzugs bdag ces bgyi bar spyod na mtshan ma la spyod do// tshor ba dang / 'du shes dang / 'du byed dang / rnam par shes pa bdag ces bgyi bar spyod na mtshan ma la spyod do// gal te gzugs bdag med ces bgyi bar spyod na mtshan ma la spyod do// tshor ba dang / 'du shes dang / 'du byed dang / rnam par shes pa bdag med ces bgyi bar spyod na mtshan ma la spyod do// gal te gzugs zhi zhes bgyi bar spyod na mtshan ma la spyod do// tshor ba dang / 'du shes dang / 'du byed dang / rnam par shes pa zhi zhes bgyi bar spyod na mtshan ma la spyod do// gal te gzugs ma zhi zhes bgyi bar spyod na mtshan ma la spyod do// tshor ba dang / 'du shes dang / 'du byed dang / rnam par shes pa ma zhi zhes bgyi bar spyod na mtshan ma la spyod do// gal te gzugs dben zhes bgyi bar spyod na mtshan ma la spyod do// tshor ba dang / 'du shes dang / 'du byed dang / rnam par shes pa dben zhes bgyi bar spyod na mtshan ma la spyod do// gal te gzugs mi dben zhes bgyi bar spyod na mtshan ma la spyod do// tshor ba dang 'du shes dang / 'du byed dang / rnam par shes pa mi dben zhes bgyi bar spyod na mtshan ma la spyod do// bcom ldan 'das gal te byang chub sems dpa' sems dpa' chen po shes rab kyi pha rol du phyin pa la spyod pa'i tshe/ thabs mi mkhas pas/ skye mched dang / khams dang / rten cing 'brel par 'byung ba dang / pha rol du phyin pa rnams dang / stong pa nyid thams cad dang / byang chub kyi phyogs kyi chos sum cu rtsa bdun dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa rnams dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon bar shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad rtag pa dang / mi rtag pa dang / bde ba dang / sdug bsngal ba dang / bdag dang / bdag med pa dang / zhi ba dang / ma zhi ba dang / dben ba dang / mi dben pa zhes bgyi bar spyod na mtshan ma la spyod do// shes rab kyi pha rol du phyin pa la spyod pa ma lags so// bcom ldan 'das gal te byang chub sems dpa' sems dpa' chen po shes rab kyi pha rol du phyin pa la spyod pa'i tshe/ 'di snyam du bdag ni shes rab kyi pha rol du phyin pa la spyod do zhes bgyi bar spyod na dmigs pa la spyod pa ste/ byang chub sems dpa' sems dpa' chen po de ni mtshan ma la spyod do// bcom ldan 'das gal te byang chub sems dpa' sems dpa' chen po 'di snyam du gang de ltar spyod pa ni/ shes rab kyi pha rol du phyin pa la spyod do// de ni shes rab kyi pha rol du phyin pa bsgom mo zhes bgyi bar spyod na yang mtshan ma nyid la spyod pa ste/ de ni byang chub sems dpa' sems dpa' chen po'i thabs mi mkhas par rig par bgyi'o// de nas tshe dang ldan pa sha ra dwa ti'i bus tshe dang ldan pa rab 'byor la 'di skad ces smras so// tshe dang ldan pa rab 'byor byang chub sems dpa' sems dpa' chen po'i thabs mi mkhas pa ji ltar rig par bya ba yin/ rab 'byor gyis smras pa/ tshe dang ldan pa sha ra dwa ti'i bu 'di ltar byang chub sems dpa' sems dpa' chen po shes rab kyi pha rol du phyin pa la spyod pa'i tshe/ gzugs la mos shing 'du shes te byin gyis rlob na/ de gzugs la mos shing 'du shes te byin gyis rlob pas/ gzugs mngon par 'du bya ba la spyod de/ de ni skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa las yongs su mi 'grol/ sdug bsngal chen po las yongs su mi 'grol bar brjod do// tshor ba dang / 'du shes dang / 'du byed dang / rnam par shes pa la mos shing 'du shes te byin gyis rlob na/ de rnam par shes pa la mos shing 'du shes te byin gyis rlob pas/ rnam par shes pa mngon par 'du bya ba la spyod de/ de ni skye ba dang / rga ba dang / na ba dang / 'chi ba dang / mya ngan dang / smre sngags 'don pa dang sdug bsngal ba dang / yid mi bde ba dang / 'khrug pa las yongs su mi 'grol/ sdug bsngal chen po las yongs su mi 'grol bar brjod do// gal te byang chub sems dpa' sems dpa' chen po shes rab kyi pha rol du phyin pa la spyod pa'i tshe/ mig la mos shing 'du shes te byin gyis rlob/ rna ba dang / sna dang / lce dang / lus dang / yid la mos shing 'du shes te byin gyis rlob/ gzugs la mos shing 'du shes te byin gyis rlob/ sgra dang / dri dang / ro dang / reg dang / chos la mos shing 'du shes te byin gyis rlob/ mig gi rnam par shes pa la mos shing 'du shes te byin gyis rlob/ rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa la mos shing 'du shes te byin gyis rlob/ mig gi 'dus te reg pa la mos shing 'du shes te byin gyis rlob/ rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa la mos shing 'du shes te byin gyis rlob/ mig gi 'dus te reg pa'i rkyen gyis tshor ba la mos shing 'du shes te byin gyis rlob/ rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba la mos shing 'du shes te byin gyis rlob/ ma rig pa la mos shing 'du shes te byin gyis rlob/ 'du byed dang / rnam par shes pa dang / ming dang gzugs dang / skye mched drug dang / reg pa dang / tshor ba dang / sred pa dang len pa dang / srid pa dang skye ba dang / rga shi la mos shing 'du shes te byin gyis rlob/ pha rol du phyin pa rnams dang / stong pa nyid thams cad dang / byang chub kyi phyogs kyi chos rnams dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar ba brgyad dang / mthar gyis gnas pa'i snyoms par 'jug pa dgu dang / stong pa nyid dang mtshan ma med pa dang / smon pa med pa dang / mngon par shes pa rnams dang / mig lnga dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad la mos shing 'du shes te byin gyis rlob na/ de sangs rgyas kyi chos ma 'dres pa brgyad la mos shing 'du shes te byin gyis rlobs pas sangs rgyas kyi chos ma 'dres pa brgyad mngon par 'du bya ba la spyod de/ de ni skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa las yongs su mi 'grol/ sdug bsngal chen po las yongs su mi 'grol bar brjod do// tshe dang ldan pa sha ra dwa ti'i bu byang chub sems dpa' sems dpa' chen po de ni nyan thos kyis 'am/ rang sangs rgyas kyis yang mngon du bya ba'i skal pa med na/ bla na med pa yang dag par rdzogs pa'i byang chub tu mngon par 'tshang rgya ba lta ci smos te de ni gnas med do// tshe dang ldan pa sha ra dwa ti'i bu byang chub sems dpa' sems dpa' chen po shes rab kyi pha rol du phyin pa la de ltar spyod na/ thabs mi mkhas par shes par bya'o// smras pa/ tshe dang ldan pa rab 'byor byang chub sems dpa' sems dpa' chen po shes rab kyi pha rol du phyin pa la ji ltar spyod na thabs mkhas par shes par bya/ rab 'byor gyis smras pa/ tshe dang ldan pa sha ra dwa ti'i bu nam byang chub sems dpa' sems dpa' chen po shes rab kyi pha rol du phyin pa la spyod cing // gzugs la mi spyod/ tshor ba dang / 'du shes dang / 'du byed dang / rnam par shes pa la yang mi spyod/ gzugs kyi mtshan ma la mi spyod/ tshor ba dang / 'du shes dang / 'du byed dang / rnam par shes pa'i mtshan ma la mi spyod/ gzugs rtag ces bya bar mi spyod/ gzugs mi rtag ces bya ba dang / gzugs bde zhes bya ba dang / gzugs sdug bsngal zhes bya ba dang / gzugs bdag ces bya ba dang / gzugs bdag med ces bya ba dang / gzugs zhi zhes bya ba dang / gzugs ma zhi zhes bya ba dang / gzugs stong zhes bya ba dang / gzugs mi stong zhes bya ba dang / gzugs mtshan ma yod ces bya ba dang / gzugs mtshan ma med ces bya ba dang / gzugs smon pa yod ces bya ba dang / gzugs smon pa med ces bya ba dang / gzugs dben zhes bya ba dang / gzugs mi dben zhes bya bar mi spyod pa dang / tshor ba dang / 'du shes dang / 'du byed dang / rnam par shes pa rtag ces bya bar mi spyod/ mi rtag ces bya ba dang / bde zhes bya ba dang / sdug bsngal zhes bya ba dang / bdag ces bya ba dang / bdag med ces bya ba dang / zhi zhes bya ba dang / ma zhi zhes bya ba dang / stong zhes bya ba dang / mi stong zhes bya ba dang / mtshan ma yod ces bya ba dang / mtshan ma med ces bya ba dang / smon pa yod ces bya ba dang / smon pa med ces bya ba dang / dben zhes bya ba dang / mi dben zhes bya bar mi spyod pa de'i tshe/ byang chub sems dpa' sems dpa' chen po thabs mkhas par shes par bya'o// de ci'i phyir zhe na/ tshe dang ldan pa sha ra dwa ti'i bu gzugs kyi stong pa nyid gang yin pa de yang gzugs ma yin/ stong pa nyid las gud na yang gzugs med/ gzugs las gud na yang stong pa nyid med de/ stong pa nyid kyang gzugs/ gzugs nyid kyang stong pa nyid do// tshor ba dang / 'du shes dang / 'du byed dang / rnam par shes pa'i stong pa nyid gang yin pa de yang rnam par shes pa ma yin/ stong pa nyid las gud na yang rnam par shes pa med/ rnam par shes pa las gud na yang stong pa nyid med de/ stong pa nyid kyang rnam par shes pa/ rnam par shes pa nyid kyang stong pa nyid do// skye mched dang / khams dang / rten cing 'brel bar 'byung ba dang / pha rol du phyin pa rnams dang / stong pa nyid thams cad dang / byang chub kyi phyogs kyi chos rnams dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar ba rnams dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad kyi stong pa nyid gang yin pa de yang // sangs rgyas kyi chos rnams ma yin/ stong pa nyid las gud na yang sangs rgyas kyi chos rnams med/ sangs rgyas kyi chos rnams las gud na yang stong pa nyid med de/ stong pa nyid kyang sangs rgyas kyi chos rnams/ sangs rgyas kyi chos rnams kyang stong pa nyid do// tshe dang ldan pa sha ra dwa ti'i bu byang chub sems dpa' sems dpa' chen po shes rab kyi pha rol du phyin pa la de ltar spyod pa ni/ thabs mkhas par shes par bya'o// // shes rab kyi pha rol du phyin pa stong phrag nyi shu lnga pa/ bam po bcu gcig pa/ tshe dang ldan pa sha ra dwa ti'i bu byang chub sems dpa' sems dpa' chen po shes rab kyi pha rol du phyin pa la de ltar spyod pa ni/ bla na med pa yang dag par rdzogs pa'i byang chub tu mngon par 'tshang rgya ba'i skal ba yod do// de ni shes rab kyi pha rol du phyin pa la spyod kyang spyod do zhes bya bar mi dmigs so// mi spyod kyang mi spyod do zhes bya bar mi dmigs so// spyod kyang spyod la mi spyod kyang mi spyod ces bya bar mi dmigs so// spyod pa 'ang ma yin mi spyod pa 'ang ma yin zhes bya bar mi dmigs so// smras pa tshe dang ldan pa rab 'byor ci'i phyir na/ byang chub sems dpa' sems dpa' chen po shes rab kyi pha rol du phyin pa la spyod pa'i tshe/ spyod ces bya bar yang mi dmigs mi spyod ces bya bar yang mi dmigs/ spyod kyang spyod la mi spyod kyang mi spyod ces bya bar yang mi dmigs/ spyod pa yang ma yin/ mi spyod pa yang ma yin zhes bya bar yang mi dmigs pa yin/ rab 'byor gyis smras pa/ tshe dang ldan pa sha ra dwa ti'i bu de ni 'di ltar shes rab kyi pha rol du phyin pa'i rang bzhin mi dmigs pa'i phyir te/ de ci'i phyir zhe na/ 'di ltar shes rab kyi pha rol du phyin pa ni dngos po med pa'i rang bzhin te/ tshe dang ldan pa sha ra dwa ti'i bu rnam grangs des na/ byang chub sems dpa' sems dpa' chen po shes rab kyi pha rol du phyin pa la spyod pa'i tshe/ spyod do zhes bya bar yang mi dmigs so// mi spyod do zhes bya bar yang mi dmigs so// spyod kyang spyod la mi spyod kyang mi spyod do zhes bya bar yang mi dmigs so// spyod pa 'ang ma yin/ mi spyod pa 'ang ma yin no zhes bya bar yang mi dmigs so// de ci'i phyir zhe na/ 'di ltar des chos thams cad dngos po med pa'i rang bzhin du khong du chud cing ma blangs pa'i phyir te/ de ltar byang chub sems dpa' sems dpa' chen po shes rab kyi pha rol du phyin pa la spyod pa na/ gal te sems ma zhum/ kun tu ma zhum/ mi skrag // kun tu mi skrag // kun tu skrag par mi 'gyur na/ tshe dang ldan pa sha ra dwa ti'i bu byang chub sems dpa' sems dpa' chen po de ni rnam pa thams cad mkhyen pa nyid dang nye bar gyur par rig par bya'o// rnam pa thams cad mkhyen pa nyid de yang chos thams cad ngo bo nyid med pa'i phyir/ gnyis su med gnyis su byar med do// de ni byang chub sems dpa' sems dpa' chen po rnams kyi ting nge 'dzin chos thams cad skye ba med pa zhes bya ba ste/ rgya che ba mchog tu bya ba tshad med par nges pa/ nyan thos dang rang sangs rgyas thams cad kyis mi 'phrogs pa ste/ ting nge 'dzin des rnam par spyod pa'i byang chub sems dpa' sems dpa' chen po ni myur du bla na med pa yang dag par rdzogs pa'i byang chub tu mngon par rdzogs par 'tshang rgya'o// smras pa/ tshe dang ldan pa rab 'byor ting nge 'dzin 'di 'ba' zhig gis rnam par spyod pa'i byang chub sems dpa' sems dpa' chen po ni myur du bla na med pa yang dag par rdzogs pa'i byang chub tu mngon par 'tshang rgya'am/ 'on te de lta bu'i ting nge 'dzin gzhan dag kyang yod/ rab 'byor gyis smras pa/ tshe dang ldan pa sha ra dwa ti'i bu ting nge 'dzin gzhan dag la rnam par spyod pas kyang byang chub sems dpa' sems dpa' chen po myur du bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ba yod do// smras pa/ tshe dang ldan pa rab 'byor ting nge 'dzin gzhan gang dag gis rnam par spyod pa'i byang chub sems dpa' sems dpa' chen po myur du bla na med pa yang dag par rdzogs pa'i byang chub tu mngon par rdzogs par 'tshang rgya ba yin rab 'byor gyis smras pa/ tshe dang ldan pa sha ra dwa ti'i bu byang chub sems dpa' sems dpa' chen po rnams kyi ting nge 'dzin dpa' bar 'gro ba zhes bya ba yod de/ ting nge 'dzin des rnam par spyod pa'i byang chub sems dpa' sems dpa' chen po ni myur du bla na med pa yang dag par rdzogs pa'i byang chub tu mngon par rdzogs par 'tshang rgya'o// de bzhin du rin chen phyag rgya zhes bya ba'i ting nge 'dzin yod do// seng ge rnam par rtse ba zhes bya ba'i ting nge 'dzin yod do// zla ba bzang po zhes bya ba'i ting nge 'dzin yod do// zla ba'i rgyal mtshan dpal zhes bya ba'i ting nge 'dzin yod do// chos thams cad las shin du 'phags pa zhes bya ba'i ting nge 'dzin yod do// chos thams cad kyi phyag rgya zhes bya ba'i ting nge 'dzin yod do// spyi gtsug rnam par lta ba zhes bya ba'i ting nge 'dzin yod do// chos kyi dbyings su nges pa zhes bya ba'i ting nge 'dzin yod do// nges pa'i rgyal mtshan dpal zhes bya ba'i ting nge 'dzin yod do// rdo rje zhes bya ba'i ting nge 'dzin yod do// chos thams cad la 'jug pa'i phyag rgya zhes bya ba'i ting nge 'dzin yod do// ting nge 'dzin la rgyal po ltar rab tu gnas pa zhes bya ba'i ting nge 'dzin yod do// 'od zer rab tu 'gyed pa zhes bya ba'i ting nge 'dzin yod do// dpung rnam par bkod pa zhes bya ba'i ting nge 'dzin yod do// yang dag par 'phags pa zhes bya ba'i ting nge 'dzin yod do// nges pa'i tshig la gdon mi za bar 'jug pa zhes bya ba'i ting nge 'dzin yod do// tshig la yang dag par 'jug pa zhes bya ba'i ting nge 'dzin yod do// phyogs rnam par lta ba zhes bya ba'i ting nge 'dzin yod do// phyag rgya yongs su 'dzin pa zhes bya ba'i ting nge 'dzin yod do// nyam pa med pa zhes bya ba'i ting nge 'dzin yod do// chos thams cad yang dag par 'du ba rgya mtsho'i phyag rgya zhes bya ba'i ting nge 'dzin yod do// nam mkha' rgyas par 'gengs pa zhes bya ba'i ting nge 'dzin yod do// rdo rje'i dkyil 'khor zhes bya ba'i ting nge 'dzin yod do// rgyal mtshan rtse mo'i dpung rgyan zhes bya ba'i ting nge 'dzin yod do// dbang po'i dpal zhes bya ba'i ting nge 'dzin yod do// rgyun gyi rjes su song ba zhes bya ba'i ting nge 'dzin yod do// seng ge rnam par bsgyings pa zhes bya ba'i ting nge 'dzin yod do// snrel zhi zhes bya ba'i ting nge 'dzin yod do// nyon mongs pa spong ba zhes bya ba'i ting nge 'dzin yod do// rnam par snang ba zhes bya ba'i ting nge 'dzin yod do// tshol ba med pa zhes bya ba'i ting nge 'dzin yod do// gnas la rten pa med pa zhes bya ba'i ting nge 'dzin yod do// sems med pa zhes bya ba'i ting nge 'dzin yod do// dri ma med pa'i sgron ma zhes bya ba'i ting nge 'dzin yod do// 'od mtha' yas zhes bya ba'i ting nge 'dzin yod do// 'od byed pa zhes bya ba'i ting nge 'dzin yod do// kun tu snang ba zhes bya ba'i ting nge 'dzin yod do// dag pa dam pa zhes bya ba'i ting nge 'dzin yod do// 'od dri ma med pa zhes bya ba'i ting nge 'dzin yod do// dga' ba byed pa zhes bya ba'i ting nge 'dzin yod do// glog gi sgron ma zhes bya ba'i ting nge 'dzin yod do// zad mi shes pa zhes bya ba'i ting nge 'dzin yod do// mi pham pa zhes bya ba'i ting nge 'dzin yod do// gzi brjid yod pa zhes bya ba'i ting nge 'dzin yod do// zad pa dang bral ba zhes bya ba'i ting nge 'dzin yod do// mi g.yo ba zhes bya ba'i ting nge 'dzin yod do// 'jigs pa med pa zhes bya ba'i ting nge 'dzin yod do// nyi ma'i sgron ma zhes bya ba'i ting nge 'dzin yod do// zla ba dri ma med pa zhes bya ba'i ting nge 'dzin yod do// shes rab sgron ma zhes bya ba'i ting nge 'dzin yod do// snang ba gsal ba zhes bya ba'i ting nge 'dzin yod do// snang ba byed pa zhes bya ba'i ting nge 'dzin yod do// bya ba byed pa zhes bya ba'i ting nge 'dzin yod do// ye shes dpal zhes bya ba'i ting nge 'dzin yod do// rdo rje lta bu zhes bya ba'i ting nge 'dzin yod do// sems gnas pa zhes bya ba'i ting nge 'dzin yod do// kun tu snang ba zhes bya ba'i ting nge 'dzin yod do// rab tu gnas pa zhes bya ba'i ting nge 'dzin yod do// rin chen mtha' zhes bya ba'i ting nge 'dzin yod do// chos dam pa'i phyag rgya zhes bya ba'i ting nge 'dzin yod do// chos thams cad mnyam pa nyid ces bya ba'i ting nge 'dzin yod do// dga' ba spong ba zhes bya ba'i ting nge 'dzin yod do// chos kyi 'phags pa zhes bya ba'i ting nge 'dzin yod do// rnam par 'thor ba zhes bya ba'i ting nge 'dzin yod do// chos thams cad kyi tshig rab tu 'byed pa zhes bya ba'i ting nge 'dzin yod do// yi ge mnyam par 'god pa zhes bya ba'i ting nge 'dzin yod do// yi ge dang bral ba zhes bya ba'i ting nge 'dzin yod do// dmigs pa gcod pa zhes bya ba'i ting nge 'dzin yod do// 'gyur ba med pa zhes bya ba'i ting nge 'dzin yod do// rnam pa med pa zhes bya ba'i ting nge 'dzin yod do// ming nges par 'jug pa zhes bya ba'i ting nge 'dzin yod do// gnas med par spyod pa zhes bya ba'i ting nge 'dzin yod do// rab rib med pa zhes bya ba'i ting nge 'dzin yod do// spyod pa dang ldan pa zhes bya ba'i ting nge 'dzin yod do// g.yo ba med pa zhes bya ba'i ting nge 'dzin yod do// yul las rgal ba zhes bya ba'i ting nge 'dzin yod do// yon tan thams cad kyi tshogs su gyur pa zhes bya ba'i ting nge 'dzin yod do// sems med par gnas pa zhes bya ba'i ting nge 'dzin yod do// dge ba'i me tog rgyas shing gsal ba zhes bya ba'i ting nge 'dzin yod do// byang chub kyi yan lag yod pa zhes bya ba'i ting nge 'dzin yod do// spobs pa mtha' yas pa zhes bya ba'i ting nge 'dzin yod do// mi mnyam pa dang mnyam pa zhes bya ba'i ting nge 'dzin yod do// chos thams cad las 'da' ba zhes bya ba'i ting nge 'dzin yod do// yongs su gcod pa zhes bya ba'i ting nge 'dzin yod do// nem nur rnam par sel ba zhes bya ba'i ting nge 'dzin yod do// gnas su bya ba med pa zhes bya ba'i ting nge 'dzin yod do// gcig tu rnam par bkod pa zhes bya ba'i ting nge 'dzin yod do// rnam pa mngon par bsgrub pa zhes bya ba'i ting nge 'dzin yod do// rnam pa gcig tu 'gyur ba zhes bya ba'i ting nge 'dzin yod do// rnam par 'dor ba med pa zhes bya ba'i ting nge 'dzin yod do// srid pa'i gzhi thams cad rtogs par khong du chud pa zhes bya ba'i ting nge 'dzin yod do// brda dang sgra la 'jug pa zhes bya ba'i ting nge 'dzin yod do// sgra dbyangs kyi yi ge dang bral ba zhes bya ba'i ting nge 'dzin yod do// sgron ma 'bar ba zhes bya ba'i ting nge 'dzin yod do// mtshan nyid yongs su sbyong ba zhes bya ba'i ting nge 'dzin yod do// mngon par dmigs pa med pa zhes bya ba'i ting nge 'dzin yod do// rnam pa'i mchog thams cad dang ldan pa zhes bya ba'i ting nge 'dzin yod do// bde ba dang sdug bsngal thams cad la mngon par dga' ba med pa zhes bya ba'i ting nge 'dzin yod do// zad mi shes pa'i za ma tog ces bya ba'i ting nge 'dzin yod do// gzungs kyi blo gros zhes bya ba'i ting nge 'dzin yod do// yang dag pa dang log pa thams cad yang dag par sel ba zhes bya ba'i ting nge 'dzin yod do// 'gal ba dang 'gog pa thams cad yang dag par zhi bar byed pa zhes bya ba'i ting nge 'dzin yod do// 'thun pa dang 'gal ba med pa zhes bya ba'i ting nge 'dzin yod do// 'od dri ma med pa zhes bya ba'i ting nge 'dzin yod do// snying po dang ldan pa zhes bya ba'i ting nge 'dzin yod do// zla ba dri ma med par rgyas pa'i 'od ces bya ba'i ting nge 'dzin yod do// glog gi 'od ces bya ba'i ting nge 'dzin yod do// rgyan chen po zhes bya ba'i ting nge 'dzin yod do// rnam pa thams cad du 'od byed pa zhes bya ba'i ting nge 'dzin yod do// ting nge 'dzin mnyam pa nyid ces bya ba'i ting nge 'dzin yod do// rdul med cing rdul dang bral ba'i tshul dang ldan pa zhes bya ba'i ting nge 'dzin yod do// nyon mongs pa med par yang dag par gzhol ba zhes bya ba'i ting nge 'dzin yod do// nyon mongs pa dang bcas pa thams cad nyon mongs pa med par yang dag par gzhol ba zhes bya ba'i ting nge 'dzin yod do// gnas dmigs su med pa la brtson pa zhes bya ba'i ting nge 'dzin yod do// de bzhin nyid la gnas shing sems med pa zhes bya ba'i ting nge 'dzin yod do// lus kyi skyon yang dag par sel bas rab tu 'dul ba zhes bya ba'i ting nge 'dzin yod do// ngag gi skyon rnam par 'jig pas nam mkha' ltar gyur pa med pa zhes bya ba'i ting nge 'dzin yod do// sha ra dwa ti'i bu nam mkha' ltar chags pa med pas rnam par grol zhing gos pa med pa zhes bya ba'i ting nge 'dzin yod de/ ting nge 'dzin des rnam par spyod pa'i byang chub sems dpa' sems dpa' chen po ni myur du bla na med pa yang dag par rdzogs pa'i byang chub tu mngon par rdzogs par 'tshang rgya'o// tshe dang ldan pa sha ra dwa ti'i bu de dag ni byang chub sems dpa' sems dpa' chen po rnams kyi ting nge 'dzin te/ ting nge 'dzin de dag gis rnam par spyod pa'i byang chub sems dpa' sems dpa' chen po rnams ni myur du bla na med pa yang dag par rdzogs pa'i byang chub tu mngon par rdzogs par 'tshang rgya ste/ de ltar ting nge 'dzin dang / gzungs kyi sgo gang la bslabs pas/ byang chub sems dpa' sems dpa' chen po rnams myur du bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ba de lta bu tshad med grangs med pa gzhan dag kyang yod de/ de nas sangs rgyas kyi mthus tshe dang ldan pa rab 'byor gyis yang 'di skad ces smras so// tshe dang ldan pa sha ra dwa ti'i bu byang chub sems dpa' sems dpa' chen po gang ting nge 'dzin de dag gis rnam par spyod pa de ni sngon gyi de bzhin gshegs pa dgra bcom pa yang dag par rdzogs pa'i sangs rgyas rnams kyis kyang // bla na med pa yang dag par rdzogs pa'i byang chub tu lung bstan to// da ltar phyogs bcu'i 'jig rten gyi khams gang gA'i klung gi bye ma snyed dag na/ de bzhin gshegs pa dgra bcom pa yang dag par rdzogs pa'i sangs rgyas bzhugs shing 'tsho skyong ba ji snyed cig bzhugs pa de dag gis kyang // byang chub sems dpa' sems dpa' chen po de bla na med pa yang dag par rdzogs pa'i byang chub tu lung bstan te/ byang chub sems dpa' sems dpa' chen po des ni ting nge 'dzin kyang yang dag par rjes su mi mthong ngo // bdag ni snyoms par zhugs so zhes bya bar ting nge 'dzin des rlom sems su 'gyur ba yang med do// bdag ni snyoms par 'jug go / bdag gis mnyam par gzhag par bya'o// bdag ni mnyam par gzhag par gyur to zhes rlom sems su 'gyur ba med de/ de la rnam par rtog pa de dag thams cad med cing mi rgyu'o// smras pa/ tshe dang ldan pa rab 'byor ting nge 'dzin 'di dag la gnas pa'i byang chub sems dpa' sems dpa' chen po la de bzhin gshegs pa dgra bcom pa yang dag par rdzogs pa'i sangs rgyas rnams kyis lung bstan pa yod dam/ rab 'byor gyis smras pa/ tshe dang ldan pa sha ra dwa ti'i bu de ni med do// de ci'i phyir zhe na/ tshe dang ldan pa sha ra dwa ti'i bu shes rab kyi pha rol du phyin pa yang gzhan la/ ting nge 'dzin kyang gzhan byang chub sems dpa' yang gzhan zhes bya ba med kyi/ shes rab kyi pha rol du phyin pa nyid kyang ting nge 'dzin to// ting nge 'dzin nyid kyang byang chub sems dpa'o// byang chub sems dpa' nyid kyang ting nge 'dzin to// smras pa/ tshe dang ldan pa rab 'byor gal te de ltar ting nge 'dzin kyang gzhan la/ byang chub sems dpa' yang gzhan zhes bya ba med/ byang chub sems dpa' yang gzhan la ting nge 'dzin kyang gzhan zhes bya ba med de/ chos thams cad mnyam pa nyid kyi phyir ting nge 'dzin nyid kyang byang chub sems dpa'/ byang chub sems dpa' nyid kyang ting nge 'dzin yin na/ de la ting nge 'dzin bstan par nus sam/ rab 'byor gyis smras pa/ tshe dang ldan pa sha ra dwa ti'i bu de ni ma yin no// smras pa/ tshe dang ldan pa rab 'byor rigs kyi bu de ting nge 'dzin de la 'du shes su byed dam/ rab 'byor gyis smras pa/ tshe dang ldan pa sha ra dwa ti'i bu 'du shes su byed pa med do// smras pa/ ji ltar de la 'du shes su byed par mi 'gyur/ rab 'byor gyis smras pa/ rtog pa med pa'i phyir ro// smras pa/ de la ji ltar rtog pa med pa yin/ rab 'byor gyis smras pa/ chos thams cad med pa'i phyir rtog pa med de/ de ltar na rigs kyi bu de ting nge 'dzin de la rtog pa med do// tshe dang ldan pa sha ra dwa ti'i bu rnam grangs des na/ rigs kyi bu de ting nge 'dzin de la rnam par shes par byed pa med do// 'du shes su byed pa med do// smras pa/ ci'i phyir rnam par shes par byed pa med cing // 'du shes su 'gyur ba med/ rab 'byor gyis smras pa/ ting nge 'dzin de yang med la/ byang chub sems dpa' sems dpa' chen po de yang med pa'i phyir rnam par shes par byed pa med do// 'du shes su 'gyur ba med do// de nas bcom ldan 'das kyis tshe dang ldan pa rab 'byor la legs so zhes bya ba gnang ste rab 'byor legs so legs so// tshig 'di ni legs par bshad do// ji ltar ngas nyon mongs pa med pa la rnam par spyod pa'i nyan thos kyi nang na mchog tu bshad pa des bshad pa ni 'di yin no// byang chub sems dpa' sems dpa' chen pos kyang de ltar shes rab kyi pha rol du phyin pa la bslab par bya'o// bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa la bslab par bya'o// byang chub kyi phyogs kyi chos rnams dang / sangs rgyas kyi chos ma 'dres pa brgyad kyi bar la bslab par bya'o// de nas tshe dang ldan pa sha ra dwa ti'i bus bcom ldan 'das la 'di skad ces gsol to// bcom ldan 'das de ltar slob pa'i byang chub sems dpa' sems dpa' chen po ni shes rab kyi pha rol du phyin pa la mi dmigs pa'i tshul gyis slob po// bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa la mi dmigs pa'i tshul gyis slob po// byang chub kyi phyogs kyi chos rnams dang / sangs rgyas kyi chos ma 'dres pa rnams kyi bar la mi dmigs pa'i tshul gyis slob po// bcom ldan 'das kyis bka' stsal pa/ sha ra dwa ti'i bu byang chub sems dpa' sems dpa' chen po de ltar slob pa ni shes rab kyi pha rol du phyin pa la mi dmigs pa'i tshul gyis slob pa yin/ bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa la mi dmigs pa'i tshul gyis slob pa yin/ byang chub kyi phyogs kyi chos rnams dang / sangs rgyas kyi chos ma 'dres pa rnams kyi bar la mi dmigs pa'i tshul gyis slob pa yin no// sha ra dwa ti'i bus gsol pa/ bcom ldan 'das ci'i slad du mi dmigs pa lags/ bcom ldan 'das kyis bka' stsal pa/ sha ra dwa ti'i bu shin du rnam par dag pa'i phyir bdag mi dmigs so// sems can dang / srog dang / 'gro ba dang / gso ba dang / skyes bu dang / gang zag dang / shed can dang / shed bdag dang / byed pa po dang / tshor ba po dang / shes pa po mi dmigs so// shin tu rnam par dag pa'i phyir/ phung po dang / skye mched dang / khams dang / rten cing 'brel par 'byung ba mi dmigs so// shin du rnam par dag pa'i phyir sdug bsngal mi dmigs so// shin tu rnam par dag pa'i phyir kun 'byung ba dang / 'gog pa dang / lam mi dmigs so// shin tu rnam par dag pa'i phyir 'dod pa'i khams mi dmigs so// shin du rnam par dag pa'i phyir gzugs kyi khams mi dmigs so// shin du rnam par dag pa'i phyir gzugs med pa'i khams mi dmigs so// shin du rnam par dag pa'i phyir pha rol du phyin pa rnams mi dmigs so// shin du rnam par dag pa'i phyir byang chub kyi phyogs kyi chos rnams dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar ba rnams dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa rnams mi dmigs so// shin du rnam par dag pa'i phyir rgyun du zhugs pa mi dmigs so// shin du rnam par dag pa'i phyir lan cig phyir 'ong ba dang / phyir mi 'ong ba dang / dgra bcom pa dang / rang sangs rgyas mi dmigs so// shin du rnam par dag pa'i phyir byang chub sems dpa' mi dmigs so// shin du rnam par dag pa'i phyir byang chub mi dmigs so// shin tu rnam par dag pa'i phyir sangs rgyas mi dmigs so// gsol pa/ bcom ldan 'das rnam par dag pa gang lags/ bcom ldan 'das kyis bka' stsal pa/ chos thams cad ma skyes pa dang / mi 'gag pa dang / kun nas nyon mongs pa med pa dang / rnam par byang ba med pa dang / 'byung ba med pa dang / dmigs pa med pa dang / mngon par 'du bya ba med pa 'di ni rnam par dag pa zhes bya ste/ sha ra dwa ti'i bu de ltar na byang chub sems dpa' sems dpa' chen po chos thams cad mi dmigs pa'i tshul gyis slob pa yin no// gsol pa/ bcom ldan 'das de ltar slob pa'i byang chub sems dpa' sems dpa' chen po chos gang dang gang la slob pa lags/ bcom ldan 'das kyis bka' stsal pa/ sha ra dwa ti'i bu de ltar slob pa'i byang chub sems dpa' sems dpa' chen po ni chos gang la yang slob pa med do// de ci'i phyir zhe na/ sha ra dwa ti'i bu chos 'di dag ni byis pa so so'i skye bos ji ltar mngon par chags par bya ba de lta bu'i rnam par yod pa ma yin no// gsol pa/ bcom ldan 'das 'o na chos 'di dag rnam pa gang gis mchis pa lags/ bcom ldan 'das kyis bka' stsal pa/ ji ltar med pa de ltar yod de/ de ltar yod pa ma yin pas/ de'i phyir med ces bya'o// gsol pa/ bcom ldan 'das de ci'i slad du mchis pa ma lags pa de la mchis pa zhes bgyi/ bcom ldan 'das kyis bka' stsal pa/ sha ra dwa ti'i bu gzugs nang stong pa nyid dang / dngos po med pa'i ngo bo nyid stong pa nyid kyi bar gyi phyir yod pa ma yin no// tshor ba dang / 'du shes dang / 'du byed dang / rnam par shes pa na nga stong pa nyid dang / dngos po med pa'i ngo bo nyid stong pa nyid kyi bar gyi phyir yod pa ma yin no// byang chub kyi phyogs kyi chos rnams kyi bar du nang stong pa nyid dang / dngos po med pa'i ngo bo nyid stong pa nyid kyi bar gyi phyir yod pa ma yin no// sangs rgyas kyi chos ma 'dres pa brgyad kyi bar du nang stong pa nyid dang / dngos po med pa'i ngo bo nyid stong pa nyid kyi bar gyi phyir yod pa ma yin no// de la byis pa so so'i skye bo rnams med pa la mngon par zhen pas/ srid pa la mngon par zhen te/ de dag gis med pa yongs su brtags pas/ med pa la mngon par zhen cing 'di lta ste/ chad pa dang / rtag pa'i mtha' gnyis la chags pas/ de dag mi shes mi mthong ste/ gang med pa'i chos de dag yongs su brtags nas/ ming dang gzugs la mngon par zhen pa de dag dran pa nye bar gzhag pa rnams la mngon par zhen cing // sangs rgyas kyi chos ma 'dres pa rnams kyi bar la mngon par zhen to// de dag de ltar mngon par zhen pas yod pa ma yin pa'i chos rnams la yongs su rtog ste/ de dag mi shes mi mthong ngo // ci mi shes mi mthong zhe na/ gzugs mi shes mi mthong ngo // tshor ba dang / 'du shes dang / 'du byed dang / rnam par shes pa mi shes mi mthong ngo // skye mched dang / khams dang / rten cing 'brel par 'byung ba mi shes mi mthong ngo // byang chub kyi phyogs kyi chos sum cu rtsa bdun mi shes mi mthong ngo // sangs rgyas kyi chos ma 'dres pa rnams kyi bar du mi shes mi mthong ngo // de ltar de dag ni byis pa zhes bya ba'i grangs su 'dong ba ste/ de dag 'byung ba ma yin no// gang nas 'byung ba ma yin zhe na/ 'dod pa'i khams nas 'byung ba ma yin no// gzugs kyi khams nas 'byung ba ma yin no// gzugs med pa'i khams nas 'byung ba ma yin no// nyan thos dang rang sangs rgyas kyi sa nas 'byung ba ma yin no// de dag ni yid mi ches pa ste/ ji ltar yid mi ches zhe na/ gzugs gzugs kyis stong zhes bya bar yid mi ches so// byang chub kyi bar du byang chub kyis stong zhes bya bar yid mi ches so// de dag ni gnas pa ma yin pa ste/ ji ltar gnas pa ma yin zhe na/ sbyin pa'i pha rol du phyin pa la gnas pa ma yin/ tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la gnas pa ma yin/ phyir mi ldog pa'i sa la gnas pa ma yin/ sangs rgyas kyi chos ma 'dres pa rnams kyi bar la gnas pa ma yin no// de dag ni mngon par zhen pa ma yin te/ ji ltar mngon par zhen pa yin zhe na/ gzugs la mngon par zhen pa yin/ tshor ba dang / 'du shes dang / 'du byed dang / rnam par shes pa la mngon par zhen pa yin/ mig la mngon par zhen pa yin/ rna ba dang / sna dang / lce dang / lus dang / yid la mngon par zhen pa yin/ skye mched dang / khams dang / rten cing 'brel bar 'byung ba la mngon par zhen pa yin/ 'dod chags dang / zhe sdang dang / gti mug la mngon par zhen pa yin/ lta bar gyur pa rnams la mngon par zhen pa yin/ byang chub kyi bar la mngon par zhen pa yin te/ de'i phyir na byis pa zhes bya'o// gsol pa/ bcom ldan 'das de ltar slob pa'i byang chub sems dpa' sems dpa' chen po shes rab kyi pha rol du phyin pa la mi slob cing // rnam pa thams cad mkhyen pa nyid du mi 'byung ba lags sam/ bcom ldan 'das kyis bka' stsal pa/ sha ra dwa ti'i bu de ltar slob pa'i byang chub sems dpa' sems dpa' chen po shes rab kyi pha rol du phyin pa la mi slob pa yin/ rnam pa thams cad mkhyen pa nyid du mi 'byung ba yin no// gsol pa/ bcom ldan 'das ci'i slad du byang chub sems dpa' de shes rab kyi pha rol du phyin pa la mi slob pa lags/ rnam pa thams cad mkhyen pa nyid du mi 'byung ba lags/ bcom ldan 'das kyis bka' stsal pa/ sha ra dwa ti'i bu 'di la byang chub sems dpa' sems dpa' chen po thabs mi mkhas pas shes rab kyi pha rol du phyin pa la brtags shing mngon par zhe na/ bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa la brtags shing mngon par zhe na/ stong pa nyid thams cad dang / dran pa nye bar gzhag pa rnams dang / yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa la brtags shing mngon par zhe na/ 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar ba brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad la brtags shing mngon par zhen/ rnam pa thams cad mkhyen pa nyid kyi bar la brtags shing mngon par zhen pas/ sha ra dwa ti'i bu rnam grangs des na/ byang chub sems dpa' sems dpa' chen po de ni shes rab kyi pha rol du phyin pa la mi slob pa yin/ rnam pa thams cad mkhyen pa nyid du mi 'byung ba yin no// gsol pa/ bcom ldan 'das de lta lags na/ byang chub sems dpa' sems dpa' chen po shes rab kyi pha rol du phyin pa la rnam pa gang gis slob par 'gyur ba lags/ ji ltar bslabs na rnam pa thams cad mkhyen pa nyid du 'byung ba lags/ bcom ldan 'das kyis bka' stsal pa/ sha ra dwa ti'i bu nam byang chub sems dpa' sems dpa' chen po shes rab kyi pha rol du phyin pa la spyod pa'i tshe/ shes rab kyi pha rol du phyin pa de mi dmigs/ yang dag par rjes su mi mthong zhing // sha ra dwa ti'i bu byang chub sems dpa' sems dpa' chen po shes rab kyi pha rol du phyin pa la de ltar spyod na/ rnam pa thams cad mkhyen pa nyid du mi dmigs pa'i tshul gyis 'byung ba yin no// bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa la spyod pa'i tshe/ sbyin pa'i pha rol du phyin pa de mi dmigs shing yang dag par rjes su mi mthong // rnam pa thams cad mkhyen pa nyid kyi bar la spyod pa'i tshe/ rnam pa thams cad mkhyen pa nyid de mi dmigs/ yang dag par rjes su mi mthong zhing // sha ra dwa ti'i bu byang chub sems dpa' sems dpa' chen po shes rab kyi pha rol du phyin pa la de ltar slob pa ni/ mi dmigs pa'i tshul gyis rnam pa thams cad mkhyen pa nyid du 'byung ngo // sha ra dwa ti'i bu byang chub sems dpa' sems dpa' chen po de ltar shes rab kyi pha rol du phyin pa la spyod pa dang / de ltar shes rab kyi pha rol du phyin pa la slob pa ni/ mi dmigs pa'i tshul gyis rnam pa thams cad mkhyen pa nyid du 'byung ngo // gsol pa/ bcom ldan 'das gang mi dmigs pa'i tshul gyis rnam pa thams cad mkhyen pa nyid du 'byung ba lags/ bcom ldan 'das kyis bka' stsal pa/ nang stong pa nyid mi dmigs pa'i tshul dang / dngos po med pa'i ngo bo nyid stong pa nyid kyi bar du mi dmigs pa'i tshul gyis rnam pa thams cad mkhyen pa nyid du 'byung bar shes par bya'o// shes rab kyi pha rol tu phyin pa stong phrag nyi shu lnga pa las le'u drug pa'o// // de nas tshe dang ldan pa rab 'byor gyis/ bcom ldan 'das la 'di skad ces gsol to// bcom ldan 'das la la zhig 'di skad du 'dri zhing // ci sgyu ma'i skyes bu 'di shes rab kyi pha rol du phyin pa la bslabs shing rnam pa thams cad mkhyen pa nyid du 'byung bar 'gyur ram/ rnam pa thams cad mkhyen pa nyid thob par 'gyur ram zhes mchi na/ bcom ldan 'das de skad du 'dri ba de la ji skad du bstan par bgyi/ ci sgyu ma'i skyes bu 'di bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa la bslabs shing // rnam pa thams cad mkhyen pa nyid du 'byung bar 'gyur ram/ ci sgyu ma'i skyes bu 'di byang chub kyi phyogs kyi chos rnams kyi bar la bslabs shing // rnam pa thams cad mkhyen pa nyid du 'byung bar 'gyur ram/ sgyu ma'i skyes bu 'di sangs rgyas kyi chos ma 'dres pa rnams kyi bar la bslabs shing // rnam pa thams cad mkhyen pa nyid du 'byung bar 'gyur ram/ rnam pa thams cad mkhyen pa nyid thob par 'gyur ram zhes mchi na/ bcom ldan 'das de skad du 'dri ba de la ji skad du bstan par bgyi/ bcom ldan 'das kyis bka' stsal pa/ rab 'byor de lta bas na/ de khyod nyid la dris khyod kyis ji ltar bzod pa de ltar lung ston cig // rab 'byor de ji snyam du sems/ gzugs kyang gzhan la/ sgyu ma yang gzhan zhig yin snyam 'am/ tshor ba'am/ 'du shes dang / 'du byed dang / rnam par shes pa yang gzhan la/ sgyu ma yang gzhan zhig yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ mig kyang gzhan la/ sgyu ma yang gzhan zhig yin snyam 'am/ rna ba dang / sna dang / lce dang / lus dang / yid kyang gzhan la/ sgyu ma yang gzhan zhig yin snyam 'am/ gzugs kyang gzhan la/ sgyu ma yang gzhan zhig yin snyam 'am/ sgra dang / dri dang / ro dang / reg dang / chos kyang gzhan la/ sgyu ma yang gzhan zhig yin snyam 'am/ mig gi rnam par shes pa yang gzhan la/ sgyu ma yang gzhan zhig yin snyam 'am/ rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa yang gzhan la/ sgyu ma yang gzhan zhig yin snyam 'am/ mig gi 'dus te reg pa yang gzhan la/ sgyu ma yang gzhan zhig yin snyam 'am/ rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa yang gzhan la/ sgyu ma yang gzhan zhig yin snyam 'am/ mig gi 'dus te reg pa'i rkyen gyis tshor ba yang gzhan la/ sgyu ma yang gzhan zhig yin snyam 'am/ rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba yang gzhan la/ sgyu ma yang gzhan zhig yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ byang chub kyi phyogs kyi chos rnams kyi bar yang gzhan la/ sgyu ma yang gzhan zhig yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ sangs rgyas kyi chos ma 'dres pa brgyad kyi bar yang gzhan la/ sgyu ma yang gzhan zhig yin snyam 'am/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ byang chub kyang gzhan la/ sgyu ma yang gzhan zhig yin snyam 'am/ gsol pa/ bcom ldan 'das de lta ma lags so// bcom ldan 'das gzugs kyang gzhan ma lags/ sgyu ma yang gzhan ma lags te/ gzugs nyid kyang sgyu ma/ sgyu ma nyid kyang gzugs so// bcom ldan 'das tshor ba dang / 'du shes dang / 'du byed dang / rnam par shes pa yang gzhan ma lags/ sgyu ma yang gzhan ma lags te/ rnam par shes pa nyid kyang sgyu ma/ sgyu ma nyid kyang rnam par shes pa'o// bcom ldan 'das mig kyang gzhan ma lags/ sgyu ma yang gzhan ma lags te/ mig nyid kyang sgyu ma/ sgyu ma nyid kyang mig go// bcom ldan 'das rna ba dang / sna dang / lce dang / lus dang / yid kyang gzhan ma lags/ sgyu ma yang gzhan ma lags te/ yid nyid kyang sgyu ma/ sgyu ma nyid kyang yid do// bcom ldan 'das gzugs kyang gzhan ma lags/ sgyu ma yang gzhan ma lags te/ gzugs nyid kyang sgyu ma/ sgyu ma nyid kyang gzugs so// bcom ldan 'das sgra dang / dri dang / ro dang / reg dang / chos kyang gzhan ma lags/ sgyu ma yang gzhan ma lags te/ chos nyid kyang sgyu ma/ sgyu ma nyid kyang chos so// bcom ldan 'das mig gi rnam par shes pa yang gzhan ma lags/ sgyu ma yang gzhan ma lags te/ mig gi rnam par shes pa nyid kyang sgyu ma/ sgyu ma nyid kyang mig gi rnam par shes pa'o// bcom ldan 'das rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa yang gzhan ma lags/ sgyu ma yang gzhan ma lags te/ yid kyi rnam par shes pa nyid kyang sgyu ma/ sgyu ma nyid kyang yid kyi rnam par shes pa'o// bcom ldan 'das mig gi 'dus te reg pa yang gzhan ma lags/ sgyu ma yang gzhan ma lags te/ mig gi 'dus te reg pa nyid kyang sgyu ma/ sgyu ma nyid kyang mig gi 'dus te reg pa'o// bcom ldan 'das rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa yang gzhan ma lags/ sgyu ma yang gzhan ma lags te/ yid kyi 'dus te reg pa nyid kyang sgyu ma/ sgyu ma nyid kyang yid kyi 'dus te reg pa'o// bcom ldan 'das mig gi 'dus te reg pa'i rkyen gyis tshor ba yang gzhan ma lags/ sgyu ma yang gzhan ma lags te/ mig gi 'dus te reg pa'i rkyen gyis tshor ba nyid kyang sgyu ma/ sgyu ma nyid kyang mig gi 'dus te reg pa'i rkyen gyis tshor ba'o// bcom ldan 'das rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba yang gzhan ma lags/ sgyu ma yang gzhan ma lags te/ yid kyi 'dus te reg pa'i rkyen gyis tshor ba nyid kyang sgyu ma/ sgyu ma nyid kyang yid kyi 'dus te reg pa'i rkyen gyis tshor ba'o// bcom ldan 'das byang chub kyi phyogs kyi chos rnams kyi bar yang gzhan ma lags/ sgyu ma yang gzhan ma lags te/ byang chub kyi phyogs kyi chos nyid kyang sgyu ma/ sgyu ma nyid kyang byang chub kyi phyogs kyi chos rnams so// bcom ldan 'das sangs rgyas kyi chos ma 'dres pa brgyad kyi bar yang gzhan ma lags/ sgyu ma yang gzhan ma lags te/ sangs rgyas kyi chos ma 'dres pa nyid kyang sgyu ma/ sgyu ma nyid kyang sangs rgyas kyi chos ma 'dres pa rnams so// bcom ldan 'das byang chub kyi bar yang gzhan ma lags/ sgyu ma yang gzhan ma lags te/ byang chub nyid kyang sgyu ma/ sgyu ma nyid kyang byang chub bo// bcom ldan 'das kyis bka' stsal pa/ rab 'byor de ji snyam du sems/ sgyu ma la skye ba'am/ 'gag pa yod dam/ gsol pa/ bcom ldan 'das de ni ma mchis so// bcom ldan 'das kyis bka' stsal pa/ rab 'byor de ji snyam du sems/ sgyu ma la kun nas nyon mongs pa'am/ rnam par byang ba yod dam/ gsol pa/ bcom ldan 'das de ni ma mchis so bcom ldan 'das kyis bka' stsal pa/ rab 'byor de ji snyam du sems/ gang la skye ba med cing 'gag pa med pa dang / kun nas nyon mongs pa med cing rnam par byang ba med pa de/ shes rab kyi pha rol du phyin pa la slob par 'gyur ram/ rnam pa thams cad mkhyen pa nyid du 'byung bar 'gyur ram/ rnam pa thams cad mkhyen pa nyid thob par 'gyur ram/ de bzhin du bsam gtan dang / brtson 'grus dang / bzod pa dang / tshul khrims dang / sbyin pa'i pha rol du phyin pa dang / nang stong pa nyid dang / dngos po med pa'i ngo bo nyid stong pa nyid kyi bar dang / byang chub kyi phyogs kyi chos sum cu rtsa bdun nas/ sangs rgyas kyi chos ma 'dres pa brgyad kyi bar du bslabs nas/ rnam pa thams cad mkhyen pa nyid du 'byung bar 'gyur ram/ rnam pa thams cad mkhyen pa nyid thob par 'gyur ram/ gsol pa/ bcom ldan 'das de ni mi 'gyur ro// bcom ldan 'das kyis bka' stsal pa/ rab 'byor de ji snyam du sems/ nye bar len pa'i phung po lnga po 'di dag dang / sangs rgyas kyi chos ma 'dres pa brgyad kyi bar la/ 'di lta ste/ byang chub sems dpa' zhes bya bar 'du shes pa dang / brda dang / gdags pa dang / tha snyad du bya ba yin nam/ gsol pa/ bcom ldan 'das de lta ma lags so// bcom ldan 'das kyis bka' stsal pa/ rab 'byor de ji snyam du sems/ 'du shes dang / brda dang / gdags pa dang / tha snyad tsam gyis nye bar len pa'i phung po lnga po dang / sangs rgyas kyi chos ma 'dres pa brgyad kyi bar la skye ba'am/ 'gag pa'am/ kun nas nyon mongs pa'am/ rnam par byang bar dmigs par 'gyur ram/ gsol pa/ bcom ldan 'das de ni mi 'gyur ro// bcom ldan 'das kyis bka' stsal pa/ rab 'byor de ji snyam du sems/ gang la 'du shes med cing brda med pa dang / gdags pa med pa dang / tha snyad med pa dang / ming med pa dang / ming du gdags pa med pa dang / lus med pa dang / lus kyi las med pa dang / ngag med pa dang / ngag gi las med pa dang / yid med pa dang / yid kyi las med pa dang / skye ba med pa dang / 'gag pa med pa dang / kun nas nyon mongs pa med pa dang / rnam par byang ba med pa shes rab kyi pha rol du phyin pa la bslabs shing // rnam pa thams cad mkhyen pa nyid du 'byung bar 'gyur ram/ rnam pa thams cad mkhyen pa nyid thob par 'gyur ram/ de bzhin du bsam gtan dang / brtson 'grus dang / bzod pa dang / tshul khrims dang / sbyin pa'i pha rol du phyin pa dang nang stong pa nyid nas/ dngos po med pa'i ngo bo nyid stong pa nyid kyi par dang / byang chub kyi phyogs kyi chos sum cu rtsa bdun nas/ sangs rgyas kyi chos ma 'dres pa brgyad kyi bar du bslabs nas/ rnam pa thams cad mkhyen pa nyid du 'byung bar 'gyur ram/ rnam pa thams cad mkhyen pa nyid thob par 'gyur ram/ gsol pa/ bcom ldan 'das de ni mi 'gyur ro// bcom ldan 'das kyis bka' stsal pa/ rab 'byor de ltar byang chub sems dpa' sems dpa' chen po shes rab kyi pha rol du phyin pa la bslabs shing // mi dmigs pa'i tshul gyis rnam pa thams cad mkhyen pa nyid du 'byung ngo // rnam pa thams cad mkhyen pa nyid thob par 'gyur ro// gsol pa/ bcom ldan 'das de ltar shes rab kyi pha rol du phyin pa la slob pa'i byang chub sems dpa' sems dpa' chen pos ni/ sgyu ma'i skyes bus bslab pa ltar bla na med pa yang dag par rdzogs pa'i byang chub tu bslab par bgyi'o// de ci'i slad du zhe na/ bcom ldan 'das de ni 'di lta ste/ phung po lnga po de nyid sgyu ma'i skyes bur rig par bgyi ba sha stag go// bcom ldan 'das kyis bka' stsal pa/ rab 'byor de ji snyam du sems/ phung po lnga po 'di dag shes rab kyi pha rol du phyin pa la bslabs shing // rnam pa thams cad mkhyen pa nyid du 'byung bar 'gyur ram/ gsol pa/ bcom ldan 'das de ni mi 'gyur ro// de ci'i slad du zhe na/ bcom ldan 'das de ni 'di ltar phung po lnga rnams ni dngos po ma mchis pa'i rang bzhin te/ dngos po ma mchis pa'i rang bzhin de ni dmigs su ma mchis so// bcom ldan 'das kyis bka' stsal pa/ rab 'byor de ji snyam du sems/ rmi lam lta bu'i phung po lnga po de dag shes rab kyi pha rol du phyin pa la bslabs shing // rnam pa thams cad mkhyen pa nyid du 'byung bar 'gyur ram/ gsol pa/ bcom ldan 'das de ni mi 'gyur ro// de ci'i slad du zhe na/ bcom ldan 'das de ni 'di ltar rmi lam ni dngos po ma mchis pa'i rang bzhin te/ dngos po ma mchis pa'i rang bzhin de ni dmigs su ma mchis so// bcom ldan 'das kyis bka' stsal pa/ rab 'byor de ji snyam du sems/ sgyu ma lta bu dang / sgra brnyan lta bu dang / mig yor lta bu dang / chu zla lta bu dang / smig rgyu lta bu dang / sprul pa lta bu'i phung po lnga po de dag shes rab kyi pha rol du phyin pa la bslabs shing // rnam pa thams cad mkhyen pa nyid du 'byung bar 'gyur ram/ gsol pa/ bcom ldan 'das de ni mi 'gyur ro// de ci'i slad du zhe na/ bcom ldan 'das de ni 'di ltar sgyu ma ni dngos po ma mchis pa'i rang bzhin/ sgra brnyan ni dngos po ma mchis pa'i rang bzhin/ mig yor ni dngos po ma mchis pa'i rang bzhin/ chu zla ni dngos po ma mchis pa'i rang bzhin/ smig rgyu ni dngos po ma mchis pa'i rang bzhin/ sprul pa ni dngos po ma mchis pa'i rang bzhin te/ dngos po ma mchis pa'i rang bzhin de ni dmigs su ma mchis so// bcom ldan 'das kyis bka' stsal pa/ rab 'byor de ni 'di ltar gzugs ni rmi lam lta bu/ tshor ba ni rmi lam lta bu/ 'du shes ni rmi lam lta bu/ 'du byed ni rmi lam lta bu/ rnam par shes pa ni rmi lam lta bu ste/ rnam par shes pa gang yin pa de ni dbang po drug go / de ni phung po lnga'o// rab 'byor gzugs ni sgyu ma lta bu'o// tshor ba dang / 'du shes dang / 'du byed dang / rnam par shes pa ni sgyu ma lta bu ste/ rnam par shes pa gang yin pa de ni dbang po drug go / de ni phung po lnga'o// rab 'byor gzugs ni sgra brnyan lta bu'o// tshor ba dang / 'du shes dang / 'du byed dang / rnam par shes pa ni sgra brnyan lta bu ste/ rnam par shes pa gang yin pa de ni dbang po drug go / de ni phung po lnga'o// rab 'byor gzugs ni mig yor lta bu'o// tshor ba dang / 'du shes dang / 'du byed dang / rnam par shes pa ni mig yor lta bu ste/ rnam par shes pa gang yin pa de ni dbang po drug go / de ni phung po lnga'o// rab 'byor gzugs ni chu zla lta bu'o// tshor ba dang / 'du shes dang / 'du byed dang / rnam par shes pa ni chu zla lta bu ste/ rnam par shes pa gang yin pa de ni dbang po drug go / de ni phung po lnga'o rab 'byor gzugs ni smig rgyu lta bu'o// tshor ba dang / 'du shes dang / 'du byed dang / rnam par shes pa ni smig rgyu lta bu ste/ rnam par shes pa gang yin pa de ni dbang po drug go / de ni phung po lnga'o// rab 'byor gzugs ni sprul pa lta bu'o// tshor ba dang / 'du shes dang / 'du byed dang / rnam par shes pa ni sprul pa lta bu ste/ rnam par shes pa gang yin pa de ni dbang po drug go / de ni phung po lnga'o// de dag ni nang stong pa nyid kyi phyir mi dmigs so// dngos po med pa'i ngo bo nyid stong pa nyid kyi bar gyi phyir mi dmigs so// gsol pa/ bcom ldan 'das de lta lags na/ byang chub sems dpa' sems dpa' chen po theg pa la gsar du zhugs pas bstan pa 'di thos na/ 'jigs shing sngang ba dang / skrag par mi 'gyur lags grang // bcom ldan 'das kyis bka' stsal pa/ rab 'byor gal te byang chub sems dpa' sems dpa' chen po theg pa la gsar du zhugs pa yang yin la/ shes rab kyi pha rol du phyin pa la thabs kyang mi mkhas pa zhig ste/ dge ba'i bshes gnyen gyi lag tu yang ma 'ongs na/ 'jigs shing dngang ba dang / skrag par yang 'gyur ro// gsol pa/ bcom ldan 'das byang chub sems dpa' sems dpa' chen pos bstan pa 'di thos na mi 'jigs/ mi dang mi skrag pa'i shes rab kyi pha rol du phyin pa la spyod pa'i thabs mkhas pa de gang lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po shes rab kyi pha rol du phyin pa la spyod pa'i tshe/ rnam pa thams cad mkhyen pa nyid dang ldan pa'i sems kyis gzugs mi rtag ces bya bar rtog ste/ de mi dmigs so// tshor ba dang / 'du shes dang / 'du byed dang / rnam par shes pa mi rtag ces bya bar rtog ste/ de mi dmigs so// rab 'byor de ni byang chub sems dpa' sems dpa' chen po shes rab kyi pha rol du phyin pa la spyod pa'i thabs mkhas pa'o// rab 'byor gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ rnam pa thams cad mkhyen pa nyid dang ldan pa'i sems kyis/ gzugs sdug bsngal zhes bya bar rtog ste/ de mi dmigs so// tshor ba dang / 'du shes dang / 'du byed dang / rnam par shes pa sdug bsngal zhes bya bar rtog ste/ de mi dmigs so// rnam pa thams cad mkhyen pa nyid dang ldan pa'i sems kyi gzugs bdag med ces bya bar rtog ste/ de mi dmigs so// tshor ba dang / 'du shes dang / 'du byed dang / rnam par shes pa bdag med ces bya bar rtog ste/ de mi dmigs so// rnam pa thams cad mkhyen pa nyid dang ldan pa'i sems kyis/ gzugs zhi zhes bya bar rtog ste/ de mi dmigs so// tshor ba dang / 'du shes dang / 'du byed dang / rnam par shes pa zhi zhes bya bar rtog ste/ de mi dmigs so// rnam pa thams cad mkhyen pa nyid dang ldan pa'i sems kyis/ gzugs stong zhes bya bar rtog ste/ de mi dmigs so// tshor ba dang / 'du shes dang / 'du byed dang / rnam par shes pa stong zhes bya bar rtog ste/ de mi dmigs so// rnam pa thams cad mkhyen pa nyid dang ldan pa'i sems kyis/ gzugs mtshan ma med ces bya bar rtog ste/ de mi dmigs so// tshor ba dang / 'du shes dang / 'du byed dang / rnam par shes pa mtshan ma med ces bya bar rtog ste/ de mi dmigs so// rnam pa thams cad mkhyen pa nyid dang ldan pa'i sems kyis/ gzugs smon pa med ces bya bar rtog ste/ de mi dmigs so// tshor ba dang / 'du shes dang / 'du byed dang / rnam par shes pa smon pa med ces bya bar rtog ste/ de mi dmigs so// rnam pa thams cad mkhyen pa nyid dang ldan pa'i sems kyis/ gzugs mngon par 'du bya ba med ces bya bar rtog ste/ de mi dmigs so// tshor ba dang / 'du shes dang / 'du byed dang / rnam par shes pa mngon par 'du bya ba med ces bya bar rtog ste/ de mi dmigs so// rnam pa thams cad mkhyen pa nyid dang ldan pa'i sems kyis/ gzugs dben zhes bya bar rtog ste/ de mi dmigs so// tshor ba dang / 'du shes dang / 'du byed dang / rnam par shes pa dben zhes bya bar rtog ste/ de mi dmigs so// rab 'byor 'di ni byang chub sems dpa' sems dpa' chen po shes rab kyi pha rol du phyin pa la spyod pa'i thabs mkhas pa'o// rab 'byor gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ rnam pa thams cad mkhyen pa nyid dang ldan pa'i yid la bya bas gzugs mi rtag pa'i rnam par rtog par byed de/ de mi dmigs so// rnam pa thams cad mkhyen pa nyid dang ldan pa'i yid la bya bas/ tshor ba dang / 'du shes dang / 'du byed dang / rnam par shes pa mi rtag pa'i rnam par rtog par byed de/ de mi dmigs so// rnam pa thams cad mkhyen pa nyid dang ldan pa'i yid la bya bas/ gzugs sdug bsngal ba'i rnam par rtog par byed de/ de mi dmigs so// tshor ba dang / 'du shes dang / 'du byed dang / rnam par shes pa sdug bsngal ba'i rnam par rtog par byed de/ de mi dmigs so// rnam pa thams cad mkhyen pa nyid dang ldan pa'i yid la bya bas/ gzugs bdag med pa'i rnam par rtog par byed de/ de mi dmigs so// tshor ba dang / 'du shes dang / 'du byed dang / rnam par shes pa bdag med pa'i rnam par rtog par byed de/ de mi dmigs so// rnam pa thams cad mkhyen pa nyid dang ldan pa'i yid la bya bas/ gzugs zhi ba'i rnam par rtog par byed de/ de mi dmigs so// tshor ba dang / 'du shes dang / 'du byed dang / rnam par shes pa zhi ba'i rnam par rtog par byed de/ de mi dmigs so// rnam pa thams cad mkhyen pa nyid dang ldan pa'i yid la bya bas/ gzugs stong pa'i rnam par rtog par byed de/ de mi dmigs so// tshor ba dang / 'du shes dang / 'du byed dang / rnam par shes pa stong pa'i rnam par rtog par byed de/ de mi dmigs so// rnam pa thams cad mkhyen pa nyid dang ldan pa'i yid la bya bas/ gzugs mtshan ma med pa'i rnam par rtog par byed de/ de mi dmigs so// tshor ba dang / 'du shes dang / 'du byed dang / rnam par shes pa mtshan ma med pa'i rnam par rtog par byed de/ de mi dmigs so// rnam pa thams cad mkhyen pa nyid dang ldan pa'i yid la bya bas/ gzugs smon pa med pa'i rnam par rtog par byed de/ de mi dmigs so// tshor ba dang / 'du shes dang / 'du byed dang / rnam par shes pa smon pa med pa'i rnam par rtog par byed de/ de mi dmigs so// rnam pa thams cad mkhyen pa nyid dang / ldan pa'i yid la bya bas/ gzugs mngon par 'du bya ba med pa'i rnam par/ rtog par byed de/ de mi dmigs so// tshor ba dang / 'du shes dang / 'du byed dang / rnam par shes pa/ mngon par 'du bya ba med pa'i rnam par rtog par byed de/ de mi dmigs so// rnam pa thams cad mkhyen pa nyid dang ldan pa'i yid la bya bas/ gzugs dben pa'i rnam par rtog par byed de/ de mi dmigs so// tshor ba dang / 'du shes dang / 'du byed dang / rnam par shes pa dben pa'i rnam par rtog par byed de/ de mi dmigs so// rab 'byor 'di ni byang chub sems dpa' sems dpa' chen po shes rab kyi pha rol du phyin pa la spyod pa'i thabs mkhas pa'o// rab 'byor byang chub sems dpa' sems dpa' chen po de ltar rtog pa de 'di snyam du sems te/ sems can thams cad la gzugs mi rtag ces bya bar de mi dmigs pa'i tshul gyis chos bstan to// tshor ba dang / 'du shes dang / 'du byed dang / rnam par shes pa mi rtag ces bya bar de mi dmigs pa'i tshul gyis chos bstan to// gzugs sdug bsngal ba dang / bdag med pa dang / zhi ba dang / stong ba dang / mtshan ma med pa dang / smon pa med pa dang / mngon par 'du bya ba med pa dang / dben zhes bya bar de mi dmigs pa'i tshul gyis chos bstan to// tshor ba dang / 'du shes dang / 'du byed dang / rnam par shes pa sdug bsngal ba dang / bdag med pa dang / zhi ba dang / stong pa dang / mtshan ma med pa dang / smon pa med pa dang / mngon par 'du bya ba med pa dang / dben zhes bya bar de mi dmigs pa'i tshul gyis chos bstan to snyam mo// rab 'byor 'di ni byang chub sems dpa' sems dpa' chen po'i sbyin pa'i pha rol tu phyin pa nyams pa med pa ste/ de yod pas byang chub sems dpa' sems dpa' chen po mi 'jigs/ mi sngang skrag par mi 'gyur ro// rab 'byor gzhan yang byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ nyan thos dang / rang sangs rgyas kyi yid la bya ba dang mi ldan pas/ gzugs gang mi rtag pa'i rnam par yid la byed pa de mi dmigs pa'i tshul gyis yid la byed do// nyan thos dang rang sangs rgyas kyi yid la bya ba dang mi ldan pas/ tshor ba dang / 'du shes dang / 'du byed dang / rnam par shes pa mi rtag pa'i rnam par yid la byed pa de mi dmigs pa'i tshul gyis yid la byed do// nyan thos dang / rang sangs rgyas kyi yid la bya ba dang mi ldan pas/ gzugs gang sdug bsngal ba dang / bdag med pa dang / zhi ba dang / stong pa dang / mtshan ma med pa dang / smon pa med pa dang / mngon par 'du bya ba med pa dang / dben pa'i rnam par yid la byed pa de mi dmigs pa'i tshul gyis yid la byed do// tshor ba dang / 'du shes dang / 'du byed dang / rnam par shes pa sdug bsngal ba dang / bdag med pa dang / zhi ba dang / stong pa dang / mtshan ma med pa dang / smon pa med pa dang / mngon par 'du bya ba med pa dang / dben pa'i rnam par yid la byed pa de mi dmigs pa'i tshul gyis yid la byed do// rab 'byor 'di ni byang chub sems dpa' sems dpa' chen po'i tshul khrims kyi pha rol du phyin pa nyams pa med pa ste/ de yod pas/ byang chub sems dpa' sems dpa' chen po mi 'jigs mi dngang skrag par mi 'gyur ro// rab 'byor gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ chos de dag la mi rtag pa'i rnam pa dang / sdug bsngal ba'i rnam pa dang / bdag med pa'i rnam pa dang / zhi ba'i rnam pa dang / stong pa nyid kyi rnam pa dang / mtshan ma med pa'i rnam pa dang / smon pa med pa'i rnam pa dang / mngon par 'du bya ba med pa'i rnam pa dang / dben pa'i rnam par rtog par byed pa dang / bzod pa dang / mos pa 'di ni byang chub sems dpa' sems dpa' chen po'i bzod pa'i pha rol du phyin pa ste/ de yod pas byang chub sems dpa' sems dpa' chen po mi 'jigs mi dngang // skrag par mi 'gyur ro// rab 'byor gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ rnam pa thams cad mkhyen pa nyid dang ldan pa'i yid la bya bas/ gzugs mi rtag ces bya bar de mi dmigs pa'i tshul gyis rab tu rtog go / tshor ba dang / 'du shes dang / 'du byed dang / rnam par shes pa mi rtag ces bya bar de mi dmigs pa'i tshul gyis rab tu rtog go / gzugs sdug bsngal zhes bya ba dang / bdag med ces bya ba dang / zhi zhes bya ba dang / stong zhes bya ba dang / mtshan ma med ces bya ba dang / smon pa med ces bya ba dang / mngon par 'du bya ba med ces bya ba dang / dben zhes bya bar de mi dmigs pa'i tshul gyis rab tu rtog go / tshor ba dang / 'du shes dang / 'du byed dang / rnam par shes pa mi rtag ces bya ba dang / sdug bsngal zhes bya ba dang / bdag med ces bya ba dang / zhi zhes bya ba dang / stong zhes bya ba dang / mtshan ma med ces bya ba dang / smon pa med ces bya ba dang / mngon par 'du bya ba med ces bya ba dang / dben zhes bya bar de mi dmigs pa'i tshul gyis rab tu rtog go / de ltar de dag la rnam pa thams cad mkhyen pa nyid dang ldan pa'i yid la bya bas mi gtong zhing // brtson 'grus mi 'dor ba 'di ni byang chub sems dpa' sems dpa' chen po de'i brtson 'grus kyi pha rol du phyin pa ste/ de yod pas byang chub sems dpa' sems dpa' chen po de mi 'jigs/ mi dngang skrag par mi 'gyur ro// rab 'byor gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ nam rnam pa thams cad mkhyen pa nyid dang ldan pa'i yid la bya bas/ gzugs mi rtag ces bya bar de mi dmigs pa'i tshul gyis rtog cing // nyan thos dang rang sangs rgyas dang ldan pa'i yid la bya ba dang / mi dge ba'i chos de ma yin pa byang chub kyi gegs su 'gyur ba gzhan gyi skabs mi 'byed pa dang / gzugs sdug bsngal zhes bya ba dang / bdag med ces bya ba dang / zhi zhes bya ba dang / stong zhes bya ba dang / mtshan ma med ces bya ba dang / smon pa med ces bya ba dang / mngon par 'du bya ba med ces bya ba dang / dben zhes bya bar de mi dmigs pa'i tshul gyis rtog cing // nyan thos dang rang sangs rgyas dang ldan pa'i yid la bya ba dang / mi dge ba de ma yin pa byang chub kyi gegs su 'gyur ba gzhan gyi go mi 'byed pa dang / tshor ba dang / 'du shes dang / 'du byed dang / rnam par shes pa mi rtag ces bya ba dang / sdug bsngal zhes bya ba dang / bdag med ces bya ba dang / zhi zhes bya ba dang / stong zhes bya ba dang / mtshan ma med ces bya ba dang / smon pa med ces bya ba dang / mngon par 'du bya ba med ces bya ba dang / dben zhes bya bar de mi dmigs pa'i tshul gyis rtog cing // nyan thos dang / rang sangs rgyas dang ldan pa'i yid la bya ba dang / mi dge ba de ma yin pa byang chub kyi gegs su 'gyur ba gzhan gyi go mi 'byed pa 'di ni/ byang chub sems dpa' sems dpa' chen po'i bsam gtan gyi pha rol du phyin pa ste/ de yod pas byang chub sems dpa' sems dpa' chen po de mi 'jigs mi dngang skrag par mi 'gyur ro// // shes rab kyi pha rol du phyin pa stong phrag nyi shu lnga pa/ bam po bcu gnyis pa/ rab 'byor gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ nam rnam pa thams cad mkhyen pa nyid dang ldan pa'i yid la bya bas rnam pa 'di ltar rab tu rtog ste/ gzugs kyi stong pa nyid kyis gzugs stong pa ma yin gyi/ gzugs nyid kyang stong pa nyid do// stong pa nyid kyang gzugs so// tshor ba dang / 'du shes dang / 'du byed dang / rnam par shes pa'i stong pa nyid kyis/ rnam par shes pa stong pa ma yin gyi/ rnam par shes pa nyid kyang stong pa nyid do// stong pa nyid kyang rnam par shes pa'o// mig gi stong pa nyid kyis mig stong pa ma yin gyi/ mig nyid kyang stong pa nyid do// stong pa nyid kyang mig go / rna ba dang / sna dang / lce dang / lus dang / yid kyi stong pa nyid kyis/ yid stong pa ma yin gyi/ yid nyid kyang stong pa nyid do// stong pa nyid kyang yid do/ gzugs kyi stong pa nyid kyis gzugs stong pa ma yin gyi/ gzugs nyid kyang stong pa nyid do// stong pa nyid kyang gzugs so// sgra dang / dri dang / ro dang / reg dang / chos kyi stong pa nyid kyis/ chos stong pa ma yin gyi/ chos nyid kyang stong pa nyid do// stong pa nyid kyang chos so// mig gi rnam par shes pa'i stong pa nyid kyis/ mig gi rnam par shes pa stong pa ma yin gyi/ mig gi rnam par shes pa nyid kyang stong pa nyid do// stong pa nyid kyang mig gi rnam par shes pa'o// rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa'i stong pa nyid kyis/ yid kyi rnam par shes pa stong pa ma yin gyi/ yid kyi rnam par shes pa nyid kyang stong pa nyid do// stong pa nyid kyang yid kyi rnam par shes pa'o// mig gi 'dus te reg pa'i stong pa nyid kyis/ mig gi 'dus te reg pa stong pa ma yin gyi/ mig gi 'dus te reg pa nyid kyang stong pa nyid do// stong pa nyid kyang mig gi 'dus te reg pa'o// rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa'i stong pa nyid kyis/ yid kyi 'dus te reg pa stong pa ma yin gyi/ yid kyi 'dus te reg pa nyid kyang stong pa nyid do// stong pa nyid kyang yid kyi 'dus te reg pa'o// mig gi 'dus te reg pa'i rkyen gyis tshor ba'i stong pa nyid kyi/ mig gi 'dus te reg pa'i rkyen gyis tshor ba stong pa ma yin gyi/ mig gi 'dus te reg pa'i rkyen gyis tshor ba nyid kyang stong pa nyid do// stong pa nyid kyang mig gi 'dus te reg pa'i rkyen gyis tshor ba'o// rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba'i stong pa nyid kyis/ yid kyi 'dus te reg pa'i rkyen gyis tshor ba stong pa ma yin gyis/ yid kyi 'dus te reg pa'i rkyen gyis tshor ba nyid kyang stong pa nyid do// stong pa nyid kyang yid kyi 'dus te reg pa'i rkyen gyis tshor ba'o// dran pa nye bar gzhag pa'i bar gyi stong pa nyid kyis/ dran pa nye bar gzhag pa stong pa ma yin gyi/ dran pa nye bar gzhag pa nyid kyang stong pa nyid do// stong pa nyid kyang dran pa nye bar gzhag pa'o// sangs rgyas kyi chos ma 'dres pa'i bar gyi stong pa nyid kyis/ sangs rgyas kyi chos ma 'dres pa stong pa ma yin gyi/ sangs rgyas kyi chos ma 'dres pa nyid kyang stong pa nyid do// stong pa nyid kyang sangs rgyas kyi chos ma 'dres pa'o// rab 'byor 'di ni byang chub sems dpa' sems dpa' chen po'i shes rab kyi pha rol du phyin pa ste/ rab 'byor 'di ni byang chub sems dpa' sems dpa' chen po shes rab kyi pha rol du phyin pa la spyod pa'i thabs mkhas pa'o// thabs mkhas pa de dang ldan pa'i byang chub sems dpa' sems dpa' chen po ni bstan pa 'di thos na/ mi 'jigs mi dngang skrag par mi 'gyur ro// rab 'byor gyis gsol pa/ bcom ldan 'das dge ba'i bshes gnyen gyis yongs su zin pa'i byang chub sems dpa' sems dpa' chen pos/ shes rab kyi pha rol du phyin pa bstan pa 'di thos na/ mi 'jigs mi dngang // skrag par mi 'gyur ba'i dge ba'i bshes gnyen de gang lags/ bcom ldan 'das kyis bka' stsal pa/ rab 'byor byang chub sems dpa' sems dpa' chen po'i dge ba'i bshes gnyen ni gang // de la gzugs mi rtag ces bya bar de mi dmigs pa'i tshul gyis chos ston cing // dge ba'i rtsa ba thams cad kyang // rnam pa thams cad mkhyen pa nyid ma gtogs par/ nyan thos kyi sa 'am/ rang sangs rgyas kyi sar yongs su bsngor mi 'jug pa'o// tshor ba dang / 'du shes dang / 'du byed dang / rnam par shes pa mi rtag ces bya bar de mi dmigs pa'i tshul gyis chos ston cing // dge ba'i rtsa ba thams cad kyang // rnam pa thams cad mkhyen pa nyid ma gtogs par/ nyan thos kyi sa 'am/ rang sangs rgyas kyi sar yongs su bsngor mi 'jug pa ste/ rab 'byor 'di ni byang chub sems dpa' sems dpa' chen po'i dge ba'i bshes gnyen du rig par bya'o// rab 'byor gzhan yang byang chub sems dpa' sems dpa' chen po'i dge ba'i bshes gnyen ni gang de la/ gzugs sdug bsngal zhes bya bar de mi dmigs pa'i tshul gyis chos ston pa dang / tshor ba dang / 'du shes dang / 'du byed dang / rnam par shes pa sdug bsngal zhes bya bar/ de mi dmigs pa'i tshul gyis chos ston pa dang / gzugs bdag med ces bya bar de mi dmigs pa'i tshul gyis chos ston pa dang / tshor ba dang / 'du shes dang / 'du byed dang / rnam par shes pa bdag med ces bya bar de mi dmigs pa'i tshul gyis chos ston pa dang / gzugs zhi zhes bya bar de mi dmigs pa'i tshul gyis chos ston pa dang / tshor ba dang / 'du shes dang / 'du byed dang / rnam par shes pa zhi zhes bya bar de mi dmigs pa'i tshul gyis chos ston pa dang / gzugs stong zhes bya bar de mi dmigs pa'i tshul gyis chos ston pa dang / tshor ba dang / 'du shes dang / 'du byed dang / rnam par shes pa stong zhes bya bar de mi dmigs pa'i tshul gyis chos ston pa dang / gzugs mtshan ma med ces bya bar de mi dmigs pa'i tshul gyis chos ston pa dang / tshor ba dang / 'du shes dang / 'du byed dang / rnam par shes pa mtshan ma med ces bya bar de mi dmigs pa'i tshul gyis chos ston pa dang / gzugs smon pa med ces bya bar de mi dmigs pa'i tshul gyis chos ston pa dang / tshor ba dang / 'du shes dang / 'du byed dang / rnam par shes pa smon pa med ces bya bar/ de mi dmigs pa'i tshul gyis chos ston pa dang / gzugs mngon par 'du bya ba med ces bya bar de mi dmigs pa'i tshul gyis chos ston pa dang / tshor ba dang / 'du shes dang / 'du byed dang / rnam par shes pa mngon par 'du bya ba med ces bya bar de mi dmigs pa'i tshul gyis chos ston pa dang / gzugs dben zhes bya bar de mi dmigs pa'i tshul gyis chos ston pa dang / tshor ba dang / 'du shes dang / 'du byed dang / rnam par shes pa dben zhes bya bar de mi dmigs pa'i tshul gyis chos ston cing // dge ba'i rtsa ba thams cad kyang // rnam pa thams cad mkhyen pa nyid ma gtogs par/ nyan thos kyi sa 'am/ rang sangs rgyas kyi sar yongs su bsngor mi 'jug pa ste/ rab 'byor 'di ni byang chub sems dpa' sems dpa' chen po'i dge ba'i bshes gnyen du rig par bya'o// rab 'byor gzhan yang byang chub sems dpa' sems dpa' chen po'i dge ba'i bshes gnyen ni gang de la/ mig mi rtag ces bya bar de mi dmigs pa'i tshul gyis chos ston pa dang / rna ba dang / sna dang / lce dang / lus dang / yid mi rtag ces bya bar de mi dmigs pa'i tshul gyis chos ston pa dang / mig sdug bsngal zhes bya bar de mi dmigs pa'i tshul gyis chos ston pa dang / rna ba dang / sna dang / lce dang / lus dang / yid sdug bsngal zhes bya bar de mi dmigs pa'i tshul gyis chos ston pa dang / mig bdag med ces bya bar de mi dmigs pa'i tshul gyis chos ston pa dang / rna ba dang / sna dang / lce dang / lus dang / yid bdag med ces bya bar de mi dmigs pa'i tshul gyis chos ston pa dang / mig zhi zhes bya bar de mi dmigs pa'i tshul gyis chos ston pa dang / rna ba dang / sna dang / lce dang / lus dang / yid zhi zhes bya bar de mi dmigs pa'i tshul gyis chos ston pa dang / mig stong zhes bya bar de mi dmigs pa'i tshul gyis chos ston pa dang / rna ba dang / sna dang / lce dang / lus dang / yid stong zhes bya bar de mi dmigs pa'i tshul gyis chos ston pa dang / mig mtshan ma med ces bya bar de mi dmigs pa'i tshul gyis chos ston pa dang / rna ba dang / sna dang / lce dang / lus dang / yid mtshan ma med ces bya bar de mi dmigs pa'i tshul gyis chos ston pa dang / mig smon pa med ces bya bar de mi dmigs pa'i tshul gyis chos ston pa dang / rna ba dang / sna dang / lce dang / lus dang / yid smon pa med ces bya bar de mi dmigs pa'i tshul gyis chos ston pa dang / mig mngon par 'du bya ba med ces bya bar de mi dmigs pa'i tshul gyis chos ston pa dang / rna ba dang / sna dang / lce dang / lus dang / yid mngon par 'du bya ba med ces bya bar de mi dmigs pa'i tshul gyis chos ston pa dang / mig dben zhes bya bar de mi dmigs pa'i tshul gyis chos ston pa dang / rna ba dang / sna dang / lce dang / lus dang / yid dben zhes bya bar de mi dmigs pa'i tshul gyis chos ston cing dge ba'i rtsa ba de dag kyang // rnam pa thams cad mkhyen pa nyid ma gtogs par/ nyan thos kyi sa 'am/ rang sangs rgyas kyi sar yongs su bsngor mi 'jug pa'o// rab 'byor gzhan yang byang chub sems dpa' sems dpa' chen po dge ba'i bshes gnyen ni gang de la/ gzugs mi rtag ces bya bar de mi dmigs pa'i tshul gyis chos ston cing // dge ba'i rtsa ba thams cad kyang rnam pa thams cad mkhyen pa nyid ma gtogs par/ nyan thos kyi sa 'am/ rang sangs rgyas kyi sar yongs su bsngor mi 'jug pa dang / sgra dang / dri dang / ro dang / reg dang / chos mi rtag ces bya bar de mi dmigs pa'i tshul gyis chos ston cing // dge ba'i rtsa ba de dag kyang rnam pa thams cad mkhyen pa nyid ma gtogs par/ nyan thos kyi sa 'am/ rang sangs rgyas kyi sar yongs su bsngor mi 'jug pa dang / gzugs sdug bsngal zhes bya bar de mi dmigs pa'i tshul gyis chos ston pa dang / sgra dang / dri dang / ro dang / reg dang / chos sdug bsngal zhes bya bar de mi dmigs pa'i tshul gyis chos ston pa dang / gzugs bdag med ces bya bar de mi dmigs pa'i tshul gyis chos ston pa dang / sgra dang / dri dang / ro dang / reg dang / chos bdag med ces bya bar de mi dmigs pa'i tshul gyis chos ston pa dang / gzugs zhi zhes bya bar de mi dmigs pa'i tshul gyis chos ston pa dang / sgra dang / dri dang / ro dang / reg dang / chos zhi zhes bya bar de mi dmigs pa'i tshul gyis chos ston pa dang / gzugs stong zhes bya bar de mi dmigs pa'i tshul gyis chos ston pa dang / sgra dang / dri dang / ro dang / reg dang / chos stong zhes bya bar de mi dmigs pa'i tshul gyis chos ston pa dang / gzugs mtshan ma med ces bya bar de mi dmigs pa'i tshul gyis chos ston pa dang / sgra dang / dri dang / ro dang / reg dang / chos mtshan ma med ces bya bar de mi dmigs pa'i tshul gyis chos ston pa dang / gzugs smon pa med ces bya bar de mi dmigs pa'i tshul gyis chos ston pa dang / sgra dang / dri dang / ro dang / reg dang / chos smon pa med ces bya bar de mi dmigs pa'i tshul gyis chos ston pa dang / gzugs mngon par 'du bya ba med ces bya bar de mi dmigs pa'i tshul gyis chos ston pa dang / sgra dang / dri dang / ro dang / reg dang / chos mngon par 'du bya ba med ces bya bar de mi dmigs pa'i tshul gyis chos ston pa dang / gzugs dben zhes bya bar de mi dmigs pa'i tshul gyis chos ston pa dang / sgra dang / dri dang / ro dang / reg dang / chos dben zhes bya bar de mi dmigs pa'i tshul gyis chos ston cing // dge ba'i rtsa ba de dag kyang rnam pa thams cad mkhyen pa nyid ma gtogs par/ nyan thos kyi sa 'am/ rang sangs rgyas kyi sar yongs su bsngor mi 'jug pa'o// rab 'byor gzhan yang byang chub sems dpa' sems dpa' chen po'i dge ba'i bshes gnyen ni gang de la/ mig gi rnam par shes pa mi rtag ces bya bar de mi dmigs pa'i tshul gyis chos ston cing // dge ba'i rtsa ba thams cad kyang rnam pa thams cad mkhyen pa nyid ma gtogs par/ nyan thos kyi sa 'am/ rang sangs rgyas kyi sar yongs su bsngor mi 'jug pa dang / rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa mi rtag ces bya bar de mi dmigs pa'i tshul gyis chos ston cing // dge ba'i rtsa ba thams cad kyang rnam pa thams cad mkhyen pa nyid ma gtogs par/ nyan thos kyi sa 'am/ rang sangs rgyas kyi sar yongs su bsngor mi 'jug pa dang / mig gi rnam par shes pa sdug bsngal zhes bya bar de mi dmigs pa'i tshul gyis chos ston pa dang / rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa sdug bsngal zhes bya bar de mi dmigs pa'i tshul gyis chos ston pa dang / mig gi rnam par shes pa bdag med ces bya bar de mi dmigs pa'i tshul gyis chos ston pa dang / rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa bdag med ces bya bar de mi dmigs pa'i tshul gyis chos ston pa dang / mig gi rnam par shes pa zhi zhes bya bar de mi dmigs pa'i tshul gyis chos ston pa dang / rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa zhi zhes bya bar de mi dmigs pa'i tshul gyis chos ston pa dang / mig gi rnam par shes pa stong zhes bya bar de mi dmigs pa'i tshul gyis chos ston pa dang / rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa stong zhes bya bar de mi dmigs pa'i tshul gyis chos ston pa dang / mig gi rnam par shes pa mtshan ma med ces bya bar de mi dmigs pa'i tshul gyis chos ston pa dang / rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa mtshan ma med ces bya bar de mi dmigs pa'i tshul gyis chos ston pa dang / mig gi rnam par shes pa smon pa med ces bya bar de mi dmigs pa'i tshul gyis chos ston pa dang / rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa smon pa med ces bya bar de mi dmigs pa'i tshul gyis chos ston pa dang / mig gi rnam par shes pa mngon par 'du bya ba med ces bya bar de mi dmigs pa'i tshul gyis chos ston pa dang / rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa mngon par 'du bya ba med ces bya bar de mi dmigs pa'i tshul gyis chos ston pa dang / mig gi rnam par shes pa dben zhes bya bar de mi dmigs pa'i tshul gyis chos ston pa dang / rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa dben zhes bya bar de mi dmigs pa'i tshul gyis chos ston cing // dge ba'i rtsa ba thams cad kyang rnam pa thams cad mkhyen pa nyid ma gtogs par nyan thos kyi sa 'am/ rang sangs rgyas kyi sar yongs su bsngor mi 'jug pa ste/ rab 'byor 'di ni byang chub sems dpa' sems dpa' chen po'i dge ba'i bshes gnyen du rig par bya'o// rab 'byor gzhan yang byang chub sems dpa' sems dpa' chen po'i dge ba'i bshes gnyen ni gang de la/ mig gi 'dus te reg pa mi rtag ces bya bar de mi dmigs pa'i tshul gyis chos ston cing // dge ba'i rtsa ba de dag kyang rnam pa thams cad mkhyen pa nyid ma gtogs par/ nyan thos kyi sa 'am/ rang sangs rgyas kyi sar yongs su bsngor mi 'jug pa dang / rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa mi rtag ces bya bar de mi dmigs pa'i tshul gyis chos ston cing // dge ba'i rtsa ba thams cad kyang rnam pa thams cad mkhyen pa nyid ma gtogs par/ nyan thos kyi sa 'am/ rang sangs rgyas kyi sar yongs su bsngor mi 'jug pa dang / mig gi 'dus te reg pa sdug bsngal zhes bya bar de mi dmigs pa'i tshul gyis chos ston pa dang / rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa sdug bsngal zhes bya bar de mi dmigs pa'i tshul gyis chos ston pa dang / mig gi 'dus te reg pa bdag med ces bya bar de mi dmigs pa'i tshul gyis chos ston pa dang / rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa bdag med ces bya bar de mi dmigs pa'i tshul gyis chos ston pa dang / mig gi 'dus te reg pa zhi zhes bya bar de mi dmigs pa'i tshul gyis chos ston pa dang / rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa zhi zhes bya bar de mi dmigs pa'i tshul gyis chos ston pa dang / mig gi 'dus te reg pa stong zhes bya bar de mi dmigs pa'i tshul gyis chos ston pa dang / rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus reg pa stong zhes bya bar de mi dmigs pa'i tshul gyis chos ston pa dang / mig gi 'dus te reg pa mtshan ma med ces bya bar de mi dmigs pa'i tshul gyis chos ston pa dang / rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa mtshan ma med ces bya bar de mi dmigs pa'i tshul gyis chos ston pa dang / mig gi 'dus te reg pa smon pa med ces bya bar de mi dmigs pa'i tshul gyis chos ston pa dang / rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa smon pa med ces bya bar de mi dmigs pa'i tshul gyis chos ston pa dang / mig gi 'dus te reg pa mngon par 'du bya ba med ces bya bar de mi dmigs pa'i tshul gyis chos ston pa dang / rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa mngon par 'du bya ba med ces bya bar de mi dmigs pa'i tshul gyis chos ston pa dang / mig gi 'dus te reg pa dben zhes bya bar de mi dmigs pa'i tshul gyis chos ston pa dang / rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa dben zhes bya bar de mi dmigs pa'i tshul gyis chos ston cing // dge ba'i rtsa ba thams cad kyang rnam pa thams cad mkhyen pa nyid ma gtogs par/ nyan thos kyi sa 'am/ rang sangs rgyas kyi sar yongs su bsngor mi 'jug pa'o// rab 'byor gzhan yang byang chub sems dpa' sems dpa' chen po'i dge ba'i bshes gnyen ni gang de la/ mig gi 'dus te reg pa las byung ba'i tshor ba mi rtag ces bya bar de mi dmigs pa'i tshul gyis chos ston cing // dge ba'i rtsa ba de dag kyang rnam pa thams cad mkhyen pa nyid ma gtogs par nyan thos kyi sa 'am/ rang sangs rgyas kyi sar yongs su bsngor mi 'jug pa dang / rna ba'i 'dus te reg pa las byung ba'i tshor ba dang / sna'i 'dus te reg pa las byung ba'i tshor ba dang / lce'i 'dus te reg pa las byung ba'i tshor ba dang / lus kyi 'dus te reg pa las byung ba'i tshor ba dang / yid kyi 'dus te reg pa las byung ba'i tshor ba mi rtag ces bya bar de mi dmigs pa'i tshul gyis chos ston cing // dge ba'i rtsa ba thams cad kyang // rnam pa thams cad mkhyen pa nyid ma gtogs par/ nyan thos kyi sa 'am/ rang sangs rgyas kyi sar yongs su bsngor mi 'jug pa dang / mig gi 'dus te reg pa las byung ba'i tshor ba sdug bsngal zhes bya bar de mi dmigs pa'i tshul gyis chos ston pa dang / rna ba'i 'dus te reg pa las byung ba'i tshor ba dang / sna'i 'dus te reg pa las byung ba'i tshor ba dang / lce'i 'dus te reg pa las byung ba'i tshor ba dang / lus kyi 'dus te reg pa las byung ba'i tshor ba dang / yid kyi 'dus te reg pa las byung ba'i tshor ba sdug bsngal zhes bya bar de mi dmigs pa'i tshul gyis chos ston pa dang / mig gi 'dus te reg pa las byung ba'i tshor ba bdag med ces bya bar de mi dmigs pa'i tshul gyis chos ston pa dang / rna ba'i 'dus te reg pa las byung ba'i tshor ba dang / sna'i 'dus te reg pa las byung ba'i tshor ba dang / lce'i 'dus te reg pa las byung ba'i tshor ba dang / lus kyi 'dus te reg pa las byung ba'i tshor ba dang / yid kyi 'dus te reg pa las byung ba'i tshor ba bdag med ces bya bar de mi dmigs pa'i tshul gyis chos ston pa dang / mig gi 'dus te reg pa las byung ba'i tshor ba zhi zhes bya bar de mi dmigs pa'i tshul gyis chos ston pa dang / rna ba'i 'dus te reg pa las byung ba'i tshor ba dang / sna'i 'dus te reg pa las byung ba'i tshor ba dang / lce'i 'dus te reg pa las byung ba'i tshor ba dang / lus kyi 'dus te reg pa las byung ba'i tshor ba dang / yid kyi 'dus te reg pa las byung ba'i tshor ba zhi zhes bya bar de mi dmigs pa'i tshul gyis chos ston pa dang / mig gi 'dus te reg pa las byung ba'i tshor ba stong zhes bya bar de mi dmigs pa'i tshul gyis chos ston pa dang / rna ba'i 'dus te reg pa las byung ba'i tshor ba dang / sna'i 'dus te reg pa las byung ba'i tshor ba dang / lce'i 'dus te reg pa las byung ba'i tshor ba dang / lus kyi 'dus te reg pa las byung ba'i tshor ba dang / yid kyi 'dus te reg pa las byung ba'i tshor ba stong zhes bya bar de mi dmigs pa'i tshul gyis chos ston pa dang / mig gi 'dus te reg pa las byung ba'i tshor ba mtshan ma med ces bya bar de mi dmigs pa'i tshul gyis chos ston pa dang / rna ba'i 'dus te reg pa las byung ba'i tshor ba dang / sna'i 'dus te reg pa las byung ba'i tshor ba dang / lce'i 'dus te reg pa las byung ba'i tshor ba dang / lus kyi 'dus te reg pa las byung ba'i tshor ba dang / yid kyi 'dus te reg pa las byung ba'i tshor ba mtshan ma med ces bya bar de mi dmigs pa'i tshul gyis chos ston pa dang / mig gi 'dus te reg pa las byung ba'i tshor ba smon pa med ces bya bar de mi dmigs pa'i tshul gyis chos ston pa dang / rna ba'i 'dus te reg pa las byung ba'i tshor ba dang / sna'i 'dus te reg pa las byung ba'i tshor ba dang / lce'i 'dus te reg pa las byung ba'i tshor ba dang / lus kyi 'dus te reg pa las byung ba'i tshor ba dang / yid kyi 'dus te reg pa las byung ba'i tshor ba smon pa med ces bya bar de mi dmigs pa'i tshul gyis chos ston pa dang / mig gi 'dus te reg pa las byung ba'i tshor ba mngon par 'du bya ba med ces bya bar de mi dmigs pa'i tshul gyis chos ston pa dang / rna ba'i 'dus te reg pa las byung ba'i tshor ba dang / sna'i 'dus te reg pa las byung ba'i tshor ba dang / lce'i 'dus te reg pa las byung ba'i tshor ba dang / lus kyi 'dus te reg pa las byung ba'i tshor ba dang / yid kyi 'dus te reg pa las byung ba'i tshor ba mngon par 'du bya ba med ces bya bar de mi dmigs pa'i tshul gyis chos ston pa dang / mig gi 'dus te reg pa las byung ba'i tshor ba dben zhes bya bar de mi dmigs pa'i tshul gyis chos ston pa dang / rna ba'i 'dus te reg pa las byung ba'i tshor ba dang / sna'i 'dus te reg pa las byung ba'i tshor ba dang / lce'i 'dus te reg pa las byung ba'i tshor ba dang / lus kyi 'dus te reg pa las byung ba'i tshor ba dang / yid kyi 'dus te reg pa las byung ba'i tshor ba dben zhes bya bar de mi dmigs pa'i tshul gyis chos ston cing // dge ba'i rtsa ba thams cad kyang rnam pa thams cad mkhyen pa nyid ma gtogs par/ nyan thos kyi sa 'am/ rang sangs rgyas kyi sar yongs su bsngor mi 'jug pa'o// rab 'byor gzhan yang byang chub sems dpa' sems dpa' chen po'i dge ba'i bshes gnyen ni gang de la/ byang chub kyi phyogs kyi chos rnams kyi bar du mi rtag ces bya bar de mi dmigs pa'i tshul gyis chos ston pa dang / sdug bsngal zhes bya ba dang / bdag med ces bya ba dang / zhi zhes bya ba dang / stong zhes bya ba dang / mtshan ma med ces bya ba dang / smon pa med ces bya ba dang / mngon par 'du bya ba med ces bya ba dang / dben zhes bya bar de mi dmigs pa'i tshul gyis chos ston pa dang / byang chub kyi phyogs kyi chos rnams bsgom pa'i phyir de mi dmigs pa'i tshul gyis chos ston cing // dge ba'i rtsa ba thams cad kyang rnam pa thams cad mkhyen pa nyid ma gtogs par/ nyan thos kyi sa 'am/ rang sangs rgyas kyi sar yongs su bsngor mi 'jug pa dang / sangs rgyas kyi chos ma 'dres pa rnams kyi bar du mi rtag ces bya bar de mi dmigs pa'i tshul gyis chos ston pa dang / sdug bsngal zhes bya ba dang / bdag med ces bya ba dang / zhi zhes bya ba dang / stong zhes bya ba dang / mtshan ma med ces bya ba dang / smon pa med ces bya ba dang / mngon par 'du bya ba med ces bya ba dang / dben zhes bya bar de mi dmigs pa'i tshul gyis chos ston pa dang / sangs rgyas kyi chos ma 'dres pa bsgom pa'i phyir/ de mi dmigs pa'i tshul gyis chos ston pa dang / rnam pa thams cad mkhyen pa nyid kyi bar du bsgom pa'i phyir/ de mi dmigs pa'i tshul gyis chos ston pa dang / byang chub kyi bar du bsgom pa'i phyir/ de mi dmigs pa'i tshul gyis chos ston cing // dge ba'i rtsa ba thams cad kyang rnam pa thams cad mkhyen pa nyid ma gtogs par/ nyan thos kyi sa 'am/ rang sangs rgyas kyi sar yongs su bsngor mi 'jug pa'o// rab 'byor 'di ni byang chub sems dpa' sems dpa' chen po'i dge ba'i bshes gnyen du shes par bya ste/ dge ba'i bshes gnyen des yongs su zin pa'i byang chub sems dpa' sems dpa' chen po de ni shes rab kyi pha rol du phyin pa 'di thos na/ mi 'jigs mi sngang // skrag par mi 'gyur ro// rab 'byor gyis gsol pa/ bcom ldan 'das ji ltar na/ byang chub sems dpa' sems dpa' chen po shes rab kyi pha rol du phyin pa la spyod pa'i tshe/ shes rab kyi pha rol du phyin pa bstan pa 'di thos na/ 'jigs shing dngang la skrag par 'gyur zhing // thabs mi mkhas te/ sdig pa'i grogs po'i sug par lhung zhing // dge ba'i bshes gnyen gyis yongs su spangs pa lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po shes rab kyi pha rol du phyin pa la spyod pa'i tshe/ rnam pa thams cad mkhyen pa nyid dang ldan pa'i yid la bya ba med par/ shes rab kyi pha rol du phyin pa bsgom zhing dmigs te/ shes rab kyi pha rol du phyin pa des rlom sems su byed pa dang / bsam gtan gyi pha rol du phyin pa bsgom zhing dmigs te/ bsam gtan gyi pha rol du phyin pa des rlom sems su byed pa dang / brtson 'grus kyi pha rol du phyin pa bsgom zhing dmigs te/ brtson 'grus kyi pha rol du phyin pa des rlom sems su byed pa dang / bzod pa'i pha rol du phyin pa bsgom zhing dmigs te/ bzod pa'i pha rol du phyin pa des rlom sems su byed pa dang / tshul khrims kyi pha rol du phyin pa bsgom zhing dmigs te/ tshul khrims kyi pha rol du phyin pa des rlom sems su byed pa dang / sbyin pa'i pha rol du phyin pa bsgom zhing dmigs te/ sbyin pa'i pha rol du phyin pa des rlom sems su byed pa de lta bu ni/ rab 'byor byang chub sems dpa' sems dpa' chen po shes rab kyi pha rol du phyin pa la spyod pa'i thabs mi mkhas par rig par bya'o// rab 'byor gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ rnam pa thams cad mkhyen pa nyid dang ldan pa'i yid la bya ba med par/ gzugs nang stong pa zhes bya bar yid la byed/ gzugs phyi stong pa zhes bya bar yid la byed/ gzugs phyi nang stong pa zhes bya bar yid la byed/ gzugs dngos po med pa'i ngo bo nyid stong pa nyid kyi bar zhes bya bar yid la byed/ tshor ba dang / 'du shes dang / 'du byed dang / rnam par shes pa nang stong pa zhes bya bar yid la byed/ rnam par shes pa phyi stong pa zhes bya bar yid la byed/ rnam par shes pa phyi nang stong pa zhes bya bar yid la byed/ rnam par shes pa dngos po med pa'i ngo bo nyid stong pa nyid kyi bar zhes bya bar yid la byed cing // dmigs pa'i tshul gyis nang stong pa nyid de yang dmigs/ phyi stong pa nyid de yang dmigs/ phyi nang stong pa nyid de yang dmigs/ dngos po med pa'i ngo bo nyid stong pa nyid kyi bar du yang dmigs la/ stong pa nyid de dag gis kyang rlom sems su byed do// mig nang stong pa zhes bya bar yid la byed/ mig phyi stong pa zhes bya bar yid la byed/ mig phyi nang stong pa zhes bya bar yid la byed/ mig dngos po med pa'i ngo bo nyid stong pa nyid kyi bar zhes bya bar yid la byed/ rna ba dang sna dang / lce dang / lus dang / yid nang stong pa zhes bya bar yid la byed/ yid phyi stong pa zhes bya bar yid la byed/ yid phyi nang stong pa zhes bya bar yid la byed/ yid dngos po med pa'i ngo bo nyid stong pa nyid kyi bar zhes bya bar yid la byed cing // dmigs pa'i tshul gyis nang stong pa nyid de yang dmigs/ phyi stong pa nyid de yang dmigs/ phyi nang stong pa nyid de yang dmigs/ dngos po med pa'i ngo bo nyid stong pa nyid kyi bar de yang dmigs la/ stong pa nyid de dag gis kyang rlom sems su byed do// gzugs nang stong pa zhes bya bar yid la byed/ gzugs phyi stong pa zhes bya bar yid la byed/ gzugs phyi nang stong pa zhes bya bar yid la byed/ gzugs dngos po med pa'i ngo bo nyid stong pa nyid kyi bar zhes bya bar yid la byed/ sgra dang dri dang / ro dang reg dang / chos nang stong pa zhes bya bar yid la byed/ chos phyi stong pa zhes bya bar yid la byed/ chos phyi nang stong pa zhes bya bar yid la byed/ chos dngos po med pa'i ngo bo nyid stong pa nyid kyi bar zhes bya bar yang yid la byed de/ dmigs pa'i tshul gyis nang stong pa nyid de yang dmigs/ phyi stong pa nyid de yang dmigs/ phyi nang stong pa nyid de yang dmigs/ dngos po med pa'i ngo bo nyid stong pa nyid kyi bar de yang dmigs la/ stong pa nyid de dag gis kyang rlom sems su byed do// mig gi rnam par shes pa nang stong pa zhes bya bar yid la byed/ mig gi rnam par shes pa phyi stong pa zhes bya bar yid la byed/ mig gi rnam par shes pa phyi nang stong pa zhes bya bar yid la byed/ mig gi rnam par shes pa dngos po med pa'i ngo bo nyid stong pa nyid kyi bar zhes bya bar yid la byed/ rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa nang stong pa zhes bya bar yid la byed/ yid kyi rnam par shes pa phyi stong pa zhes bya bar yid la byed/ yid kyi rnam par shes pa phyi nang stong pa zhes bya bar yid la byed/ yid kyi rnam par shes pa dngos po med pa'i ngo bo nyid stong pa nyid kyi bar zhes bya bar yid la byed cing // dmigs pa'i tshul gyis nang stong pa nyid de yang dmigs/ phyi stong pa nyid de yang dmigs/ phyi nang stong pa nyid de yang dmigs/ dngos po med pa'i ngo bo nyid stong pa nyid kyi bar de yang dmigs la/ stong pa nyid de dag gis kyang rlom sems su byed do// mig gi 'dus te reg pa nang stong pa zhes bya bar yid la byed/ mig gi 'dus te reg pa phyi stong pa zhes bya bar yid la byed/ mig gi 'dus te reg pa phyi nang stong pa zhes bya bar yid la byed/ mig gi 'dus te reg pa dngos po med pa'i ngo bo nyid stong pa nyid kyi bar zhes bya bar yid la byed/ rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa nang stong pa zhes bya bar yid la byed/ yid kyi 'dus te reg pa phyi stong pa zhes bya bar yid la byed/ yid kyi 'dus te reg pa phyi nang stong pa/ zhes bya bar yid la byed/ yid kyi 'dus te reg pa dngos po med pa'i ngo bo nyid stong pa nyid kyi bar zhes bya bar yid la byed cing // dmigs pa'i tshul gyis nang stong pa nyid de yang dmigs/ phyi stong pa nyid de yang dmigs/ phyi nang stong pa nyid de yang dmigs/ dngos po med pa'i ngo bo nyid stong pa nyid kyi bar de yang dmigs la/ stong pa nyid de dag gis kyang rlom sems su byed do// mig gi 'dus te reg pa'i rkyen gyis tshor ba nang stong pa zhes bya bar yid la byed/ mig gi 'dus te reg pa'i rkyen gyis tshor ba phyi stong pa zhes bya bar yid la byed/ mig gi 'dus te reg pa'i rkyen gyis tshor ba phyi nang stong pa zhes bya bar yid la byed/ mig gi 'dus te reg pa'i rkyen gyis tshor ba dngos po med pa'i ngo bo nyid stong pa nyid kyi bar zhes bya bar yid la byed/ rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba nang stong pa zhes bya bar yid la byed/ yid kyi 'dus te reg pa'i rkyen gyis tshor ba phyi stong pa zhes bya bar yid la byed/ yid kyi 'dus te reg pa'i rkyen gyis tshor ba phyi nang stong pa zhes bya bar yid la byed/ yid kyi 'dus te reg pa'i rkyen gyis tshor ba dngos po med pa'i ngo bo nyid stong pa nyid kyi bar zhes bya bar yid la byed cing // dmigs pa'i tshul gyis nang stong pa nyid de yang dmigs/ phyi stong pa nyid de yang dmigs/ phyi nang stong pa nyid de yang dmigs/ dngos po med pa'i ngo bo nyid stong pa nyid kyi bar de yang dmigs la/ stong pa nyid de dag gis kyang rlom sems su byed do// sa'i khams nang stong pa nyid ces bya bar yid la byed/ sa'i khams phyi stong pa nyid ces bya bar yid la byed/ sa'i khams phyi nang stong pa nyid ces bya bar yid la byed/ sa'i khams dngos po med pa'i ngo bo nyid stong pa nyid kyi bar zhes bya bar yid la byed/ chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams nang stong pa nyid ces bya bar yid la byed/ rnam par shes pa'i khams phyi stong pa nyid ces bya bar yid la byed/ rnam par shes pa'i khams phyi nang stong pa nyid ces bya bar yid la byed/ rnam par shes pa'i khams dngos po med pa'i ngo bo nyid stong pa nyid kyi bar zhes bya bar yid la byed/ ma rig pa na nga stong pa nyid ces bya bar yid la byed/ ma rig pa phyi stong pa nyid ces bya bar yid la byed/ ma rig pa phyi nang stong pa nyid ces bya bar yid la byed/ ma rig pa dngos po med pa'i ngo bo nyid stong pa nyid kyi bar zhes bya bar yid la byed/ 'du byed dang / rnam par shes pa dang / ming dang gzugs dang / skye mched drug dang / reg pa dang / tshor ba dang / sred pa dang / len pa dang / srid pa dang / skye ba dang / rga shi nang stong pa nyid ces bya bar yid la byed/ rga shi phyi stong pa nyid ces bya bar yid la byed/ rga shi phyi nang stong pa nyid ces bya bar yid la byed/ rga shi dngos po med pa'i ngo bo nyid stong pa nyid kyi bar zhes bya bar yid la byed cing // dmigs pa'i tshul gyis nang stong pa nyid de yang dmigs/ phyi stong pa nyid de yang dmigs/ phyi nang stong pa nyid de yang dmigs/ dngos po med pa'i ngo bo nyid stong pa nyid kyi bar de yang dmigs la/ stong pa nyid de dag gis kyang rlom sems su byed do// rab 'byor gzhan yang byang chub sems dpa' sems dpa' chen po de shes rab kyi pha rol du phyin pa la spyod pa'i tshe/ rnam pa thams cad mkhyen pa nyid dang ldan pa'i yid la bya ba med par/ dran pa nye bar gzhag pa rnams bsgom ste/ dmigs pa'i tshul gyis dran pa nye bar gzhag pa de dag kyang dmigs la/ dran pa nye bar gzhag pa de dag gis kyang rlom sems su byed do// yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa dang / 'phags pa'i bden pa rnams dang bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar ba brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad bsgom ste/ dmigs pa'i tshul gyis sangs rgyas kyi chos ma 'dres pa de dag kyang dmigs la/ sangs rgyas kyi chos ma 'dres pa de dag gis kyang rlom sems su byed do// rab 'byor gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ de ltar thabs mi mkhas pas ni/ shes rab kyi pha rol du phyin pa bstan pa 'di thos na/ 'jigs shing dngang la skrag par 'gyur ro// gsol pa/ bcom ldan 'das ji ltar na byang chub sems dpa' sems dpa' chen po sdig pa'i grogs pos yongs su zin cing // shes rab kyi pha rol du phyin pa bstan pa 'di thos na 'jigs shing dngang la skrag par 'gyur zhing // sdig pa'i grogs po'i sug par lhung ba lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po'i sdig pa'i grogs po ni/ shes rab kyi pha rol du phyin pa la spyod pa mos pa med par byed cing zlog par byed pa'o// bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa la spyod pa mos pa med par byed cing zlog par byed pa ste/ 'di ni de bzhin gshegs pas gsungs pa ma yin/ 'di ni chos ma yin/ 'di ni 'dul ba ma yin gyis/ 'di ni bslab par bya ba'i mi cha'o// mdo sde 'di dag ni rang bzor byas pa ste/ 'di dag ni mnyan par mi bya'o// gzung bar mi bya'o// bcang bar mi bya'o// klag par mi bya'o// kun chub par mi bya'o// tshul bzhin du yid la mi bya'o// 'di dag ni gzhan la bstan par mi bya'o// zhes zer ba 'di ni/ rab 'byor byang chub sems dpa' sems dpa' chen po'i sdig pa'i grogs por rig par bya'o// rab 'byor gzhan yang byang chub sems dpa' sems dpa' chen po'i sdig pa'i grogs po ni/ 'di ltar bdud sdig to can sangs rgyas kyi cha byad du byas pa dag // byang chub sems dpa' sems dpa' chen po'i drung du 'ongs nas/ pha rol du phyin pa drug las zlog cing // mos pa med par byed de rigs kyi bu shes rab kyi pha rol du phyin pa bsgoms pas khyod la ci zhig bya/ bsam gtan gyi pha rol du phyin pa bsgoms pas khyod la ci zhig bya/ brtson 'grus kyi pha rol du phyin pa bsgoms pas khyod la ci zhig bya/ bzod pa'i pha rol du phyin pa bsgoms pas khyod la ci zhig bya/ tshul khrims kyi pha rol du phyin pa bsgoms pas khyod la ci zhig bya/ sbyin pa'i pha rol du phyin pa bsgoms pas khyod la ci zhig bya zhes zer ba 'ong ngo // zhes bdud kyi las mi ston bdud kyi nyes pa mi ston pa 'di dag ni/ rab 'byor byang chub sems dpa' sems dpa' chen po'i sdig pa'i grogs por rig par bya'o// rab 'byor gzhan yang bdud sdig to can dag sangs rgyas kyi cha byad du byas shing // byang chub sems dpa' sems dpa' chen po'i drung du phyin te/ nyan thos dang ldan pa'i mdo dang / dbyangs kyis bsnyad pa dang / lung bstan pa dang / tshigs su bcad pa dang / ched du brjod pa dang / gling gzhi dang / 'di ltar 'das pa dang / skyes pa'i rabs dang / shin du rgyas pa dang / chos rmad du byung ba dang / rtogs pa brjod pa dang / gtan la bab par bstan pa dag ston to// 'grel to// rnam par 'byed do// yongs su ston to// zhes bdud kyi las rnam pa 'di lta bu dag mi smra mi ston pa ni/ byang chub sems dpa' sems dpa' chen po'i sdig pa'i grogs por rig par bya'o// rab 'byor gzhan yang bdud sdig to can dag sangs rgyas kyi cha byad du byas shing // byang chub sems dpa' sems dpa' chen po'i drung du phyin te/ 'di skad du rigs kyi bu khyod la ni byang chub kyi sems kyang cung zad kyang med/ khyod ni phyir mi ldog pa yang ma yin khyod kyis ni bla na med pa yang dag par rdzogs pa'i byang chub tu mngon par rdzogs par 'tshang rgya bar yang mi nus so// zhes zer ba 'di lta bu'i bdud kyi las dag mi smra mi ston pa ni/ rab 'byor byang chub sems dpa' sems dpa' chen po'i sdig pa'i grogs por rig par bya'o// rab 'byor gzhan yang bdud sdig to can dag sangs rgyas kyi cha byad du byas shing // byang chub sems dpa' sems dpa' chen po'i drung du phyin te/ 'di skad du rigs kyi bu mig gi bdag gam bdag gis stong ngo // rna ba dang / sna dang / lce dang / lus dang / yid ni bdag gam bdag gis stong ngo // gzugs ni bdag gam bdag gis stong ngo // sgra dang / dri dang / ro dang / reg dang / chos ni bdag gam bdag gis stong ngo // mig gi rnam par shes pa ni bdag gam bdag gis stong ngo // rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa ni bdag gam bdag gis stong ngo // mig gi 'dus te reg pa ni bdag gam bdag gis stong ngo // rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa ni bdag gam bdag gis stong ngo // mig gi 'dus te reg pa'i rkyen kyis tshor ba ni bdag gam bdag gis stong ngo // rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba ni bdag gam bdag gis stong ngo // sbyin pa'i pha rol du phyin pa ni bdag gam bdag gis stong ngo // tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa ni bdag gam bdag gis stong ngo // byang chub kyi phyogs kyi chos rnams kyi bar du ni bdag gam bdag gis stong ngo // sangs rgyas kyi chos ma 'dres pa rnams kyi bar du ni bdag gam bdag gis stong na/ bla na med pa yang dag par rdzogs pa'i byang chub tu mngon par rdzogs par sangs rgyas te yang ci zhig bya zhes zer ba de lta bu'i bdud kyi las dag mi smra mi ston pa 'di ni/ byang chub sems dpa' sems dpa' chen po'i sdig pa'i grogs por rig par bya'o// rab 'byor gzhan yang bdud sdig to can dag sangs rgyas kyi cha byad du byas shing // byang chub sems dpa' sems dpa' chen po'i drung du phyin te/ 'di skad du rigs kyi bu shar phyogs ni sangs rgyas bcom ldan 'das dang / byang chub sems dpa' dang / nyan thos rnams kyis stong ste/ 'di la sangs rgyas zhes bya ba yang med do// byang chub sems dpa' zhes bya ba yang med do// nyan thos zhes bya ba yang med do// lho dang / nub dang / byang dang / byang shar dang / shar lho dang / lho nub dang / nub byang dang / 'og dang / steng gi phyogs bcu kun kyang sangs rgyas bcom ldan 'das dang / byang chub sems dpa' dang / nyan thos rnams kyis stong ste/ 'di la sangs rgyas zhes bya ba yang med do// byang chub sems dpa' zhes bya ba yang med do// nyan thos zhes bya ba yang med do zhes zer ba de lta bu'i bdud kyi las dag mi smra mi ston pa 'di ni/ byang chub sems dpa' sems dpa' chen po'i sdig pa'i grogs por rig par bya'o// rab 'byor gzhan yang bdud sdig to can dag nyan thos kyi cha byad du byas shing // byang chub sems dpa' sems dpa' chen po'i drung du phyin te/ rnam pa thams cad mkhyen pa nyid dang ldan pa'i yid la bya ba las zlog cing // nyan thos dang / rang sangs rgyas dang ldan pa'i yid la bya bas 'dems pa dang / rjes su ston pa de lta bu'i bdud kyi las dag mi smra mi ston pa 'di ni/ byang chub sems dpa' sems dpa' chen po'i sdig pa'i grogs por rig par bya'o// rab 'byor gzhan yang bdud sdig to can dag // mkhan po dang slob dpon gyi cha byad du byas shing // byang chub sems dpa' sems dpa' chen po'i drung du phyin te/ byang chub sems dpa'i spyod pa las zlog cing // rnam pa thams cad mkhyen pa nyid dang ldan pa'i yid la bya ba las zlog ste/ dran pa nye bar gzhag pa rnams la sbyor ba dang / yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa la sbyor ba dang / stong pa nyid dang / mtshan ma med pa dang / smon pa med pa'i bar gyi chos rnams la sbyor zhing // de ltar rigs kyi bu khyod kyis chos de dag yongs su bsgoms la/ nyan thos kyis mngon du gyis shig // bla na med pa yang dag par rdzogs pa'i byang chub kyis khyod la ci zhig bya zhes zer ba de lta bu'i bdud kyi las dag mi smra mi ston pa 'di ni/ byang chub sems dpa' sems dpa' chen po'i sdig pa'i grogs por rig par bya'o// rab 'byor gzhan yang bdud sdig to can dag pha dang ma'i cha byad du byas shing // byang chub sems dpa' sems dpa' chen po'i drung du phyin te/ 'di skad du bla na med pa yang dag par rdzogs pa'i byang chub tu mngon par sangs rgyas pas khyod la ci zhig bya/ de'i don du ni bskal pa tshad med grangs med par 'khor ba na 'khor zhing // rkang lag dang mgo bcad pa tshad med pas nyon mongs par 'gyur gyis/ gang la rgyun du zhugs pa'i 'bras bu mngon du byar yod pa dang / lan cig phyir 'ong ba'i 'bras bu mngon du byar yod pa dang / phyir mi 'ong ba'i 'bras bu mngon du byar yod pa dang / dgra bcom pa'i 'bras bu mngon du byar yod pa de la brtson par gyis shig ces zer ba de lta bu'i bdud kyi las dag mi smra mi ston pa 'di ni byang chub sems dpa' sems dpa' chen po'i sdig pa'i grogs por rig par bya'o// rab 'byor gzhan yang bdud sdig to can dag dge slong gi cha byad du byas shing // byang chub sems dpa' sems dpa' chen po'i drung du phyin te/ gzugs mi rtag ces bya bar dmigs pa'i tshul gyis ston pa dang / gzugs sdug bsngal ba dang / bdag med pa dang / zhi ba dang / stong pa dang / mtshan ma med pa dang / smon pa med pa dang / mngon par 'du bya ba med pa dang / dben zhes bya bar dmigs pa'i tshul gyis ston pa dang / tshor ba dang / 'du shes dang / 'du byed dang / rnam par shes pa mi rtag ces bya bar dmigs pa'i tshul gyis ston pa dang / rnam par shes pa sdug bsngal ba dang / bdag med pa dang / zhi ba dang / stong pa dang / mtshan ma med pa dang / smon pa med pa dang / mngon par 'du bya ba med pa dang / dben zhes bya bar dmigs pa'i tshul gyis ston pa dang / mig mi rtag ces bya ba dang / sdug bsngal ba dang / bdag med pa dang / zhi ba dang / stong pa dang / mtshan ma med pa dang / smon pa med pa dang / mngon par 'du bya ba med pa dang / dben zhes bya bar dmigs pa'i tshul gyis ston pa dang / rna ba dang / sna dang / lce dang / lus dang / yid mi rtag ces bya ba dang / sdug bsngal ba dang / bdag med pa dang / zhi ba dang / stong pa dang / mtshan ma med pa dang / smon pa med pa dang / mngon par 'du bya ba med pa dang / dben zhes bya bar dmigs pa'i tshul gyis ston pa dang / gzugs mi rtag ces bya ba dang / gzugs sdug bsngal ba dang / bdag med pa dang / zhi ba dang / stong pa dang / mtshan ma med pa dang / smon pa med pa dang / mngon par 'du bya ba med pa dang / dben zhes bya bar dmigs pa'i tshul gyis ston pa dang / sgra dang / dri dang / ro dang / reg dang / chos mi rtag ces bya ba dang / sdug bsngal ba dang / bdag med pa dang / zhi ba dang / stong pa dang / mtshan ma med pa dang / smon pa med pa dang / mngon par 'du bya ba med pa dang / dben zhes bya bar dmigs pa'i tshul gyis ston pa dang / mig gi rnam par shes pa mi rtag ces bya ba dang / sdug bsngal ba dang / bdag med pa dang / zhi ba dang / stong pa dang / mtshan ma med pa dang / smon pa med pa dang / mngon par 'du bya ba med pa dang / dben zhes bya bar dmigs pa'i tshul gyis ston pa dang / rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa mi rtag ces bya ba dang / sdug bsngal ba dang / bdag med pa dang / zhi ba dang / stong pa dang / mtshan ma med pa dang / smon pa med pa dang / mngon par 'du bya ba med pa dang / dben zhes bya bar dmigs pa'i tshul gyis ston pa dang / mig gi 'dus te reg pa mi rtag ces bya ba dang / sdug bsngal ba dang / bdag med pa dang / zhi ba dang / stong pa dang / mtshan ma med pa dang / smon pa med pa dang / mngon par 'du bya ba med pa dang / dben zhes bya bar dmigs pa'i tshul gyis ston pa dang / rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa mi rtag ces bya ba dang / sdug bsngal ba dang / bdag med pa dang / zhi ba dang / stong pa dang / mtshan ma med pa dang / smon pa med pa dang / mngon par 'du bya ba med pa dang / dben zhes bya bar dmigs pa'i tshul gyis ston pa dang / mig gi 'dus te reg pa'i rkyen gyis tshor ba mi rtag ces bya ba dang / sdug bsngal ba dang / bdag med pa dang / zhi ba dang / stong pa dang / mtshan ma med pa dang / smon pa med pa dang / mngon par 'du bya ba med pa dang / dben zhes bya bar dmigs pa'i tshul gyis ston pa dang / rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba mi rtag ces bya ba dang / sdug bsngal ba dang / bdag med pa dang / zhi ba dang / stong pa dang / mtshan ma med pa dang / smon pa med pa dang / mngon par 'du bya ba med pa dang / dben zhes bya bar dmigs pa'i tshul gyis ston pa dang / dran pa nye bar gzhag pa rnams kyi bar du mi rtag ces bya ba dang / sdug bsngal ba dang / bdag med pa dang / zhi ba dang / stong pa dang / mtshan ma med pa dang / smon pa med pa dang / mngon par 'du bya ba med pa dang / dben zhes bya bar dmigs pa'i tshul gyis ston pa dang / sangs rgyas kyi chos ma 'dres pa rnams kyi bar du mi rtag ces bya ba dang / sdug bsngal ba dang / bdag med pa dang / zhi ba dang / stong pa dang / mtshan ma med pa dang / smon pa med pa dang / mngon par 'du bya ba med pa dang / dben zhes bya bar dmigs pa'i tshul gyis ston pa de lta bu'i 'dud kyi las kyi rnam pa dag mi smra mi ston pa 'di ni byang chub sems dpa' sems dpa' chen po'i sdig pa'i grogs por rig par bya'o// de ltar byang chub sems dpa' sems dpa' chen pos sdig pa'i grogs po dag rig par bya ste/ de ltar shes nas kyang yongs su spong bar bya'o// shes rab kyi pha rol du phyin pa stong phrag nyi shu lnga pa las le'u bdun pa'o// // de nas tshe dang ldan pa rab 'byor gyis/ bcom ldan 'das la 'di skad ces gsol to// bcom ldan 'das byang chub sems dpa' byang chub sems dpa' zhes bgyi ba'i tshig 'di'i don gang lags/ de skad ces gsol ba dang / bcom ldan 'das kyis tshe dang ldan pa rab 'byor la 'di skad ces bka' stsal to// rab 'byor byang chub sems dpa'i tshig gi don ni/ tshig gi don med pa ste/ de ci'i phyir zhe na/ byang chub kyang ma skyes la/ sems can yang ma skyes pa'i phyir te/ rab 'byor byang chub la yang tshig med/ sems can la yang tshig med pas de'i phyir byang chub sems dpa'i tshig gi don ni tshig gi don med pa'o// rab 'byor 'di lta ste dper na nam mkha' la bya'i rjes med do// rab 'byor de bzhin du byang chub sems dpa'i tshig gi don med do// rab 'byor 'di lta ste dper na rmi lam la gnas med do// rab 'byor de bzhin du byang chub sems dpa'i tshig gi don med do// rab 'byor 'di lta ste dper na sgyu ma la gnas med do// rab 'byor de bzhin du byang chub sems dpa'i tshig gi don med do// rab 'byor 'di lta ste dper na smig rgyu la gnas med do// rab 'byor de bzhin du byang chub sems dpa'i tshig gi don med do// rab 'byor 'di lta ste dper na chu zla dang sgra brnyan dang mig yor dang / gzugs brnyan dang / de bzhin gshegs pa'i sprul ba la gnas med do// rab 'byor de bzhin du byang chub sems dpa'i tshig gi don med do// rab 'byor 'di lta ste dper na/ yang dag pa'i mtha' la gnas med do// rab 'byor de bzhin du byang chub sems dpa'i tshig gi don med do// rab 'byor 'di lta ste dper na ma nor ba de bzhin nyid dang / gzhan ma yin pa de bzhin nyid dang / chos nyid dang / chos kyi dbyings nyid dang / chos kyi gnas nyid dang / chos skyon med pa nyid la gnas med do// rab 'byor de bzhin du byang chub sems dpa'i tshig gi don med do// rab 'byor 'di lta ste dper na/ sgyu ma'i skyes bu'i gzugs la gnas med do// tshor ba dang / 'du shes dang / 'du byed dang / rnam par shes pa la gnas med do// rab 'byor de bzhin du byang chub sems dpa' sems dpa' chen po shes rab kyi pha rol du phyin pa la spyod pa'i byang chub sems dpa'i tshig gi don med do// rab 'byor 'di lta ste dper na/ sgyu ma'i skyes bu'i mig la gnas med do// rna ba dang / sna dang / lce dang / lus dang / yid la gnas med do// rab 'byor de bzhin du byang chub sems dpa' sems dpa' chen po shes rab kyi pha rol tu phyin pa la spyod pa'i byang chub sems dpa'i tshig gi don med do// rab 'byor 'di lta ste dper na sgyu ma'i skyes bu'i gzugs la gnas med do// sgra dang / dri dang / ro dang / reg dang / chos la gnas med do// rab 'byor de bzhin du byang chub sems dpa' sems dpa' chen po shes rab kyi pha rol du phyin pa la spyod pa'i byang chub sems dpa'i tshig gi don med do// rab 'byor 'di lta ste dper na sgyu ma'i skyes bu'i mig gi rnam par shes pa la gnas med do// rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa la gnas med do// rab 'byor de bzhin du byang chub sems dpa' sems dpa' chen po shes rab kyi pha rol du phyin pa la spyod pa'i byang chub sems dpa'i tshig gi don med do// rab 'byor 'di lta ste dper na sgyu ma'i skyes bu'i mig gi 'dus te reg pa la gnas med do// rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa la gnas med do// rab 'byor de bzhin du byang chub sems dpa' sems dpa' chen po shes rab kyi pha rol du phyin pa la spyod pa'i byang chub sems dpa'i tshig gi don med do// rab 'byor 'di lta ste dper na/ sgyu ma'i skyes bu'i mig gi 'dus te reg pa'i rkyen gyis tshor ba la gnas med do// rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba la gnas med do// rab 'byor de bzhin du byang chub sems dpa' sems dpa' chen po shes rab kyi pha rol du phyin pa la spyod pa'i byang chub sems dpa'i tshig gi don med do// rab 'byor 'di lta ste dper na/ sgyu ma'i skyes bu'i ma rig pa la gnas med do// 'du byed dang / rnam par shes pa dang / ming dang gzugs dang / skye mched drug dang / reg pa dang / tshor ba dang / sred pa dang / len pa dang / srid pa dang / skye ba dang / rga shi la gnas med do// rab 'byor de bzhin du byang chub sems dpa' sems dpa' chen po shes rab kyi pha rol du phyin pa la spyod pa'i byang chub sems dpa'i tshig gi don med do// rab 'byor 'di lta ste dper na/ sgyu ma'i skyes bu'i sbyin pa'i pha rol du phyin pa la spyod pa'i tshig gi don med do// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la spyod pa'i tshig gi don med do// rab 'byor de bzhin du byang chub sems dpa' sems dpa' chen po shes rab kyi pha rol du phyin pa la spyod pa'i byang chub sems dpa'i tshig gi don med do// // shes rab kyi pha rol du phyin pa stong phrag nyi shu lnga pa/ bam po bcu gsum pa/ rab 'byor 'di lta ste dper na/ sgyu ma'i skyes bu'i nang stong pa nyid la spyod pa'i tshig gi don med do// phyi stong pa nyid dang / phyi nang stong pa nyid la spyod pa'i tshig gi don med do// dngos po med pa'i ngo bo nyid stong pa nyid kyi bar la spyod pa'i tshig gi don med do// rab 'byor de bzhin du byang chub sems dpa' sems dpa' chen po shes rab kyi pha rol du phyin pa la spyod pa'i byang chub sems dpa'i tshig gi don med do// rab 'byor 'di lta ste dper na sgyu ma'i skyes bu'i dran pa nye bar gzhag pa rnams dang / yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad la spyod pa'i tshig gi don med do// rab 'byor de bzhin du byang chub sems dpa' sems dpa' chen po shes rab kyi pha rol du phyin pa la spyod pa'i byang chub sems dpa'i tshig gi don med do// rab 'byor 'di lta ste dper na/ de bzhin gshegs pa dgra bcom pa yang dag par rdzogs pa'i sangs rgyas kyi gzugs la gnas med do// de ci'i phyir zhe na/ gzugs de med pa'i phyir te/ rab 'byor de bzhin du byang chub sems dpa' sems dpa' chen po shes rab kyi pha rol du phyin pa la spyod pa'i byang chub sems dpa'i tshig gi don med do// rab 'byor 'di lta ste dper na/ de bzhin gshegs pa dgra bcom pa yang dag par rdzogs pa'i sangs rgyas kyi tshor ba dang / 'du shes dang / 'du byed dang / rnam par shes pa la gnas med do// de ci'i phyir zhe na/ rnam par shes pa de med pa'i phyir te/ rab 'byor de bzhin du byang chub sems dpa' sems dpa' chen po shes rab kyi pha rol du phyin pa la spyod pa'i byang chub sems dpa'i tshig gi don med do// rab 'byor 'di lta ste dper na/ de bzhin gshegs pa dgra bcom pa yang dag par rdzogs pa'i sangs rgyas kyi mig la gnas med do// de ci'i phyir zhe na/ mig de med pa'i phyir te/ rab 'byor de bzhin du byang chub sems dpa' sems dpa' chen po shes rab kyi pha rol du phyin pa la spyod pa'i byang chub sems dpa'i tshig gi don med do// rab 'byor 'di lta ste dper na/ de bzhin gshegs pa dgra bcom pa yang dag par rdzogs pa'i sangs rgyas kyi rna ba dang / sna dang lce dang / lus dang yid la gnas med do// de ci'i phyir zhe na yid de med pa'i phyir te/ rab 'byor de bzhin du byang chub sems dpa' sems dpa' chen po shes rab kyi pha rol du phyin pa la spyod pa'i byang chub sems dpa'i tshig gi don med do// rab 'byor 'di lta ste dper na de bzhin gshegs pa dgra bcom pa yang dag par rdzogs pa'i sangs rgyas kyi gzugs la gnas med do// de ci'i phyir zhe na gzugs de med pa'i phyir te/ rab 'byor de bzhin du byang chub sems dpa' sems dpa' chen po shes rab kyi pha rol du phyin pa la spyod pa'i byang chub sems dpa'i tshig gi don med do// rab 'byor 'di lta ste dper na/ de bzhin gshegs pa dgra bcom pa yang dag par rdzogs pa'i sangs rgyas kyi sgra dang / dri dang / ro dang / reg dang / chos la gnas med do// de ci'i phyir zhe na/ chos de med pa'i phyir te/ rab 'byor de bzhin du byang chub sems dpa' sems dpa' chen po shes rab kyi pha rol du phyin pa la spyod pa'i byang chub sems dpa'i tshig gi don med do// rab 'byor 'di lta ste dper na/ de bzhin gshegs pa dgra bcom pa yang dag par rdzogs pa'i sangs rgyas kyi mig gi rnam par shes pa la gnas med do// de ci'i phyir zhe na/ mig gi rnam par shes pa de med pa'i phyir te/ rab 'byor de bzhin du byang chub sems dpa' sems dpa' chen po shes rab kyi pha rol du phyin pa la spyod pa'i byang chub sems dpa'i tshig gi don med do// rab 'byor 'di lta ste dper na/ de bzhin gshegs pa dgra bcom pa yang dag par rdzogs pa'i sangs rgyas kyi/ rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa la gnas med do// de ci'i phyir zhe na/ yid kyi rnam par shes pa de med pa'i phyir te/ rab 'byor de bzhin du byang chub sems dpa' sems dpa' chen po shes rab kyi pha rol du phyin pa la spyod pa'i byang chub sems dpa'i tshig gi don med do// rab 'byor 'di lta ste dper na/ de bzhin gshegs pa dgra bcom pa yang dag par rdzogs pa'i sangs rgyas kyi/ mig gi 'dus te reg pa la gnas med do// de ci'i phyir zhe na/ mig gi 'dus te reg pa de med pa'i phyir te/ rab 'byor de bzhin du byang chub sems dpa' sems dpa' chen po shes rab kyi pha rol du phyin pa la spyod pa'i/ byang chub sems dpa'i tshig gi don med do// rab 'byor 'di lta ste dper na/ de bzhin gshegs pa dgra bcom pa yang dag par rdzogs pa'i sangs rgyas kyi/ rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa la gnas med do// de ci'i phyir zhe na/ yid kyi 'dus te reg pa de med pa'i phyir te/ rab 'byor de bzhin du byang chub sems dpa' sems dpa' chen po shes rab kyi pha rol du phyin pa la spyod pa'i byang chub sems dpa'i tshig gi don med do// rab 'byor 'di lta ste dper na/ de bzhin gshegs pa dgra bcom pa yang dag par rdzogs pa'i sangs rgyas kyis/ mig gi 'dus te reg pa'i rkyen gyis tshor ba la gnas med do// de ci'i phyir zhe na/ mig gi 'dus te reg pa'i rkyen gyis tshor ba de med pa'i phyir te/ rab 'byor de bzhin du byang chub sems dpa' sems dpa' chen po shes rab kyi pha rol du phyin pa la spyod pa'i byang chub sems dpa'i tshig gi don med do// rab 'byor 'di lta ste dper na/ de bzhin gshegs pa dgra bcom pa yang dag par rdzogs pa'i sangs rgyas kyi/ rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba la gnas med do// de ci'i phyir zhe na/ yid kyi 'dus te reg pa'i rkyen gyis tshor ba de med pa'i phyir te/ rab 'byor de bzhin du byang chub sems dpa' sems dpa' chen po shes rab kyi pha rol du phyin pa la spyod pa'i byang chub sems dpa'i tshig gi don med do// rab 'byor 'di lta ste dper na/ de bzhin gshegs pa dgra bcom pa yang dag par rdzogs pa'i sangs rgyas kyi/ ma rig pa la gnas med do de ci'i phyir zhe na ma rig pa de med pa'i phyir te rab 'byor de bzhin du byang chub sems dpa' sems dpa' chen po shes rab kyi pha rol du phyin pa la spyod pa'i byang chub sems dpa'i tshig gi don med do// rab 'byor 'di lta ste dper na/ de bzhin gshegs pa dgra bcom pa yang dag par rdzogs pa'i sangs rgyas kyi 'du byed dang / rnam par shes pa dang / ming dang gzugs dang / skye mched drug dang / reg pa dang / tshor ba dang / sred pa dang / len pa dang / srid pa dang / skye ba dang / rga shi la gnas med do// de ci'i phyir zhe na rga shi de med pa'i phyir te/ rab 'byor de bzhin du byang chub sems dpa' sems dpa' chen po shes rab kyi pha rol du phyin pa la spyod pa'i byang chub sems dpa'i tshig gi don med do// rab 'byor 'di lta ste dper na/ de bzhin gshegs pa dgra bcom pa yang dag par rdzogs pa'i sangs rgyas kyi/ sbyin pa'i pha rol du phyin pa la gnas med do// de ci'i phyir zhe na/ sbyin pa'i pha rol du phyin pa de med pa'i phyir te/ rab 'byor de bzhin du byang chub sems dpa' sems dpa' chen po shes rab kyi pha rol du phyin pa la spyod pa'i byang chub sems dpa'i tshig gi don med do// rab 'byor 'di lta ste dper na de bzhin gshegs pa dgra bcom pa yang dag par rdzogs pa'i sangs rgyas kyi/ tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la gnas med do// de ci'i phyir zhe na/ shes rab kyi pha rol du phyin pa de med pa'i phyir te/ rab 'byor de bzhin du byang chub sems dpa' sems dpa' chen po shes rab kyi pha rol du phyin pa la spyod pa'i byang chub sems dpa'i tshig gi don med do// rab 'byor 'di lta ste dper na/ de bzhin gshegs pa dgra bcom pa yang dag par rdzogs pa'i sangs rgyas kyi/ nang stong pa nyid la gnas med do// de ci'i phyir zhe na/ nang stong pa nyid de med pa'i phyir te/ rab 'byor de bzhin du byang chub sems dpa' sems dpa' chen po shes rab kyi pha rol du phyin pa la spyod pa'i byang chub sems dpa'i tshig gi don med do// rab 'byor 'di lta ste dper na/ de bzhin gshegs pa dgra bcom pa yang dag par rdzogs pa'i sangs rgyas kyi/ dngos po med pa'i ngo bo nyid stong pa nyid kyi bar la gnas med do// de ci'i phyir zhe na/ dngos po med pa'i ngo bo nyid stong pa nyid de med pa'i phyir te/ rab 'byor de bzhin du byang chub sems dpa' sems dpa' chen po shes rab kyi pha rol du phyin pa la spyod pa'i byang chub sems dpa'i tshig gi don med do// rab 'byor 'di lta ste dper na/ de bzhin gshegs pa dgra bcom pa yang dag par rdzogs pa'i sangs rgyas kyi byang chub kyi phyogs kyi chos sum cu rtsa bdun dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad la gnas med do// de ci'i phyir zhe na/ sangs rgyas kyi chos ma 'dres pa de dag med pa'i phyir te/ rab 'byor de bzhin du byang chub sems dpa' sems dpa' chen po shes rab kyi pha rol du phyin pa la spyod pa'i byang chub sems dpa'i tshig gi don med do// rab 'byor 'di lta ste dper na/ 'dus ma byas kyi dbyings la 'dus byas kyi khams kyi gnas med do// 'dus byas kyi khams la 'dus ma byas kyi dbyings kyi gnas med do// rab 'byor de bzhin du byang chub sems dpa' sems dpa' chen po shes rab kyi pha rol tu phyin pa la spyod pa'i byang chub sems dpa'i tshig gi don med do// rab 'byor 'di lta ste dper na/ skye ba med pa la gnas med do// 'gag pa med pa dang / kun nas nyon mongs pa med pa dang / rnam par byang ba med pa dang / mngon par 'du bya ba med pa dang 'byung ba med pa dang / dmigs pa med pa la gnas med do// rab 'byor de bzhin du byang chub sems dpa' sems dpa' chen po shes rab kyi pha rol du phyin pa la spyod pa'i byang chub sems dpa'i tshig gi don med do// gsol pa/ bcom ldan 'das gang gi skye ba ma mchis pa la gnas ma mchis/ 'gag pa ma mchis pa dang / kun nas nyon mongs pa ma mchis pa dang / rnam par byang ba ma mchis pa dang / mngon par 'du bgyi ba ma mchis pa dang / 'byung ba ma mchis pa dang / gang gi mi dmigs pa la gnas ma mchis pa lags/ bcom ldan 'das kyis bka' stsal pa/ rab 'byor gzugs skye ba med pa la gnas med do// gzugs 'gag pa med pa dang / gzugs kun nas nyon mongs pa med pa dang / gzugs rnam par byang ba med pa dang / gzugs mngon par 'du bya ba med pa dang / gzugs 'byung ba med pa dang / gzugs mi dmigs pa la gnas med do// tshor ba dang / 'du shes dang / 'du byed dang / rnam par shes pa skye ba med pa la gnas med do// rnam par shes pa 'gag pa med pa dang / rnam par shes pa kun nas nyon mongs pa med pa dang / rnam par shes pa rnam par byang ba med pa dang / rnam par shes pa mngon par 'du bya ba med pa dang / rnam par shes pa 'byung ba med pa dang / rnam par shes pa mi dmigs pa la gnas med do// skye mched dang / khams dang / rten cing 'brel par 'byung ba skye ba med pa la gnas med do// skye mched dang / khams dang / rten cing 'brel par 'byung ba 'gag pa med pa dang / kun nas nyon mongs pa med pa dang / rnam par byang ba med pa dang / mngon par 'du bya ba med pa dang / 'byung ba med pa dang / mi dmigs pa la/ gnas med do// byang chub kyi phyogs kyi chos rnams kyi bar dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa rnams skye ba med pa la gnas med do// sangs rgyas kyi chos ma 'dres pa rnams 'gag pa med pa dang / kun nas nyon mongs pa med pa dang / rnam par byang ba med pa dang / mngon par 'du bya ba med pa dang 'byung ba med pa dang / mi dmigs pa la gnas med do// rab 'byor de bzhin du byang chub sems dpa' sems dpa' chen po shes rab kyi pha rol du phyin pa la spyod pa'i byang chub sems dpa'i tshig gi don med do// rab 'byor 'di lta ste dper na/ gzugs shin du rnam par dag pa la mtshan ma'i gnas med do// tshor ba dang / 'du shes dang / 'du byed dang / rnam par shes pa shin du rnam par dag pa la mtshan ma'i gnas med do// rab 'byor de bzhin du byang chub sems dpa' sems dpa' chen po shes rab kyi pha rol du phyin pa la spyod pa'i byang chub sems dpa'i tshig gi don med do// rab 'byor 'di lta ste dper na/ skye mched dang / khams dang / rten cing 'brel par 'byung ba shin tu rnam par dag pa la mtshan ma'i gnas med do// rab 'byor de bzhin du byang chub sems dpa' sems dpa' chen po shes rab kyi pha rol du phyin pa la spyod pa'i byang chub sems dpa'i tshig gi don med do// dran pa nye bar gzhag pa'i bar du shin du rnam par dag pa la mtshan ma'i gnas med do// yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag rnams dang / 'phags pa'i lam yan lag brgyad pa dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa shin du rnam par dag pa la mtshan ma'i gnas med do// rab 'byor de bzhin du byang chub sems dpa' sems dpa' chen po shes rab kyi pha rol du phyin pa la spyod pa'i byang chub sems dpa'i tshig gi don med do// rab 'byor 'di lta ste dper na/ bdag med pa'i phyir bdag shin du rnam par dag pa la mtshan ma'i gnas med do// sems can dang / srog dang / 'gro ba dang / gso ba dang / skyes bu dang / gang zag dang / shed can dang / shed bdag dang / byed pa po dang / tshor ba po dang / shes pa po dang / mthong ba po med pa'i phyir/ sems can dang / srog dang / 'gro ba dang / gso ba dang / skyes bu dang / gang zag dang / shed can dang / shed bdag dang / byed pa po dang / tshor ba po dang / shes pa po dang / mthong ba po shin du rnam par dag pa la mtshan ma'i gnas med do// rab 'byor de bzhin du/ byang chub sems dpa' sems dpa' chen po shes rab kyi pha rol du phyin pa la spyod pa'i byang chub sems dpa'i tshig gi don med do// rab 'byor 'di lta ste dper na/ nyi ma'i dkyil 'khor mngon par 'char ba'i tshe/ mun pa'i gnas med do// rab 'byor de bzhin du/ byang chub sems dpa' sems dpa' chen po shes rab kyi pha rol du phyin pa la spyod pa'i byang chub sems dpa'i tshig gi don med do// rab 'byor 'di lta ste dper na/ bskal pa'i me 'bar ba'i tshe/ 'du byed kyi rnam pa thams cad kyi gnas med do// rab 'byor de bzhin du byang chub sems dpa' sems dpa' chen po shes rab kyi pha rol du phyin pa la spyod pa'i byang chub sems dpa'i tshig gi don med do// rab 'byor 'di lta ste dper na/ de bzhin gshegs pa dgra bcom pa yang dag par rdzogs pa'i sangs rgyas kyi tshul khrims la/ tshul khrims ngan pa'i gnas med do// rab 'byor de bzhin du byang chub sems dpa' sems dpa' chen po shes rab kyi pha rol du phyin pa la spyod pa'i byang chub sems dpa'i tshig gi don med do// rab 'byor 'di lta ste dper na/ de bzhin gshegs pa dgra bcom pa yang dag par rdzogs pa'i sangs rgyas kyi ting nge 'dzin la 'khrug pa'i gnas med do// rab 'byor de bzhin du byang chub sems dpa' sems dpa' chen po shes rab kyi pha rol du phyin pa la spyod pa'i byang chub sems dpa'i tshig gi don med do// rab 'byor 'di lta ste dper na/ de bzhin gshegs pa dgra bcom pa yang dag par rdzogs pa'i sangs rgyas kyi shes rab la/ shes rab 'chal pa'i gnas med do// rab 'byor de bzhin du byang chub sems dpa' sems dpa' chen po shes rab kyi pha rol du phyin pa la spyod pa'i byang chub sems dpa'i tshig gi don med do// rab 'byor 'di lta ste dper na/ de bzhin gshegs pa dgra bcom pa yang dag par rdzogs pa'i sangs rgyas kyi rnam par grol ba la/ rnam par ma grol ba'i gnas med do// rab 'byor de bzhin du byang chub sems dpa' sems dpa' chen po shes rab kyi pha rol du phyin pa la spyod pa'i byang chub sems dpa'i tshig gi don med do// rab 'byor 'di lta ste dper na/ de bzhin gshegs pa dgra bcom pa yang dag par rdzogs pa'i sangs rgyas kyi rnam par grol ba'i ye shes gzigs pa la/ rnam par grol ba'i ye shes ma gzigs pa'i gnas med do// rab 'byor de bzhin du byang chub sems dpa' sems dpa' chen po shes rab kyi pha rol du phyin pa la spyod pa'i byang chub sems dpa'i tshig gi don med do// rab 'byor 'di lta ste dper na/ nyi ma dang zla ba'i 'od la gnas med do// rab 'byor de bzhin du byang chub sems dpa' sems dpa' chen po shes rab kyi pha rol du phyin pa la spyod pa'i byang chub sems dpa'i tshig gi don med do// rab 'byor 'di lta ste dper na/ gza' dang / skar ma dang / nor bu rin po che dang / glog gi 'od la gnas med do// rab 'byor de bzhin du byang chub sems dpa' sems dpa' chen po shes rab kyi pha rol du phyin pa la spyod pa'i byang chub sems dpa'i tshig gi don med do// rab 'byor 'di lta ste dper na/ rgyal chen bzhi'i ris kyi lha rnams kyi 'od la gnas med do// sum cu rtsa gsum gyi lha rnams dang / mtshe ma dang / dga' ldan dang / 'phrul dga' dang / gzhan 'phrul dbang byed dang / tshangs ris dang / tshangs lha nye phan dang / tshangs pa kun 'khor dang / tshangs chen dang / 'og min gyi bar gyi lha rnams kyi 'od la gnas med do// rab 'byor de bzhin du byang chub sems dpa' sems dpa' chen po shes rab kyi pha rol du phyin pa la spyod pa'i byang chub sems dpa'i tshig gi don med do// rab 'byor 'di lta ste dper na/ byang chub sems dpa' sems dpa' chen po rnams kyi 'od la gnas med do// de bzhin gshegs pa dgra bcom pa yang dag par rdzogs pa'i sangs rgyas rnams kyi 'od la gnas med do// rab 'byor de bzhin du byang chub sems dpa' sems dpa' chen po shes rab kyi pha rol du phyin pa la spyod pa'i byang chub sems dpa'i tshig gi don med do// de ci'i phyir zhe na/ rab 'byor 'di ltar byang chub gang yin pa dang / byang chub sems dpa' dang / byang chub sems dpa'i tshig gi don gang yin pa'i chos de dag thams cad kyang ldan pa yang ma yin/ mi ldan pa yang ma yin te/ gzugs med pa/ bstan du med pa/ thogs pa med pa/ 'di ltar mtshan nyid med par mtshan nyid gcig pa sha stag ste/ rab 'byor byang chub sems dpa' sems dpa' chen po chos thams cad la ma chags pa dang / med pa yang dag pa nyid la bslab par bya'o// rab 'byor byang chub sems dpa' sems dpa' chen pos chos thams cad la rtog pa med cing // rnam par rtog pa med par yang rig par bya'o// gsol pa/ bcom ldan 'das chos thams cad ni gang lags/ bcom ldan 'das byang chub sems dpa' sems dpa' chen pos chos gang rnams kyi ma chags pa dang mchis pa ma lags pa yang dag pa nyid la ji ltar bslab par bgyi/ byang chub sems dpa' sems dpa' chen pos chos thams cad ni gang rnams rig par bgyi/ bcom ldan 'das kyis bka' stsal pa/ rab 'byor chos thams cad ces bya ba ni dge ba dang mi dge ba dang lung du bstan pa dang / lung du ma bstan pa dang / 'jig rten pa dang 'jig rten las 'das pa dang / zag pa dang bcas pa dang / zag pa med pa dang / 'dus byas dang / 'dus ma byas dang / kha na ma tho ba dang bcas pa dang / kha na ma tho ba med pa dang / thun mong dang / thun mong ma yin pa dag ste/ rab 'byor de dag ni chos thams cad ces bya ste/ byang chub sems dpa' sems dpa' chen pos kyang chos de dag thams cad la ma chags pa dang / med pa nyid la bslab par bya'o// byang chub sems dpa' sems dpa' chen pos shes par bya ba yang chos thams cad po de dag nyid do// gsol pa/ bcom ldan 'das 'jig rten pa'i dge ba'i chos gang lags/ bcom ldan 'das kyis bka' stsal pa/ rab 'byor 'jig rten pa'i chos dge ba zhes bya ba ni/ phar shes pa/ mar shes pa/ dge sbyong du shes pa/ bram zer shes pa/ rigs kyi nang na rgan pa la rim gro byed pa dang / sbyin pa las byung ba'i bsod nams kyi las kyi dngos po dang / tshul khrims las byung ba dang / bsgom pa las byung ba'i bsod nams kyi las kyi dngos po dang / nyams su blang ba dang ldan pa'i dngos po dang / dge ba bcu'i las kyi lam rnams dang / 'jig rten pa'i 'du shes dgu ste/ 'di ltar rnam par bam pa'i 'du shes dang / 'bu can gyi 'du shes dang / rnam par rnags pa'i 'du shes dang / rnam par dmar ba'i 'du shes dang / rnam par sngos pa'i 'du shes dang / rnam par zos pa'i 'du shes dang / rnam par 'thor ba'i 'du shes dang / rus pa'i 'du shes dang / rnam par tshig pa'i 'du shes dang / 'jig rten pa'i bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / mngon par shes pa lnga dang / 'jig rten pa'i rjes su dran pa bcu ste/ 'di ltar sangs rgyas rjes su dran pa dang / chos rjes su dran pa dang / dge 'dun rjes su dran pa dang / tshul khrims rjes su dran pa dang / gtong ba rjes su dran pa dang / lha rjes su dran pa dang / dbugs phyi nang du rgyu ba rjes su dran pa dang / lus kyi rnam pa rjes su dran pa dang / skyo ba rjes su dran pa dang / 'chi ba rjes su dran pa dag ste/ de dag ni 'jig rten pa'i chos dge ba zhes bya'o// gsol pa/ bcom ldan 'das 'jig rten pa'i chos mi dge ba gang lags/ bcom ldan 'das kyis bka' stsal pa/ mi dge ba bcu'i las kyi lam dag ste/ 'di ltar rab 'byor srog gcod pa ni 'jig rten pa'i chos mi dge ba'o// ma byin par len pa dang / 'dod pas log par g.yem pa dang / du smra ba dang / phra ma dang / zhe gcod pa dang / tshig kyal pa dang / chags sems dang / gnod sems dang / log par lta ba dang / khro ba dang / mdud par 'dzin pa dang / 'chab pa dang / 'tshig pa dang / 'tshe ba dang / phrag dog dang / ser sna dang / nga rgyal dang / log pa'i nga rgyal ste/ rab 'byor de dag ni 'jig rten pa'i chos mi dge ba'o// gsol pa/ bcom ldan 'das lung du ma bstan pa'i chos gang lags/ bcom ldan 'das kyis bka' stsal pa/ lus kyi las ni lung ma bstan pa'o// ngag gi las ni lung ma bstan pa'o// yid kyi las ni lung ma bstan pa'o// 'byung ba chen po bzhi ni lung ma bstan pa'o// dbang po lnga ni lung ma bstan pa'o// skye mched drug ni lung ma bstan pa'o// gzugs med pa bzhir skyes pa ni lung ma bstan pa'o// phung po dang / khams dang / skye mched ni lung ma bstan pa'o// rnam par smin pa thams cad ni lung ma bstan pa ste/ rab 'byor de dag ni lung ma bstan pa'i chos su shes par bya'o// gsol ba/ bcom ldan 'das 'jig rten pa'i chos gang lags/ bcom ldan 'das kyis bka' stsal pa/ rab 'byor 'jig rten pa'i chos zhes bya ba ni/ phung po dang / skye mched dang / khams dang / dge ba bcu'i las kyi lam dang / bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / mngon par shes pa lnga dang / 'jig rten las 'das pa'i chos ma gtogs par/ de ma yin par 'jig rten pa'i chos gang ji snyed pa de dag ni 'jig rten pa'i chos zhes bya'o// gsol pa/ bcom ldan 'das 'jig rten las 'das pa'i chos gang lags/ bcom ldan 'das kyis bka' stsal pa/ rab 'byor 'jig rten las 'das pa'i chos zhes bya ba ni/ dran pa nye bar gzhag pa bzhi dang / yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa dang / rnam par thar pa'i sgo stong pa nyid dang / mtshan ma med pa dang / smon pa med pa dang / ma shes pa yongs su shes par bya ba'i dbang po dang / yongs su shes pa'i dbang po dang / yongs su shes par rtogs pa'i dbang po dang / rtog pa dang bcas dpyod pa dang bcas pa'i ting nge 'dzin dang / rtog pa med pa la dpyod pa tsam gyi ting nge 'dzin dang / rtog pa med cing dpyod pa med pa'i ting nge 'dzin dang / rig pa dang / rnam par grol ba dang / dran pa dang / shes bzhin dang / tshul bzhin du yid la bya ba dang / rnam par thar pa brgyad de/ brgyad gang zhe na/ gzugs dang ldan pa gzugs mthong ba 'di ni/ rnam par thar ba dang po'o// nang gzugs med pa'i 'du shes dang ldan pas/ phyi rol gyi gzugs mthong ba 'di ni rnam par thar ba gnyis pa'o// sdug par mos par gyur pa 'di ni rnam par thar pa gsum pa'o// gzugs kyi 'du shes las yang dag par 'das te/ thogs pa'i 'du shes rnams nub par gyur cing // sna tshogs kyi 'du shes yid la mi byed pas/ nam mkha' mtha' yas so zhes te/ nam mkha' mtha' yas skye mched la nye bar bsgrubs te gnas pa 'di ni rnam par thar pa bzhi pa'o// de rnam pa thams cad du nam mkha' mtha' yas skye mched las yang dag par 'das te/ rnam par shes pa mtha' yas so zhes/ rnam shes mtha' yas skye mched la nye bar bsgrubs te gnas pa 'di ni rnam par thar pa lnga pa'o// de rnam pa thams cad du rnam shes mtha' yas skye mched las yang dag par 'das te/ cung zad ma yod do zhes/ cung zad med pa'i skye mched la nye bar bsgrubs te gnas pa 'di ni rnam par thar pa drug pa'o// de rnam pa thams cad du cung zad med pa'i skye mched las yang dag par 'das te/ 'du shes med 'du shes med min skye mched la nye bar bsgrubs te gnas pa 'di ni rnam par thar pa bdun pa'o// de rnam pa thams cad du 'du shes med 'du shes med min skye mched las yang dag par 'das te 'du shes dang tshor ba 'gog pa la nye bar bsgrubs te gnas pa 'di ni rnam par thar pa brgyad pa'o// rnam par thar ba brgyad po de dag dang / mthar gyis gnas pa'i snyoms par 'jug pa dgu ste/ dgu gang zhe na/ 'di lta ste/ de 'dod pas dben/ sdig to mi dge ba'i chos kyis dben/ rtog pa dang bcas pa/ dpyod pa dang bcas pa/ dben pa las skyes pa'i dga' ba dang bde ba can bsam gtan dang po la nye bar bsgrubs te gnas so// de rnam par rtog pa dang / rnam par dpyod pa nye bar zhi nas/ nang yongs su dang ste/ sems kyi rgyud gcig tu gyur pas/ rnam par rtog pa med pa/ rnam par dpyod pa med pa/ ting nge 'dzin las skyes pa'i dga' ba dang / bde ba can bsam gtan gnyis pa la nye bar bsgrubs te gnas so// de dga' ba las 'dod chags dang bral bas/ dran pa dang ldan zhing // shes bzhin du btang snyoms su gnas te/ bde ba lus kyis myong la/ 'phags pa rnams kyis de la dran pa dang ldan pa/ bde ba la rnam par spyod pa btang snyoms pa'o zhes brjod pa ste/ dga' ba med pa'i bsam gtan gsum pa la nye bar bsgrubs te gnas so// de bde ba yang spangs/ sdug bsngal ba yang spangs shing // yid bde ba dang / yid mi bde ba snga nas kyang nub pas/ bde ba yang med/ sdug bsngal ba yang med pa/ btang snyoms dang dran pas yongs su dag pa'i bsam gtan bzhi pa la nye bar bsgrubs te gnas so// de rnam pa thams cad du gzugs kyi 'du shes las yang dag par 'das te/ thogs pa'i 'du shes rnams nub par gyur cing // sna tshogs kyi 'du shes yid la mi byed pas/ nam mkha' mtha' yas so zhes te/ nam mkha' mtha' yas skye mched la nye bar bsgrubs te gnas so// de rnam pa thams cad du nam mkha' mtha' yas skye mched las yang dag par 'das te/ rnam par shes pa mtha' yas so zhes/ rnam shes mtha' yas skye mched la nye bar bsgrubs te gnas so// de rnam pa thams cad du rnam shes mtha' yas skye mched las yang dag par 'das te/ cung zad ma yod do zhes/ cung zad med pa'i skye mched la nye bar bsgrubs te gnas so// de rnam pa thams cad du cung zad med pa'i skye mched las yang dag par 'das te/ 'du shes med 'du shes med min skye mched la nye bar bsgrubs te gnas so// de rnam pa thams cad du 'du shes med 'du shes med min skye mched las yang dag par 'das te/ 'du shes dang / tshor ba 'gog pa la nye bar bsgrubs te gnas so// de ltar mthar gyis gnas pa'i snyoms par 'jug pa dgu po de dag dang / nang stong pa nyid dang / phyi stong pa nyid dang / phyi nang stong pa nyid dang / dngos po med pa'i ngo bo nyid stong pa nyid kyi bar dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad dag ste/ de dag ni 'jig rten las 'das pa'i chos shes bya'o// gsol pa/ bcom ldan 'das zag pa dang bcas pa'i chos gang lags/ bcom ldan 'das kyis bka' stsal pa/ rab 'byor zag pa dang bcas pa'i chos zhes bya ba ni/ 'di lta ste/ phung po dang / skye mched dang / khams dang / bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / mngon par shes pa lnga dag ste/ de dag ni zag pa dang bcas pa'i chos zhes bya'o// gsol pa/ bcom ldan 'das zag pa ma mchis pa'i chos gang lags/ bcom ldan 'das kyis bka' stsal pa/ rab 'byor zag pa med pa'i chos ni/ dran pa nye bar gzhag pa bzhi dang / yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa dang / 'phags pa'i bden pa bzhi dang / rnam par thar ba brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa dang / ting nge 'dzin thams cad dang / gzungs kyi sgo thams cad dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad dag ste/ de dag ni zag pa med pa'i chos zhes bya'o// gsol pa/ bcom ldan 'das 'dus byas kyi chos gang lags/ bcom ldan 'das kyis bka' stsal pa/ rab 'byor 'dus byas kyi chos zhes bya ba ni/ 'dod pa'i khams dang / gzugs kyi khams dang / gzugs med pa'i khams dang / gzhan yang de ma yin pa 'dus byas su gtogs pa'i chos rnams/ byang chub kyi phyogs kyi chos sum cu rtsa bdun dang / sangs rgyas kyi chos ma 'dres pa brgyad kyi bar dag ste/ de dag ni 'dus byas kyi chos zhes bya'o// gsol pa/ bcom ldan 'das 'dus ma byas kyi chos gang lags/ bcom ldan 'das kyis bka' stsal pa/ rab 'byor 'dus ma byas kyi chos zhes bya ba ni/ gang la skye ba med cing 'jig pa med pa dang / gnas pa las gzhan du 'gyur ba med pa ste/ 'dod chags zad pa/ zhe sdang zad pa/ gti mug zad pa/ de bzhin nyid ma nor ba de bzhin nyid/ gzhan ma yin pa de bzhin nyid/ chos nyid chos kyi dbyings nyid/ chos skyon med pa nyid/ bsam gyis mi khyab pa'i dbyings/ yang dag pa'i mtha' ste/ rab 'byor de dag ni 'dus ma byas kyi chos zhes bya'o// gsol pa/ bcom ldan 'das thun mong gi chos gang lags/ bcom ldan 'das kyis bka' stsal pa/ rab 'byor thun mong gi chos zhes bya ba ni/ bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / mngon par shes pa lnga dag ste/ de dag ni byis pa so so'i skye bo rnams dang / thun mong gi chos zhes bya'o// gsol pa/ bcom ldan 'das thun mong ma lags pa'i chos gang lags/ bcom ldan 'das kyis bka' stsal pa/ rab 'byor thun mong ma yin pa'i chos zhes bya ba ni/ byang chub kyi phyogs kyi chos sum cu rtsa bdun dang / sangs rgyas kyi chos ma 'dres pa brgyad kyi bar dag ste/ de dag ni thun mong ma yin pa'i chos zhes bya'o// de la byang chub sems dpa' sems dpa' chen po shes rab kyi pha rol du phyin pa la spyod pas/ rang gi mtshan nyid kyis stong pa'i chos thams cad la rtog pa med pas/ chags par mi bya'o// chos thams cad gnyis su med pa'i tshul gyis rtog pa med cing // rnam par rtog pa med pa'i phyir/ chos thams cad khong du chud par bya'o// de nas tshe dang ldan pa rab 'byor gyis/ bcom ldan 'das la 'di skad ces gsol to// bcom ldan 'das gang 'di byang chub sems dpa' sems dpa' chen po zhes bgyi ba de ci'i slad du/ byang chub sems dpa' la sems dpa' chen po zhes bgyi/ bcom ldan 'das kyis bka' stsal pa/ rab 'byor sems can gyi phung po chen po nges pa'i phul byed par 'gyur bas/ de'i phyir byang chub sems dpa' la sems dpa' chen po zhes bya'o// gsol pa/ bcom ldan 'das sems can gyi phung po chen po nges pa de lta bu'i phul/ byang chub sems dpa' sems dpa' chen po bgyid par 'gyur ba/ de lta bu'i sems can gyi phung po chen po nges pa gang lags/ bcom ldan 'das kyis bka' stsal pa/ rab 'byor sems can gyi phung po chen po zhes bya ba ni/ 'di lta ste/ rigs kyis dang / brgyad pa dang / rgyun tu zhugs pa dang / lan cig phyir 'ong ba dang / phyir mi 'ong ba dang / dgra bcom pa dang / rang sangs rgyas dang / sems dang po bskyed pa'i byang chub sems dpa' dang / phyir mi ldog pa'i sa la gnas pa'i byang chub sems dpa' sems dpa' chen po'i bar dag ste/ rab 'byor de ni sems can gyi phung po nges pa zhes bya ste/ byang chub sems dpa' sems dpa' chen po ni de lta bu'i phul byed par 'gyur ro// de la byang chub sems dpa' sems dpa' chen pos rdo rje lta bu'i sems bskyed de/ sems can gyi phung po chen po nges pa'i phul zhes bya'o// gsol pa/ bcom ldan 'das rdo rje lta bu'i sems bskyed pa gang lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po 'di ltar sems bskyed de/ 'khor ba dpag tu med par sems can thams cad kyi don du bdag gis go cha bgo bar bya'o// bdag gis bdog pa thams cad yongs su gtong bar bya'o// bdag gis sems can thams cad la sems mnyam pa nyid bskyed par bya'o// bdag gis sems can thams cad theg pa gsum gyis yongs su mya ngan las bzla bar bya'o// de ltar sems can thams cad yongs su mya ngan las bzlas kyang // sems can gang yang yongs su mya ngan las 'das pa med pas/ chos thams cad skye ba med pa dang / 'gag pa med pa bdag gis shes par bya'o// bdag gis ma 'dres pa'i rnam pa thams cad mkhyen pa nyid kyi sems kyis pha rol du phyin pa drug la spyod par bya'o// bdag gis chos rtogs pa thams cad kyi rjes su 'gro ba phun sum tshogs pa la bslab par bya'o// bdag gis chos kyi tshul gcig tu bsgrub pa khong du chud par bya'o// bdag gis phung po nas brtsams te pha rol du phyin pa rnams dang / byang chub kyi phyogs kyi chos rnams dang / bsam gtan dang / tshad med pa dang / gzugs med pa'i snyoms par 'jug pa dang / mngon par shes pa dang / stobs bcu dang / mi 'jigs pa bzhi dang / so so yang dag par rig pa dang / sangs rgyas kyi chos ma 'dres pa'i bar bsgrub pa khong du chud pa la bslab par bya'o// bdag gis chos dpag tu med pa thams cad yongs su bsgrub par bslab par bya'o// snyam du sems bskyed de/ rab 'byor 'di ni byang chub sems dpa' sems dpa' chen po'i sems bskyed pa rdo rje lta bu ste/ de de la gnas shing byang chub sems dpa' sems dpa' chen po sems can gyi phung po chen po nges pa'i phul mi dmigs pa'i tshul gyis byed do// rab 'byor gzhan yang byang chub sems dpa' sems dpa' chen po 'di ltar sems bskyed de/ sems can dmyal ba pa dang / byol song gi skye gnas pa dang / gshin rje'i 'jig rten pa'i sems can ji snyed cig sdug bsngal gyi tshor ba nyams su myong bar gyur pa'i sdug bsngal gyi tshor ba de dag thams cad sems can de dag gi don du bdag gis nyams su myong bar bya'o snyam du sems bskyed do// de la byang chub sems dpa' sems dpa' chen pos gang du 'di ltar sems bskyed par bya ste/ bdag gis sems can re re'i don du yang bskal pa bye ba khrag khrig brgya stong mang por sems can gang yang phung po ma lus pa'i mya ngan las 'das pa'i dbyings su yongs su mya ngan las ma bzlas kyi bar du/ sems can dmyal ba'i sdug bsngal de dag kyang // bdag gis nyams su myong bar bya'o zhes thabs de lta bus sems can thams cad kyi don tu/ sems can thams cad phung po ma lus pa'i mya ngan las 'das pa'i dbyings su yongs su mya ngan las ma bzlas kyi bar du/ sems can dmyal ba'i sdug bsngal de dag thams cad kyang bdag gis nyams su myong bar bya'o// de nas gdod bdag gi don du dge ba'i rtsa ba bskyed de/ bskal pa bye ba khrag khrig brgya stong du mas byang chub kyi tshogs mang po bsags te/ bla na med pa yang dag par rdzogs pa'i byang chub tu mngon par rdzogs par 'tshang rgya bar bya'o snyam du sems bskyed par bya ste/ rab 'byor 'di ni byang chub sems dpa' sems dpa' chen po'i sems bskyed pa rdo rje lta bu ste/ de la gnas shing byang chub sems dpa' sems dpa' chen po sems can gyi phung po chen po nges pa'i phul mi dmigs pa'i tshul gyis byed do// rab 'byor gzhan yang byang chub sems dpa' sems dpa' chen pos rgyun mi 'chad par rlabs po che'i sems gang gis sems can thams cad kyi phul du 'gyur ba de lta bu'i sems rlabs po che bskyed par bya'o// de la byang chub sems dpa' sems dpa' chen po'i sems rlabs po che ni sems dang po bskyed phyin chad/ 'dod chags kyi sems mi bskyed/ zhe sdang gi sems mi bskyed/ gti mug gi sems mi bskyed/ gtse ba'i sems mi bskyed/ nyan thos kyi sems dang / rang sangs rgyas kyi sems kyang mi bskyed pa ste/ 'di ni byang chub sems dpa' sems dpa' chen po'i sems rlabs po che'o// des sems can thams cad kyi phul byed kyang // sems rlabs po che des rlom sems su mi bya'o// rab 'byor gzhan yang byang chub sems dpa' sems dpa' chen pos mi sgul ba'i sems dang ldan par bya ste/ de la byang chub sems dpa' sems dpa' chen po'i sems mi sgul ba ni/ rnam pa thams cad mkhyen pa nyid dang ldan par yid la byed cing // des rlom sems su mi byed pa ste/ 'di ni byang chub sems dpa' sems dpa' chen po'i sems mi sgul ba'o// sems des sems can thams cad kyi phul du mi dmigs pa'i tshul gyis 'gyur ro// rab 'byor gzhan yang byang chub sems dpa' sems dpa' chen pos sems can thams cad la phan pa dang / bde ba'i sems bskyed par bya'o// de la byang chub sems dpa' sems dpa' chen po'i phan pa dang bde ba'i sems ni/ sems can thams cad skyob cing // sems can thams cad yongs su mi gtong la/ des rlom sems su 'gyur ba med pa ste/ rab 'byor 'di ni byang chub sems dpa' sems dpa' chen po'i phan pa dang bde ba'i sems te/ de la gnas shing sems can gyi phung po chen po nges pa'i phul mi dmigs pa'i tshul gyis byed do// rab 'byor gzhan yang byang chub sems dpa' sems dpa' chen pos rtag tu rgyun mi chad par chos 'dod par bya'o// chos la dga' bar bya'o// chos la mos par bya'o// chos la mos pa'i rnal 'byor la brtson par bya'o// de la chos gang zhe na/ chos thams cad dbyer med pa ste/ 'di ni chos zhes bya'o// de la chos 'dod pa gang zhe na/ gang chos de la 'dod cing mos pa ste/ 'di ni chos 'dod pa zhes bya'o// de la chos la dga' ba gang zhe na/ chos de la dga' zhing mngon par dga' ba ste/ 'di ni chos la dga' ba zhes bya'o// de la chos la mos pa gang zhe na/ gang chos de la yon tan du lta ba ste/ 'di ni chos la mos pa zhes bya'o// de la chos la mos pa'i rnal 'byor la brtson pa gang zhe na/ chos de nyid la bsgom zhing mang du byed pa ste/ 'di ni chos la mos pa'i rnal 'byor la brtson pa zhes bya'o// rab 'byor de ltar byang chub sems dpa' sems dpa' chen po shes rab kyi pha rol du phyin pa la spyod pas/ sems can gyi phung po chen po nges pa'i phul du mi dmigs pa'i tshul gyis bya'o// rab 'byor gzhan yang byang chub sems dpa' sems dpa' chen po shes rab kyi pha rol du phyin pa la spyod pas/ nang stong pa nyid la gnas/ phyi stong pa nyid la gnas/ phyi nang stong pa nyid la gnas/ dngos po med pa'i ngo bo nyid stong pa nyid kyi bar la gnas te/ sems can gyi phung po chen po nges pa'i phul du 'gyur bar bya'o// rab 'byor gzhan yang byang chub sems dpa' sems dpa' chen po shes rab kyi pha rol du phyin pa la spyod pas/ byang chub kyi phyogs kyi chos rnams la gnas/ 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar ba brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa rnams dang / so so yang dag par rig pa rnams dang / byams pa chen po dang / snying rje chen po dang / sangs rgyas kyi chos ma 'dres pa brgyad kyi bar la gnas te/ sems can gyi phung po chen po nges pa'i phul du mi dmigs pa'i tshul gyis 'gyur par bya'o// rab 'byor gzhan yang byang chub sems dpa' sems dpa' chen po shes rab kyi pha rol du phyin pa la spyod pas/ dpa' bar 'gro ba'i ting nge 'dzin la gnas/ nam mkha' ltar chags pa med pas rnam par grol zhing gos pa med pa'i ting nge 'dzin gyi bar la gnas te/ sems can gyi phung po chen po nges pa'i phul du mi dmigs pa'i tshul gyis 'gyur bar bya'o// rab 'byor chos de dag la gnas shing // byang chub sems dpa' sems dpa' chen po shes rab kyi pha rol du phyin pa la spyod pa de/ sems can gyi phung po chen po nges pa'i phul du byed pas/ de'i phyir byang chub sems dpa' sems dpa' chen po zhes bya'o// de nas tshe dang ldan pa sha ra dwa ti'i bus/ bcom ldan 'das la 'di skad ces gsol to// bcom ldan 'das don gang gi slad du/ byang chub sems dpa' sems dpa' chen po zhes bgyi ba 'di la bdag kyang spobs pa skye'o// bcom ldan 'das kyis bka' stsal pa/ sha ra dwa ti'i bu de la spobs pa skyed cig // sha ra dwa ti'i bus gsol pa/ bcom ldan 'das bdag tu lta ba dang / sems can du lta ba dang / srog tu lta ba dang / gang zag tu lta ba dang / gso ba dang / skyes bu dang / shed can dang / shed bdag dang / byed pa po dang / tshor ba po dang / shes pa po dang / mthong ba por lta ba dang / chad par lta ba dang / rtag par lta ba dang / yod par lta ba dang / med par lta ba dang / phung por lta ba dang / khams su lta ba dang / skye mched du lta ba dang / rten cing 'brel bar 'byung bar lta ba dang / pha rol du phyin pa dang / byang chub kyi phyogs kyi chos su lta ba dang / sangs rgyas kyi chos ma 'dres pa'i bar du lta ba dang / sems can yongs su smin par bya bar lta ba dang / sangs rgyas kyi zhing yongs su dag par bya bar lta ba dang / byang chub tu lta ba dang / sangs rgyas su lta ba dang / chos su lta ba dang / dge 'dun du lta ba dang / chos kyi 'khor lo bskor bar lta ba dang / yongs su mya ngan las 'da' bar lta ba rab tu spang ba'i slad du sems can rnams la chos ston pa bgyid kyang // de mi dmigs pa'i tshul gyis bgyid de/ de'i slad du byang chub sems dpa' sems dpa' chen po zhes bgyi'o// de nas tshe dang ldan pa rab 'byor gyis/ tshe dang ldan pa sha ra dwa ti'i bu la 'di skad ces smras so// tshe dang ldan pa sha ra dwa ti'i bu ci'i phyir na/ byang chub sems dpa' sems dpa' chen po gzugs su lta bar 'gyur ba yin/ tshor ba dang / 'du shes dang / 'du byed dang / rnam par shes par lta bar 'gyur ba yin/ mya ngan las 'da' ba'i bar du lta bar 'gyur ba yin/ smras pa/ tshe dang ldan pa rab 'byor 'di la byang chub sems dpa' sems dpa' chen po shes rab kyi pha rol du phyin pa la spyod cing // thabs mi mkhas pas/ gzugs la dmigs shing // dmigs pa'i tshul gyis lta ba skyed do// tshor ba dang / 'du shes dang / 'du byed dang / rnam par shes par dmigs shing // dmigs pa'i tshul gyis lta ba skyed do// skye mched dang / khams dang / rten cing 'brel bar 'byung bar dmigs shing // dmigs pa'i tshul gyis lta ba skyed do// pha rol du phyin pa rnams dang / stong pa nyid thams cad dang / dran pa nye bar gzhag pa rnams dang / yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug par dmigs shing // dmigs pa'i tshul gyis lta ba skyed do// rnam par thar pa dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs dang / mi 'jigs pa dang / so so yang dag par rig pa dang / byams pa chen po dang / snying rje chen po dang / sangs rgyas kyi chos ma 'dres par dmigs shing // dmigs pa'i tshul gyis lta ba skyed do// yongs su mya ngan las 'da' ba'i bar du dmigs shing // dmigs pa'i tshul gyis lta ba skyed do// tshe dang ldan pa rab 'byor de'i phyir byang chub sems dpa' sems dpa' chen po gzugs su lta bar 'gyur ba yin/ tshor ba dang / 'du shes dang / 'du byed dang / rnam par shes par lta bar 'gyur ba yin/ yongs su mya ngan las 'da' ba'i bar du lta bar 'gyur ba yin te/ de la byang chub sems dpa' sems dpa' chen po shes rab kyi pha rol du phyin pa la spyod pa'i tshe/ thabs mkhas pas/ lta ba'i rnam pa de dag spang ba'i phyir/ mi dmigs pa'i tshul gyis chos ston to// de nas tshe dang ldan pa rab 'byor gyis/ bcom ldan 'das la 'di skad ces gsol to// bcom ldan 'das don gang gi slad du/ byang chub sems dpa' sems dpa' chen po zhes bgyi ba de la bdag kyang spobs pa skye'o// bcom ldan 'das kyis bka' stsal pa/ rab 'byor khyod kyis spobs pa skyed cig // rab 'byor gyis gsol pa/ bcom ldan 'das byang chub kyi sems mi mnyam pa dang mnyam pa'i sems/ nyan thos dang / rang sangs rgyas thams cad dang thun mong ma lags pa'i sems de lta bu la yang chags pa ma mchis pas/ de'i slad du byang chub sems dpa' sems dpa' chen po zhes bgyi'o// de ci'i slad du zhe na/ 'di ltar thams cad mkhyen pa nyid kyi sems de ni/ zag pa ma mchis shing khams gsum gyi khongs su chud pa ma mchis pa ste/ de ltar thams cad mkhyen pa nyid kyi sems zag pa ma mchis shing // khams gsum gyi khongs su chud pa ma mchis pa'i sems de la yang // rang bzhin stong pa nyid kyi slad du chags pa ma mchis pas/ de'i slad du byang chub sems dpa' ni sems dpa' chen po'i grangs su mchi'o// de ci'i slad du zhe na/ 'di ltar sems ni sems ma mchis pa ste/ sems ma mchis pa de la yang chags pa ma mchis so// de nas tshe dang ldan pa sha ra dwa ti'i bus/ tshe dang ldan pa rab 'byor la 'di skad ces smras so// tshe dang ldan pa rab 'byor byang chub sems dpa' sems dpa' chen po'i sems mi mnyam pa dang mnyam pa'i sems/ nyan thos dang / rang sangs rgyas thams cad dang thun mong ma yin pa'i sems gang yin/ rab 'byor gyis smras pa/ tshe dang ldan pa sha ra dwa ti'i bu 'di la byang chub sems dpa' sems dpa' chen po sems dang po bskyed phyin chad chos gang yang skye bar yang dag par rjes su mi mthong // 'gag pa dang / 'phel ba dang / 'grib pa dang / 'ong ba dang / 'gro ba dang / kun nas nyon mongs pa dang / rnam par byang bar yang dag par rjes su mi mthong ste/ tshe dang ldan pa sha ra dwa ti'i bu gang la skye ba med cing // 'gag pa med pa dang / 'phel ba med cing 'grib pa med pa dang / 'ong ba med cing 'gro ba med pa dang / kun nas nyon mongs pa med cing rnam par byang ba med pa de la/ nyan thos kyi sems med do// rang sangs rgyas kyi sems med do// byang chub sems dpa'i sems med do// yang dag par rdzogs pa'i sangs rgyas kyi sems med do// tshe dang ldan pa sha ra dwa ti'i bu 'di ni byang chub sems dpa' sems dpa' chen po'i sems mi mnyam pa dang mnyam pa ste/ nyan thos dang / rang sangs rgyas thams cad dang thun mong ma yin pa'i sems so// smras pa/ tshe dang ldan pa rab 'byor gang khyod kyis 'di skad du thams cad mkhyen pa nyid kyi sems zag pa med pa/ khongs su chud pa med pa/ de lta bu'i sems la yang chags pa med do zhes smras pa ni de lta yin te/ tshe dang ldan pa rab 'byor de bas gzugs kyang chags pa med do// tshor ba dang / 'du shes dang / 'du byed dang / rnam par shes pa yang chags pa med do// rnam pa thams cad mkhyen pa nyid kyi bar yang chags pa med do// smras pa/ tshe dang ldan pa sha ra dwa ti'i bu de de bzhin te/ gzugs kyang chags pa med do// tshor ba dang / 'du shes dang / 'du byed dang / rnam par shes pa yang chags pa med do// skye mched dang / khams dang / rten cing 'brel bar 'byung ba yang chags pa med do// byang chub kyi phyogs kyi chos rnams kyi bar yang chags pa med do// sangs rgyas kyi chos ma 'dres pa brgyad kyi bar yang chags pa med do// rnam pa thams cad mkhyen pa nyid kyi bar yang chags pa med do// smras pa/ tshe dang ldan pa rab 'byor khyod kyis 'di skad du/ thams cad mkhyen pa nyid kyi sems de yang zag pa med cing // khongs su chud pa med de zhes smras pa ni de lta yin te/ tshe dang ldan pa rab 'byor der yang mi zad de/ byis pa so so'i skye bo rnams kyi sems kyang // rang bzhin stong pa nyid kyi phyir zag pa med cing khongs su chud pa med do// nyan thos dang / rang sangs rgyas rnams kyi sems dang / sangs rgyas bcom ldan 'das rnams kyi thugs kyang // rang bzhin stong pa nyid kyi phyir zag pa med cing khongs su chud pa med do// rab 'byor gyis smras pa/ de yin te tshe dang ldan pa sha ra dwa ti'i bu byis pa so so'i skye bo rnams kyi sems kyang // rang bzhin stong pa nyid kyi phyir/ zag pa med cing khongs su chud pa med do// nyan thos dang / rang sangs rgyas rnams kyi sems kyang rang bzhin stong pa nyid kyi phyir zag pa med cing khongs su chud pa med do// sangs rgyas bcom ldan 'das rnams kyi thugs kyang // rang bzhin stong pa nyid kyi phyir zag pa med cing khongs su chud pa med do// smras pa/ tshe dang ldan pa rab 'byor de lta yin na/ gzugs kyang rang bzhin stong pa nyid kyi phyir/ zag pa med cing khongs su chud pa med do// tshor ba dang / 'du shes dang / 'du byed dang / rnam par shes pa yang rang bzhin stong pa nyid kyi phyir zag pa med cing khongs su chud pa med do// sangs rgyas kyi chos ma 'dres pa brgyad kyi bar yang rang bzhin stong pa nyid kyi phyir zag pa med cing khongs su chud pa med do// rnam pa thams cad mkhyen pa nyid kyi bar yang rang bzhin stong pa nyid kyi phyir zag pa med cing khongs su chud pa med do// rab 'byor gyis smras pa/ tshe dang ldan pa sha ra dwa ti'i bu ji skad du smras pa de bzhin te/ gzugs kyang rang bzhin stong pa nyid kyi phyir zag pa med cing khongs su chud pa med do// tshor ba dang / 'du shes dang / 'du byed dang / rnam par shes pa yang rang bzhin stong pa nyid kyi phyir zag pa med cing khongs su chud pa med do// sangs rgyas kyi chos ma 'dres pa rnams kyi bar yang rang bzhin stong pa nyid kyi phyir zag pa med cing khongs su chud pa med do// rnam pa thams cad mkhyen pa nyid kyi bar yang rang bzhin stong pa nyid kyi phyir zag pa med cing khongs su chud pa med do// smras pa/ tshe dang ldan pa rab 'byor gang yang khyod kyis 'di skad du/ sems med pa'i phyir/ sems de la yang chags pa med do zhes smras pa ni de lta yin te/ tshe dang ldan pa rab 'byor der yang ma zad de/ gzugs med pa yang gzugs la chags pa med do// tshor ba med pa dang / 'du shes med pa dang / 'du byed med pa dang / rnam par shes pa med pa yang rnam par shes pa la chags pa med do// byang chub kyi phyogs kyi chos rnams kyi bar du med pa yang byang chub kyi phyogs kyi chos rnams la chags pa med do// sangs rgyas kyi chos ma 'dres pa rnams kyi bar du med pa yang // sangs rgyas kyi chos ma 'dres pa rnams la chags pa med do// rnam pa thams cad mkhyen pa nyid kyi bar du med pa yang // rnam pa thams cad mkhyen pa nyid la chags pa med do// smras pa/ tshe dang ldan pa sha ra dwa ti'i bu de de bzhin te/ gzugs med pa yang gzugs la chags pa med do// tshor ba med pa dang / 'du shes med pa dang / 'du byed med pa dang / rnam par shes pa med pa yang rnam par shes pa la chags pa med do// byang chub kyi phyogs kyi chos rnams kyi bar du med pa yang // byang chub kyi phyogs kyi chos rnams la chags pa med do// sangs rgyas kyi chos ma 'dres pa rnams kyi bar du med pa yang // sangs rgyas kyi chos ma 'dres pa rnams la chags pa med do// rnam pa thams cad mkhyen pa nyid kyi bar du med pa yang // rnam pa thams cad mkhyen pa nyid la chags pa med do// tshe dang ldan pa sha ra dwa ti'i bu byang chub sems dpa' sems dpa' chen po shes rab kyi pha rol du phyin pa la de ltar spyod pa ni/ byang chub kyi sems mi mnyam pa dang mnyam pa'i sems/ nyan thos dang / rang sangs rgyas thams cad dang thun mong ma yin pa'i sems des kyang // chos thams cad la chags pa med pa'i tshul gyis rlom sems su 'gyur ba med do// mngon par chags par 'gyur ba med pas/ de'i phyir byang chub sems dpa' sems dpa' chen po zhes bya'o// de nas tshe dang ldan pa byams gang gi bus/ bcom ldan 'das la 'di skad ces gsol to// bcom ldan 'das don gang gi slad du/ byang chub sems dpa' sems dpa' chen po zhes bgyi ba de la/ bdag kyang spobs pa skye'o// bcom ldan 'das kyis bka' stsal pa/ gang po khyod kyis spobs pa skyed cig // gang pos gsol pa/ bcom ldan 'das de ni go cha chen po bgos pa'i sems can lags te/ bcom ldan 'das de ni theg pa chen po la yang dag par zhugs pa'i sems can lags la/ de ni theg pa chen po la yang dag par gnas pa'i sems can lags pas/ de'i slad du byang chub sems dpa' sems dpa' chen po zhes bgyi'o// de nas tshe dang ldan pa sha ra dwa ti'i bus/ tshe dang ldan pa byams gang gi bu la 'di skad ces smras so// tshe dang ldan pa gang po ji tsam gyis na byang chub sems dpa' sems dpa' chen pos go cha chen po bgos shes bya/ gang pos smras pa/ tshe dang ldan pa sha ra dwa ti'i bu 'di la byang chub sems dpa' sems dpa' chen po ni sems can nyung zad nyi tshe zhig gi don du sbyin pa'i pha rol du phyin pa la gnas shing // sbyin pa yongs su gtong ba ma yin gyi/ sems can thams cad kyi don du sbyin pa'i pha rol du phyin pa la spyod cing // sbyin pa yongs su gtong ngo // sems can nyung zad nyi tshe'i phyir/ tshul khrims kyi pha rol du phyin pa la gnas shing // tshul khrims srung ba ma yin gyi/ sems can thams cad kyi don du tshul khrims kyi pha rol du phyin pa la spyod cing // tshul khrims srung ngo // sems can nyung zad nyi tshe'i phyir/ bzod pa'i pha rol du phyin pa la gnas shing // bzod pa sgom pa ma yin gyi/ sems can thams cad kyi don tu bzod pa'i pha rol du phyin pa la spyod cing // bzod pa sgom mo// sems can nyung zad nyi tshe'i phyir/ brtson 'grus kyi pha rol du phyin pa la gnas shing // brtson 'grus rtsom pa ma yin gyi/ sems can thams cad kyi don tu/ brtson 'grus kyi pha rol du phyin pa la spyod cing // brtson 'grus rtsom mo// sems can nyung zad nyi tshe'i phyir/ bsam gtan gyi pha rol du phyin pa la gnas shing // bsam gtan skyed pa ma yin gyi/ sems can thams cad kyi don tu bsam gtan gyi pha rol du phyin pa la spyod cing // bsam gtan skyed do// sems can nyung zad nyi tshe'i phyir/ shes rab kyi pha rol du phyin pa la gnas shing // shes rab sgom pa ma yin gyi/ sems can thams cad kyi don tu/ shes rab kyi pha rol du phyin pa la spyod cing // shes rab sgom mo// byang chub sems dpa' sems dpa' chen po ni sems can 'di snyed cig phung po ma lus pa'i mya ngan las 'das pa'i dbyings su yongs su mya ngan las bzla bar bya'o// sems can 'di snyed cig ni yongs su mya ngan las bzla bar mi bya'o zhe'am/ sems can 'di snyed cig ni byang chub tu dgod par bya'o// sems can 'di snyed ni byang chub tu dgod par mi bya'o zhes sems can yongs su dpag pas go cha mi gyon gyi/ byang chub sems dpa' sems dpa' chen po ni sems can thams cad kyi don tu go cha chen po gyon to// de 'di snyam du sems te/ bdag gis kyang sbyin pa'i pha rol du phyin pa yongs su rdzogs par bya'o// sems can thams cad kyang sbyin pa'i pha rol du phyin pa la sbyar bar bya'o// bdag gis kyang tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa yongs su rdzogs par bya'o// sems can thams cad kyang shes rab kyi pha rol du phyin pa la sbyor bar bya'o// bdag kyang stong pa nyid thams cad dang / byang chub kyi phyogs kyi chos rnams dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams la gnas par bya'o// sems can thams cad kyang gzugs med pa'i snyoms par 'jug pa la sbyar bar bya'o// bdag kyang rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad la gnas par bya'o// sems can thams cad kyang sangs rgyas kyi chos ma 'dres pa brgyad la sbyar bar bya'o zhes bya bar sems skyed de/ tshe dang ldan pa sha ra dwa ti'i bu de tsam gyis na/ byang chub sems dpa' sems dpa' chen po go cha chen po bgos pa zhes bya'o// // shes rab kyi pha rol du phyin pa stong phrag nyi shu lnga pa/ bam po bcu bzhi pa/ tshe dang ldan pa sha ra dwa ti'i bu gzhan yang byang chub sems dpa' sems dpa' chen po shes rab kyi pha rol du phyin pa spyod pa'i tshe/ sbyin pa gang yongs su gtong ba de dag nyan thos dang / rang sangs rgyas dang ldan pa'i yid la bya bas ma yin gyi/ rnam pa thams cad mkhyen pa nyid dang ldan pa'i yid la bya bas yongs su gtong ste/ dge ba'i rtsa ba de yang sems can thams cad dang thun mong du byas shing // bla na med pa yang dag par rdzogs pa'i byang chub tu yongs su bsngo ste/ 'di ni byang chub sems dpa' sems dpa' chen po shes rab kyi pha rol du phyin pa la spyod cing // sbyin pa yongs su gtong ba'i/ sbyin pa'i pha rol du phyin pa'i go cha'o// tshe dang ldan pa sha ra dwa ti'i bu gzhan yang byang chub sems dpa' sems dpa' chen po rnam pa thams cad mkhyen pa nyid dang ldan pa'i yid la bya bas/ sbyin pa yongs su gtong zhing nyan thos dang / rang sangs rgyas kyi sa'i don du yongs su mi bsngo ba 'di ni/ byang chub sems dpa' sems dpa' chen po shes rab kyi pha rol du phyin pa la spyod cing // sbyin pa yongs su gtong ba'i tshul khrims kyi pha rol du phyin pa'i go cha'o// tshe dang ldan pa sha ra dwa ti'i bu gzhan yang byang chub sems dpa' sems dpa' chen po rnam pa thams cad mkhyen pa nyid dang ldan pa'i yid la bya bas/ chos de dag la bzod pa dang / mos pa dang / rten pa 'di ni byang chub sems dpa' sems dpa' chen po shes rab kyi pha rol du phyin pa la spyod cing // sbyin pa yongs su gtong ba'i bzod pa'i pha rol du phyin pa'i go cha'o// tshe dang ldan pa sha ra dwa ti'i bu gzhan yang byang chub sems dpa' sems dpa' chen po sbyin pa yongs su gtong ba'i tshe/ rnam pa thams cad mkhyen pa nyid dang ldan pa'i yid la bya bas/ brtson 'grus nyam par mi byed pa 'di ni/ byang chub sems dpa' sems dpa' chen po shes rab kyi pha rol du phyin pa la spyod cing // sbyin pa yongs su gtong ba'i brtson 'grus kyi pha rol du phyin pa'i go cha'o// tshe dang ldan pa sha ra dwa ti'i bu gzhan yang byang chub sems dpa' sems dpa' chen po sbyin pa yongs su gtong ba'i tshe/ 'di ltar rnam pa thams cad mkhyen pa nyid dang ldan pa'i yid la bya bas/ sems rtse gcig tu byed cing // de la dmigs pa gcig pas nyan thos dang / rang sangs rgyas dang ldan pa'i sems bskyed pa rnams kyi go mi 'byed pa 'di ni/ byang chub sems dpa' sems dpa' chen po shes rab kyi pha rol du phyin pa la spyod cing // sbyin pa yongs su gtong ba'i/ bsam gtan gyi pha rol du phyin pa'i go cha'o// tshe dang ldan pa sha ra dwa ti'i bu gzhan yang byang chub sems dpa' sems dpa' chen po shes rab kyi pha rol du phyin pa la spyod cing // sbyin pa yongs su gtong ba'i tshe/ rnam pa thams cad mkhyen pa nyid dang ldan pa'i yid la bya bas/ chos thams cad sgyu mar byas pa'i 'du shes nye bar gnas te/ sbyin pa yang mi dmigs/ gtong ba yang mi dmigs/ len pa yang mi dmigs par/ dge ba'i rtsa ba de yang sems can thams cad dang thun mong du byas shing // bla na med pa yang dag par rdzogs pa'i byang chub tu mi dmigs pa'i tshul gyis yongs su sngo ba 'di ni/ byang chub sems dpa' sems dpa' chen po shes rab kyi pha rol du phyin pa la spyod cing // sbyin pa yongs su gtong ba'i/ shes rab kyi pha rol du phyin pa'i go cha ste/ tshe dang ldan pa sha ra dwa ti'i bu nam byang chub sems dpa' sems dpa' chen po rnam pa thams cad mkhyen pa nyid dang ldan pa'i yid la bya bas/ pha rol du phyin pa de dag dang / sems can dang / byang chub la mtshan mar mi byed cing mi dmigs pa de ni/ byang chub sems dpa' sems dpa' chen po shes rab kyi pha rol du phyin pa la spyod cing // sbyin pa'i pha rol du phyin pa la spyod pa'i pha rol du phyin pa drug gi go cha chen po bgos par shes par bya'o// tshe dang ldan pa sha ra dwa ti'i bu gzhan yang byang chub sems dpa' sems dpa' chen po tshul khrims kyi pha rol du phyin pa la spyod cing // rnam pa thams cad mkhyen pa nyid dang ldan pa'i yid la bya bas/ sbyin pa gang yongs su gtong ba de dag thams cad sems can thams cad dang thun mong du byas shing // bla na med pa yang dag par rdzogs pa'i byang chub tu mi dmigs pa'i tshul gyis yongs su sngo ba 'di ni/ byang chub sems dpa' sems dpa' chen po tshul khrims kyi pha rol du phyin pa la spyod pa'i/ sbyin pa'i pha rol du phyin pa'i go cha'o// tshe dang ldan pa sha ra dwa ti'i bu gzhan yang byang chub sems dpa' sems dpa' chen po/ rnam pa thams cad mkhyen pa nyid dang ldan pa'i yid la bya bas/ tshul khrims kyi pha rol du phyin pa la spyod cing // nyan thos dang / rang sangs rgyas kyi sa la yang mos pa mi skyed na so so'i skye bo'i sa lta smos kyang ci dgos pa 'di ni/ byang chub sems dpa' sems dpa' chen po tshul khrims kyi pha rol du phyin pa la spyod pa'i/ tshul khrims kyi pha rol du phyin pa'i go cha'o// tshe dang ldan pa sha ra dwa ti'i bu gzhan yang byang chub sems dpa' sems dpa' chen po rnam pa thams cad mkhyen pa nyid dang ldan pa'i yid la bya bas/ tshul khrims kyi pha rol du phyin pa la spyod cing // chos de dag la bzod pa dang / mos pa dang / rten pa 'di ni byang chub sems dpa' sems dpa' chen po tshul khrims kyi pha rol du phyin pa la spyod pa'i bzod pa'i pha rol du phyin pa'i go cha'o// tshe dang ldan pa sha ra dwa ti'i bu gzhan yang byang chub sems dpa' sems dpa' chen po rnam pa thams cad mkhyen pa nyid dang ldan pa'i yid la bya bas/ tshul khrims kyi pha rol du phyin pa la spyod cing // brtson 'grus nyam par mi byed pa 'di ni/ byang chub sems dpa' sems dpa' chen po tshul khrims kyi pha rol du phyin pa la spyod pa'i/ brtson 'grus kyi pha rol du phyin pa'i go cha'o// tshe dang ldan pa sha ra dwa ti'i bu gzhan yang byang chub sems dpa' sems dpa' chen po rnam pa thams cad mkhyen pa nyid dang ldan pa'i yid la bya bas/ tshul khrims kyi pha rol du phyin pa la spyod cing gnas pa'i tshe/ nyan thos dang / rang sangs rgyas kyi sems kyi go mi 'byed cing // dge ba'i rtsa ba de yang sems can thams cad dang thun mong du byas te/ bla na med pa yang dag par rdzogs pa'i byang chub tu yongs su sngo ba 'di ni/ byang chub sems dpa' sems dpa' chen po tshul khrims kyi pha rol du phyin pa la spyod pa'i/ bsam gtan gyi pha rol du phyin pa'i go cha'o// tshe dang ldan pa sha ra dwa ti'i bu gzhan yang byang chub sems dpa' sems dpa' chen po nyan thos dang / rang sangs rgyas dang ldan pa'i yid la bya bas ma yin gyi/ rnam pa thams cad mkhyen pa nyid dang ldan pa'i yid la bya bas/ tshul khrims kyi pha rol du phyin pa la spyod pa'i tshe/ chos thams cad sgyu mar byas pa'i 'du shes nye bar gnas shing // tshul khrims des rlom sems su mi byed de/ rang bzhin stong pa nyid kyi phyir/ tshul khrims de yang mi dmigs shing // dge ba'i rtsa ba de yang sems can thams cad dang thun mong du byas te/ bla na med pa yang dag par rdzogs pa'i byang chub tu yongs su sngo ba 'di ni/ byang chub sems dpa' sems dpa' chen po tshul khrims kyi pha rol du phyin pa la spyod pa'i/ shes rab kyi pha rol du phyin pa'i go cha'o// tshe dang ldan pa sha ra dwa ti'i bu gang byang chub sems dpa' sems dpa' chen po tshul khrims kyi pha rol du phyin pa la de ltar spyod pa ni/ pha rol du phyin pa drug po thams cad yongs su 'dzin te/ de'i phyir go cha chen po bgos zhes bya'o// tshe dang ldan pa sha ra dwa ti'i bu gzhan yang byang chub sems dpa' sems dpa' chen po bzod pa'i pha rol du phyin pa la spyod cing // nyan thos dang / rang sangs rgyas dang ldan pa'i yid la bya bas ma yin gyi/ rnam pa thams cad mkhyen pa nyid dang ldan pa'i yid la bya bas/ sbyin pa yongs su gtong zhing dge ba'i rtsa ba de yang // sems can thams cad dang thun mong du byas shing // bla na med pa yang dag par rdzogs pa'i byang chub tu yongs su sngo ba 'di ni/ byang chub sems dpa' sems dpa' chen po bzod pa'i pha rol du phyin pa la spyod pa'i/ sbyin pa'i pha rol du phyin pa'i go cha'o// tshe dang ldan pa sha ra dwa ti'i bu gzhan yang byang chub sems dpa' sems dpa' chen po bzod pa'i pha rol du phyin pa la spyod cing // nyan thos dang / rang sangs rgyas dang ldan pa'i yid la bya bas ma yin gyi/ rnam pa thams cad mkhyen pa nyid dang ldan pa'i yid la bya bas/ tshul khrims yongs su srung zhing // dge ba'i rtsa ba de yang // sems can thams cad dang thun mong du byas shing // bla na med pa yang dag par rdzogs pa'i byang chub tu yongs su sngo ba 'di ni/ byang chub sems dpa' sems dpa' chen po bzod pa'i pha rol du phyin pa la spyod pa'i/ tshul khrims kyi pha rol du phyin pa'i go cha'o// tshe dang ldan pa sha ra dwa ti'i bu gzhan yang byang chub sems dpa' sems dpa' chen po bzod pa'i pha rol du phyin pa la spyod cing // rnam pa thams cad mkhyen pa nyid dang ldan pa'i yid la bya bas/ chos de dag la bzod pa dang / mos pa dang / rten pa 'di ni byang chub sems dpa' sems dpa' chen po bzod pa'i pha rol du phyin pa la spyod pa'i/ bzod pa'i pha rol du phyin pa'i go cha'o// tshe dang ldan pa sha ra dwa ti'i bu gzhan yang byang chub sems dpa' sems dpa' chen po nyan thos dang / rang sangs rgyas dang ldan pa'i yid la bya bas ma yin gyi/ rnam pa thams cad mkhyen pa nyid dang ldan pa'i yid la bya bas/ bzod pa'i pha rol du phyin pa la spyod cing // brtson 'grus nyams par mi byed pa 'di ni/ byang chub sems dpa' sems dpa' chen po bzod pa'i pha rol du phyin pa la spyod pa'i/ brtson 'grus kyi pha rol du phyin pa'i go cha'o// tshe dang ldan pa sha ra dwa ti'i bu gzhan yang byang chub sems dpa' sems dpa' chen po/ nyan thos dang rang sangs rgyas dang ldan pa'i yid la bya bas ma yin gyi/ rnam pa thams cad mkhyen pa nyid dang ldan pa'i yid la bya bas/ bzod pa'i pha rol du phyin pa la spyod cing // sems rtse gcig tu byed pa 'di ni/ byang chub sems dpa' sems dpa' chen po bzod pa'i pha rol du phyin pa la spyod pa'i/ bsam gtan gyi pha rol du phyin pa'i go cha'o// tshe dang ldan pa sha ra dwa ti'i bu gzhan yang byang chub sems dpa' sems dpa' chen po nyan thos dang / rang sangs rgyas dang ldan pa'i yid la bya bas ma yin gyi/ rnam pa thams cad mkhyen pa nyid dang ldan pa'i yid la bya bas/ bzod pa'i pha rol du phyin pa la spyod cing // chos thams cad sgyu mar byas pa'i 'du shes nye bar gnas te/ bzod pa des rlom sems su mi byed cing bzod pa la mi dmigs pa 'di ni/ byang chub sems dpa' sems dpa' chen po bzod pa'i pha rol du phyin pa la spyod pa'i/ shes rab kyi pha rol du phyin pa'i go cha'o// tshe dang ldan pa sha ra dwa ti'i bu gang byang chub sems dpa' sems dpa' chen po rnam pa thams cad mkhyen pa nyid dang ldan pa'i yid la bya bas/ pha rol du phyin pa de dag dang / sems can dang / byang chub la mtshan mar mi byed cing // mi dmigs pa 'di ni/ byang chub sems dpa' sems dpa' chen po bzod pa'i pha rol du phyin pa la spyod pa'i/ pha rol du phyin pa drug gi go cha'o// tshe dang ldan pa sha ra dwa ti'i bu gzhan yang byang chub sems dpa' sems dpa' chen po brtson 'grus kyi pha rol du phyin pa la spyod cing // nyan thos dang / rang sangs rgyas dang ldan pa'i yid la bya bas ma yin gyi/ rnam pa thams cad mkhyen pa nyid dang ldan pa'i yid la bya bas/ sbyin pa yongs su gtong zhing // dge ba'i rtsa ba de yang sems can thams cad dang thun mong du byas te/ bla na med pa yang dag par rdzogs pa'i byang chub tu yongs su sngo ba 'di ni/ byang chub sems dpa' sems dpa' chen po brtson 'grus kyi pha rol du phyin pa la spyod pa'i/ sbyin pa'i pha rol du phyin pa'i go cha'o// tshe dang ldan pa sha ra dwa ti'i bu gzhan yang byang chub sems dpa' sems dpa' chen po brtson 'grus kyi pha rol du phyin pa la spyod cing // nyan thos dang / rang sangs rgyas dang ldan pa'i yid la bya bas ma yin gyi/ rnam pa thams cad mkhyen pa nyid dang ldan pa'i yid la bya bas/ tshul khrims srung zhing // dge ba'i rtsa ba de yang sems can thams cad dang thun mong du byas te/ bla na med pa yang dag par rdzogs pa'i byang chub tu yongs su sngo ba 'di ni/ byang chub sems dpa' sems dpa' chen po brtson 'grus kyi pha rol tu phyin pa la spyod pa'i/ tshul khrims kyi pha rol du phyin pa'i go cha'o// tshe dang ldan pa sha ra dwa ti'i bu gzhan yang byang chub sems dpa' sems dpa' chen po/ nyan thos dang / rang sangs rgyas dang ldan pa'i yid la bya bas ma yin gyi/ rnam pa thams cad mkhyen pa nyid dang ldan pa'i yid la bya bas brtson 'grus kyi pha rol tu phyin pa la spyod cing // chos de dag la de ltar bzod pa dang / mos pa dang / rten pa 'di ni byang chub sems dpa' sems dpa' chen po brtson 'grus kyi pha rol du phyin pa la spyod pa'i/ bzod pa'i pha rol du phyin pa'i go cha'o// tshe dang ldan pa sha ra dwa ti'i bu gzhan yang byang chub sems dpa' sems dpa' chen po nyan thos dang / rang sangs rgyas dang ldan pa'i yid la bya bas ma yin gyi/ rnam pa thams cad mkhyen pa nyid dang ldan pa'i yid la bya bas/ brtson 'grus kyi pha rol du phyin pa la spyod cing // sems can thams cad kyi don du/ brtson 'grus nyam par mi byed cing brtun mi ngas pa 'di ni/ byang chub sems dpa' sems dpa' chen po brtson 'grus kyi pha rol du phyin pa la spyod pa'i/ brtson 'grus kyi pha rol du phyin pa'i go cha'o// tshe dang ldan pa sha ra dwa ti'i bu gzhan yang byang chub sems dpa' sems dpa' chen po/ nyan thos dang / rang sangs rgyas dang ldan pa'i yid la bya bas ma yin gyi/ rnam pa thams cad mkhyen pa nyid dang ldan pa'i yid la bya bas/ sems rtse gcig tu byed pa 'di ni/ byang chub sems dpa' sems dpa' chen po brtson 'grus kyi pha rol du phyin pa la spyod pa'i/ bsam gtan gyi pha rol du phyin pa'i go cha'o// tshe dang ldan pa sha ra dwa ti'i bu gzhan yang byang chub sems dpa' sems dpa' chen po/ nyan thos dang / rang sangs rgyas dang ldan pa'i yid la bya bas ma yin gyi/ rnam pa thams cad mkhyen pa nyid dang ldan pa'i yid la bya bas/ chos thams cad la sgyu mar byas pa'i 'du shes nye bar gnas te/ brtson 'grus des rlom sems su mi byed cing // brtson 'grus de yang mi dmigs te/ dge ba'i rtsa ba de yang sems can thams cad dang thun mong du byas shing // bla na med pa yang dag par rdzogs pa'i byang chub tu yongs su sngo ba 'di ni/ byang chub sems dpa' sems dpa' chen po brtson 'grus kyi pha rol du phyin pa la spyod pa'i/ shes rab kyi pha rol du phyin pa'i go cha'o// tshe dang ldan pa sha ra dwa ti'i bu gang byang chub sems dpa' sems dpa' chen po rnam pa thams cad mkhyen pa nyid dang ldan pa'i yid la bya bas/ pha rol du phyin pa de dag dang / sems can dang / byang chub la mtshan mar mi byed cing // mi dmigs pa 'di ni/ byang chub sems dpa' sems dpa' chen po brtson 'grus kyi pha rol du phyin pa la spyod pa'i/ pha rol du phyin pa drug gi go cha'o// tshe dang ldan pa sha ra dwa ti'i bu gzhan yang byang chub sems dpa' sems dpa' chen po bsam gtan gyi pha rol du phyin pa la spyod cing // nyan thos dang / rang sangs rgyas dang ldan pa'i yid la bya bas ma yin gyi/ rnam pa thams cad mkhyen pa nyid dang ldan pa'i yid la bya bas/ sbyin pa yongs su gtong zhing // dge ba'i rtsa ba de yang sems can thams cad dang thun mong du byas te/ bla na med pa yang dag par rdzogs pa'i byang chub tu yongs su sngo ba 'di ni/ byang chub sems dpa' sems dpa' chen po/ bsam gtan gyi pha rol du phyin pa la spyod pa'i/ sbyin pa'i pha rol du phyin pa'i go cha'o// tshe dang ldan pa sha ra dwa ti'i bu gzhan yang byang chub sems dpa' sems dpa' chen po/ bsam gtan gyi pha rol du phyin pa la spyod cing // nyan thos dang / rang sangs rgyas dang ldan pa'i yid la bya bas ma yin gyi/ rnam pa thams cad mkhyen pa nyid dang ldan pa'i yid la bya bas/ tshul khrims srung zhing // dge ba'i rtsa ba de yang sems can thams cad dang thun mong du byas te/ bla na med pa yang dag par rdzogs pa'i byang chub tu yongs su sngo ba 'di ni/ byang chub sems dpa' sems dpa' chen po bsam gtan gyi pha rol du phyin pa la spyod pa'i/ tshul khrims kyi pha rol du phyin pa'i go cha'o// tshe dang ldan pa sha ra dwa ti'i bu gzhan yang byang chub sems dpa' sems dpa' chen po bsam gtan gyi pha rol du phyin pa la spyod cing // nyan thos dang / rang sangs rgyas dang ldan pa'i yid la bya bas ma yin gyi/ rnam pa thams cad mkhyen pa nyid dang ldan pa'i yid la bya bas/ bzod pa yongs su sgom ste/ dge ba'i rtsa ba de yang sems can thams cad dang thun mong du byas shing // bla na med pa yang dag par rdzogs pa'i byang chub tu yongs su sngo ba 'di ni/ byang chub sems dpa' sems dpa' chen po/ bsam gtan gyi pha rol du phyin pa la spyod pa'i/ bzod pa'i pha rol du phyin pa'i go cha'o// tshe dang ldan pa sha ra dwa ti'i bu gzhan yang byang chub sems dpa' sems dpa' chen po/ nyan thos dang / rang sangs rgyas dang ldan pa'i yid bya bas ma yin gyi/ rnam pa thams cad mkhyen pa nyid dang ldan pa'i yid la bya bas/ bsam gtan gyi pha rol du phyin pa la spyod cing // brtson 'grus nyam par mi byed de de'i dge ba'i rtsa ba de yang sems can thams cad dang thun mong du byas shing // bla na med pa yang dag par rdzogs pa'i byang chub tu yongs su sngo ba 'di ni/ byang chub sems dpa' sems dpa' chen po'i bsam gtan gyi pha rol du phyin pa la spyod pa'i/ brtson 'grus kyi pha rol du phyin pa'i go cha'o// tshe dang ldan pa sha ra dwa ti'i bu gzhan yang byang chub sems dpa' sems dpa' chen po bsam gtan gyi pha rol du phyin pa la spyod cing // rnam pa thams cad mkhyen pa nyid dang ldan pa'i yid la bya ba la/ sems rtse gcig tu byed de/ de la dmigs pa gcig pa'i phyir/ nyan thos dang / rang sangs rgyas dang ldan pa'i yid la bya ba rnams kyi go mi 'byed cing dge ba'i rtsa ba de yang sems can thams cad dang thun mong du byas te/ bla na med pa yang dag par rdzogs pa'i byang chub tu yongs su sngo ba 'di ni/ byang chub sems dpa' sems dpa' chen po bsam gtan gyi pha rol du phyin pa la spyod pa'i/ bsam gtan gyi pha rol du phyin pa'i go cha'o// tshe dang ldan pa sha ra dwa ti'i bu gzhan yang byang chub sems dpa' sems dpa' chen po bsam gtan gyi pha rol du phyin pa la spyod cing // chos thams cad la sgyu mar byas pa'i 'du shes nye bar gnas te/ bsam gtan des kyang rlom sems su mi byed cing // bsam gtan de yang mi dmigs te/ dge ba'i rtsa ba de yang sems can thams cad dang thun mong du byas shing // bla na med pa yang dag par rdzogs pa'i byang chub tu yongs su sngo ba 'di ni/ byang chub sems dpa' sems dpa' chen po bsam gtan gyi pha rol du phyin pa la spyod pa'i/ shes rab kyi pha rol du phyin pa'i go cha'o// tshe dang ldan pa sha ra dwa ti'i bu gang byang chub sems dpa' sems dpa' chen po/ rnam pa thams cad mkhyen pa nyid dang ldan pa'i yid la bya bas/ pha rol du phyin pa de dag dang / sems can dang / byang chub la mtshan mar mi byed cing // mi dmigs pa 'di ni/ byang chub sems dpa' sems dpa' chen po bsam gtan gyi pha rol du phyin pa la spyod pa'i/ pha rol du phyin pa drug gi go cha'o// tshe dang ldan pa sha ra dwa ti'i bu gzhan yang byang chub sems dpa' sems dpa' chen po shes rab kyi pha rol du phyin pa la spyod cing // nyan thos dang / rang sangs rgyas dang ldan pa'i yid la bya bas ma yin gyi/ rnam pa thams cad mkhyen pa nyid dang ldan pa'i yid la bya bas/ 'khor gsum yongs su dag pa'i sbyin pa yongs su gtong zhing // dge ba'i rtsa ba de yang sems can thams cad dang thun mong du byas te/ bla na med pa yang dag par rdzogs pa'i byang chub tu yongs su sngo ba 'di ni/ byang chub sems dpa' sems dpa' chen po/ shes rab kyi pha rol du phyin pa la spyod pa'i/ sbyin pa'i pha rol du phyin pa'i go cha'o// tshe dang ldan pa sha ra dwa ti'i bu gzhan yang byang chub sems dpa' sems dpa' chen po shes rab kyi pha rol du phyin pa la spyod cing // nyan thos dang / rang sangs rgyas dang ldan pa'i yid la bya bas ma yin gyi/ rnam pa thams cad mkhyen pa nyid dang ldan pa'i yid la bya bas/ tshul khrims yongs su srung zhing // dge ba'i rtsa ba de yang sems can thams cad dang thun mong du byas te/ bla na med pa yang dag par rdzogs pa'i byang chub tu yongs su sngo ba 'di ni/ byang chub sems dpa' sems dpa' chen po shes rab kyi pha rol du phyin pa la spyod pa'i/ tshul khrims kyi pha rol du phyin pa'i go cha'o// tshe dang ldan pa sha ra dwa ti'i bu gzhan yang byang chub sems dpa' sems dpa' chen po/ shes rab kyi pha rol du phyin pa la spyod cing // nyan thos dang / rang sangs rgyas dang ldan pa'i yid la bya bas ma yin gyi/ rnam pa thams cad mkhyen pa nyid dang ldan pa'i yid la bya bas/ chos de dag la de ltar bzod pa la gnas shing rten te/ dge ba'i rtsa ba de yang sems can thams cad dang thun mong du byas shing // bla na med pa yang dag par rdzogs pa'i byang chub tu yongs su sngo ba 'di ni/ byang chub sems dpa' sems dpa' chen po shes rab kyi pha rol du phyin pa la spyod pa'i/ bzod pa'i pha rol du phyin pa'i go cha'o// tshe dang ldan pa sha ra dwa ti'i bu gzhan yang byang chub sems dpa' sems dpa' chen po/ nyan thos dang / rang sangs rgyas dang ldan pa'i yid la bya bas ma yin gyi/ rnam pa thams cad mkhyen pa nyid dang ldan pa'i yid la bya bas/ brtson 'grus nyam par mi byed cing // dge ba'i rtsa ba de yang sems can thams cad dang thun mong du byas te/ bla na med pa yang dag par rdzogs pa'i byang chub tu yongs su sngo ba 'di ni/ byang chub sems dpa' sems dpa' chen po shes rab kyi pha rol du phyin pa la spyod pa'i/ brtson 'grus kyi pha rol du phyin pa'i go cha'o// tshe dang ldan pa sha ra dwa ti'i bu gzhan yang byang chub sems dpa' sems dpa' chen po shes rab kyi pha rol du phyin pa la spyod cing // nyan thos dang / rang sangs rgyas dang ldan pa'i yid la bya bas ma yin gyi/ rnam pa thams cad mkhyen pa nyid dang ldan pa'i yid la bya bas/ sems rtse gcig tu byed cing // dge ba'i rtsa ba de yang sems can thams cad dang thun mong du byas te/ bla na med pa yang dag par rdzogs pa'i byang chub tu yongs su sngo ba 'di ni/ byang chub sems dpa' sems dpa' chen po shes rab kyi pha rol du phyin pa la spyod pa'i/ bsam gtan gyi pha rol du phyin pa'i go cha'o// tshe dang ldan pa sha ra dwa ti'i bu gzhan yang byang chub sems dpa' sems dpa' chen po shes rab kyi pha rol du phyin pa la spyod cing // chos thams cad la sgyu mar byas pa'i 'du shes nye bar gnas te/ nyan thos dang / rang sangs rgyas dang ldan pa'i yid la bya bas ma yin gyi/ rnam pa thams cad mkhyen pa nyid dang ldan pa'i yid la bya bas/ shes rab kyi pha rol du phyin pa la rlom sems su mi byed de/ dge ba'i rtsa ba de yang sems can thams cad dang thun mong du byas shing // bla na med pa yang dag par rdzogs pa'i byang chub tu yongs su sngo ba 'di ni/ byang chub sems dpa' sems dpa' chen po shes rab kyi pha rol du phyin pa la spyod pa'i/ shes rab kyi pha rol du phyin pa'i go cha ste/ tshe dang ldan pa sha ra dwa ti'i bu gang byang chub sems dpa' sems dpa' chen po rnam pa thams cad mkhyen pa nyid dang ldan pa'i sems kyis/ pha rol du phyin pa 'di dag dang / sems can dang / byang chub la mtshan mar mi byed cing // mi dmigs pa 'di ni/ byang chub sems dpa' sems dpa' chen po shes rab kyi pha rol du phyin pa la spyod pa'i/ pha rol du phyin pa drug gi go cha chen po'o// tshe dang ldan pa sha ra dwa ti'i bu de ltar byang chub sems dpa' sems dpa' chen po/ pha rol du phyin pa re re la gnas shing // pha rol du phyin pa drug po thams cad yongs su rdzogs par byed do// tshe dang ldan pa sha ra dwa ti'i bu gzhan yang byang chub sems dpa' sems dpa' chen po bsam gtan dang / tshad med pa dang / gzugs med pa'i snyoms par 'jug pa rnams la yang mnyam par gzhog ste/ bsam gtan dang / tshad med pa dang / gzugs med pa'i snyoms par 'jug pa rnams kyi ro yang myong bar mi byed do// bsam gtan dang / tshad med pa dang / gzugs med pa de dag gis kyang mi 'phrogs te/ bsam gtan dang / tshad med pa dang / gzugs med pa'i snyoms par 'jug pa'i dbang gis kyang mi skye'o// tshe dang ldan pa sha ra dwa ti'i bu 'di ni byang chub sems dpa' sems dpa' chen po'i shes rab kyi pha rol du phyin pa/ thabs mkhas pa dang 'grogs pa'o// tshe dang ldan pa sha ra dwa ti'i bu gzhan yang byang chub sems dpa' sems dpa' chen po/ bsam gtan dang / tshad med pa dang / gzugs med pa'i snyoms par 'jug pa dag la dben pa mthong ba dang / stong pa nyid dang / mtshan ma med pa dang / smon pa med pa mthong bas mnyam par gzhog ste/ de dag gi dbang gis kyang mi skye/ yang dag pa'i mtha' mngon du yang mi byed de/ nyan thos dang / rang sangs rgyas thams cad kyang zil gyis gnon to// tshe dang ldan pa sha ra dwa ti'i bu 'di ni byang chub sems dpa' sems dpa' chen po shes rab kyi pha rol du phyin pa la spyod pa'i thabs mkhas pa'i go cha chen po ste/ tshe dang ldan pa sha ra dwa ti'i bu de ltar na/ byang chub sems dpa' sems dpa' chen po go cha chen po bgos pa zhes bya'o// tshe dang ldan pa sha ra dwa ti'i bu byang chub sems dpa' sems dpa' chen po de ltar go cha chen po bgos pa la/ shar phyogs dang / lho dang / nub dang / byang dang / byang shar dang / shar lho dang / lho nub dang / nub byang dang / 'og dang / steng gi phyogs kyi phyogs re re'i 'jig rten gyi khams gang gA'i klung gi bye ma snyed dag na/ sangs rgyas bcom ldan 'das bzhugs pa rnams kyang ched du brjod pa ched du brjod cing // ming yongs su sgrog pa mdzad de/ 'jig rten gyi khams che ge mo zhig na/ byang chub sems dpa' sems dpa' chen po go cha chen po bgos pa 'di lta bu zhig sems can yongs su smin par byed do// sangs rgyas kyi zhing yongs su dag par byed do// rdzu 'phrul gyis rnam par rtse'o zhes sgra rjod pa mdzad de/ dbyangs rjes su sgrog go / smras pa/ tshe dang ldan pa gang po ji tsam gyis na/ byang chub sems dpa' sems dpa' chen po theg pa chen po la yang dag par zhugs zhes bya/ byang chub sems dpa' sems dpa' chen po'i theg pa chen po ni gang yin/ gang pos smras pa/ tshe dang ldan pa sha ra dwa ti'i bu 'di la byang chub sems dpa' sems dpa' chen po/ pha rol du phyin pa drug la spyod de/ de sbyin pa'i pha rol du phyin pa la spyod cing // 'dod pas dben/ sdig to mi dge ba'i chos kyis dben pa/ rtog pa dang bcas pa/ dpyod pa dang bcas pa/ dben pa las skyes pa'i dga' ba dang bde ba can/ bsam gtan dang po la nye bar bsgrubs te gnas so// de bzhin du bsam gtan gnyis pa dang / gsum pa dang / bzhi pa la nye bar bsgrubs te gnas so// de byams pa dang ldan pa'i sems rgya chen po/ shin du yangs pa/ mi gnyis pa/ tshad med pa/ gcugs med pa/ gnod pa med pa/ ltod pa med pa/ yongs su rdzogs pa shin du bsgoms pas/ 'jig rten chos kyi dbyings kyis klas pa/ nam mkha'i mthas gtugs pa'i phyogs bcur rgyas par bkang ste/ mos par byas shing // rnam par spyod do// de snying rje dang ldan pa dang / dga' ba dang ldan pa dang / btang snyoms dang ldan pa'i sems rgya chen po shin du yangs pa/ mi gnyis pa/ tshad med pa/ gcugs med pa/ gnod pa med pa/ ltod pa med pa/ yongs su rdzogs pa/ shin du bsgoms pas/ 'jig rten chos kyi dbyings kyis klas pa/ nam mkha'i mthas gtugs pa'i phyogs bcu rgyas par bkang ste/ mos par byas shing rnam par spyod do// de tshad med pa 'di dag dang / gzugs med pa na yod pa 'di dag la/ nam mkha'i rnam pa dang / tshul dang / mtshan mas mnyam par gzhog cing // rnam pa thams cad mkhyen pa nyid du yongs su sngo ba 'di ni/ byang chub sems dpa' sems dpa' chen po'i sbyin pa'i pha rol du phyin pa'o// de bzhin du tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa ste/ tshe dang ldan pa sha ra dwa ti'i bu de ltar na/ byang chub sems dpa' sems dpa' chen po theg pa chen po la yang dag par zhugs pa zhes bya'o// tshe dang ldan pa sha ra dwa ti'i bu gzhan yang byang chub sems dpa' sems dpa' chen po byams pa dang ldan pa'i sems rgya chen po/ shin du yangs pa/ mi gnyis pa/ tshad med pa/ gcugs med pa/ gnod pa med pa/ ltod pa med pa/ yongs su rdzogs pa/ shin du bsgoms pas/ 'jig rten chos kyi dbyings kyis klas pa/ nam mkha'i mthas gtugs pa'i phyogs bcu rgyas par bkang ste/ mos par byas shing rnam par spyod do// snying rje dang ldan pa dang / dga' ba dang ldan pa dang / btang snyoms dang ldan pa'i sems rgya chen po/ shin du yangs pa/ mi gnyis pa/ tshad med pa/ gcugs med pa/ gnod pa med pa/ ltod pa med pa/ yongs su rdzogs pa/ shin du bsgoms pas/ 'jig rten chos kyi dbyings kyis klas pa/ nam mkha'i mthas gtugs pa'i phyogs bcu rgyas par bkang ste/ mos par byas shing rnam par spyod do// de 'dod pas dben/ sdig to mi dge ba'i chos kyis dben pa/ rtog pa dang bcas/ dpyod pa dang bcas pa/ dben pa las skyes pa'i dga' ba dang bde ba can bsam gtan dang po la nye bar bsgrubs te gnas so// de bzhin du bsam gtan gnyis pa dang / gsum pa dang / bzhi pa la nye bar bsgrubs te gnas so// nam mkha' mtha' yas skye mched dang / rnam shes mtha' yas skye mched dang / cung zad med pa'i skye mched dang / 'du shes med 'du shes med min skye mched la nye bar bsgrubs te gnas so// 'di ni byang chub sems dpa' sems dpa' chen po'i ting nge 'dzin to// byang chub sems dpa' sems dpa' chen po de rnam pa thams cad mkhyen pa nyid dang ldan pa'i sems snying rje chen po sngon du 'gro bas/ nyon mongs pa rab tu spang ba'i phyir/ bsam gtan dang / tshad med pa dang / gzugs med pa'i snyoms par 'jug pa de dag gzhan la rjod cing // 'chad pa dang / ston cing 'grel la/ rnam par 'byed cing gsal bar byed de/ de dag gi ro dang / de dag gi skyon dang / 'byung ba yang tshul bzhin du ston pa 'di ni/ byang chub sems dpa' sems dpa' chen po'i sbyin pa'i pha rol du phyin pa'o// nam byang chub sems dpa' sems dpa' chen po rnam pa thams cad mkhyen pa nyid dang ldan pa'i yid la bya ba de dag gis/ bsam gtan dang / tshad med pa dang / gzugs med pa'i snyoms par 'jug pa de dag la mnyam par gzhog cing // rnam par ldang yang // 'di lta ste/ nyan thos sam/ rang sangs rgyas kyi sems sam/ sems bskyed pa gzhan gyi go mi 'byed pa 'di ni/ byang chub sems dpa' sems dpa' chen po'i tshul khrims kyi pha rol du phyin pa mnyams pa'o// de ltar byang chub sems dpa' sems dpa' chen po rnam pa thams cad mkhyen pa nyid dang ldan pa'i yid la bya bas/ bsam gtan dang / tshad med pa dang / gzugs med pa'i snyoms par 'jug pa de dag gis rnam par spyod pa'i tshe 'di snyam ste/ sems can thams cad kyi nyon mongs pa zad par bya ba'i phyir/ chos bstan to snyam du sems shing // yid la bya ba de dag la bzod pa dang / mos pa dang / rtog pa dang / sems shing khong du chud par byed pa 'di ni/ byang chub sems dpa' sems dpa' chen po'i bzod pa'i pha rol du phyin pa'o// nam byang chub sems dpa' sems dpa' chen po rnam pa thams cad mkhyen pa nyid dang ldan pa'i yid la bya bas/ bsam gtan dang / tshad med pa dang / gzugs med pa'i snyoms par 'jug pa de dag gis rnam par spyod pa'i tshe/ sems can thams cad kyi don dang / rnam pa thams cad mkhyen pa nyid kyi phyir/ brtson 'grus nyam par mi byed pa 'di ni/ byang chub sems dpa' sems dpa' chen po'i brtson 'grus kyi pha rol du phyin pa'o// nam byang chub sems dpa' sems dpa' chen po rnam pa thams cad mkhyen pa nyid dang ldan pa'i yid la bya bas/ bsam gtan dang / rnam par thar pa dang / ting nge 'dzin dang / snyoms par 'jug pa rnams la mnyam par gzhog cing // rnam par ldang yang // nyan thos kyi sa 'am/ rang sangs rgyas kyi sar mi ltung ba 'di ni/ byang chub sems dpa' sems dpa' chen po'i bsam gtan gyi pha rol du phyin pa'o// nam byang chub sems dpa' sems dpa' chen po rnam pa thams cad mkhyen pa nyid dang ldan pa'i yid la bya bas/ bsam gtan dang po'i yan lag dang / bsam gtan gnyis pa dang / gsum pa dang / bzhi pa'i yan lag dang / bsam gtan gyi yan lag mi rtag pa'i rnam pa dang / sdug bsngal ba'i rnam pa dang / bdag med pa'i rnam pa dang / zhi ba'i rnam pa dang / stong pa'i rnam pa dang / mtshan ma med pa'i rnam pa dang / smon pa med pa'i rnam pa rab tu rtog kyang // bsam gtan dang / tshad med pa dang / gzugs med pa'i snyoms par 'jug pa de dag mi dmigs shing // de dag gis rlom sems med pa 'di ni/ byang chub sems dpa' sems dpa' chen po'i shes rab kyi pha rol du phyin pa ste/ tshe dang ldan pa sha ra dwa ti'i bu 'di ni byang chub sems dpa' sems dpa' chen po/ shes rab kyi pha rol du phyin pa la spyod pa'i theg pa chen po'o// de ltar na byang chub sems dpa' sems dpa' chen po theg pa chen po la yang dag par zhugs pa yin no// tshe dang ldan pa sha ra dwa ti'i bu gzhan yang byang chub sems dpa' sems dpa' chen po'i theg pa chen po ni/ rnam pa thams cad du byang chub kyi phyogs kyi chos sum cu rtsa bdun sgom pa dang / rnam pa thams cad du 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa rnams dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa rnams sgom pa dang / rnam pa thams cad du/ rnam pa thams cad mkhyen pa nyid kyi bar du sgom pa ste/ tshe dang ldan pa sha ra dwa ti bu 'di ni/ byang chub sems dpa' sems dpa' chen po'i theg pa chen po'o// tshe dang ldan pa sha ra dwa ti'i bu gzhan yang byang chub sems dpa' sems dpa' chen po byams pa'i ting nge 'dzin la mnyam par gzhog cing // bdag gis sems can thams cad yongs su bskyab par bya'o zhes/ de la gzhol bar byed do// snying rje'i ting nge 'dzin la mnyam par gzhog cing // sems can rnams la snying rje ba dang / snying brtse ba'i nyams su byed do// dga' ba'i ting nge 'dzin la mnyam par gzhog cing // bdag nyid kyis sems can thams cad dgrol bar bya'o zhes sems can rnams la sems so// btang snyoms kyi ting nge 'dzin la mnyam par gzhog cing // sems can rnams kyi zag pa zad par bya ba la rab tu gzhol bar byed de/ 'di ni byang chub sems dpa' sems dpa' chen po tshad med pa rnams la spyod pa'i sbyin pa'i pha rol du phyin pa'o// nam byang chub sems dpa' sems dpa' chen po/ bsam gtan dang / tshad med pa rnams kyi rnam pa dang / tshul dang / mtshan ma la mnyam par gzhog cing // rnam par ldang yang // rnam pa thams cad mkhyen pa nyid du bsngo ba ma gtogs par nyan thos kyi sa dang / rang sangs rgyas kyi sar yongs su mi sngo ba 'di ni/ byang chub sems dpa' sems dpa' chen po tshad med pa rnams la spyod pa'i/ tshul khrims kyi pha rol du phyin pa yongs su ma nyams pa'o// nam byang chub sems dpa' sems dpa' chen po bsam gtan dang / tshad med pa dang / gzugs med pa'i snyoms par 'jug pa de dag gis ma 'dres par rnam par spyod cing // sa gnyis po/ nyan thos kyi sa 'am/ rang sangs rgyas kyi sar 'dod pa mi skyed kyi/ rnam pa thams cad mkhyen pa nyid du mos shing dga' ba 'di ni/ byang chub sems dpa' sems dpa' chen po tshad med pa rnams la spyod pa'i/ bzod pa'i pha rol du phyin pa'o// nam byang chub sems dpa' sems dpa' chen po rnam pa thams cad mkhyen pa nyid dang ldan pa'i sems bskyed pas/ mi dge ba'i chos rnams rab tu spang ba dang / dge ba'i chos phun sum tshogs par bya ba'i don du/ brtson 'grus mi gtong bas rnam par spyod pa 'di ni/ byang chub sems dpa' sems dpa' chen po tshad med pa rnams la spyod pa'i brtson 'grus kyi pha rol du phyin pa'o// nam byang chub sems dpa' sems dpa' chen po bsam gtan dang / tshad med pa dang / gzugs med pa'i snyoms par 'jug pa 'di dag la yang mnyam par gzhog la/ bsam gtan dang / tshad med pa dang / gzugs med pa'i snyoms par 'jug pa'i dbang gis kyang mi skye zhing // de dag gi ro myong bar byed pa yang med la/ de dag gis 'phrogs par yang mi 'gyur ba 'di ni/ byang chub sems dpa' sems dpa' chen po tshad med pa rnams la spyod pa'i/ bsam gtan gyi pha rol du phyin pa'o// nam byang chub sems dpa' sems dpa' chen po rnam pa thams cad mkhyen pa nyid dang ldan pa'i yid la bya bas/ bsam gtan dang / tshad med pa dang / gzugs med pa'i snyoms par 'jug pa de dag la yang mnyam par gzhog cing // rnam par ldang la/ de dag la mi rtag pa'i rnam pa dang / sdug bsngal ba'i rnam pa dang / bdag med pa'i rnam pa dang / zhi ba'i rnam pa dang / stong pa'i rnam pa dang / mtshan ma med pa'i rnam pa dang / smon pa med pa'i rnam par rab tu rtog kyang // nyan thos dang / rang sangs rgyas kyi skyon med par yang 'jug par mi byed pa 'di ni/ byang chub sems dpa' sems dpa' chen po tshad med pa rnams la spyod pa'i shes rab kyi pha rol du phyin pa ste/ tshe dang ldan pa sha ra dwa ti'i bu 'di ni byang chub sems dpa' sems dpa' chen po'i theg pa chen po'o// tshe dang ldan pa sha ra dwa ti'i bu gzhan yang byang chub sems dpa' sems dpa' chen po'i theg pa chen po na/ nang stong pa nyid shes kyang // dmigs pa'i tshul gyis ma yin/ phyi stong pa nyid dang / phyi nang stong pa nyid dang / dngos po med pa'i ngo bo nyid stong pa nyid kyi bar du shes kyang // dmigs pa'i tshul gyis ma yin pa ste/ tshe dang ldan pa sha ra dwa ti'i bu 'di ni byang chub sems dpa' sems dpa' chen po'i theg pa chen po'o// tshe dang ldan pa sha ra dwa ti'i bu gzhan yang byang chub sems dpa' sems dpa' chen po'i theg pa chen po ni/ chos thams cad la sems rnam par mi 'khrug cing // mnyam par gzhag par shes pa ste/ tshe dang ldan pa sha ra dwa ti'i bu 'di ni byang chub sems dpa' sems dpa' chen po'i theg pa chen po'o// tshe dang ldan pa sha ra dwa ti'i bu gzhan yang byang chub sems dpa' sems dpa' chen po'i theg pa chen po ni/ rtag ces bya bas shes pa mi 'jug // mi rtag pa dang / bde ba dang / sdug bsngal ba dang / bdag dang / bdag med pa dang / sdug pa dang / mi sdug ces bya bar shes pa mi 'jug pa ste/ tshe dang ldan pa sha ra dwa ti'i bu 'di ni/ de mi dmigs pa'i tshul du/ byang chub sems dpa' sems dpa' chen po'i theg pa chen po'o// tshe dang ldan pa sha ra dwa ti'i bu gzhan yang byang chub sems dpa' sems dpa' chen po'i theg pa chen po ni/ gang 'das pa'i dus la ye shes mi 'jug pa dang / ma 'ongs pa'i dus la ye shes mi 'jug pa dang / da ltar byung ba'i dus la ye shes mi 'jug pa ste/ de yang mi dmigs pa'i tshul gyis/ dus gsum la ye shes mi 'jug pa 'di ni/ tshe dang ldan pa sha ra dwa ti'i bu 'di yang byang chub sems dpa' sems dpa' chen po'i theg pa chen po'o// tshe dang ldan pa sha ra dwa ti'i bu gzhan yang byang chub sems dpa' sems dpa' chen po'i theg pa chen po ni/ 'dod pa'i khams su shes pa 'jug par mi byed/ gzugs dang / gzugs med pa'i khams su shes pa 'jug par mi byed la/ 'dod pa dang / gzugs dang / gzugs med pa'i khams mi shes pa yang med pa ste/ tshe dang ldan pa sha ra dwa ti'i bu 'di yang // de mi dmigs pa'i tshul gyis/ byang chub sems dpa' sems dpa' chen po'i theg pa chen po'o// tshe dang ldan pa sha ra dwa ti'i bu gzhan yang byang chub sems dpa' sems dpa' chen po'i theg pa chen po ni/ 'jig rten pa dang / 'jig rten las 'das pa'i chos la yang shes pa 'jug par mi byed/ zag pa dang bcas pa dang / zag pa med pa dang / 'dus byas dang / 'dus ma byas kyi chos la yang shes pa 'jug par mi byed kyang // 'jig rten pa dang / 'jig rten las 'das pa'i chos mi shes pa yang med/ zag pa dang bcas pa dang / zag pa med pa dang / 'dus byas dang / 'dus ma byas kyi chos rnams kyang mi shes pa med pa ste/ tshe dang ldan pa sha ra dwa ti'i bu 'di yang de mi dmigs pa'i tshul du/ byang chub sems dpa' sems dpa' chen po'i theg pa chen po'o// smras pa/ tshe dang ldan pa gang po ji tsam gyis na/ byang chub sems dpa' sems dpa' chen po theg pa chen po la gnas zhes bya/ gang pos smras pa/ tshe dang ldan pa sha ra dwa ti'i bu 'di la byang chub sems dpa' sems dpa' chen po shes rab kyi pha rol du phyin pa la spyod pa'i tshe/ sbyin pa'i pha rol du phyin pa la yang dag par gnas kyang // des sbyin pa yang mi dmigs/ sbyin pa'i pha rol du phyin pa la yang mi dmigs/ byang chub sems dpa' yang mi dmigs/ len pa yang mi dmigs/ yid la byed pa de dag kyang mi dmigs te/ de ltar na byang chub sems dpa' sems dpa' chen po mi dmigs pa'i tshul gyis/ sbyin pa'i pha rol du phyin pa la yang dag par gnas zhes bya'o// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la spyod pa'i tshe/ shes rab kyi pha rol du phyin pa la yang dag par gnas kyang // des dge ba'i chos kyang mi dmigs/ mi dge ba dang / 'jig rten pa dang / 'jig rten las 'das pa dang / 'dus byas dang / 'dus ma byas dang / zag pa dang bcas pa dang / zag pa med pa'i chos kyang mi dmigs shing // shes rab kyang mi dmigs/ shes rab kyi pha rol du phyin pa yang mi dmigs/ byang chub sems dpa' yang mi dmigs/ yid la bya ba de dag kyang mi dmigs te/ de ltar na byang chub sems dpa' sems dpa' chen po mi dmigs pa'i tshul gyis/ shes rab kyi pha rol du phyin pa la yang dag par gnas zhes bya'o// tshe dang ldan pa sha ra dwa ti'i bu gzhan yang byang chub sems dpa' sems dpa' chen po rnam pa thams cad mkhyen pa nyid dang ldan pa'i yid la bya ba ma 'dres pas/ bsgom pa rnam par bsgom pa'i don du de mi dmigs pa'i tshul gyis/ nang stong pa nyid sgom mo// rnam pa thams cad mkhyen pa nyid dang ldan pa'i yid la bya ba ma 'dres pas/ bsgom pa rnam par bsgom pa'i don du/ de mi dmigs pa'i tshul gyis phyi stong pa nyid sgom mo// rnam pa thams cad mkhyen pa nyid dang ldan pa'i yid la bya ba ma 'dres pas/ bsgom pa rnam par bsgom pa'i don du/ de mi dmigs pa'i tshul gyis phyi nang stong pa nyid sgom mo// rnam pa thams cad mkhyen pa nyid dang ldan pa'i yid la bya ba ma 'dres pas/ bsgom pa rnam par bsgom pa'i don du de mi dmigs pa'i tshul gyis dngos po med pa'i ngo bo nyid stong pa nyid kyi bar du sgom mo// tshe dang ldan pa sha ra dwa ti'i bu gzhan yang byang chub sems dpa' sems dpa' chen po rnam pa thams cad mkhyen pa nyid dang ldan pa'i yid la bya ba ma 'dres pas/ bsgom pa rnam par bsgom pa'i don du/ de mi dmigs pa'i tshul gyis/ byang chub kyi phyogs kyi chos rnams sgom mo// rnam pa thams cad mkhyen pa nyid dang ldan pa'i yid la bya ba ma 'dres pas/ bsgom pa rnam par bsgom pa'i don du/ de mi dmigs pa'i tshul gyis/ 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa'i ting nge 'dzin sgom mo// rnam pa thams cad mkhyen pa nyid dang ldan pa'i yid la bya ba ma 'dres pas/ bsgom pa rnam par bsgom pa'i don du/ de mi dmigs pa'i tshul gyis/ mngon par shes pa rnams dang / ting nge 'dzin rnams dang / gzungs kyi sgo rnams sgom mo// rnam pa thams cad mkhyen pa nyid dang ldan pa'i yid la bya ba ma 'dres pas/ bsgom pa rnam par bsgom pa'i don du/ de mi dmigs pa'i tshul gyis/ de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad sgom mo// tshe dang ldan pa sha ra dwa ti'i bu de ltar na byang chub sems dpa' sems dpa' chen po theg pa chen po la yang dag par gnas zhes bya'o// tshe dang ldan pa sha ra dwa ti'i bu gzhan yang byang chub sems dpa' sems dpa' chen pos 'di ltar byang chub sems dpa' dmigs su med pa'i phyir/ 'di lta ste/ byang chub sems dpa' zhes bya ba 'di ni tha snyad tsam du zad do zhes bya bar shes so// gzugs dmigs su med pa'i phyir gzugs zhes bya ba 'di ni ming tsam du zad do// tshor ba dang / 'du shes dang / 'du byed dang / rnam par shes pa dmigs su med pa'i phyir/ rnam par shes pa zhes bya ba 'di ni ming tsam du zad do// mig mi dmigs pa'i phyir/ mig ces bya ba 'di ni ming tsam du zad do// de bzhin du rna ba dang / sna dang / lce dang / lus dang / yid mi dmigs pa'i phyir/ yid ces bya ba 'di ni ming tsam du zad do// skye mched dang / khams dang / rten cing 'brel bar 'byung ba dmigs su med pa'i phyir/ rten cing 'brel bar 'byung ba zhes bya ba 'di ni ming tsam du zad do// sbyin pa'i pha rol du phyin pa dmigs su med pa'i phyir/ sbyin pa'i pha rol du phyin pa zhes bya ba 'di ni ming tsam du zad do// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa dmigs su med pa'i phyir/ shes rab kyi pha rol du phyin pa zhes bya ba 'di ni ming tsam du zad do// nang stong pa nyid dmigs su med pa'i phyir/ nang stong pa nyid ces bya ba 'di ni ming tsam du zad do// phyi stong pa nyid dmigs su med pa'i phyir/ phyi stong pa nyid ces bya ba 'di ni ming tsam du zad do// phyi nang stong pa nyid dmigs su med pa'i phyir/ phyi nang stong pa nyid ces bya ba 'di ni ming tsam du zad do// dngos po med pa'i ngo bo nyid stong pa nyid kyi bar du dmigs su med pa'i phyir/ dngos po med pa'i ngo bo nyid stong pa nyid ces bya ba 'di ni ming tsam du zad do// byang chub kyi phyogs kyi chos rnams dmigs su med pa'i phyir/ byang chub kyi phyogs kyi chos rnams zhes bya ba 'di ni ming tsam du zad do// 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa rnams dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / sangs rgyas kyi chos ma 'dres pa rnams dmigs su med pa'i phyir/ sangs rgyas kyi chos ma 'dres pa brgyad ces bya ba 'di ni ming tsam du zad do// de bzhin nyid dmigs su med pa'i phyir/ de bzhin nyid ces bya ba 'di ni ming tsam du zad do// ma nor ba de bzhin nyid dang / gzhan ma yin pa de bzhin nyid dang / chos nyid dang / chos kyi dbyings nyid dang / chos kyi gnas nyid dang / chos skyon med pa nyid dang / yang dag pa'i mtha' dmigs su med pa'i phyir/ yang dag pa'i mtha' zhes bya ba 'di ni ming tsam du zad do// byang chub dmigs su med pa'i phyir/ byang chub ces bya ba 'di ni ming tsam du zad do// sangs rgyas dmigs su med pa'i phyir/ sangs rgyas zhes bya ba 'di ni ming tsam du zad do// zhes bya bar yang dag par shes te/ tshe dang ldan pa sha ra dwa ti'i bu de ltar na/ byang chub sems dpa' sems dpa' chen po theg pa chen po la yang dag par gnas zhes bya'o// tshe dang ldan pa sha ra dwa ti'i bu/ gzhan yang byang chub sems dpa' sems dpa' chen po sems dang po bskyed pa nas/ snying po byang chub la 'dug gi bar du/ mngon par shes pa thams cad yongs su rdzogs par byas shing // sems can yongs su smin par byed do// sangs rgyas bcom ldan 'das rnams la mchod pa dang / rim gro bya ba'i phyir/ tshul gang la gang 'os pa de dag gis/ sangs rgyas bcom ldan 'das rnams la rim gror bya ba dang / bkur stir bya ba dang / bsti stang du bya ba dang / mchod pa'i phyir/ sangs rgyas kyi zhing nas sangs rgyas kyi zhing du 'gro'o// sangs rgyas bcom ldan 'das de dag las kyang // 'di lta ste/ byang chub sems dpa'i theg pa 'di nyid kyi chos nyan to// de byang chub sems dpa'i theg pa la gnas te/ sangs rgyas kyi zhing nas sangs rgyas kyi zhing du 'gro zhing // sangs rgyas kyi zhing yongs su dag par byed sems can rnams yongs su smin par byed kyang de la sangs rgyas kyi zhing gi 'du shes kyang mi 'byung // sems can gyi 'du shes kyang mi 'byung // sangs rgyas kyi 'du shes kyang mi 'byung ngo // de gnyis su med pa'i sa la gnas shing // lus ji lta bus sems can rnams kyi don bya ba'i mthu yod pa de lta bu'i lus ched du bsams shing yongs su 'dzin to// de nam rnam pa thams cad mkhyen pa nyid kyi ye shes thob par ma gyur gyi bar du/ theg pa de dang nam du yang mi 'bral te/ des rnam pa thams cad mkhyen pa nyid kyi ye shes thob nas kyang // nyan thos dang / rang sangs rgyas thams cad dang / lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po dang / mi dang / mi ma yin pa dang bcas pa'i 'jig rten gyis bskor bar mi nus pa'i chos kyi 'khor lo rab tu skor ro// de bla na med pa yang dag par rdzogs pa'i byang chub tu mngon par rdzogs par sangs rgyas nas/ shar phyogs kyi 'jig rten gyi khams gang gA'i klung gi bye ma snyed dag na/ sangs rgyas bcom ldan 'das bzhugs pa rnams yon tan brjod pa mdzad cing // 'jig rten gyi khams che ge mo zhig tu/ byang chub sems dpa' sems dpa' chen po/ theg pa chen po bla na med pa'i theg pa/ theg pa'i mchog la gnas pa 'di zhes bya ba zhig // rnam pa thams cad mkhyen pa nyid thob ste/ rnam pa thams cad mkhyen pa nyid thob nas kyang // chos kyi 'khor lo bskor bar byed do// zhes grags pa sgrog cing // dbyangs su brjod pa mdzad do// lho dang / nub dang / byang dang / byang shar dang / shar lho dang / lho nub dang / nub byang dang / 'og dang / steng gi phyogs kyi phyogs re re zhing // 'jig rten gyi khams gang gA'i klung gi bye ma snyed dag na/ sangs rgyas bcom ldan 'das bzhugs pa rnams yon tan brjod pa mdzad cing // 'jig rten gyi khams che ge mo zhig tu/ byang chub sems dpa' sems dpa' chen po theg pa chen po/ bla na med pa'i theg pa/ theg pa'i mchog la gnas pa 'di zhes bya ba zhig // rnam pa thams cad mkhyen pa nyid thob ste/ rnam pa thams cad mkhyen pa nyid thob nas kyang // chos kyi 'khor lo bskor bar byed do zhes grags pa sgrog cing // dbyangs su brjod pa mdzad do// de ltar na tshe dang ldan pa sha ra dwa ti'i bu byang chub sems dpa' sems dpa' chen po theg pa chen po la yang dag par gnas zhes bya'o// de nas tshe dang ldan pa rab 'byor gyis/ bcom ldan 'das la 'di skad ces gsol to// bcom ldan 'das go cha chen po bgos so// go cha chen po bgos so zhes bgyi na/ bcom ldan 'das ci tsam gyis na/ byang chub sems dpa' sems dpa' chen po go cha chen po bgos zhes bgyi ba lags/ de skad ces gsol pa dang / bcom ldan 'das kyis tshe dang ldan pa rab 'byor la 'di skad ces bka' stsal to// rab 'byor 'di la byang chub sems dpa' sems dpa' chen po theg pa chen po'i go cha chen po gyon cing // 'di lta ste/ sbyin pa'i pha rol du phyin pa'i go cha bgos/ tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa'i go cha bgos/ nang stong pa nyid kyi go cha bgos/ phyi stong pa nyid kyi go cha bgos/ phyi nang stong pa nyid kyi go cha bgos/ dngos po med pa'i ngo bo nyid stong pa nyid kyi bar gyi go cha bgos/ dran pa nye bar gzhag pa'i go cha bgos/ yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / lam gyi go cha bgos/ 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa brgyad kyi go cha bgos/ rnam pa thams cad mkhyen pa nyid kyi go cha bgos/ sangs rgyas kyi sku'i go cha bgos nas/ stong gsum gyi stong chen po'i 'jig rten gyi khams 'di snang bas rgyas par bkang ste/ shar phyogs kyi 'jig rten gyi khams gang+gA'i klung gi bye ma snyed snang bas rgyas par 'gengs so// lho phyogs dang / nub phyogs dang / byang phyogs dang / byang shar dang / shar lho dang / lho nub dang / nub byang dang / 'og dang / steng gi phyogs kyi phyogs re re zhing // 'jig rten gyi khams gang+gA'i klung gi bye ma snyed snang bas rgyas par 'gengs so// stong gsum gyi stong chen po'i 'jig rten gyi khams 'di rnam pa drug tu rab tu skyod de/ shar phyogs kyi 'jig rten gyi khams gang gA'i klung gi bye ma snyed rnam pa drug tu rab tu skyod do// lho phyogs dang / nub phyogs dang / byang phyogs dang / byang shar dang / shar lho dang / lho nub dang / nub byang dang / 'og dang / steng gi phyogs kyi phyogs re re zhing // 'jig rten gyi khams gang gA'i klung gi bye ma snyed rnam pa drug tu rab tu skyod do// des stong gsum gyi stong chen po'i 'jig rten gyi khams 'di na/ sems can dmyal ba'i me'i phung po ji snyed cig yod pa de dag thams cad med par byas te/ de bzhin gshegs pa dgra bcom pa yang dag par rdzogs pa'i sangs rgyas de la phyag 'tshal lo zhes bya ba'i sgra rjod do// dbyangs sgrog go / de'i tshe sems can dmyal ba pa'i sems can de dag kyang // sangs rgyas kyi sgra de thos nas/ dga' ba dang / bde ba thob ste/ de dag dga' ba dang / bde ba des sems can dmyal ba de dag nas rnam par ldang ngo // de dag sems can dmyal ba de dag nas rnam par langs nas/ sangs rgyas kyi zhing gang dang gang na/ sangs rgyas bcom ldan 'das rnams bzhugs shing 'tsho skyong ba de dang de dag du skye'o// de bzhin du byol song gi skye gnas pa'i sems can rnams dang / gshin rje'i 'jig rten pa'i sems can de dag nas rnam par ldang ngo // de dag byol song gi skye gnas dang / gshin rje'i 'jig rten de dag nas rnam par langs nas/ sangs rgyas kyi zhing gang dang gang na sangs rgyas bcom ldan 'das rnams bzhugs shing 'tsho skyong ba de dang de dag tu skye'o// rab 'byor 'di lta ste dper na/ sgyu ma'i mkhan po 'am/ sgyu ma'i mkhan po'i mchan bu mkhas pa zhig gis/ lam po che'i bzhi mdor 'dug ste/ skye bo mang po'i tshogs kyi mdun du/ sems can dmyal ba dang / byol song gi skye gnas dang / gshin rje'i 'jig rten dag cig mngon par sprul la/ de ltar mngon par sprul nas/ ngan song gi sems can de dag la sangs rgyas kyi sgra dang / chos kyi sgra dang / dge 'dun gyi sgra sgrog par 'gyur te/ de nas sprul pa de dag sangs rgyas kyi sgra dang / chos kyi sgra dang / dge 'dun gyi sgra des sems can dmyal ba dang / byol song gi skye gnas dang / gshin rje'i 'jig rten de dag nas rnam par langs par gyur na/ rab 'byor de la ji snyam du sems/ sgyu ma'i mkhan po dang / sgyu ma'i mkhan po'i mchan bu des/ sems can gang yang sems can dmyal ba dang / byol song gi skye gnas dang / gshin rje'i 'jig rten de dag nas rnam par bslang ba yod dam/ gsol pa/ bcom ldan 'das de ni ma lags so// bcom ldan 'das kyis bka' stsal pa/ rab 'byor de bzhin du byang chub sems dpa' sems dpa' chen pos phyogs bcu'i 'jig rten gyi khams tshad med grangs med pa'i sems can rnams/ ngan song gsum las yongs su bkrol yang // sems can gang yang yongs su grol bar byas pa med do// de ci'i phyir zhe na/ rab 'byor sgyu ma'i chos nyid nye bar bzung na/ chos rnams kyi chos nyid kyis/ de bzhin pa'i phyir te/ rab 'byor de ltar na byang chub sems dpa' sems dpa' chen po go cha chen po bgos zhes bya'o// rab 'byor gzhan yang byang chub sems dpa' sems dpa' chen po go cha chen po bgos pa ni/ sbyin pa'i pha rol du phyin pa la gnas shing // stong gsum gyi stong chen po'i 'jig rten gyi khams bai DUr+ya'i rgyu las byung ba/ mngon par sprul par byed do// de ltar bai DUr+ya'i rgyu las byung ba mngon par sprul nas/ 'khor los sgyur ba'i srid mngon par sprul par byed do// de ltar 'khor los sgyur ba'i srid mngon par sprul nas/ zas 'dod pa rnams la zas kyi sbyin pa byed do// skom 'dod pa rnams la skom/ bzhon pa 'dod pa rnams la bzhon pa/ gos 'dod pa rnams la gos/ me tog 'dod pa rnams la me tog // phreng ba 'dod pa rnams la phreng ba/ spos 'dod pa rnams la spos/ byug pa 'dod pa rnams la byug pa/ mal cha 'dod pa rnams la mal cha/ khyim 'dod pa rnams la khyim/ 'tsho ba 'dod pa rnams la 'tsho ba/ yo byad 'dod pa rnams la yo byad/ nad kyi rkyen rtsi dang yo byad 'dod pa rnams la/ rtsi dang yo byad kyi sbyin pa byed do// nor bu dang / mu tig dang / baiDUr+ya dang / dung dang / man shel dang / byi ru dang / gser dang / dngul 'dod pa rnams la/ nor bu dang / mu tig dang / baiDUr+ya dang / dung dang / man shel dang / byi ru dang / gser dang / dngul gyi sbyin pa byed cing // mi'i yo byad gang ci yang rung ba'i bar du sbyin pa byed de/ des de ltar zas 'dod pa rnams la ni zas byin/ mi'i yo byad gang ci yang rung ba'i bar du byin nas/ sems can de dag la 'di lta ste/ pha rol du phyin pa drug dang ldan pa'i chos bstan pa 'di nyid kyi chos ston to// sems can de dag gis kyang chos bstan pa de thos nas/ bla na med pa yang dag par rdzogs pa'i byang chub tu sangs ma rgyas kyi bar du/ pha rol du phyin pa drug dang nam yang 'bral bar mi 'gyur ro// rab 'byor 'di lta ste dper na/ sgyu ma'i mkhan po'am/ sgyu ma'i mkhan po'i mchan bu mkhas pa zhig gis/ lam po che'i bzhi mdor 'dug ste/ skye bo mang po'i tshogs kyi mdun du/ skye bo mang po'i tshogs zhig mngon par sprul te/ zas 'dod pa rnams la zas byin/ mi'i yo byad gang ci yang rung ba'i bar du byin na/ rab 'byor de la ji snyam du sems/ sgyu ma'i mkhan po 'am/ sgyu ma'i mkhan po'i mchan bu des sems can gang la yang ci yang byin pa yod dam/ gsol pa/ bcom ldan 'das de ni ma mchis so// bcom ldan 'das kyis bka' stsal pa/ rab 'byor de bzhin du byang chub sems dpa' sems dpa' chen pos/ 'khor los sgyur ba'i rgyal srid mngon par sprul te/ zas 'dod pa rnams la ni zas byin/ mi'i yo byad gang ci yang rung ba'i bar du byin yang // sems can gang la yang ci yang byin pa med do// de ci'i phyir zhe na/ rab 'byor de ni sgyu ma'i chos nyid nye bar bzung na/ chos rnams kyi chos nyid kyis de bzhin pa'i phyir te/ rab 'byor de lta bu'i byang chub sems dpa' sems dpa' chen po ni go cha chen po bgos pa zhes bya'o// rab 'byor gzhan yang byang chub sems dpa' sems dpa' chen po tshul khrims kyi pha rol du phyin pa la gnas shing // ched du bsams te/ skye bo yongs su bzung bas/ 'khor los sgyur ba'i rigs su skye zhing // de 'khor los sgyur ba'i dbang phyug de la gnas nas/ sems can rnams dge ba bcu'i las kyi lam la rab tu 'god do// bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / mngon par shes pa lnga dang / byang chub kyi phyogs kyi chos rnams dang / stong pa nyid dang / mtshan ma med pa dang / smon pa med pa dang / rnam par thar ba brgyad dang / mthar gyis gnas pa'i snyoms par 'jug pa dgu dang / 'phags pa'i bden pa bzhi dang / ting nge 'dzin dang / gzungs kyi sgo thams cad dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad la sems can rnams rab tu 'god de/ sems can de dag kyang bla na med pa yang dag par rdzogs pa'i byang chub tu mngon par sangs rgyas par ma gyur gyi bar du/ chos bstan pa de dang nam yang 'bral bar mi 'gyur ro// rab 'byor 'di lta ste dper na/ sgyu ma'i mkhan po 'am/ sgyu ma'i mkhan po'i mchan bu mkhas pa zhig gis/ lam po che'i bzhi mdor 'dug ste/ skye bo mang po'i tshogs kyi mdun du/ skye bo mang po'i tshogs zhig mngon par sprul te/ sems can de dag dge ba bcu'i las kyi lam la bkod dam/ sangs rgyas kyi chos ma 'dres pa brgyad kyi bar la bkod na/ rab 'byor de la ji snyam du sems/ sgyu ma'i mkhan po 'am/ sgyu ma'i mkhan po'i mchan bu mkhas pa des/ sems can gang yang dge ba bcu'i las kyi lam la bkod pa yod dam/ sangs rgyas kyi chos ma 'dres pa brgyad kyi bar la bkod pa yod dam/ gsol pa/ bcom ldan 'das de ni ma mchis so// bcom ldan 'das kyis bka' stsal pa/ rab 'byor de bzhin du byang chub sems dpa' sems dpa' chen pos sems can tshad med grangs med pa dge ba bcu'i las kyi lam la rab tu bkod de/ sangs rgyas kyi chos ma 'dres pa brgyad kyi bar la bkod kyang // sems can gang yang de dag la bkod pa med do/ rab 'byor de ci'i phyir zhe na/ de ni sgyu ma'i chos nyid nye bar bzung na/ chos rnams kyi chos nyid kyis de bzhin pa'i phyir te/ rab 'byor de lta bu'i byang chub sems dpa' sems dpa' chen po go cha chen po bgos pa zhes bya'o// // shes rab kyi pha rol du phyin pa stong phrag nyi shu lnga pa/ bam po bco lnga pa/ rab 'byor gzhan yang byang chub sems dpa' sems dpa' chen po bzod pa'i pha rol du phyin pa la gnas te/ sems can thams cad bzod pa'i pha rol tu phyin pa la sbyor zhing rab tu 'god do// rab 'byor ji ltar na byang chub sems dpa' sems dpa' chen po bzod pa'i pha rol tu phyin pa la gnas shing // sems can thams cad bzod pa'i pha rol du phyin pa la sbyor zhing rab tu 'god pa yin zhe na/ rab 'byor 'di la byang chub sems dpa' sems dpa' chen po sems dang po bskyed pa nas nye bar bzung ste/ brgya la sems can thams cad bdag la rdo dang / dbyig pas rdeg cing // mtshon gyis 'debs kyang // de la bdag gis 'khrug pa'i sems 'ga' tsam yang bskyed par mi bya'o// zhes go cha gyon cing // sems can thams cad kyang bzod pa de 'dra ba la rab tu 'god do// rab 'byor 'di lta ste dper na/ sgyu ma'i mkhan po 'am/ sgyu ma'i mkhan po'i mchan bu mkhas pa zhig gis/ lam po che'i bzhi mdor 'dug ste/ skye bo mang po'i tshogs kyi mdun du/ skye bo mang po'i tshogs zhig mngon par sprul te/ bzod pa'i pha rol du phyin pa la sbyar ba dang / rab tu dgod par byas na/ rab 'byor de la ji snyam du sems/ sgyu ma'i mkhan po 'am/ sgyu ma'i mkhan po'i mchan bu mkhas pa des/ sems can gang yang bzod pa'i pha rol du phyin pa la bkod pa yod dam/ gsol pa/ bcom ldan 'das de ni ma mchis so// bcom ldan 'das kyis bka' stsal pa/ rab 'byor de bzhin du byang chub sems dpa' sems dpa' chen pos sems can tshad med/ grangs med pa/ bzod pa'i pha rol du phyin pa la bkod kyang // sems can gang yang bzod pa'i pha rol du phyin pa la bkod pa med do// de ci'i phyir zhe na/ rab 'byor de ni sgyu ma'i chos nyid nye bar bzung na/ chos rnams kyi chos nyid kyis de bzhin pa'i phyir te/ rab 'byor de lta bu'i byang chub sems dpa' sems dpa' chen po ni go cha chen po bgos pa zhes bya'o// rab 'byor gzhan yang byang chub sems dpa' sems dpa' chen po brtson 'grus kyi pha rol du phyin pa la gnas shing // sems can thams cad brtson 'grus kyi pha rol du phyin pa la yang dag par skul zhing gzhog go / 'god do// rab 'byor ji ltar na byang chub sems dpa' sems dpa' chen po brtson 'grus kyi pha rol du phyin pa la gnas shing // sems can thams cad brtson 'grus kyi pha rol du phyin pa la yang dag par bskul ba dang / gzhog cing 'god pa yin zhe na/ rab 'byor 'di la byang chub sems dpa' sems dpa' chen po rnam pa thams cad mkhyen pa nyid dang ldan pa'i sems bskyed pas/ sems can thams cad lus dang / sems kyi brtson 'grus la yang dag par bskul zhing gzhog go / 'god do// rab 'byor 'di lta ste dper na/ sgyu ma'i mkhan po 'am/ sgyu ma'i mkhan po'i mchan bu mkhas pa zhig gis/ lam po che'i bzhi mdor 'dug ste/ skye bo mang po'i tshogs kyi mdun du/ skye bo mang po'i tshogs zhig mngon par sprul te/ lus dang sems kyi brtson 'grus la bkod na/ rab 'byor de la ji snyam du sems/ sgyu ma'i mkhan po 'am/ sgyu ma'i mkhan po'i mchan bu mkhas pa des/ sems can gang yang lus dang sems kyi brtson 'grus la bkod pa yod dam/ gsol pa/ bcom ldan 'das de ni ma mchis so// bcom ldan 'das kyis bka' stsal pa/ rab 'byor de bzhin du byang chub sems dpa' sems dpa' chen pos sems can tshad med grangs med pa/ lus dang sems kyi brtson 'grus la bkod kyang // sems can gang yang lus dang / sems kyi brtson 'grus la bkod pa med do// de ci'i phyir zhe na/ rab 'byor de ni sgyu ma'i chos nyid nye bar bzung na/ chos rnams kyi chos nyid kyis de bzhin pa'i phyir te/ rab 'byor de lta bu'i byang chub sems dpa' sems dpa' chen po ni go cha chen po bgos pa zhes bya'o// rab 'byor gzhan yang byang chub sems dpa' sems dpa' chen po bsam gtan gyi pha rol du phyin pa la gnas shing // sems can thams cad bsam gtan gyi pha rol du phyin pa la yang dag par skul zhing gzhog go / 'god do// rab 'byor ji ltar na byang chub sems dpa' sems dpa' chen po bsam gtan gyi pha rol du phyin pa la gnas te/ sems can thams cad bsam gtan gyi pha rol du phyin pa la yang dag par bskul ba dang / gzhog cing 'god pa yin zhe na/ rab 'byor 'di la byang chub sems dpa' sems dpa' chen po chos thams cad kyi chos nyid la gnas shing // chos gang la yang 'khrug pa 'am/ 'khrug pa med par yang dag par rjes su mi mthong na/ bsam gtan gyi pha rol du phyin pa la gnas pa yin te/ de bzhin du sems can thams cad kyang bsam gtan gyi pha rol du phyin pa la yang dag par skul zhing gzhog pa dang / 'god pa byed de/ de ltar yang dag par bskul ba rnams kyang // nam bla na med pa yang dag par rdzogs pa'i byang chub tu mngon par rdzogs par sangs rgyas par ma gyur gyi bar du/ nam yang bsam gtan gyi pha rol du phyin pa dang bral bar mi 'gyur ro// rab 'byor 'di lta ste dper na/ sgyu ma'i mkhan po 'am/ sgyu ma'i mkhan po'i mchan bu mkhas pa zhig gis lam po che'i bzhi mdor 'dug ste/ skye bo mang po'i tshogs kyi mdun du/ skye bo mang po'i tshogs shig mngon par sprul te/ bsam gtan gyi pha rol du phyin pa la bkod na/ rab 'byor 'di la ji snyam du sems/ sgyu ma'i mkhan po 'am/ sgyu ma'i mkhan po'i mchan bu mkhas pa des/ sems can gang yang bsam gtan gyi pha rol du phyin pa la bkod pa yod dam/ gsol pa/ bcom ldan 'das de ni ma mchis so// bcom ldan 'das kyis bka' stsal pa/ rab 'byor de bzhin du byang chub sems dpa' sems dpa' chen po/ sems can thams cad bsam gtan gyi pha rol du phyin pa la bkod kyang // sems can gang yang bsam gtan gyi pha rol du phyin pa la bkod pa med do// de ci'i phyir zhe na/ rab 'byor de ni sgyu ma'i chos nyid nye bar bzung na/ chos rnams kyi chos nyid kyis de bzhin pa'i phyir te/ rab 'byor de lta bu'i byang chub sems dpa' sems dpa' chen po ni go cha chen po bgos pa zhes bya'o// rab 'byor gzhan yang byang chub sems dpa' sems dpa' chen po shes rab kyi pha rol du phyin pa la gnas shing // sems can thams cad shes rab kyi pha rol du phyin pa la yang dag par skul shing gzhog go / 'god do// rab 'byor ji ltar na byang chub sems dpa' sems dpa' chen po shes rab kyi pha rol du phyin pa la gnas shing // sems can thams cad shes rab kyi pha rol du phyin pa la yang dag par skul ba dang / gzhog cing 'god pa yin zhe na/ rab 'byor 'di la byang chub sems dpa' sems dpa' chen po shes rab kyi pha rol du phyin pa la spyod pa'i tshe/ chos gang yang skye ba'am/ 'gag pa'am/ kun nas nyon mongs pa'am/ rnam par byang ba'am/ tshu rol tam/ pha rol mi dmigs te/ rab 'byor de ltar na byang chub sems dpa' sems dpa' chen po/ shes rab kyi pha rol du phyin pa la gnas pa yin te/ de de bzhin du sems can thams cad kyang shes rab kyi pha rol du phyin pa la yang dag par skul zhing gzhog go / 'god do// rab 'byor 'di lta ste dper na/ sgyu ma'i mkhan po'am/ sgyu ma'i mkhan po'i mchan bu mkhas pa zhig gis/ lam po che'i bzhi mdor 'dug ste/ skye bo mang po'i tshogs kyi mdun du/ skye bo mang po'i tshogs zhig mngon par sprul te/ shes rab kyi pha rol du phyin pa la yang dag par bskul te/ bzhag cing bkod na/ rab 'byor de la ji snyam du sems/ sgyu ma'i mkhan po'am/ sgyu ma'i mkhan po'i mchan bu des/ sems can gang yang shes rab kyi pha rol du phyin pa la bkod pa yod dam/ gsol pa/ bcom ldan 'das de ni ma mchis so// bcom ldan 'das kyis bka' stsal pa/ rab 'byor de bzhin du byang chub sems dpa' sems dpa' chen pos sems can thams cad shes rab kyi pha rol du phyin pa la bkod kyang // sems can gang yang shes rab kyi pha rol tu phyin pa la bkod pa med do// de ci'i phyir zhe na/ rab 'byor de ni sgyu ma'i chos nyid nye bar bzung na/ chos rnams kyi chos nyid kyis de bzhin pa'i phyir te/ rab 'byor de lta bu'i byang chub sems dpa' sems dpa' chen po ni go cha chen po bgos pa zhes bya'o// rab 'byor gzhan yang byang chub sems dpa' sems dpa' chen po go cha chen po bgos shing // shar phyogs kyi 'jig rten gyi khams gang+gA'i klung gi bye ma snyed dag du song zhing // ji ltar bdag sbyin pa'i pha rol du phyin pa la gnas pa de bzhin du/ 'jig rten gyi khams de dag na/ sems can ji snyed cig 'khod pa de dag thams cad kyang // sbyin pa'i pha rol du phyin pa la yang dag par skul zhing gzhog go / 'god do// ji ltar bdag tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la gnas pa de bzhin du/ 'jig rten gyi khams de dag na/ sems can ji snyed cig 'khod pa de dag thams cad kyang // shes rab kyi pha rol du phyin pa la yang dag par skul zhing gzhog go / 'god do// 'di lta ste/ pha rol du phyin pa drug po 'di nyid kyis chos kyang ston te/ sems can de dag kyang chos de thos nas/ bla na med pa yang dag par rdzogs pa'i byang chub tu mngon par sangs ma rgyas kyi bar du/ pha rol du phyin pa drug dang nam yang 'bral bar mi 'gyur ro// lho dang / nub dang / byang dang / byang shar dang / shar lho dang / lho nub dang / nub byang dang / 'og dang / steng gi phyogs kyi phyogs re re zhing // 'jig rten gyi khams gang+gA'i klung gi bye ma snyed dag tu song zhing // ji ltar bdag sbyin pa'i pha rol du phyin pa la gnas pa dang / shes rab kyi pha rol du phyin pa'i bar la gnas pa de bzhin du/ 'jig rten gyi khams de dag na sems can ji snyed cig yod pa de dag thams cad kyang // sbyin pa'i pha rol du phyin pa la yang dag par skul zhing gzhog go / 'god do// de bzhin du tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la yang dag par skul zhing gzhog go / 'god do// 'di lta ste/ pha rol du phyin pa drug po 'di nyid kyi chos kyang ston to// sems can de dag kyang chos de thos nas/ bla na med pa yang dag par rdzogs pa'i byang chub tu mngon par sangs ma rgyas kyi bar du/ pha rol du phyin pa drug dang / nam yang 'bral bar mi 'gyur ro// rab 'byor 'di lta ste dper na/ sgyu ma'i mkhan po 'am/ sgyu ma'i mkhan po'i mchan bu mkhas pa zhig gis/ lam po che'i bzhi mdor 'dug ste/ skye bo mang po'i tshogs kyi mdun du/ skye bo mang po'i tshogs zhig mngon par sprul te/ pha rol du phyin pa drug la yang dag par bskul zhing bzhag ste/ bkod par gyur na/ rab 'byor de la ji snyam du sems/ sgyu ma'i mkhan po 'am/ sgyu ma'i mkhan po'i mchan bu des/ sems can gang yang pha rol du phyin pa drug la yang dag par bskul zhing bzhag ste/ bkod pa yod dam/ gsol pa/ bcom ldan 'das de ni ma mchis so// bcom ldan 'das kyis bka' stsal pa/ rab 'byor de bzhin du byang chub sems dpa' sems dpa' chen pos/ shar phyogs kyi 'jig rten gyi khams gang+gA'i klung gi bye ma snyed dang / lho dang / nub dang / byang dang / byang shar dang / shar lho dang / lho nub dang / nub byang dang / 'og dang / steng gi phyogs kyi phyogs re re zhing // 'jig rten gyi khams gang gA'i klung gi bye ma snyed kyi sems can gang ji snyed yod pa de dag thams cad pha rol du phyin pa drug la bkod kyang // sems can gang yang pha rol du phyin pa drug la bkod pa med do// de ci'i phyir zhe na/ rab 'byor sgyu ma'i chos nyid nye bar bzung na/ chos rnams kyi chos nyid kyis de bzhin pa'i phyir te/ rab 'byor de ltar na/ byang chub sems dpa' sems dpa' chen po go cha chen po bgos pa zhes bya'o// rab 'byor gzhan yang byang chub sems dpa' chen po go cha chen po bgos pa ni/ rnam pa thams cad mkhyen pa nyid dang ldan pa'i sems kyis rnam par spyod cing // sems bskyed pa gzhan gyi go mi 'byed de/ bdag gis sems can 'di snyed cig ni sbyin pa'i pha rol du phyin pa la dgod par bya'o// 'di snyed cig ni dgod par mi bya'o// bdag gis sems can 'di snyed cig ni tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la da god par bya'o// 'di snyed cig ni da god par mi bya'o// bdag gis sems can 'di snyed cig ni byang chub kyi phyogs kyi chos sum cu rtsa bdun la dgod par bya'o// 'di snyed cig ni dgod par mi bya'o// bdag gis sems can 'di snyed cig ni sangs rgyas kyi chos ma 'dres pa brgyad kyi bar la dgod par bya'o// 'di snyed cig ni dgod par mi bya'o// bdag gis sems can 'di snyed cig ni rgyun du zhugs pa'i 'bras bu la dgod par bya'o// 'di snyed cig ni dgod par mi bya'o// bdag gis sems can 'di snyed cig ni lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid la dgod par bya'o// 'di snyed cig ni dgod par mi bya'o// bdag gis sems can 'di snyed cig ni rang byang chub la dgod par bya'o// 'di snyed cig ni dgod par mi bya'o// bdag gis sems can 'di snyed cig ni rnam pa thams cad mkhyen pa nyid la dgod par bya'o// 'di snyed cig ni dgod par mi bya'o zhes bya bar sems bskyed pa'i go mi 'byed kyi de 'di snyam du sems te/ bdag gis sems can tshad med grangs med pa/ sbyin pa'i pha rol du phyin pa la dgod par bya'o// bdag gis sems can tshad med grangs med pa/ tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la dgod par bya'o// nang stong pa nyid la dgod par bya'o// phyi stong pa nyid la dgod par bya'o// dngos po med pa'i ngo bo nyid stong pa nyid kyi bar la dgod par bya'o// byang chub kyi phyogs kyi chos sum cu rtsa bdun la dgod par bya'o// 'phags pa'i bden pa bzhi dang / bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa lnga dang / ting nge 'dzin thams cad dang / gzungs kyi sgo thams cad la dgod par bya'o// de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad la dgod par bya'o// rgyun du zhugs pa'i 'bras bu la dgod par bya'o// lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid la dgod par bya'o// rang byang chub la dgod par bya'o// rnam pa thams cad mkhyen pa nyid la dgod par bya'o zhes bya bar sems bskyed do// rab 'byor 'di lta ste dper na/ sgyu ma'i mkhan po 'am/ sgyu ma'i mkhan po'i mchan bu mkhas pa zhig gis/ lam po che'i bzhi mdor 'dug ste/ skye bo mang po'i tshogs kyi mdun du/ skye bo mang po'i tshogs zhig mngon par sprul te/ 'di snyam du bdag gis sems can tshad med grangs med pa 'di dag pha rol du phyin pa drug la dgod par bya'o// rnam pa thams cad mkhyen pa nyid kyi bar la dgod par bya'o snyam du sems bskyed par gyur na/ rab 'byor de la ji snyam du sems/ sgyu ma'i mkhan po 'am/ sgyu ma'i mkhan po'i mchan bu des/ sems can gang yang pha rol du phyin pa drug la dgod par byas pa yod dam/ rnam pa thams cad mkhyen pa nyid kyi bar la dgod par byas pa yod dam/ gsol pa/ bcom ldan 'das de ni ma mchis so// bcom ldan 'das kyis bka' stsal pa/ rab 'byor de bzhin du byang chub sems dpa' sems dpa' chen pos/ sems can tshad med grangs med pa/ pha rol du phyin pa drug dang / rnam pa thams cad mkhyen pa nyid kyi bar la dgod par sems bskyed kyang // sems can gang gi don du yang sems bskyed pa med de/ de ci'i phyir zhe na/ rab 'byor sgyu ma'i chos nyid nye bar bzung na/ chos rnams kyi chos nyid kyis de bzhin pa'i phyir te/ rab 'byor de ltar na byang chub sems dpa' sems dpa' chen po go cha chen po bgos pa zhes bya'o// rab 'byor gyis gsol pa/ bcom ldan 'das bdag gis bcom ldan 'das kyis gsungs pa'i don 'tshal te/ byang chub sems dpa' sems dpa' chen pos ni/ rang gi mtshan nyid stong pa nyid kyi slad du/ go cha ma mchis pa'i go cha bgos par rig par bgyi'o// de ci'i slad du zhe na/ bcom ldan 'das de ni 'di ltar gzugs gzugs kyis stong ngo // tshor ba dang / 'du shes dang / 'du byed dang / rnam par shes pa rnam par shes pas stong ngo // mig mig gis stong ngo // de bzhin du rna ba dang / sna dang / lce dang / lus dang / yid yid kyis stong ngo // gzugs gzugs kyis stong ngo // sgra dang / dri dang / ro dang / reg dang / chos chos kyis stong ngo // mig gi rnam par shes pa mig gi rnam par shes pas stong ngo // rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa yid kyi rnam par shes pas stong ngo // mig gi 'dus te reg pa mig gi 'dus te reg pas stong ngo // rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa yid kyi 'dus te reg pas stong ngo // mig gi 'dus te reg pa'i rkyen gyis tshor ba/ mig gi 'dus te reg pa'i rkyen gyis tshor bas stong ngo // rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba/ yid kyi 'dus te reg pa'i rkyen gyis tshor bas stong ngo // sbyin pa'i pha rol du phyin pa ni/ sbyin pa'i pha rol du phyin pas stong ngo // tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa/ shes rab kyi pha rol du phyin pas stong ngo // nang stong pa nyid nang stong pa nyid kyis stong ngo // dngos po med pa'i ngo bo nyid stong pa nyid kyi bar/ dngos po med pa'i ngo bo nyid stong pa nyid kyis stong ngo // byang chub kyi phyogs kyi chos sum cu rtsa bdun/ byang chub kyi phyogs kyi chos sum cu rtsa bdun gyis stong ngo // 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa rnams/ sangs rgyas kyi chos ma 'dres pa rnams kyis stong ngo // bcom ldan 'das byang chub sems dpa' yang byang chub sems dpas stong ngo // go cha chen po yang go cha chen pos stong ste/ bcom ldan 'das rnam grangs des na/ byang chub sems dpa' sems dpa' chen pos/ go cha ma mchis pa'i go cha bgos par rig par bgyi'o// bcom ldan 'das kyis bka' stsal pa/ rab 'byor ji skad du smras pa de bzhin te/ de de bzhin no// de ci'i phyir zhe na/ rab 'byor de ni rnam pa thams cad mkhyen pa nyid kyang ma byas/ rnam par ma byas/ mngon par ma byas/ byang chub sems dpa' sems dpa' chen pos gang gi don du go cha chen po bgos pa'i sems can de dag kyang ma byas/ rnam par ma byas/ mngon par ma byas so// gsol pa/ bcom ldan 'das ci'i slad du rnam pa thams cad mkhyen pa nyid ma bgyis/ rnam par ma bgyis/ mngon par ma bgyis pa lags/ byang chub sems dpa' sems dpa' chen pos gang gi don du go cha bgos pa'i sems can de dag kyang ci'i slad du ma bgyis/ rnam par ma bgyis/ mngon par ma bgyis pa lags/ bcom ldan 'das kyis bka' stsal pa/ rab 'byor byed pa po dmigs su med pa'i phyir/ rnam pa thams cad mkhyen pa nyid ma byas/ rnam par ma byas/ mngon par ma byas so// byang chub sems dpa' sems dpa' chen pos gang gi don du go cha chen po bgos pa'i sems can de dag kyang ma byas/ rnam par ma byas/ mngon par ma byas so// de ci'i phyir zhe na/ rab 'byor 'di ltar gzugs mi byed/ rnam par mi byed/ mngon par mi byed do// tshor ba dang / 'du shes dang / 'du byed dang / rnam par shes pa mi byed/ rnam par mi byed/ mngon par mi byed do// rab 'byor mig mi byed/ rnam par mi byed/ mngon par mi byed do// rna ba dang / sna dang / lce dang / lus dang / yid mi byed/ rnam par mi byed/ mngon par mi byed do// rab 'byor gzugs mi byed/ rnam par mi byed/ mngon par mi byed do// sgra dang / dri dang / ro dang / reg dang / chos mi byed rnam par mi byed mngon par mi byed do// rab 'byor mig gi rnam par shes pa mi byed rnam par mi byed mngon par mi byed do// rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa mi byed/ rnam par mi byed/ mngon par mi byed do// rab 'byor mig gi 'dus te reg pa mi byed/ rnam par mi byed/ mngon par mi byed do// rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa mi byed/ rnam par mi byed/ mngon par mi byed do// rab 'byor mig gi 'dus te reg pa'i rkyen gyis tshor ba mi byed/ rnam par mi byed/ mngon par mi byed do// rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba mi byed/ rnam par mi byed/ mngon par mi byed do// rab 'byor bdag ni mi byed/ rnam par mi byed/ mngon par mi byed de/ de ci'i phyir zhe na/ de shin du mi dmigs pa'i phyir ro// rab 'byor sems can ni mi byed rnam par mi byed/ mngon par mi byed de/ de ci'i phyir zhe na/ de shin du mi dmigs pa'i phyir ro// gso ba dang / skyes bu dang / gang zag dang / shed can dang / shed bdag dang / byed pa po dang / tshor ba po dang / shes pa po dang / mthong ba po ni mi byed/ rnam par mi byed/ mngon par mi byed de/ de ci'i phyir zhe na/ de shin du mi dmigs pa'i phyir ro// rab 'byor rmi lam ni mi byed/ rnam par mi byed/ mngon par mi byed de/ de ci'i phyir zhe na/ de shin du mi dmigs pa'i phyir ro// sgyu ma dang / sgra brnyan dang / mig yor dang / gzugs brnyan dang / smig rgyu dang / sprul pa ni mi byed/ rnam par mi byed/ mngon par mi byed de/ de ci'i phyir zhe na/ de shin du mi dmigs pa'i phyir ro// rab 'byor sbyin pa'i pha rol du phyin pa ni mi byed/ rnam par mi byed/ mngon par mi byed de/ de ci'i phyir zhe na/ de shin du mi dmigs pa'i phyir ro// rab 'byor tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa ni mi byed/ rnam par mi byed/ mngon par mi byed de/ de ci'i phyir zhe na/ de shin tu mi dmigs pa'i phyir ro// rab 'byor nang stong pa nyid ni mi byed rnam par mi byed mngon par mi byed de/ de ci'i phyir zhe na/ de shin tu mi dmigs pa'i phyir ro// rab 'byor dngos po med pa'i ngo bo nyid stong pa nyid kyi bar du mi byed/ rnam par mi byed/ mngon par mi byed de/ de ci'i phyir zhe na/ de shin du mi dmigs pa'i phyir ro// rab 'byor byang chub kyi phyogs kyi chos sum cu rtsa bdun ni mi byed/ rnam par mi byed mngon par mi byed de/ de ci'i phyir zhe na/ de shin du mi dmigs pa'i phyir ro// 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad ni mi byed/ rnam par mi byed/ mngon par mi byed de/ de ci'i phyir zhe na/ de shin du mi dmigs pa'i phyir ro// rab 'byor de bzhin nyid ni mi byed/ rnam par mi byed/ mngon par mi byed de/ de ci'i phyir zhe na/ de shin du mi dmigs pa'i phyir ro// ma nor pa de bzhin nyid dang / gzhan ma yin pa de bzhin nyid dang / chos nyid dang / chos kyi dbyings dang / chos kyi gnas nyid dang / chos skyon med pa nyid dang / yang dag pa'i mtha' dang / bsam gyis mi khyab pa'i dbyings ni mi byed/ rnam par mi byed/ mngon par mi byed de/ de ci'i phyir zhe na/ de shin du mi dmigs pa'i phyir ro// rab 'byor byang chub ni mi byed/ rnam par mi byed/ mngon par mi byed de/ de ci'i phyir zhe na/ de shin du mi dmigs pa'i phyir ro// rab 'byor rnam pa thams cad mkhyen pa nyid ni mi byed/ rnam par mi byed/ mngon par mi byed de/ de ci'i phyir zhe na/ de shin du mi dmigs pa'i phyir ro// rab 'byor rnam grangs des na/ 'di ltar rnam pa thams cad mkhyen pa nyid de ma byas/ rnam par ma byas/ mngon par ma byas par rig par bya'o// byang chub sems dpa' sems dpa' chen pos gang gi don du go cha chen po bgos pa'i sems can de dag kyang ma byas/ rnam par ma byas/ mngon par ma byas par rig par bya'o// rab 'byor de ltar na byang chub sems dpa' sems dpa' chen po go cha chen po bgos pa ni/ go cha med pa'i go cha chen po bgos pa zhes bya'o// gsol pa/ bcom ldan 'das bdag gis bcom ldan 'das kyis gsungs pa'i don 'tshal te/ bcom ldan 'das gzugs ni ma bcings ma grol ba'o// tshor ba dang / 'du shes dang / 'du byed dang / rnam par shes pa ni ma bcings ma grol ba'o// de nas tshe dang ldan pa byams gang gi bus/ tshe dang ldan pa rab 'byor la 'di skad ces smras so// tshe dang ldan pa rab 'byor gzugs ma bcings ma grol ba yin nam/ tshor ba dang / 'du shes dang / 'du byed dang / rnam par shes pa ma bcings ma grol ba yin nam/ smras pa tshe dang ldan pa gang po de de bzhin te/ tshe dang ldan pa gang po gzugs ni ma bcings ma grol ba'o// tshor ba dang / 'du shes dang / 'du byed dang / rnam par shes pa ni ma bcings ma grol ba'o// gang pos smras pa/ tshe dang ldan pa rab 'byor de ltar ma bcings ma grol ba'i gzugs gang yin/ de ltar ma bcings ma grol ba'i tshor ba dang / 'du shes dang / 'du byed dang / rnam par shes pa gang yin/ smras pa/ tshe dang ldan pa gang po/ gang 'di rmi lam lta bu'i gzugs de ni ma bcings ma grol ba'o// gang 'di rmi lam lta bu'i tshor ba dang / 'du shes dang / 'du byed dang / rnam par shes pa de ni ma bcings ma grol ba'o// gang 'di sgyu ma lta bu dang / sgra brnyan lta bu dang / mig yor lta bu dang / gzugs brnyan lta bu dang / smig rgyu lta bu dang / sprul pa lta bu'i gzugs de ni ma bcings ma grol ba'o// gang 'di sprul pa lta bu'i tshor ba dang / 'du shes dang / 'du byed dang / sprul pa lta bu'i rnam par shes pa de ni ma bcings ma grol ba'o// tshe dang ldan pa gang po 'das pa'i gzugs ni ma bcings ma grol ba'o// 'das pa'i tshor ba dang / 'du shes dang / 'du byed dang / rnam par shes pa ni ma bcings ma grol ba'o// tshe dang ldan pa gang po ma 'ongs pa'i gzugs ni ma bcings ma grol ba'o// ma 'ongs pa'i tshor ba dang / 'du shes dang / 'du byed dang / rnam par shes pa ni ma bcings ma grol ba'o// tshe dang ldan pa gang po da ltar byung ba'i gzugs ni ma bcings ma grol ba'o// da ltar byung ba'i tshor ba dang / 'du shes dang / 'du byed dang / rnam par shes pa ni ma bcings ma grol ba'o// de ci'i phyir zhe na/ tshe dang ldan pa gang po gzugs med pa'i phyir/ gzugs ma bcings ma grol ba'o// tshor ba dang / 'du shes dang / 'du byed dang / rnam par shes pa med pa'i phyir/ rnam par shes pa ma bcings ma grol ba'o// tshe dang ldan pa gang po gzugs dben pa'i phyir/ gzugs ma bcings ma grol ba'o// tshor ba dang / 'du shes dang / 'du byed dang / rnam par shes pa dben pa'i phyir/ rnam par shes pa ma bcings ma grol ba'o// tshe dang ldan pa gang po gzugs ma skyes pa'i phyir/ gzugs ma bcings ma grol ba'o// tshor ba dang / 'du shes dang / 'du byed dang / rnam par shes pa ma skyes pa'i phyir/ rnam par shes pa ma bcings ma grol ba'o// tshe dang ldan pa gang po dge ba'i gzugs ni ma bcings ma grol ba'o// dge ba'i tshor ba dang / 'du shes dang / 'du byed dang / rnam par shes pa ni ma bcings ma grol ba'o// tshe dang ldan pa gang po mi dge ba'i gzugs ni ma bcings ma grol ba'o// mi dge ba'i tshor ba dang / 'du shes dang / 'du byed dang / rnam par shes pa ni ma bcings ma grol ba'o// tshe dang ldan pa gang po lung du ma bstan pa'i gzugs ni ma bcings ma grol ba'o// lung du ma bstan pa'i tshor ba dang / 'du shes dang / 'du byed dang / rnam par shes pa ni ma bcings ma grol ba'o// tshe dang ldan pa gang po 'jig rten pa'i gzugs ni ma bcings ma grol ba'o// 'jig rten pa'i tshor ba dang / 'du shes dang / 'du byed dang / rnam par shes pa ni ma bcings ma grol ba'o// tshe dang ldan pa gang po 'jig rten las 'das pa'i gzugs ni ma bcings ma grol ba'o// 'jig rten las 'das pa'i tshor ba dang / 'du shes dang / 'du byed dang / rnam par shes pa ni ma bcings ma grol ba'o// tshe dang ldan pa gang po zag pa dang bcas pa'i gzugs ni ma bcings ma grol ba'o// zag pa dang bcas pa'i tshor ba dang / 'du shes dang / 'du byed dang / rnam par shes pa ni ma bcings ma grol ba'o// tshe dang ldan pa gang po zag pa med pa'i gzugs ni ma bcings ma grol ba'o// zag pa med pa'i tshor ba dang / 'du shes dang / 'du byed dang / rnam par shes pa ni ma bcings ma grol ba ste/ tshe dang ldan pa gang po/ de ci'i phyir zhe na/ gzugs med pa'i phyir/ gzugs ma bcings ma grol ba'o// tshor ba dang / 'du shes dang / 'du byed dang / rnam par shes pa med pa'i phyir/ rnam par shes pa ma bcings ma grol ba'o// gzugs dben pa'i phyir/ gzugs ma bcings ma grol ba'o// tshor ba dang / 'du shes dang / 'du byed dang / rnam par shes pa dben pa'i phyir/ rnam par shes pa ma bcings ma grol ba'o// gzugs ma skyes pa'i phyir/ gzugs ma bcings ma grol ba'o// tshor ba dang / 'du shes dang / 'du byed dang / rnam par shes pa ma skyes pa'i phyir/ rnam par shes pa ma bcings ma grol ba'o// tshe dang ldan pa gang po chos thams cad kyang ma bcings ma grol ba ste/ med pa'i phyir ma bcings ma grol ba'o// dben pa'i phyir ma bcings ma grol ba'o// ma skyes pa'i phyir ma bcings ma grol ba ste/ tshe dang ldan pa gang po sbyin pa'i pha rol tu phyin pa ni ma bcings ma grol ba'o// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa ni ma bcings ma grol ba ste/ tshe dang ldan pa gang po med pa'i phyir/ sbyin pa'i pha rol du phyin pa ni ma bcings ma grol ba'o// dben pa'i phyir ma bcings ma grol ba'o// ma skyes pa'i phyir ma bcings ma grol ba'o// med pa'i phyir tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa ni ma bcings ma grol ba ste/ dben pa'i phyir ma bcings ma grol ba'o// ma skyes pa'i phyir ma bcings ma grol ba'o// tshe dang ldan pa gang po nang stong pa nyid kyang ma bcings ma grol ba'o// phyi stong pa nyid kyang ma bcings ma grol ba'o// phyi nang stong pa nyid kyang ma bcings ma grol ba'o// dngos po med pa'i ngo bo nyid stong pa nyid kyi bar yang ma bcings ma grol ba'o// tshe dang ldan pa gang po med pa'i phyir nang stong pa nyid ma bcings ma grol ba'o// dben pa'i phyir ma bcings ma grol ba'o// ma skyes pa'i phyir ma bcings ma grol ba'o// med pa'i phyir phyi stong pa nyid ma bcings ma grol ba'o// dben pa'i phyir ma bcings ma grol ba'o// ma skyes pa'i phyir ma bcings ma grol ba'o// med pa'i phyir phyi nang stong pa nyid ma bcings ma grol ba'o// dben pa'i phyir ma bcings ma grol ba'o// ma skyes pa'i phyir ma bcings ma grol ba'o// med pa'i phyir dngos po med pa'i ngo bo nyid stong pa nyid kyi bar du ma bcings ma grol ba'o// dben pa'i phyir ma bcings ma grol ba'o// ma skyes pa'i phyir ma bcings ma grol ba'o// tshe dang ldan pa gang po byang chub kyi phyogs kyi chos sum cu rtsa bdun yang ma bcings ma grol ba ste/ tshe dang ldan pa gang po med pa'i phyir byang chub kyi phyogs kyi chos sum cu rtsa bdun ma bcings ma grol ba'o// dben pa'i phyir ma bcings ma grol ba'o// ma skyes pa'i phyir ma bcings ma grol ba'o// tshe dang ldan pa gang po de bzhin gshegs pa'i stobs bcu'i bar dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa rnams ma bcings ma grol ba ste/ tshe dang ldan pa gang po med pa'i phyir/ sangs rgyas kyi chos ma 'dres pa ma bcings ma grol ba'o// dben pa'i phyir ma bcings ma grol ba'o// ma skyes pa'i phyir ma bcings ma grol ba'o// tshe dang ldan pa gang po rnam pa thams cad mkhyen pa nyid kyi bar du ma bcings ma grol ba ste/ tshe dang ldan pa gang po med pa'i phyir rnam pa thams cad mkhyen pa nyid ma bcings ma grol ba'o// dben pa'i phyir ma bcings ma grol ba'o// ma skyes pa'i phyir ma bcings ma grol ba'o// tshe dang ldan pa gang po byang chub sems dpa' yang ma bcings ma grol ba ste/ tshe dang ldan pa gang po med pa'i phyir ma bcings ma grol ba'o// dben pa'i phyir ma bcings ma grol ba'o// ma skyes pa'i phyir ma bcings ma grol ba'o// tshe dang ldan pa gang po de bzhin nyid kyang ma bcings ma grol ba'o// ma nor ba de bzhin nyid dang / gzhan ma yin pa de bzhin nyid dang / chos nyid dang / chos kyi dbyings dang / chos kyi gnas nyid dang / chos skyon med pa nyid dang / yang dag pa'i mtha' yang ma bcings ma grol ba ste/ tshe dang ldan pa gang po med pa'i phyir/ de bzhin nyid ma bcings ma grol ba'o// dben pa'i phyir ma bcings ma grol ba'o// ma skyes pa'i phyir ma bcings ma grol ba'o// med pa'i phyir yang dag pa'i mtha'i bar du ma bcings ma grol ba'o// dben pa'i phyir ma bcings ma grol ba'o// ma skyes pa'i phyir ma bcings ma grol ba'o// tshe dang ldan pa gang po 'dus ma byas kyang ma bcings ma grol ba ste/ tshe dang ldan pa gang po med pa'i phyir 'dus ma byas ma bcings ma grol ba'o// dben pa'i phyir ma bcings ma grol ba'o// ma skyes pa'i phyir ma bcings ma grol ba'o// tshe dang ldan pa gang po 'di ni byang chub sems dpa' sems dpa' chen po rnams kyi ma bcings ma grol ba zhes bya ba'i chos kyi sgo ste/ de ni sbyin pa'i pha rol du phyin pa ma bcings ma grol ba'o// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa ma bcings ma grol ba'o// rnam pa thams cad mkhyen pa nyid kyi bar du ma bcings ma grol ba'o// byang chub sems dpa' ma bcings ma grol ba'o// sangs rgyas ma bcings ma grol ba'o// de bzhin nyid ma bcings ma grol ba'o// ma nor ba de bzhin nyid dang / gzhan ma yin pa de bzhin nyid dang / chos nyid dang / chos kyi dbyings dang / chos kyi gnas nyid dang / chos skyon med pa nyid dang / yang dag pa'i mtha' ma bcings ma grol ba'o// 'dus ma byas ma bcings ma grol ba'o// de ma bcings ma grol ba'i sbyin pa'i pha rol du phyin pa la gnas/ tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la gnas nas/ ma bcings ma grol ba'i rnam pa thams cad mkhyen pa nyid kyi bar la gnas/ ma bcings ma grol ba'i de bzhin nyid la gnas/ ma bcings ma grol ba'i ma nor ba de bzhin nyid dang / ma bcings ma grol ba'i gzhan ma yin pa de bzhin nyid dang / ma bcings ma grol ba'i chos nyid dang / ma bcings ma grol ba'i chos kyi dbyings dang / ma bcings ma grol ba'i chos skyon med pa nyid dang / ma bcings ma grol ba'i yang dag pa'i mtha' la gnas/ ma bcings ma grol ba'i 'dus ma byas pa la gnas te ma bcings ma grol ba de/ ma bcings ma grol ba'i sems can rnams yongs su smin par byed do// ma bcings ma grol ba de/ sangs rgyas kyi zhing yongs su dag par byed do// ma bcings ma grol ba de/ ma bcings ma grol ba'i sangs rgyas bcom ldan 'das rnams la bsnyen bkur byed do// ma bcings ma grol ba de/ ma bcings ma grol ba'i chos nyan to// ma bcings ma grol ba de ma bcings ma grol ba'i sangs rgyas bcom ldan 'das rnams dang nam yang 'bral bar mi 'gyur ro// ma bcings ma grol ba de/ ma bcings ma grol ba'i mngon par shes pa rnams dang nam yang 'bral bar mi 'gyur ro// ma bcings ma grol ba de/ ma bcings ma grol ba'i mig lnga dang nam yang 'bral bar mi 'gyur ro// ma bcings ma grol ba de/ ma bcings ma grol ba'i gzungs rnams dang nam yang 'bral bar mi 'gyur ro// ma bcings ma grol ba de/ ma bcings ma grol ba'i ting nge 'dzin rnams dang nam yang 'bral bar mi 'gyur ro// ma bcings ma grol ba de/ ma bcings ma grol ba'i lam gyi rnam pa shes pa nyid grol bar mi 'gyur ro// ma bcings ma grol ba de/ ma bcings ma grol ba'i rnam pa thams cad mkhyen pa nyid du mngon par rdzogs par 'tshang rgya bar 'gyur ro// ma bcings ma grol ba de/ ma bcings ma grol ba'i chos kyi 'khor lo skor bar 'gyur ro// ma bcings ma grol ba de/ ma bcings ma grol ba'i sems can rnams theg pa gsum la rab tu 'god par 'gyur te/ tshe dang ldan pa gang po de ltar na/ byang chub sems dpa' sems dpa' chen po ma bcings ma grol ba de pha rol du phyin pa drug po ma bcings ma grol bas/ med pa dang / dben pa dang / skye ba med pa nye bar bzung zhing // chos thams cad khong du chud par byed do// tshe dang ldan pa gang po de ltar na byang chub sems dpa' sems dpa' chen po ma bcings ma grol ba theg pa chen po'i go cha chen po bgos par rig par bya'o// de nas tshe dang ldan pa rab 'byor gyis/ bcom ldan 'das la 'di skad ces gsol to// bcom ldan 'das byang chub sems dpa' sems dpa' chen po'i theg pa chen po gang lags/ bcom ldan 'das ji tsam gyis na/ byang chub sems dpa' sems dpa' chen po theg pa chen po la yang dag par zhugs par rig par bgyi ba lags/ theg pa chen po de ni gang nas byung ba lags/ theg pa de ni gang du gnas par 'gyur ba lags/ theg pa des ni su zhig 'byung bar 'gyur/ de skad ces gsol ba dang / bcom ldan 'das kyis tshe dang ldan pa rab 'byor la 'di skad ces bka' stsal to// rab 'byor gang khyod de skad du/ byang chub sems dpa' sems dpa' chen po'i theg pa chen po gang zhes zer ba ni/ rab 'byor pha rol du phyin pa drug ni/ byang chub sems dpa' sems dpa' chen po'i theg pa chen po ste/ drug gang zhe na/ sbyin pa'i pha rol du phyin pa dang / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa'o// gsol pa/ bcom ldan 'das byang chub sems dpa' sems dpa' chen po'i sbyin pa'i pha rol du phyin pa gang lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po rnam pa thams cad mkhyen pa nyid dang ldan pa'i yid la bya bas don du gnyer ba rnams la/ phyi nang gi dngos po'i sbyin pa yongs su gtong ste/ sbyin pa de yang sems can thams cad dang thun mong du byas shing // bla na med pa yang dag par rdzogs pa'i byang chub tu mi dmigs pa'i tshul gyis yongs su bsngo ba 'di ni/ byang chub sems dpa' sems dpa' chen po'i sbyin pa'i pha rol du phyin pa'o// gsol pa/ bcom ldan 'das byang chub sems dpa' sems dpa' chen po'i tshul khrims kyi pha rol du phyin pa gang lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po rnam pa thams cad mkhyen pa nyid dang ldan pa'i sems bskyed pas/ bdag kyang dge ba bcu'i las kyi lam yang dag par blangs shing gnas la/ sems can pha rol kyang dge ba bcu'i las kyi lam la mi dmigs pa'i tshul gyis yang dag par skul ba dang / gzhog pa dang / rab tu 'god pa 'di ni byang chub sems dpa' sems dpa' chen po'i tshul khrims kyi pha rol du phyin pa yongs su ma nyams pa'o// gsol pa/ bcom ldan 'das byang chub sems dpa' sems dpa' chen po'i bzod pa'i pha rol tu phyin pa gang lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po/ rnam pa thams cad mkhyen pa nyid dang ldan pa'i sems bskyed pas/ bdag kyang bzod pa phun sum tshogs pa yin la/ gzhan yang mi dmigs pa'i tshul gyis bzod pa la yang dag par skul ba 'di ni/ byang chub sems dpa' sems dpa' chen po'i bzod pa'i pha rol du phyin pa'o// gsol pa/ bcom ldan 'das byang chub sems dpa' sems dpa' chen po'i brtson 'grus kyi pha rol du phyin pa gang lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po rnam pa thams cad mkhyen pa nyid dang ldan pa'i sems bskyed pas/ bdag kyang pha rol du phyin pa drug la brtson pa mi 'dor zhing // gzhan yang pha rol du phyin pa drug la mi dmigs pa'i tshul gyis sbyor ba 'di ni/ byang chub sems dpa' sems dpa' chen po'i brtson 'grus kyi pha rol du phyin pa'o// gsol pa/ bcom ldan 'das byang chub sems dpa' sems dpa' chen po'i bsam gtan gyi pha rol du phyin pa gang lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po bdag kyang rnam pa thams cad mkhyen pa nyid dang ldan pa'i sems bskyed pas/ bsam gtan rnams la thabs mkhas par mnyam par gzhog kyang // de dag gi dbang gis mi skye zhing // gzhan yang bsam gtan rnams la mi dmigs pa'i tshul gyis yang dag par skul ba 'di ni/ byang chub sems dpa' sems dpa' chen po'i bsam gtan gyi pha rol du phyin pa'o// gsol pa/ bcom ldan 'das byang chub sems dpa' sems dpa' chen po'i shes rab kyi pha rol du phyin pa gang lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po rnam pa thams cad mkhyen pa nyid dang ldan pa'i sems bskyed pas/ bdag kyang chos thams cad la mngon par chags pa med par/ chos thams cad kyi rang bzhin yang dmigs pa med pa'i tshul gyis rtogs par byed cing // sems can rnams kyang chos thams cad la mngon par chags pa med pa dang / chos thams cad kyi rang bzhin rtogs par bya ba la/ mi dmigs pa'i tshul gyis yang dag par skul zhing gzhog pa dang / rab tu 'god pa 'di ni byang chub sems dpa' sems dpa' chen po'i shes rab kyi pha rol du phyin pa ste/ de ni rab 'byor byang chub sems dpa' sems dpa' chen po'i theg pa chen po'o// rab 'byor gzhan yang byang chub sems dpa' sems dpa' chen po'i theg pa chen po ni/ 'di lta ste/ nang stong pa nyid dang / phyi stong pa nyid dang / phyi nang stong pa nyid dang / stong pa nyid stong pa nyid dang / chen po stong pa nyid dang / don dam pa stong pa nyid dang / 'dus byas stong pa nyid dang / 'dus ma byas stong pa nyid dang / mtha' las 'das pa stong pa nyid dang / thog ma dang tha ma med pa stong pa nyid dang / dor ba med pa stong pa nyid dang / rang bzhin stong pa nyid dang / chos thams cad stong pa nyid dang / rang gi mtshan nyid stong pa nyid dang / mi dmigs pa stong pa nyid dang / dngos po med pa stong pa nyid dang ngo bo nyid stong pa nyid dang / dngos po med pa'i ngo bo nyid stong pa nyid de/ de la nang stong pa nyid gang zhe na/ nang gi chos zhes bya ba ni/ mig dang / rna ba dang / sna dang / lce dang / lus dang / yid de/ de la mi rtag mi 'jig pa'i phyir te/ mig mig gis stong ngo // de ci'i phyir zhe na/ de'i rang bzhin de yin pa'i phyir ro// mi rtag mi 'jig pa'i phyir/ rna ba dang / sna dang / lce dang / lus dang / yid yid kyis stong ngo // de ci'i phyir zhe na/ de'i rang bzhin de yin pa'i phyir te/ 'di ni nang stong pa nyid do// de la phyi stong pa nyid gang zhe na/ phyi'i chos zhes bya ba ni/ gzugs dang / sgra dang / dri dang / ro dang / reg dang / chos rnams te/ de la mi rtag mi 'jig pa'i phyir/ gzugs gzugs kyis stong ngo // de ci'i phyir zhe na/ de'i rang bzhin de yin pa'i phyir ro// de bzhin du mi rtag mi 'jig pa'i phyir/ sgra dang / dri dang / ro dang / reg dang / chos chos kyis stong ngo // de ci'i phyir zhe na/ de'i rang bzhin de yin pa'i phyir te/ 'di ni phyi stong pa nyid ces bya'o// de la phyi nang stong pa nyid gang zhe na/ nang gi skye mched drug dang / phyi'i skye mched drug dang / 'di dag ni phyi nang gi chos zhes bya ste/ de la mi rtag mi 'jig pa'i phyir/ nang gi chos rnams phyi'i chos rnams kyis stong ngo // de ci'i phyir zhe na/ de'i rang bzhin de yin pa'i phyir ro// phyi'i chos rnams nang gi chos rnams kyis stong ngo // de ci'i phyir zhe na/ de'i rang bzhin de yin pa'i phyir te/ 'di ni phyi nang stong pa nyid ces bya'o// de la stong pa nyid stong pa nyid gang zhe na/ mi rtag mi 'jig pa'i phyir/ chos rnams kyi stong pa nyid gang yin pa'i stong pa nyid des stong pa nyid stong ngo // de ci'i phyir zhe na/ de'i rang bzhin de yin pa'i phyir te/ 'di ni stong pa nyid stong pa nyid ces bya'o// de la chen po stong pa nyid gang zhe na/ mi rtag mi 'jig pa'i phyir/ shar phyogs shar phyogs kyis stong // lho phyogs lho phyogs kyis stong // nub phyogs nub phyogs kyis stong // byang phyogs byang phyogs kyis stong // 'og gi phyogs 'og gi phyogs kyis stong // steng gi phyogs steng gi phyogs kyis stong // phyogs mtshams rnams phyogs mtshams rnams kyis stong ngo // de ci'i phyir zhe na/ de'i rang bzhin de yin pa'i phyir te/ 'di ni chen po stong pa nyid ces bya'o// de la don dam pa stong pa nyid gang zhe na/ don dam pa ni mya ngan las 'das pa ste/ mi rtag mi 'jig pa'i phyir/ mya ngan las 'das pa de yang mya ngan las 'das pas stong ngo // de ci'i phyir zhe na/ de'i rang bzhin de yin pa'i phyir te/ 'di ni don dam pa stong pa nyid ces bya'o// de la 'dus byas stong pa nyid gang zhe na/ 'dus byas zhes bya ba ni 'dod pa'i khams dang / gzugs kyi khams dang / gzugs med pa'i khams te/ de la mi rtag mi 'jig pa'i phyir/ 'dod pa'i khams 'dod pa'i khams kyis stong ngo // gzugs kyi khams gzugs kyi khams kyis stong ngo // gzugs med pa'i khams gzugs med pa'i khams kyis stong ngo // de ci'i phyir zhe na/ de'i rang bzhin de yin pa'i phyir te/ 'di ni 'dus byas stong pa nyid ces bya'o// de la 'dus ma byas stong pa nyid gang zhe na/ 'dus ma byas zhes bya ba ni gang la skye ba med pa dang / 'gag pa med pa dang / gnas pa las gzhan du 'gyur ba med pa 'di ni 'dus ma byas zhes bya ste/ mi rtag mi 'jig pa'i phyir/ 'dus ma byas de ni 'dus ma byas kyis stong ngo // de ci'i phyir zhe na/ de'i rang bzhin de yin pa'i phyir te/ 'di ni 'dus ma byas stong pa nyid ces bya'o// de la mtha' las 'das pa stong pa nyid gang zhe na/ gang la mtha' mi dmigs pa de ni mtha' las 'das pa ste/ mi rtag mi 'jig pa'i phyir/ mtha' las 'das pa mtha' las 'das pas stong ngo // de ci'i phyir zhe na/ de'i rang bzhin de yin pa'i phyir te/ 'di ni mtha' las 'das pa stong pa nyid ces bya'o// de la thog ma dang tha ma med pa stong pa nyid gang zhe na/ gang la thog ma mi dmigs shing // tha ma yang mi dmigs pa de la 'gro ba mi dmigs/ 'ong ba yang mi dmigs te/ mi rtag mi 'jig pa'i phyir/ thog ma dang tha ma med pa thog ma dang tha ma med pas stong ngo // de ci'i phyir zhe na/ de'i rang bzhin de yin pa'i phyir te/ 'di ni thog ma dang tha ma med pa stong pa nyid ces bya'o// de la dor ba med pa stong pa nyid gang zhe na/ gang la gang yang dor ba med pa ste/ mi rtag mi 'jig pa'i phyir/ dor ba med pa dor ba med pas stong ngo // de ci'i phyir zhe na/ de'i rang bzhin de yin pa'i phyir te/ 'di ni dor ba med pa stong pa nyid ces bya'o// de la rang bzhin stong pa nyid gang zhe na/ 'dus byas sam/ 'dus ma byas kyang rung ste/ chos thams cad kyi rang bzhin gang yin pa de ni/ nyan thos rnams kyis ma byas/ rang sangs rgyas rnams kyis ma byas/ byang chub sems dpa' sems dpa' chen po rnams kyis ma byas/ de bzhin gshegs pa dgra bcom pa yang dag par rdzogs pa'i sangs rgyas rnams kyis ma byas te/ mi rtag mi 'jig pa'i phyir rang bzhin rang bzhin gyis stong ngo // de ci'i phyir zhe na/ de'i rang bzhin de yin pa'i phyir te/ 'di ni rang bzhin stong pa nyid ces bya'o// de la chos thams cad stong pa nyid gang zhe na/ chos thams cad ces bya ba ni/ gzugs dang / tshor ba dang / 'du shes dang / 'du byed dang / rnam par shes pa dang / mig dang / rna ba dang / sna dang / lce dang / lus dang / yid dang / gzugs dang / sgra dang / dri dang / ro dang / reg dang / chos dang / mig gi rnam par shes pa dang / rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa dang / mig gi 'dus te reg pa dang / rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa dang / mig gi 'dus te reg pa'i rkyen gyis tshor ba dang / rna ba'i 'dus te reg pa'i rkyen kyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba dang / gzugs yod pa'i chos dang / gzugs med pa'i chos dang / 'dus byas kyi chos dang / 'dus ma byas kyi chos te/ 'di dag ni chos thams cad ces bya'o// de la mi rtag mi 'jig pa'i phyir/ chos thams cad chos thams cad kyis stong ngo // de ci'i phyir zhe na/ de'i rang bzhin de yin pa'i phyir te/ 'di ni chos thams cad stong pa nyid ces bya'o// de la rang gi mtshan nyid stong pa nyid gang zhe na/ gzugs ni 'jig pa'i mtshan nyid/ tshor ba ni myong ba'i mtshan nyid/ 'du shes ni 'dzin pa'i mtshan nyid/ 'du byed ni mngon par 'du byed pa'i mtshan nyid/ rnam par shes pa ni rnam par rig pa'i mtshan nyid de/ mi rtag mi 'jig pa'i phyir/ 'dus byas kyi chos rnams kyi mtshan nyid gang yin pa dang / 'dus ma byas kyi chos rnams kyi mtshan nyid gang yin pa'i rang rang gi mtshan nyid de dag gis/ chos de dag thams cad stong ngo // de ci'i phyir zhe na/ de dag gi rang bzhin ni de yin pa'i phyir te/ 'di ni rang gi mtshan nyid stong pa nyid ces bya'o// de la mi dmigs pa stong pa nyid gang zhe na/ gang la 'das pa mi dmigs pa dang / ma 'ongs pa mi dmigs pa dang / da ltar byung ba'i gnas mi dmigs pa ste/ mi rtag mi 'jig pa'i phyir/ mi dmigs pa mi dmigs pas stong ngo // de ci'i phyir zhe na/ de'i rang bzhin de yin pa'i phyir te/ 'di ni mi dmigs pa stong pa nyid ces bya'o// de la dngos po med pa'i ngo bo nyid stong pa nyid gang zhe na/ chos thams cad rten cing 'brel par 'byung ba'i phyir/ 'dus pa'i ngo bo nyid med de/ mi rtag mi 'jig pa'i phyir/ 'dus pa 'dus pas stong ngo // de ci'i phyir zhe na/ de'i rang bzhin de yin pa'i phyir te/ 'di ni dngos po med pa'i ngo bo nyid stong pa nyid ces bya'o// // shes rab kyi pha rol du phyin pa stong phrag nyi shu lnga pa/ bam po bcu drug pa/ rab 'byor gzhan yang dngos po ni dngos pos stong ngo // dngos po med pa ni dngos po med pas stong ngo // rang bzhin ni rang bzhin gyis stong ngo // gzhan gyi dngos po ni gzhan gyi dngos pos stong ngo // de la dngos po dngos po zhes bya ba gang zhe na/ phung po lnga ste/ phung po de dag kyang phung po rnams kyis stong pas/ de ltar na dngos po dngos pos stong ngo // ji ltar na dngos po med pa dngos po med pas stong zhe na/ dngos po med pa zhes bya ba ni/ 'dus ma byas ste/ 'dus ma byas de yang 'dus ma byas kyis stong pas/ de ltar na dngos po med pa dngos po med pas stong ngo // ji ltar na rang bzhin rang bzhin gyis stong zhe na/ rang bzhin zhes bya ba ni/ ngo bo nyid ma nor ba ste/ de la stong pa nyid gang yin pa de ni shes pas ma byas/ mthong bas ma byas te/ 'di ni rang bzhin stong pa nyid do// de la gzhan gyi dngos po stong pa nyid gang zhe na/ de bzhin gshegs pa rnams byung yang rung // de bzhin gshegs pa rnams ma byung yang rung ste/ chos kyi gnas nyid dang / chos nyid dang / chos kyi dbyings dang / chos skyon med pa nyid dang / de bzhin nyid dang / ma nor ba de bzhin nyid dang / gzhan ma yin pa de bzhin nyid dang / yang dag pa'i mtha' ni de bzhin du gnas pa ste/ de ltar chos de dag gzhan gyis stong pa gang yin pa de ni gzhan gyi dngos po stong pa nyid ces bya ste/ rab 'byor 'di ni byang chub sems dpa' sems dpa' chen po'i theg pa chen po'o// rab 'byor gzhan yang byang chub sems dpa' sems dpa' chen po ni/ 'di lta ste/ dpa' bar 'gro ba zhes bya ba'i ting nge 'dzin dang / rin chen phyag rgya zhes bya ba'i ting nge 'dzin dang / seng ge rnam par rtse ba zhes bya ba'i ting nge 'dzin dang / zla ba bzang po zhes bya ba'i ting nge 'dzin dang / zla ba'i rgyal mtshan dpal zhes bya ba'i ting nge 'dzin dang / chos thams cad las shin du 'phags pa zhes bya ba'i ting nge 'dzin dang / chos thams cad kyi phyag rgya zhes bya ba'i ting nge 'dzin dang / spyi gtsug rnam par lta ba zhes bya ba'i ting nge 'dzin dang / chos kyi dbyings su nges pa zhes bya ba'i ting nge 'dzin dang / nges pa'i rgyal mtshan dpal zhes bya ba'i ting nge 'dzin dang / rdo rje zhes bya ba'i ting nge 'dzin dang / chos thams cad la 'jug pa'i phyag rgya zhes bya ba'i ting nge 'dzin dang / ting nge 'dzin gyi rgyal po ltar rab tu gnas pa zhes bya ba'i ting nge 'dzin dang / 'od zer rab tu 'gyed pa zhes bya ba'i ting nge 'dzin dang / dpung rnam par bkod pa zhes bya ba'i ting nge 'dzin dang / yang dag par 'phags pa zhes bya ba'i ting nge 'dzin dang / nges pa'i tshig la gdon mi za bar 'jug pa zhes bya ba'i ting nge 'dzin dang / tshig la yang dag par 'jug pa zhes bya ba'i ting nge 'dzin dang / phyogs la rnam par lta ba zhes bya ba'i ting nge 'dzin dang / phyag rgya yongs su 'dzin pa zhes bya ba'i ting nge 'dzin dang / nyam pa med pa zhes bya ba'i ting nge 'dzin dang / chos thams cad yang dag par 'du ba rgya mtsho'i phyag rgya zhes bya ba'i ting nge 'dzin dang / nam mkha' rgyas par 'gengs pa zhes bya ba'i ting nge 'dzin dang / rdo rje'i dkyil 'khor ces bya ba'i ting nge 'dzin dang / rgyal mtshan rtse mo'i dpung rgyan ces bya ba'i ting nge 'dzin dang / dbang po'i dpal zhes bya ba'i ting nge 'dzin dang / rgyun gyi rjes su song ba zhes bya ba'i ting nge 'dzin dang / seng ge rnam par bsgyings pa zhes bya ba'i ting nge 'dzin dang / snrel zhi zhes bya ba'i ting nge 'dzin dang / nyon mongs pa spong ba zhes bya ba'i ting nge 'dzin dang / rnam par snang ba zhes bya ba'i ting nge 'dzin dang / tshol ba med pa zhes bya ba'i ting nge 'dzin dang / gnas la rten pa med pa zhes bya ba'i ting nge 'dzin dang / sems med pa zhes bya ba'i ting nge 'dzin dang / dri ma med pa'i sgron ma zhes bya ba'i ting nge 'dzin dang / 'od mtha' yas pa zhes bya ba'i ting nge 'dzin dang / 'od byed pa zhes pa'i ting nge 'dzin dang / kun tu snang ba zhes bya ba'i ting nge 'dzin dang / dag pa dam pa zhes bya ba'i ting nge 'dzin dang / 'od dri ma med pa zhes bya ba'i ting nge 'dzin dang / dga' ba byed pa zhes bya ba'i ting nge 'dzin dang / glog gi sgron ma zhes bya ba'i ting nge 'dzin dang / zad mi shes pa zhes bya ba'i ting nge 'dzin dang / mi 'pham pa zhes bya ba'i ting nge 'dzin dang / gzi brjid yod pa zhes bya ba'i ting nge 'dzin dang / zad pa dang bral ba zhes bya ba'i ting nge 'dzin dang / mi g.yo ba zhes bya ba'i ting nge 'dzin dang / 'jig pa med pa zhes bya ba'i ting nge 'dzin dang / nyi ma'i sgron ma zhes bya ba'i ting nge 'dzin dang / zla ba dri ma med pa zhes bya ba'i ting nge 'dzin dang / shes rab sgron ma zhes bya ba'i ting nge 'dzin dang / snang ba gsal ba zhes bya ba'i ting nge 'dzin dang / snang ba byed pa zhes bya ba'i ting nge 'dzin dang / bya ba byed pa zhes bya ba'i ting nge 'dzin dang / ye shes dpal zhes bya ba'i ting nge 'dzin dang / rdo rje lta bu zhes bya ba'i ting nge 'dzin dang / sems gnas pa zhes bya ba'i ting nge 'dzin dang / kun du snang ba zhes bya ba'i ting nge 'dzin dang / rab tu gnas pa zhes bya ba'i ting nge 'dzin dang / rin chen mtha' zhes bya ba'i ting nge 'dzin dang / chos dam pa'i phyag rgya zhes bya ba'i ting nge 'dzin dang / chos thams cad mnyam pa nyid ces bya ba'i ting nge 'dzin dang / dga' ba spong ba zhes bya ba'i ting nge 'dzin dang / chos kyis 'phags pa zhes bya ba'i ting nge 'dzin dang / rnam par 'thor ba zhes bya ba'i ting nge 'dzin dang / chos thams cad kyi tshig rab tu 'byed pa zhes bya ba'i ting nge 'dzin dang / yi ge mnyam par 'god pa zhes bya ba'i ting nge 'dzin dang / yi ge dang bral ba zhes bya ba'i ting nge 'dzin dang / dmigs pa gcod pa zhes bya ba'i ting nge 'dzin dang / 'gyur ba med pa zhes bya ba'i ting nge 'dzin dang / rnam pa med pa zhes bya ba'i ting nge 'dzin dang / ming nges par 'jug pa zhes bya ba'i ting nge 'dzin dang / gnas med par spyod pa zhes bya ba'i ting nge 'dzin dang / rab rib med pa zhes bya ba'i ting nge 'dzin dang / spyod pa dang ldan pa zhes bya ba'i ting nge 'dzin dang / g.yo ba med pa zhes bya ba'i ting nge 'dzin dang / yul las rgal ba zhes bya ba'i ting nge 'dzin dang / yon tan thams cad kyi tshogs su gyur pa zhes bya ba'i ting nge 'dzin dang / sems med par gnas pa zhes bya ba'i ting nge 'dzin dang / dge ba'i me tog rgyas shing gsal ba zhes bya ba'i ting nge 'dzin dang / byang chub kyi yan lag yod pa zhes bya ba'i ting nge 'dzin dang / spobs pa mtha' yas pa zhes bya ba'i ting nge 'dzin dang / mi mnyam pa dang mnyam pa zhes bya ba'i ting nge 'dzin dang / chos thams cad las 'da' ba zhes bya ba'i ting nge 'dzin dang / yongs su gcod pa zhes bya ba'i ting nge 'dzin dang / nem nur rnam par sel ba zhes bya ba'i ting nge 'dzin dang / gnas su bya ba med pa zhes bya ba'i ting nge 'dzin dang / gcig tu rnam par bkod pa zhes bya ba'i ting nge 'dzin dang / rnam pa mngon par sgrub pa zhes bya ba'i ting nge 'dzin dang / rnam pa gcig tu gyur pa zhes bya ba'i ting nge 'dzin dang / rnam pa 'dor ba med pa zhes bya ba'i ting nge 'dzin dang / rtogs pas srid pa'i gzhi thams cad khong du chud pa zhes bya ba'i ting nge 'dzin dang / brda dang sgra la 'jug pa zhes bya ba'i ting nge 'dzin dang / sgra dbyangs kyi yi ge dang bral ba zhes bya ba'i ting nge 'dzin dang / sgron ma 'bar ba zhes bya ba'i ting nge 'dzin dang / mtshan nyid yongs su sbyong ba zhes bya ba'i ting nge 'dzin dang / mngon par dmigs pa med pa zhes bya ba'i ting nge 'dzin dang / rnam pa'i mchog thams cad dang ldan pa zhes bya ba'i ting nge 'dzin dang / bde ba dang sdug bsngal thams cad la mngon par dga' ba med pa zhes bya ba'i ting nge 'dzin dang / zad mi shes pa'i za ma tog ces bya ba'i ting nge 'dzin dang / gzungs kyi blo gros zhes bya ba'i ting nge 'dzin dang / yang dag pa dang log pa thams cad yang dag par sel ba zhes bya ba'i ting nge 'dzin dang / 'gal ba dang 'gog pa thams cad yang dag par zhi bar byed pa zhes bya ba'i ting nge 'dzin dang / 'thun pa dang 'gal ba med pa zhes bya ba'i ting nge 'dzin dang / 'od dri ma med pa zhes bya ba'i ting nge 'dzin dang / snying po dang ldan pa zhes bya ba'i ting nge 'dzin dang / zla ba dri ma med par rgyas pa'i 'od ces bya ba'i ting nge 'dzin dang / glog gi 'od ces bya ba'i ting nge 'dzin dang / rgyan chen po zhes bya ba'i ting nge 'dzin dang / rnam pa thams cad du 'od byed pa zhes bya ba'i ting nge 'dzin dang / ting nge 'dzin mnyam pa nyid ces bya ba'i ting nge 'dzin dang / rdul med cing rdul dang bral ba'i tshul dang ldan pa zhes bya ba'i ting nge 'dzin dang / nyon mongs pa med par yang dag par gzhol ba zhes bya ba'i ting nge 'dzin dang / nyon mongs pa dang bcas pa thams cad nyon mongs pa med par yang dag par gzhol ba zhes bya ba'i ting nge 'dzin dang / gnas dmigs su med pa la brtson pa zhes bya ba'i ting nge 'dzin dang / de bzhin nyid la gnas shing sems med pa zhes bya ba'i ting nge 'dzin dang / lus kyi skyon yang dag par sel ba zhes bya ba'i ting nge 'dzin dang / ngag gi skyon rnam par 'jig pas nam mkha' ltar gyur pa zhes bya ba'i ting nge 'dzin dang / nam mkha' ltar chags pa med pas rnam par grol zhing gos pa med pa zhes bya ba'i ting nge 'dzin to// de la dpa' bar 'gro ba zhes bya ba'i ting nge 'dzin gang zhe na/ ting nge 'dzin de ni ting nge 'dzin thams cad kyi spyod yul la spyod pa ste/ 'di ni dpa' bar 'gro ba zhes bya ba'i ting nge 'dzin to// de la rin chen phyag rgya zhes bya ba'i ting nge 'dzin gang zhe na/ ting nge 'dzin des ting nge 'dzin thams cad rgyas btab pa lta bur 'gyur ba ste/ 'di ni rin chen phyag rgya zhes bya ba'i ting nge 'dzin to// de las seng ge rnam par rtse ba zhes bya ba'i ting nge 'dzin gang zhe na/ ting nge 'dzin de la gnas shing ting nge 'dzin thams cad kyis rnam par rtse ba ste/ 'di ni seng ge rnam par rtse ba zhes bya ba'i ting nge 'dzin to// de la zla ba bzang po zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad snang bar byed pa ste/ 'di ni zla ba bzang po zhes bya ba'i ting nge 'dzin to// de la zla ba'i rgyal mtshan dpal zhes bya ba'i ting nge 'dzin gang zhe na/ ting nge 'dzin de ni ting nge 'dzin thams cad kyi rgyal mtshan 'dzin pa ste/ 'di ni zla ba'i rgyal mtshan dpal zhes bya ba'i ting nge 'dzin to// de la chos thams cad las shin du 'phags pa zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad kyis mngon par 'phags pa ste/ 'di ni chos thams cad las shin du 'phags pa zhes bya ba'i ting nge 'dzin to// de la chos thams cad kyi phyag rgya zhes bya ba'i ting nge 'dzin gang zhe na/ ting nge 'dzin de la gnas shing // chos thams cad mi 'gyur ba'i phyag rgyas btab pa ste/ 'di ni chos thams cad kyi phyag rgya zhes bya ba'i ting nge 'dzin to// de la spyi gtsug rnam par lta ba zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad kyi spyi gtsug rnam par lta ba ste/ 'di ni spyi gtsug rnam par lta ba zhes bya ba'i ting nge 'dzin to// de la chos kyi dbyings su nges pa zhes bya ba'i ting nge 'dzin gang zhe na/ ting nge 'dzin de la gnas shing // chos kyi dbyings su rtogs par 'gro ba ste/ 'di ni chos kyi dbyings su nges pa zhes bya ba'i ting nge 'dzin to// de la nges pa'i rgyal mtshan dpal zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad kyi rgyal mtshan nges pa 'dzin pa ste/ 'di ni nges pa'i rgyal mtshan dpal zhes bya ba'i ting nge 'dzin to// de la rdo rje zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad 'jig par mi 'gyur ba ste/ 'di ni rdo rje zhes bya ba'i ting nge 'dzin to// de la chos thams cad la 'jug pa'i phyag rgya zhes bya ba'i ting nge 'dzin gang zhe na/ ting nge 'dzin de la gnas shing // chos thams cad kyi phyag rgya la 'jug pa ste/ 'di ni chos thams cad la 'jug pa'i phyag rgya zhes bya ba'i ting nge 'dzin to// de la ting nge 'dzin la rgyal po ltar rab tu gnas pa zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad la rgyal po ltar rab tu gnas pa ste/ 'di ni ting nge 'dzin la rgyal po ltar rab tu gnas pa zhes bya ba'i ting nge 'dzin to// de la 'od zer rab tu 'gyed pa zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad kyi 'od zer rab tu 'gyed pa ste/ 'di ni 'od zer rab tu 'gyed pa zhes bya ba'i ting nge 'dzin to// de la dpung rnam par bkod pa zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad kyi stobs rnam par 'god pa ste/ 'di ni dpung rnam par bkod pa zhes bya ba'i ting nge 'dzin to// de la yang dag par 'phags pa zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad yang dag par 'phags par 'gyur ba ste/ 'di ni yang dag par 'phags pa zhes bya ba'i ting nge 'dzin to// de la nges pa'i tshig la gdon mi za bar 'jug pa zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad kyi nges pa'i tshig bstan pa la 'jug pa ste/ 'di ni nges pa'i tshig la gdon mi za bar 'jug pa zhes bya ba'i ting nge 'dzin to// de la tshig la yang dag par 'jug pa zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad kyi tshig la 'jug pa ste/ 'di ni tshig la yang dag par 'jug pa zhes bya ba'i ting nge 'dzin to// de la phyogs rnam par lta ba zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad kyi phyogs rnam par lta ba ste/ 'di ni phyogs rnam par lta ba zhes bya ba'i ting nge 'dzin to// de la phyag rgya yongs su 'dzin pa zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad kyi phyag rgya yongs su 'dzin pa ste/ 'di ni phyag rgya yongs su 'dzin pa zhes bya ba'i ting nge 'dzin to// de la nyam pa med pa zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad nyam par mi 'gyur ba ste/ 'di ni nyam pa med pa zhes bya ba'i ting nge 'dzin to// de la chos thams cad yang dag par 'du ba rgya mtsho'i phyag rgya zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad 'du zhing khongs su chud par 'dod pa ste/ 'di ni chos thams cad yang dag par 'du ba rgya mtsho'i phyag rgya zhes bya ba'i ting nge 'dzin to// de la nam mkha' rgyas par 'gengs pa zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad kyi nam mkha' rgyas par 'gengs pa ste/ 'di ni nam mkha' rgyas par 'gengs pa zhes bya ba'i ting nge 'dzin to// de la rdo rje'i dkyil 'khor zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad kyi dkyil 'khor yongs su 'dzin pa ste/ 'di ni rdo rje'i dkyil 'khor ces bya ba'i ting nge 'dzin to// de la rgyal mtshan gyi rtse mo'i dpung rgyan ces bya ba'i ting nge 'dzin gang zhe na/ ting nge 'dzin de la gnas shing // ji ltar rgyal mtshan dam pa bzhin/ ting nge 'dzin thams cad las 'phags pa ste/ 'di ni rgyal mtshan gyi rtse mo'i dpung rgyan ces bya ba'i ting nge 'dzin to// de la dbang po'i dpal zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad kyi dbang dam pa thob pa ste/ 'di ni dbang po'i dpal zhes bya ba'i ting nge 'dzin to// de la rgyun gyi rjes su song ba zhes bya ba'i ting nge 'dzin gang zhe na/ ting nge 'dzin de la gnas shing // rgyun gyi rjes su ma log par yang dag par zhugs pa ste/ 'di ni rgyun gyi rjes su song ba zhes bya ba'i ting nge 'dzin to// de la seng ge rnam par bsgyings pa zhes bya ba'i ting nge 'dzin gang zhe na/ ting nge 'dzin de la gnas shing // rdul dang dri ma thams cad rab tu spang ba'i dbang du gyur cing // ji ltar seng ge'i rgyal po bzhin dbang thob pas bsgyings pa lta bu ste/ 'di ni seng ge rnam par bsgyings pa zhes bya ba'i ting nge 'dzin to// de la snrel zhi zhes bya ba'i ting nge 'dzin gang zhe na/ ting nge 'dzin de la gnas shing // 'khor ba'i chos rnams rgyun gcod par byed pa ste/ 'di ni snrel zhi zhes bya ba'i ting nge 'dzin to// de la nyon mongs pa spong ba zhes bya ba'i ting nge 'dzin gang zhe na/ ting nge 'dzin de la gnas shing // nyon mongs pa thams cad kyi dri ma rab tu sel ba ste/ 'di ni nyon mongs pa spong ba zhes bya ba'i ting nge 'dzin to// de la rnam par snang ba zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad lham me/ lhan ne/ lhang nger byed pa ste/ 'di ni rnam par snang ba zhes bya ba'i ting nge 'dzin to// de la tshol ba med pa zhes bya ba'i ting nge 'dzin gang zhe na/ ting nge 'dzin de la gnas shing // chos gang yang tshol ba med pa ste/ 'di ni tshol ba med pa zhes bya ba'i ting nge 'dzin to// de la gnas la rten pa med pa zhes bya ba'i ting nge 'dzin gang zhe na/ ting nge 'dzin de la gnas shing // chos gang yang gnas la rten par yang dag par rjes su mi mthong ba ste/ 'di ni gnas la rten pa med pa zhes bya ba'i ting nge 'dzin to// de la sems med pa zhes bya ba'i ting nge 'dzin gang zhe na/ ting nge 'dzin de la gnas shing // sems kyang mi 'byung // sems las byung ba rnams kyang mi rgyu ba ste/ 'di ni sems med pa zhes bya ba'i ting nge 'dzin to// de la dri ma med pa'i sgron ma zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad kyi sgron ma dri ma med par byed pa ste/ 'di ni dri ma med pa'i sgron ma zhes bya ba'i ting nge 'dzin to// de la 'od mtha' yas pa zhes bya ba'i ting nge 'dzin gang zhe na/ ting nge 'dzin de la gnas shing // 'od mtha' yas par byed pa ste/ 'di ni 'od mtha' yas pa zhes bya ba'i ting nge 'dzin to// de la 'od byed pa zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin 'di thob ma thag tu/ ting nge 'dzin thams cad kyi 'od byed pa ste/ 'di ni 'od byed pa zhes bya ba'i ting nge 'dzin to// de la kun du snang ba zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin de thob ma thag tu ting nge 'dzin thams cad kyi sgo snang bar byed pa ste/ 'di ni kun du snang ba zhes bya ba'i ting nge 'dzin to// de la dag pa dam pa zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad kyi dag pa mnyam pa nyid 'thob pa ste/ 'di ni dag pa dam pa zhes bya ba'i ting nge 'dzin to// de la 'od dri ma med pa zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad kyi dri ma sel ba ste/ 'di ni 'od dri ma med pa zhes bya ba'i ting nge 'dzin to// de la dga' ba byed pa zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad kyi dga' ba nyams su myong bar 'gyur ba ste/ 'di ni dga' ba byed pa zhes bya ba'i ting nge 'dzin to// de la glog gi sgron ma zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad kyi sgron ma byed pa ste/ 'di ni glog gi sgron ma zhes bya ba'i ting nge 'dzin to// de la zad mi shes pa zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad zad shes pa dang / zad mi shes pa yang dag par rjes su mi mthong ba ste/ 'di ni zad mi shes pa zhes bya ba'i ting nge 'dzin to// de la mi 'pham pa zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad kyi stobs rab tu thob pa ste/ 'di ni mi 'pham pa zhes bya ba'i ting nge 'dzin to// de la gzi brjid yod pa zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad kyi gzi brjid dang / dpal gyis 'bar bar 'gyur ba ste/ 'di ni gzi brjid yod pa zhes bya ba'i ting nge 'dzin to// de la zad pa dang bral ba zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad zad mi shes par rjes su mthong nas/ rdul tsam yang yang dag par rjes su mi mthong ba de ltar mthong ba ste/ 'di ni zad pa dang bral ba zhes bya ba'i ting nge 'dzin to// de la mi g.yo ba zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad mi g.yo/ mi 'gul/ rab tu mi 'byed/ rlom sems su mi byed pa ste/ 'di ni mi g.yo ba zhes bya ba'i ting nge 'dzin to// de la 'jig pa med pa zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad 'jig par yang dag par rjes su mi mthong ba ste/ 'di ni 'jig pa med pa zhes bya ba'i ting nge 'dzin to// de la nyi ma'i sgron ma zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad kyi sgo snang bar byed pa ste/ 'di ni nyi ma'i sgron ma zhes bya ba'i ting nge 'dzin to// de la zla ba dri ma med pa zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad kyi mun pa med par byed pa ste/ 'di ni zla ba dri ma med pa zhes bya ba'i ting nge 'dzin to// de la shes rab sgron ma zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad kyi shes rab kyi 'od kyis ma rig pa'i mun pa thams cad bsal bar byed pa ste/ 'di ni shes rab sgron ma zhes bya ba'i ting nge 'dzin to// de la snang ba gsal ba zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad kyi so so yang dag par rig pa bzhi rab tu 'thob pa ste/ 'di ni snang ba gsal ba zhes bya ba'i ting nge 'dzin to// de la snang ba byed pa zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad kyi sgo snang bar byed pa ste/ 'di ni snang ba byed pa zhes bya ba'i ting nge 'dzin to// de la bya ba byed pa zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad kyi bya ba rnams byed pa ste/ 'di ni bya ba byed pa zhes bya ba'i ting nge 'dzin to// de la ye shes dpal zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad kyi ye shes dpal yang dag par rjes su mthong ba ste/ 'di ni ye shes dpal zhes bya ba'i ting nge 'dzin to// de la rdo rje lta bu zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad la ting nge 'dzin nyid kyang // yang dag par rjes su mi mthong bar khong du chud par byed pa ste/ 'di ni rdo rje lta bu zhes bya ba'i ting nge 'dzin to// de la sems gnas pa zhes bya ba'i ting nge 'dzin gang zhe na/ ting nge 'dzin de la gnas shing // sems mi g.yo/ rnam par mi g.yo/ rnam par mi ldog yongs su yid 'chad par mi 'gyur/ nyams su mi bde ba med la/ de la sems zhes bya ba ni 'di yin zhes bya bar sems mi 'byung ba ste/ 'di ni sems gnas pa zhes bya ba'i ting nge 'dzin to// de la kun du snang ba zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad snang bar yang dag par rjes su mthong ba ste/ 'di ni kun du snang ba zhes bya ba'i ting nge 'dzin to// de la rab tu gnas pa zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad la rab tu gnas par 'gyur ba ste/ 'di ni rab tu gnas pa zhes bya ba'i ting nge 'dzin to// de la rin chen mtha' zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad rin chen mtha' ltar kun nas snang ba ste/ 'di ni rin chen mtha' zhes bya ba'i ting nge 'dzin to// de la chos dam pa'i phyag rgya zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad phyag rgya med pa'i mthas phyag rgyas btab par nye bar bzung bas phyag rgyas btab par 'gyur ba ste/ 'di ni chos dam pa'i phyag rgya zhes bya ba'i ting nge 'dzin to// de la chos thams cad mnyam pa nyid ces bya ba'i ti nga nge 'dzin gang zhe na/ ting nge 'dzin de la gnas shing // chos gang yang mnyam pa nyid du ma chud pa med par yang dag par rjes su mthong ba ste/ 'di ni chos thams cad mnyam pa nyid ces bya ba'i ting nge 'dzin to// de la dga' ba spong ba zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad dang chos thams cad kyi dga' ba spong ba ste/ 'di ni dga' ba spong ba zhes bya ba'i ting nge 'dzin to// de la chos kyis 'phags pa zhes bya ba'i ting nge 'dzin gang zhe na/ ting nge 'dzin de la gnas shing // chos thams cad kyi mun pa sel ba dang / ting nge 'dzin thams cad kyis mngon par 'phags par 'gyur ba ste/ 'di ni chos kyis 'phags pa zhes bya ba'i ting nge 'dzin to// de la rnam par 'thor ba zhes bya ba'i ting nge 'dzin gang zhe na/ ting nge 'dzin de la gnas shing // chos thams cad rnam par 'thor ba ste/ 'di ni rnam par 'thor ba zhes bya ba'i ting nge 'dzin to// de la chos thams cad kyi tshig rab tu 'byed pa zhes bya ba'i ting nge 'dzin gang zhe na/ tinga'adzin de la gnas shing // ting nge 'dzin thams cad dang / chos thams cad kyi tshig rab tu 'byed pa ste/ 'di ni chos thams cad kyi tshig rab tu 'byed pa zhes bya ba'i ting nge 'dzin to// de la yi ge mnyam par 'god pa zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad kyi yi ge mnyam pa nyid rab tu 'thob pa ste/ 'di ni yi ge mnyam par 'god pa zhes bya ba'i ting nge 'dzin to// de la yi ge dang bral ba zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad kyi yi ge gcig kyang dmigs su med pa ste/ 'di ni yi ge dang bral ba zhes bya ba'i ting nge 'dzin to// de la dmigs pa gcod pa zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad kyi dmigs pa 'chad par 'gyur ba ste/ 'di ni dmigs pa gcod pa zhes bya ba'i ting nge 'dzin to// de la 'gyur ba med pa zhes bya ba'i ting nge 'dzin gang zhe na/ ting nge 'dzin de la gnas shing // chos thams cad 'gyur bar mi dmigs pa ste/ 'di ni 'gyur ba med pa zhes bya ba'i ting nge 'dzin to// de la rnam pa med pa zhes bya ba'i ting nge 'dzin gang zhe na/ ting nge 'dzin de la gnas shing // chos thams cad kyi rnam pa tsam yang dmigs pa med pa ste/ 'di ni rnam pa med pa zhes bya ba'i ting nge 'dzin to// de la ming nges par 'jug pa zhes bya ba'i ting nge 'dzin gang zhe na/ ting nge 'dzin de la gnas shing // nges pa'i tshig thams cad ni yang dag par dmigs su med cing // tha snyad la ltos pa tsam mo// zhes rtogs par 'jug pa ste/ 'di ni ming nges par 'jug pa zhes bya ba'i ting nge 'dzin to// de la gnas med par spyod pa zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin de thams cad kyi gnas dmigs pa med pa ste/ 'di ni gnas med par spyod pa zhes bya ba'i ting nge 'dzin to// de la rab rib med pa zhes bya ba'i ting nge 'dzin gang zhe na/ ting nge 'dzin de la gnas shing // chos thams cad kyi rab rib rnam par sel ba ste/ 'di ni rab rib med pa zhes bya ba'i ting nge 'dzin to// de la spyod pa dang ldan pa zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad kyi spyod pa yang dag par rjes su mi mthong ba ste/ 'di ni spyod pa dang ldan pa zhes bya ba'i ting nge 'dzin to// de la g.yo ba med pa zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad g.yo ba med par yang dag par rjes su mthong ba ste/ 'di ni g.yo ba med pa zhes bya ba'i ting nge 'dzin to// de la yul las rgal ba zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad kyi spyod yul las yang dag par 'da' ba ste/ 'di ni yul las rgal ba zhes bya ba'i ting nge 'dzin to// de la yon tan thams cad kyi tshogs su gyur pa zhes bya ba'i ting nge 'dzin gang zhe na/ ting nge 'dzin de la gnas shing // chos thams cad dang / ting nge 'dzin thams cad kyi yon tan gyi tshogs rjes su 'thob pa ste/ 'di ni yon tan thams cad kyi tshogs su gyur pa zhes bya ba'i ting nge 'dzin to// de la sems med par gnas pa zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad la sems mi 'jug pa ste/ 'di ni sems med par gnas pa zhes bya ba'i ting nge 'dzin to// de la dge ba'i me tog rgyas shing gsal ba zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad kyi dge ba'i me tog rgyas shing gsal ba rab tu 'thob pa ste/ 'di ni dge ba'i me tog rgyas shing gsal ba zhes bya ba'i ting nge 'dzin to// de la byang chub kyi yan lag yod pa zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad kyi byang chub kyi yan lag rab tu 'thob pa ste/ 'di ni byang chub kyi yan lag yod pa zhes bya ba'i ting nge 'dzin to// de la spobs pa mtha' yas pa zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad la spobs pa mtha' yas pa rab tu 'thob pa ste/ 'di ni spobs pa mtha' yas pa zhes bya ba'i ting nge 'dzin to// de la mi mnyam pa dang mnyam pa zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad la mi mnyam pa dang mnyam pa rab tu 'thob pa ste/ 'di ni mi mnyam pa dang mnyam pa zhes bya ba'i ting nge 'dzin to// de la chos thams cad las 'da' ba zhes bya ba'i ting nge 'dzin gang zhe na/ ting nge 'dzin de la gnas shing khams gsum pa thams cad las yang dag par 'da' ba ste/ 'di ni chos thams cad las 'da' ba zhes bya ba'i ting nge 'dzin to// de la yongs su gcod pa zhes bya ba'i ting nge 'dzin gang zhe na/ ting nge 'dzin de la gnas shing // chos thams cad dang / ting nge 'dzin thams cad kyi rgyud mthong ba ste/ 'di ni yongs su gcod pa zhes bya ba'i ting nge 'dzin to// de la nem nur rnam par sel ba zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad dang / chos thams cad la nem nur rnam par sel ba rab tu 'thob pa ste/ 'di ni nem nur rnam par sel ba zhes bya ba'i ting nge 'dzin to// de la gnas su bya ba med pa zhes bya ba'i ting nge 'dzin gang zhe na/ ting nge 'dzin de la gnas shing // chos thams cad kyi gnas yang dag par rjes su mi mthong ba ste/ 'di ni gnas su bya ba med pa zhes bya ba'i ting nge 'dzin to// de la gcig tu rnam par bkod pa zhes bya ba'i ting nge 'dzin gang zhe na/ ting nge 'dzin de la gnas shing // chos gang yang gnyis su yang dag par rjes su mi mthong ba ste/ 'di ni gcig tu rnam par bkod pa zhes bya ba'i ting nge 'dzin to// de la rnam pa mngon par sgrub pa zhes bya ba'i ting nge 'dzin gang zhe na/ ting nge 'dzin de la gnas shing // chos thams cad dang / ting nge 'dzin thams cad kyi rnam pa mngon par sgrub pa yang dag par rjes su mi mthong ba ste/ 'di ni rnam pa mngon par sgrub pa zhes bya ba'i ting nge 'dzin to// de la rnam pa gcig tu gyur pa zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad kyi rnam pa yang dag par rjes su mi mthong ba ste/ 'di ni rnam pa gcig tu gyur pa zhes bya ba'i ting nge 'dzin to// de la rnam pa 'dor ba med pa zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad gnyis su med par yang dag par rjes su mthong ba ste/ 'di ni rnam pa 'dor ba med pa zhes bya ba'i ting nge 'dzin to// de la rtogs pas srid pa'i gzhi thams cad khong du chud pa zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad rtogs par byed pa'i ye shes la zhugs nas/ de la zhugs pa'i phyir khong du mi chud pa gang yang med pa ste/ 'di ni rtogs pas srid pa'i gzhi thams cad khong du chud pa zhes bya ba'i ting nge 'dzin to// de la brda dang sgra la 'jug pa zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad kyi brda dang sgra la 'jug pa ste/ 'di ni brda dang sgra la 'jug pa zhes bya ba'i ting nge 'dzin to// de la sgra dbyangs kyi yi ge dang bral ba zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad kyi yi ge dang bral bar rjes su mthong ba ste/ 'di ni sgra dbyangs kyi yi ge dang bral ba zhes bya ba'i ting nge 'dzin to// de la sgron ma 'bar ba zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad kyi gzi brjid kyis lham me/ lhan ne/ lhang nger byed pa ste/ 'di ni sgron ma 'bar ba zhes bya ba'i ting nge 'dzin to// de la mtshan nyid yongs su sbyong ba zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad kyi mtshan nyid yongs su dag par 'gyur bar byed pa ste/ 'di ni mtshan nyid yongs su sbyong ba zhes bya ba'i ting nge 'dzin to// de la mngon par dmigs pa med pa zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad mngon par dmigs pa med par yang dag par rjes su mthong ba ste// 'di ni mngon par dmigs pa med pa zhes bya ba'i ting nge 'dzin to// de la rnam pa'i mchog thams cad dang ldan pa zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad rnam pa'i mchog thams cad dang ldan par 'gyur ba ste/ 'di ni rnam pa'i mchog thams cad dang ldan pa zhes bya ba'i ting nge 'dzin to// de la bde ba dang sdug bsngal thams cad la mngon par dga' ba med pa zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad la bde ba dang / sdug bsngal yang dag par rjes su mi mthong ba ste/ 'di ni bde ba dang sdug bsngal thams cad la mngon par dga' ba med pa zhes bya ba'i ting nge 'dzin to// de la zad mi shes pa'i za ma tog ces bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad zad du rung bar yang dag par rjes su ma mthong ba ste/ 'di ni zad mi shes pa'i za ma tog ces bya ba'i ting nge 'dzin to// de la gzungs kyi blo gros zhes bya ba'i ting nge 'dzin gang zhe na/ ting nge 'dzin de la gnas shing // gzungs thams cad yongs su 'dzin pa ste/ 'di ni gzungs kyi blo gros zhes bya ba'i ting nge 'dzin to// de la yang dag pa dang log pa thams cad yang dag par sel ba zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad yang dag pa dang log par yang dag par rjes su mi mthong ba ste/ 'di ni yang dag pa dang log pa thams cad yang dag par sel ba zhes bya ba'i ting nge 'dzin to// de la 'gal ba dang 'gog pa thams cad yang dag par zhi bar byed pa zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad 'gal ba dang 'gog pa yang dag par rjes su mi mthong ba ste/ 'di ni 'gal ba dang 'gog pa thams cad yang dag par zhi bar byed pa zhes bya ba'i ting nge 'dzin to// de la 'thun pa dang 'gal ba med pa zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad la 'thun pa dang 'gal ba yang dag par rjes su mi mthong ba ste/ 'di ni 'thun pa dang 'gal ba med pa zhes bya ba'i ting nge 'dzin to// de la 'od dri ma med pa zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad kyi 'od kyi dkyil 'khor mi dmigs pa ste/ 'di ni 'od dri ma med pa zhes bya ba'i ting nge 'dzin to// de la snying po dang ldan pa zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad kyi snying po yang dag par rjes su mi mthong ba ste/ 'di ni snying po dang ldan pa zhes bya ba'i ting nge 'dzin to// de la zla ba dri ma med par rgyas pa'i 'od ces bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad 'di lta ste/ dper na zla ba nya ba'i dkyil 'khor ltar yongs su rgyas par 'gyur ba ste/ 'di ni zla ba dri ma med par rgyas pa'i 'od ces bya ba'i ting nge 'dzin to// de la glog gi 'od ces bya ba'i ting nge 'dzin gang zhe na/ ting nge 'dzin de la gnas shing // dag cing gsal ba'i 'od kyis sems can gyi ris snang bar byas shing // mun pa mun nag gi tsha ba gdug pa sel bar byed pa ste/ 'di ni glog gi 'od ces bya ba'i ting nge 'dzin to// de la rgyan chen po zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad rgyan chen po dang ldan par 'gyur ba ste/ 'di ni rgyan chen po zhes bya ba'i ting nge 'dzin to// de la rnam pa thams cad du 'od byed pa zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad snang bar byed pa ste/ 'di ni rnam pa thams cad du 'od byed pa zhes bya ba'i ting nge 'dzin to// de la ting nge 'dzin mnyam pa nyid ces bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad la 'khrug pa yang mi dmigs/ rtse gcig kyang mi dmigs pa ste/ 'di ni ting nge 'dzin mnyam pa nyid ces bya ba'i ting nge 'dzin to// de la rdul med cing rdul dang bral ba'i tshul dang ldan pa zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin dang chos thams cad rdul can dang / rdul dang bral bar mnyam pa nyid du rtogs pa ste/ 'di ni rdul med cing rdul dang bral ba'i tshul dang ldan pa zhes bya ba'i ting nge 'dzin to// de la nyon mongs pa med par yang dag par gzhol ba zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad nyon mongs pa med par 'gyur ba ste/ 'di ni nyon mongs pa med par yang dag par gzhol ba zhes bya ba'i ting nge 'dzin to// de la nyon mongs pa dang bcas pa thams cad nyon mongs pa med par yang dag par gzhol ba zhes bya ba'i ting nge 'dzin gang zhe na/ ting nge 'dzin de la gnas shing // nyon mongs pa dang bcas pa thams cad nyon mongs pa med par yang dag par gzhol ba 'thob par 'gyur ba ste/ 'di ni nyon mongs pa dang bcas pa thams cad nyon mongs pa med par yang dag par gzhol ba zhes bya ba'i ting nge 'dzin to// de la gnas dmigs su med pa la brtson pa zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad kyi kun gzhi nye bar mi dmigs pa ste/ 'di ni gnas dmigs su med pa la brtson pa zhes bya ba'i ting nge 'dzin to// de la de bzhin nyid la gnas shing // sems med pa zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad kyi de bzhin nyid las phyir mi ldog pa ste/ 'di ni de bzhin nyid la gnas shing // sems med pa zhes bya ba'i ting nge 'dzin to// de la lus kyi skyon yang dag par sel ba zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad kyi lus mi dmigs pa ste/ 'di ni lus kyi skyon yang dag par sel ba zhes bya ba'i ting nge 'dzin to// de la ngag gi skyon rnam par 'jig pas nam mkha' ltar gyur pa zhes bya ba'i ting nge 'dzin gang zhe na/ ting nge 'dzin de la gnas shing // ting nge 'dzin thams cad kyi ngag gi las mi dmigs pa ste/ 'di ni ngag gi skyon rnam par 'jig pas nam mkha' ltar gyur pa zhes bya ba'i ting nge 'dzin to// de la nam mkha' ltar chags pa med pas/ rnam par grol zhing gos pa med pa zhes bya ba'i ting nge 'dzin gang zhe na/ ting nge 'dzin de la gnas shing // chos thams cad nam mkha' ltar chags pa med pas/ rnam par grol zhing gos pa med pa 'thob pa ste/ 'di ni nam mkha' ltar chags pa med pas/ rnam par grol zhing gos pa med pa zhes bya ba'i ting nge 'dzin te/ rab 'byor 'di ni byang chub sems dpa' sems dpa' chen po shes rab kyi pha rol du phyin pa la spyod pa'i theg pa chen po'o// shes rab kyi pha rol du phyin pa stong phrag nyi shu lnga pa las/ le'u brgyad pa'o// // rab 'byor gzhan yang byang chub sems dpa' sems dpa' chen po'i theg pa chen po 'di lta ste/ dran pa nye bar gzhag pa bzhi ste/ bzhi gang zhe na/ lus dran pa nye bar gzhag pa dang / tshor ba dran pa nye bar gzhag pa dang / sems dran pa nye bar gzhag pa dang / chos dran pa nye bar gzhag pa'o// de la lus dran pa nye bar gzhag pa gang zhe na/ rab 'byor 'di la byang chub sems dpa' sems dpa' chen po nang gi lus la de mi dmigs pa'i tshul gyis lus kyi rjes su lta zhing // brtson 'grus can shes bzhin dang ldan pa/ dran pa dang ldan pas/ 'jig rten gyi chags sems dang / yid mi bde ba rnam par bsal cing rnam par spyod kyang // lus dang ldan pa'i rnam par rtog pa rnams la rnam par mi rtog go / phyi'i lus la de mi dmigs pa'i tshul gyis/ lus kyi rjes su lta zhing // brtson 'grus can shes bzhin dang ldan pa/ dran pa dang ldan pas/ 'jig rten gyi chags sems dang / yid mi bde ba rnam par bsal cing // rnam par spyod kyang // lus dang ldan pa'i rnam par rtog pa rnams la rnam par mi rtog go / phyi nang gi lus la de mi dmigs pa'i tshul gyis lus kyi rjes su lta zhing // brtson 'grus can shes bzhin dang ldan pa/ dran pa dang ldan pas/ 'jig rten gyi chags sems dang / yid mi bde ba rnam par bsal cing rnam par spyod kyang // lus dang ldan pa'i rnam par rtog pa rnams la rnam par mi rtog go / nang gi tshor ba dang / sems dang / chos la de mi dmigs pa'i tshul gyis chos kyi rjes su lta zhing // brtson 'grus can shes bzhin dang ldan pa/ dran pa dang ldan pas/ 'jig rten kyi chags sems dang / yid mi bde ba rnam par bsal cing rnam par spyod kyang // chos dang ldan pa'i rnam par rtog pa rnams la rnam par mi rtog go / phyi'i tshor ba dang / sems dang / chos la de mi dmigs pa'i tshul gyis chos kyi rjes su lta zhing // brtson 'grus can shes bzhin dang ldan pa/ dran pa dang ldan pas/ 'jig rten gyi chags sems dang / yid mi bde ba rnam par bsal cing rnam par spyod kyang // chos dang ldan pa'i rnam par rtog pa rnams la rnam par mi rtog go / phyi nang gi tshor ba dang / sems dang / chos la de mi dmigs pa'i tshul gyis chos kyi rjes su lta zhing // brtson 'grus can shes bzhin dang ldan pa/ dran pa dang ldan pas/ 'jig rten gyi chags sems dang / yid mi bde ba rnam par bsal cing rnam par spyod kyang // chos dang ldan pa'i rnam par rtog pa rnams la rnam par mi rtog go / rab 'byor ji ltar na byang chub sems dpa' sems dpa' chen po nang gi lus la lus kyi rjes su lta zhing rnam par spyod pa yin zhe na/ rab 'byor 'di la byang chub sems dpa' sems dpa' chen po 'gro na 'gro'o zhes bya bar rab tu shes so// 'greng na 'greng ngo zhes bya bar rab tu shes so// 'dug na 'dug go zhes bya bar rab tu shes so// nyal na nyal lo zhes bya bar rab tu shes te/ de'i lus nyams bde ba 'am/ mi bde yang rung // lus ji lta ji ltar gnas pa/ de lta de ltar des rab tu shes so// rab 'byor de ltar na byang chub sems dpa' sems dpa' chen po nang gi lus la de mi dmigs pa'i tshul gyis/ lus kyi rjes su lta zhing brtson 'grus can/ shes bzhin dang ldan pa/ dran pa dang ldan pas/ 'jig rten gyi chags sems dang / yid mi bde ba rnam par bstsal cing rnam par spyod do// rab 'byor gzhan yang byang chub sems dpa' sems dpa' chen po nang gi lus la de mi dmigs pa'i tshul gyis/ lus kyi rjes su lta zhing rnam par spyod do// de 'gro 'am 'ong yang shes bzhin du spyod pa yin/ lta'am/ rnam par lta yang // shes bzhin du spyod pa yin/ bskum 'am/ brkyang yang shes bzhin du spyod pa yin/ sbyar ma dang / lhung bzed 'chang zhing spyod kyang shes bzhin du spyod pa yin/ zos pa dang / 'chos pa dang / 'thungs pa dang / myangs pa la yang shes bzhin du spyod pa yin/ nyal ba dang / gnyid kyi mya myo bsal ba yang shes bzhin du spyod pa yin/ 'gro ba dang / 'ong ba dang / 'greng ba dang / 'dug pa dang / gnyid kyis log pa dang / ma log pa dang / smra ba dang / mi smra ba dang / nang du yang dag 'jog la yang shes bzhin du spyod pa yin te/ rab 'byor de ltar na byang chub sems dpa' sems dpa' chen po shes rab kyi pha rol du phyin pa la spyod pa'i tshe/ nang gi lus la de mi dmigs pa'i tshul gyis lus kyi rjes su lta zhing // brtson 'grus can shes bzhin dang ldan pa/ dran pa dang ldan pas/ 'jig rten gyi chags sems dang / yid mi bde ba rnam par bstsal cing rnam par spyod do// rab 'byor gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ dran zhing dbugs nang du rgyu na yang // dran zhing dbugs nang du rgyu'o// zhes bya bar rab tu shes so// dran zhing dbugs phyir rgyu na yang // dran zhing dbugs phyir rgyu'o zhes bya bar rab tu shes so// dbugs nang du ring du rgyu na yang // dbugs nang du ring du rgyu'o zhes bya bar rab tu shes so// dbugs phyir ring du rgyu na yang // dbugs phyir ring du rgyu'o zhes bya bar rab tu shes so// dbugs nang du thung du rgyu na yang // dbugs nang du thung du rgyu'o zhes bya bar rab tu shes so// dbugs phyir thung du rgyu na yang // dbugs phyir thung du rgyu'o zhes bya bar rab tu shes ste/ rab 'byor 'di lta ste/ dper na/ rdza mkhan 'khor lo bskor ba 'am/ rdza mkhan 'khor lo bskor ba'i mchan bu mkhas pa ni ring du bskor na ring du bskor ro zhes bya bar rab tu shes so// thung du bskor na thung du bskor ro zhes bya bar rab tu shes so// rab 'byor de bzhin du byang chub sems dpa' sems dpa' chen po yang shes rab kyi pha rol du phyin pa la spyod pa'i tshe/ dran par dbugs nang du rgyus na yang // dran par dbugs nang du rgyus so zhes bya bar rab tu shes so// dran par dbugs phyir rgyus na yang // dran par dbugs phyir rgyus so zhes bya bar rab tu shes so// dbugs ring du nang du rgyus na yang // dbugs ring du nang du rgyus so zhes bya bar rab tu shes so// dbugs ring du phyir rgyus na yang // dbugs ring du phyir rgyus so zhes bya bar rab tu shes so// dbugs thung du nang du rgyus na yang // dbugs thung du nang du rgyus so zhes bya bar rab tu shes so// dbugs thung du phyir rgyus na yang // dbugs thung du phyir rgyus so zhes bya bar rab tu shes te// rab 'byor de ltar na byang chub sems dpa' sems dpa' chen po shes rab kyi pha rol du phyin pa la spyod pa'i tshe/ nang gi lus la de mi dmigs pa'i tshul gyis lus kyi rjes su lta zhing // brtson 'grus can shes bzhin dang ldan pa/ dran pa dang ldan pas/ 'jig rten gyi chags sems dang / yid mi bde ba rnam par bsal zhing rnam par spyod do// rab 'byor gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ lus 'di la sa'i khams dang / chu'i khams dang / me'i khams dang / rlung gi khams kyang yod do// zhes bya bar khams kyi rnam pa yang dag pa ji lta ba bzhin du rab du rtog ste/ rab 'byor 'di lta ste/ dper na/ ba lang gi shen pa'am/ ba lang gi shen pa'i mchan bu mkhas pas/ mtshon rnon po thogs te/ ba lang bsad cing bag bzhir gshegs te/ so sor phye nas 'greng ngam 'dug ste/ de la rab tu rtog pa de bzhin du/ byang chub sems dpa' sems dpa' chen po shes rab kyi pha rol du phyin pa la spyod pa yang // lus 'di la sa'i khams dang / chu'i khams dang / me'i khams dang / rlung gi khams kyang yod do zhes bya bar khams kyi rnam pa yang dag pa ji lta ba bzhin du rtog ste/ rab 'byor de ltar na byang chub sems dpa' sems dpa' chen po shes rab kyi pha rol tu phyin pa la spyod cing // 'greng ngam 'dug ste/ nang gi lus la de mi dmigs pa'i tshul gyis lus kyi rjes su lta zhing // brtson 'grus can shes bzhin dang ldan pa/ dran pa dang ldan pas/ 'jig rten gyi chags sems dang / yid mi bde ba rnam par bsal cing rnam par spyod do// rab 'byor gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ lus 'di nyid la rkang pa'i mthil yan cad/ skra dang / klad pa man cad/ sen mo dang / spu dang / pags pa yan cad/ mi gtsang ba sna tshogs kyis gang bar yang dag pa ji lta ba bzhin du rtog ste/ lus 'di la skra dang / spu dang / sen mo dang / pags pa dang / glog pa dang / sha dang / chu ba dang / khrag dang / rus pa dang / rkang dang / snying dang / mkhal ma dang / mchin pa dang / glo ba dang / mtsher pa dang / long ka dang / rgyu ma dang / gnye ma dang / nang grol dang / gcin dang / phyi sa dang / mchi ma dang / rngul dang / tshil dang / snabs dang / ngar snabs dang / rnag dang / mkhris pa dang / bad kan dang / chu ser dang / kha chu dang / dri ma dang / klad pa dang / klad rgyas dang / rngu ma dang / rna spabs dag kyang yod do zhes bya bar yang dag pa ji lta ba bzhin du rab du rtog ste/ rab 'byor 'di lta ste dper na/ chun pa'i sgye snod til dang / yungs kar dang / sran chung dang / bal sran dang / nas dang / gro dang / 'bras dang / 'bru sna tshogs kyis gang ba/ mig dang ldan pa'i mi zhig gis phye ste bltas na/ 'di ni til lo// 'di ni yungs kar ro// 'di ni sran chung ngo // 'di ni bal sran no// 'di ni nas so// 'di ni gro'o// 'di ni 'bras so// 'di dag ni de ma yin pa'i 'bru gzhan no zhes bya bar rab tu shes so// rab 'byor de bzhin du byang chub sems dpa' sems dpa' chen po yang lus 'di nyid la rkang pa'i mthil yan cad/ skra dang / spyi bo man cad/ sen mo dang / spu dang / pags pa yan chad/ mi gtsang ba sna tshogs kyis gang bar yang dag pa ji lta ba bzhin du rab tu rtog ste/ lus 'di la skra dang / spu dang / sen mo dang pags pa dang / glog pa dang / sha dang / chu ba dang / khrag dang / rus pa dang / rkang dang / snying dang / mkhal ma dang / mchin pa dang / glo ba dang / mtsher pa dang / long ka dang / rgyu ma dang / gnye ma dang / nang grol dang / gcin dang / phyi sa dang / mchi ma dang / rngul dang / tshil dang / snabs dang / ngar snabs dang / rnag dang / mkhris pa dang / bad kan dang / chu ser dang / kha chu dang / dri ma dang / klad pa dang / klad rgyas dang / rngu ma dang / rna spabs dag kyang yod do zhes bya bar yang dag pa ji lta ba bzhin du rab tu rtog go / rab 'byor de ltar na byang chub sems dpa' sems dpa' chen po shes rab kyi pha rol du phyin pa la spyod pa'i tshe/ nang gi lus la de mi dmigs pa'i tshul gyis lus kyi rjes su lta zhing // brtson 'grus can shes bzhin dang ldan pa/ dran pa dang ldan pas/ 'jig rten gyi chags sems dang / yid mi bde ba rnam par bsal cing rnam par spyod do// rab 'byor gzhan yang byang chub sems dpa' sems dpa' chen po shes rab kyi pha rol du phyin pa la spyad pa'i tshe/ nam dur khrod na yod pa'i gzugs sna tshogs dur khrod du bor ba/ ro'i mal du bsnyal ba/ shi nas zhag gcig lon pa 'am/ shi nas zhag gnyis lon pa 'am/ shi nas zhag gsum lon pa 'am/ shi nas zhag bzhi lon pa 'am/ shi nas zhag lnga lon pa 'am/ rnam par bam pa 'am/ rnam par sngos pa 'am/ rnam par rnags pa 'am/ rnam par gzhigs pa 'am/ rnam par zos pa 'am/ rnam par 'thor ba mthong na/ de lus 'di nyid kyi tshul yang de dang sbyor te/ lus 'di yang 'di lta bu'i chos can/ 'di lta bu'i rang bzhin can te/ chos nyid 'di las ma 'das pa'o zhes bya bar nye bar sbyor ro// rab 'byor de ltar na byang chub sems dpa' sems dpa' chen po shes rab kyi pha rol du phyin pa la spyod pa'i tshe/ phyi'i lus la de mi dmigs pa'i tshul gyis lus kyi rjes su lta zhing // brtson 'grus can shes bzhin dang ldan pa/ dran pa dang ldan pas/ 'jig rten gyi chags sems dang / yid mi bde ba rnam par bsal cing rnam par spyod do// rab 'byor gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ nam dur khrod du bor ba'i ro shi nas zhag drug lon pa'am/ shi nas zhag bdun lon pa bya rog gam/ khwa'am/ 'ol ba'am/ bya rgod ngam/ spyang ki 'am/ wa 'am/ khyi 'am/ de ma yin pa'i srog chags kyi rigs sna tshogs kyis bza' ba mthong ba de'i tshe de lus 'di nyid kyi tshul yang de dang sbyor te/ lus 'di nyid kyang 'di lta bu'i chos can/ 'di lta bu'i rang bzhin can te/ chos nyid 'di lta bu las ma 'das so// zhes bya bar nye bar rtog go / rab 'byor de ltar na byang chub sems dpa' sems dpa' chen po shes rab kyi pha rol du phyin pa la spyod pa'i tshe/ phyi'i lus la de mi dmigs pa'i tshul gyis lus kyi rjes su lta zhing // brtson 'grus can shes bzhin dang ldan pa/ dran pa dang ldan pas/ 'jig rten gyi chags sems dang / yid mi bde ba rnam par bsal cing rnam par spyod do// rab 'byor gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ nam dur khrod du bor ba'i ro rnam par zos pa/ mi gtsang ba/ rnags pa/ rnam par srungs pa mthong ba de'i tshe/ lus 'di nyid kyi tshul yang de dang sbyor te/ lus 'di yang 'di lta bu'i chos can/ 'di lta bu'i rang bzhin can te/ 'di lta bu'i chos nyid las ma 'das pa'o// zhes bya bar nye bar rtog go / rab 'byor de ltar na byang chub sems dpa' sems dpa' chen po shes rab kyi pha rol du phyin pa la spyod pa'i tshe/ phyi'i lus la de mi dmigs pa'i tshul gyis lus kyi rjes su lta zhing // brtson 'grus can shes bzhin dang ldan pa/ dran pa dang ldan pas/ 'jig rten gyi chags sems dang / yid mi bde ba rnam par bsal cing rnam par spyod do// rab 'byor gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ nam dur khrod kyi rus pa/ keng rus sha ra ri dang / khrag ra ri chags pa/ rgyus pas brang breng du 'brel pa mthong ba de'i tshe/ de lus 'di nyid kyi tshul yang de dang sbyor te/ lus 'di yang 'di lta bu'i chos can/ 'di lta bu'i rang bzhin can te/ 'di lta bu'i chos nyid las ma 'das pa'o zhes bya bar nye bar rtog go / rab 'byor de ltar na byang chub sems dpa' sems dpa' chen po shes rab kyi pha rol du phyin pa la spyod pa'i tshe/ phyi'i lus la de mi dmigs pa'i tshul gyis lus kyi rjes su lta zhing // brtson 'grus can shes bzhin dang ldan pa/ dran pa dang ldan pas/ 'jig rten gyi chags sems dang / yid mi bde ba rnam par bsal cing rnam par spyad do// rab 'byor gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ nam dur khrod kyi rus pa keng rus sha dang / khrag med pa/ rgyus pa'i gzungs med pa/ dung gi mdog ltar gyur pa mthong ba de'i tshe/ de lus 'di nyid kyi tshul yang de dang nye bar sbyor te/ lus 'di nyid kyang 'di lta bu'i chos can 'di lta bu'i rang bzhin can te/ 'di lta bu'i chos nyid las ma 'das pa'o// zhes bya bar nye bar rtog go / rab 'byor de ltar na byang chub sems dpa' sems dpa' chen po shes rab kyi pha rol du phyin pa la spyod pa'i tshe/ phyi'i lus la de mi dmigs pa'i tshul gyis lus kyi rjes su lta zhing // brtson 'grus can shes bzhin dang ldan pa/ dran pa dang ldan pas/ 'jig rten gyi chags sems dang / yid mi bde ba rnam par bsal cing rnam par spyod do// // shes rab kyi pha rol du phyin pa stong phrag nyi shu lnga pa/ bam po bcu bdun pa/ rab 'byor gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ nam dur khrod kyi rus pa/ keng rus gzungs med pa/ gyes pa/ dung gi mdog ltar gyur pa/ sa la rnam par 'thor ba mthong ba de'i tshe/ de lus 'di nyid kyi tshul yang de dang nye bar sbyor te/ lus 'di yang 'di lta bu'i chos can/ 'di lta bu'i rang bzhin can te/ 'di lta bu'i chos nyid las ma 'das pa'o zhes bya bar nye bar rtog go / rab 'byor de ltar na byang chub sems dpa' sems dpa' chen po shes rab kyi pha rol du phyin pa la spyod pa'i tshe/ phyi'i lus la de mi dmigs pa'i tshul gyis lus kyi rjes su lta zhing // brtson 'grus can shes bzhin dang ldan pa/ dran pa dang ldan pas/ 'jig rten gyi chags sems dang / yid mi bde ba rnam par bsal cing rnam par spyod do// rab 'byor gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ nam dur khrod kyi rus pa sa la/ phyogs dang phyogs mtshams su rnam par 'thor ba/ rkang pa'i rus pa rnams kyang gzhan du 'thor/ byin pa'i rus pa rnams kyang gzhan du 'thor/ brla'i rus pa rnams kyang gzhan du 'thor/ dpyi'i rus pa rnams kyang gzhan du 'thor/ tshigs pa'i rus pa rnams kyang gzhan du 'thor/ rtsib ma'i rus pa rnams kyang gzhan du 'thor/ mjing pa'i rus pa rnams kyang gzhan du 'thor/ mgo'i rus pa rnams kyang gzhan du 'thor ba mthong na/ de lus 'di nyid kyi tshul yang de dang sbyor te/ lus 'di yang 'di lta bu'i chos can/ 'di lta bu'i rang bzhin can te/ chos nyid 'di lta bu las ma 'das pa'o// zhes bya bar nye bar rtog go / rab 'byor de ltar na byang chub sems dpa' sems dpa' chen po shes rab kyi pha rol du phyin pa la spyod pa'i tshe/ phyi'i lus la de mi dmigs pa'i tshul gyis lus kyi rjes su lta zhing // brtson 'grus can shes bzhin dang ldan pa/ dran pa dang ldan pas/ 'jig rten gyi chags sems dang / yid mi bde ba rnam par bsal cing rnam par spyod do// rab 'byor gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ nam dur khrod kyi rus pa lo du ma lon pa/ rlung dang nyi mas gdungs pa/ dung gi mdog ltar gyur pa mthong ba de'i tshe/ de lus 'di nyid kyang de dang nye bar sbyor te/ lus 'di yang 'di lta bu'i chos can te/ 'di lta bu'i chos nyid las ma 'das pa'o zhes bya bar nye bar rtog go / rab 'byor de ltar na byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ phyi'i lus la de mi dmigs pa'i tshul gyis lus kyi rjes su lta zhing // brtson 'grus can shes bzhin dang ldan pa/ dran pa dang ldan pas/ 'jig rten gyi chags sems dang / yid mi bde ba rnam par bsal cing rnam par spyod do// rab 'byor gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ nam dur khrod kyi rus pa lo du ma lon pa/ rab rib snang ba/ sngon por gyur pa/ thi ba'i mdog ltar gyur pa/ zegs pa/ brul ba/ sa'i rdul dang 'dren 'dren du gyur pa mthong ba de'i tshe/ de lus 'di nyid kyi tshul yang de dang sbyor te/ lus 'di nyid kyang 'di lta bu'i chos can/ 'di lta bu'i rang bzhin can te/ 'di lta bu'i chos nyid las ma 'das pa'o zhes bya bar nye bar rtog go / rab 'byor de ltar na byang chub sems dpa' sems dpa' chen po shes rab kyi pha rol du phyin pa la spyod pa'i tshe/ nang gi lus la de mi dmigs pa'i tshul gyis lus kyi rjes su lta/ phyi'i lus dang / phyi nang gi lus 'di la de mi dmigs pa'i tshul gyis lus kyi rjes su lta zhing // brtson 'grus can shes bzhin dang ldan pa/ dran pa dang ldan pas/ 'jig rten gyi chags sems dang / yid mi bde ba rnam par bsal cing rnam par spyod do// nang gi tshor ba dang / phyi'i tshor ba dang / phyi nang gi tshor ba la de mi dmigs pa'i tshul gyis tshor ba'i rjes su lta/ nang gi sems dang / phyi'i sems dang / phyi nang gi sems la de mi dmigs pa'i tshul gyis sems kyi rjes su lta/ nang gi chos dang / phyi'i chos dang / phyi nang gi chos la de mi dmigs pa'i tshul gyis chos kyi rjes su lta zhing // brtson 'grus can/ shes bzhin dang ldan pa/ dran pa dang ldan pas/ 'jig rten gyi chags sems dang / yid mi bde ba rnam par bstsal cing rnam par spyod do// rab 'byor 'di yang byang chub sems dpa' sems dpa' chen po'i theg pa chen po'o// rab 'byor gzhan yang byang chub sems dpa' sems dpa' chen po'i theg pa chen po ni 'di ltar yang dag par spong ba bzhi ste/ bzhi gang zhe na/ rab 'byor 'di la byang chub sems dpa' sems dpa' chen po shes rab kyi pha rol du phyin pa la spyod pa'i tshe/ sdig to mi dge ba'i chos ma skyes pa rnams mi bskyed pa'i phyir/ de mi dmigs pa'i tshul gyis mos par skyed cing rtsol lo// brtson 'grus rtsom mo// sems kyi mthu skyed do// yang dag par smon lam 'debs so// sdig to mi dge ba'i chos skyes pa rnams spang ba'i phyir/ de mi dmigs pa'i tshul gyis mos pa skyed cing rtsol lo// brtson 'grus rtsom mo// sems kyi mthu skyed do// yang dag par smon lam 'debs so// dge ba'i chos ma skyes pa rnams bskyed pa'i phyir/ de mi dmigs pa'i tshul gyis mos pa skyed cing rtsol lo// brtson 'grus rtsom mo// sems kyi mthu skyed do// yang dag par smon lam 'debs so// dge ba'i chos skyes pa'i rnams gnas pa dang / phyir zhing bsgom pa dang / nyams par mi 'gyur ba dang / yongs su rdzogs par bya ba'i phyir/ de mi dmigs pa'i tshul gyis mos pa skyed cing rtsol lo// brtson 'grus rtsom mo/ sems kyi mthu skyed do// yang dag par smon lam 'debs te// rab 'byor 'di yang byang chub sems dpa' sems dpa' chen po'i theg pa chen po'o// rab 'byor gzhan yang byang chub sems dpa' sems dpa' chen po'i theg pa chen po ni/ 'di ltar rdzu 'phrul gyi rkang pa bzhi ste/ bzhi gang zhe na/ rab 'byor 'di la byang chub sems dpa' sems dpa' chen po shes rab kyi pha rol du phyin pa la spyod pa'i tshe/ mos pa'i ting nge 'dzin spong ba'i 'du byed dang / ldan pa'i rdzu 'phrul gyi rkang pa dben pa la gnas pa/ 'dod chags dang bral ba la gnas pa/ 'gog pa la gnas pa/ rnam par spong bas yongs su grub pa sgom mo// brtson 'grus kyi ting nge 'dzin spong ba'i 'du byed dang ldan pa'i rdzu 'phrul gyi rkang pa dben pa la gnas pa/ 'dod chags dang bral ba la gnas pa/ 'gog pa la gnas pa/ rnam par spong bas yongs su grub pa sgom mo// sems kyi ting nge 'dzin spong ba'i 'du byed dang ldan pa'i rdzu 'phrul gyi rkang pa dben pa la gnas pa/ 'dod chags dang bral ba la gnas pa/ 'gog pa la gnas pa rnam par spong bas yongs su grub pa sgom mo// dpyod pa'i ting nge 'dzin spong ba'i 'du byed dang ldan pa'i rdzu 'phrul gyi rkang pa dben pa la gnas pa/ 'dod chags dang bral ba la gnas pa/ 'gog pa la gnas pa rnam par spong bas yongs su grub pa sgom ste/ rab 'byor 'di yang de mi dmigs pa'i tshul gyis byang chub sems dpa' sems dpa' chen po'i theg pa chen po'o// rab 'byor gzhan yang byang chub sems dpa' sems dpa' chen po'i theg pa chen po ni/ 'di ltar dbang po lnga ste/ lnga gang zhe na/ dad pa'i dbang po dang / brtson 'grus kyi dbang po dang / dran pa'i dbang po dang / ting nge 'dzin gyi dbang po dang / shes rab kyi dbang po ste/ rab 'byor 'di yang de mi dmigs pa'i tshul gyis byang chub sems dpa' sems dpa' chen po'i theg pa chen po'o// rab 'byor gzhan yang byang chub sems dpa' sems dpa' chen po'i theg pa chen po ni/ 'di ltar stobs lnga ste// lnga gang zhe na/ dad pa'i stobs dang / brtson 'grus kyi stobs dang / dran pa'i stobs dang / ting nge 'dzin gyi stobs dang / shes rab kyi stobs te/ rab 'byor 'di yang de mi dmigs pa'i tshul gyis byang chub sems dpa' sems dpa' chen po'i theg pa chen po'o// rab 'byor gzhan yang byang chub sems dpa' sems dpa' chen po'i theg pa chen po ni/ 'di ltar byang chub kyi yan lag bdun te/ bdun gang zhe na/ dran pa yang dag byang chub kyi yan lag dben pa la gnas pa/ 'dod chags dang bral ba la gnas pa/ 'gog pa la gnas pa rnam par spong bas/ yongs su grub pa de mi dmigs pa'i tshul gyis sgom mo// chos rnam par 'byed pa yang dag byang chub kyi yan lag dang / brtson 'grus yang dag byang chub kyi yan lag dang / dga' ba yang dag byang chub kyi yan lag dang / shin du sbyangs pa yang dag byang chub kyi yan lag dang / ting nge 'dzin yang dag byang chub kyi yan lag dang / btang snyoms yang dag byang chub kyi yan lag dben pa la gnas pa/ 'dod chags dang bral ba la gnas pa/ 'gog pa la gnas pa rnam par spong bas/ yongs su grub pa de mi dmigs pa'i tshul gyis sgom ste/ rab 'byor 'di yang byang chub sems dpa' sems dpa' chen po'i theg pa chen po'o// rab 'byor gzhan yang byang chub sems dpa' sems dpa' chen po'i theg pa chen po ni/ 'di ltar 'phags pa'i lam yan lag brgyad pa ste/ de yang gang zhe na/ yang dag pa'i lta ba dben pa la gnas pa/ 'dod chags dang bral ba la gnas pa/ 'gog pa la gnas pa rnam par spong bas/ yongs su grub pa de mi dmigs pa'i tshul gyis sgom mo// yang dag pa'i rtog pa dang / yang dag pa'i ngag dang / yang dag pa'i las kyi mtha' dang / yang dag pa'i 'tsho ba dang / yang dag pa'i rtsol ba dang / yang dag pa'i dran pa dang / yang dag pa'i ting nge 'dzin dben pa la gnas pa/ 'dod chags dang bral ba la gnas pa/ 'gog pa la gnas pa rnam par spong bas/ yongs su grub pa de mi dmigs pa'i tshul gyis sgom ste/ rab 'byor 'di yang byang chub sems dpa' sems dpa' chen po'i theg pa chen po'o// rab 'byor gzhan yang byang chub sems dpa' chen po'i theg pa chen po ni 'di ltar/ ting nge 'dzin gsum ste/ gsum gang zhe na/ stong pa nyid kyi ting nge 'dzin dang / mtshan ma med pa'i ting nge 'dzin dang / smon pa med pa'i ting nge 'dzin to// de la stong pa nyid kyi ting nge 'dzin gang zhe na/ chos thams cad rang gi mtshan nyid kyis stong pa nyid du rtog pa'i tshe/ sems gnas pa stong pa nyid rnam par thar pa'i sgo ste/ 'di ni stong pa nyid kyi ting nge 'dzin ces bya'o// de la mtshan ma med pa'i ting nge 'dzin gang zhe na/ chos thams cad mtshan ma med par rtog pa'i tshe/ sems gnas pa mtshan ma med pa rnam par thar pa'i sgo ste/ 'di ni mtshan ma med pa'i ting nge 'dzin ces bya'o// de la smon pa med pa'i ting nge 'dzin gang zhe na/ chos thams cad mngon par 'du bya ba med do// zhes mngon bar 'du mi byed pa'i tshe/ sems gnas pa smon pa med pa rnam par thar pa'i sgo ste/ 'di ni smon pa med pa'i ting nge 'dzin ces bya'o// rnam par thar pa'i sgo gsum po de dag la zhum pa med par dran par bya ste/ rab 'byor 'di yang de mi dmigs pa'i tshul gyis byang chub sems dpa' sems dpa' chen po'i theg pa chen po'o// rab 'byor gzhan yang byang chub sems dpa' sems dpa' chen po'i theg pa chen po ni/ 'di ltar shes pa bcu gcig ste/ bcu gcig gang zhe na/ sdug bsngal shes pa dang / kun 'byung ba shes pa dang / 'gog pa shes pa dang / lam shes pa dang / zad pa shes pa dang / mi skye ba shes pa dang / chos shes pa dang / rjes su rtogs pa shes pa dang / kun rdzob shes pa dang / 'dris pa shes pa dang / sgra ji bzhin shes pa'o// de la sdug bsngal shes pa gang zhe na/ sdug bsngal mi skye bar shes pa'o// de la kun 'byung ba shes pa gang zhe na/ kun 'byung ba spong bar shes pa'o// de la 'gog pa shes pa gang zhe na/ sdug bsngal 'gog par shes pa'o// de la lam shes pa gang zhe na/ 'phags pa'i lam yan lag brgyad pa shes pa'o// de la zad pa shes pa gang zhe na/ 'dod chags dang / zhe sdang dang / gti mug zad par shes pa'o// de la mi skye ba shes pa gang zhe na/ srid pa'i rgyud skye ba med par shes pa'o// de la chos shes pa gang zhe na/ phung po lnga sgyu mar yongs su rtogs shing shes pa'o// de la rjes su rtogs pa shes pa gang zhe na/ skye mched dang / khams dang / rten cing 'brel par 'byung ba mi rtag ces bya bar shes pa'o// de la kun rdzob shes pa gang zhe na/ sems can gzhan dang gang zag gzhan gyi sems sems kyis shes pa'o// de la 'dris pa shes pa gang zhe na/ gang gis lam shes pa dang / yongs su byang ba shes pa'o// de la sgra ji bzhin shes pa gang zhe na/ de bzhin gshegs pa'i rnam pa thams cad mkhyen pa nyid kyi ye shes te/ rab 'byor 'di yang de mi dmigs pa'i tshul gyis/ byang chub sems dpa' sems dpa' chen po'i theg pa chen po'o// rab 'byor gzhan yang byang chub sems dpa' sems dpa' chen po'i theg pa chen po ni/ 'di ltar dbang po gsum ste/ gsum gang zhe na/ yongs su ma shes pa yongs su shes par bya'o// zhes bya ba'i dbang po dang / yongs su shes pa'i dbang po dang / yongs su shes pas rtogs pa'i dbang po'o// de la yongs su ma shes par yongs su shes par bya'o// zhes bya ba'i dbang po gang zhe na/ slob pa'i gang zag mngon par rtogs par ma gyur pa rnams kyi dad pa'i dbang po dang / brtson 'grus kyi dbang po dang / dran pa'i dbang po dang / ting nge 'dzin gyi dbang po dang / shes rab kyi dbang po yongs su snang bar ma gyur pa 'di ni/ yongs su ma shes pa yongs su shes par bya'o zhes bya ba'i dbang po'o// de la yongs su shes pa'i dbang po gang zhe na/ gang zag slob pa yongs su shes par gyur pa rnams kyi dad pa'i dbang po dang / brtson 'grus kyi dbang po dang / dran pa'i dbang po dang / ting nge 'dzin gyi dbang po dang / shes rab kyi dbang po ste/ 'di ni yongs su shes pa'i dbang po zhes bya'o// de la yongs su shes pas rtogs pa'i dbang po gang zhe na/ gang zag mi slob pa dgra bcom pa dang / rang sangs rgyas dang / byang chub sems dpa' dang / de bzhin gshegs pa rnams kyi dad pa'i dbang po dang / brtson 'grus kyi dbang po dang / dran pa'i dbang po dang / ting nge 'dzin gyi dbang po dang / shes rab kyi dbang po ste/ rab 'byor 'di ni yongs su shes pas rtogs pa'i dbang po zhes bya ste/ rab 'byor 'di yang mi dmigs pa'i tshul gyis byang chub sems dpa' sems dpa' chen po'i theg pa chen po'o// rab 'byor gzhan yang byang chub sems dpa' sems dpa' chen po'i theg pa chen po ni/ 'di ltar ting nge 'dzin gsum ste/ gsum gang zhe na/ rtog pa dang bcas shing dpyod pa dang bcas pa'i ting nge 'dzin dang / rtog pa med la dpyod pa tsam gyi ting nge 'dzin dang / rtog pa med cing dpyod pa med pa'i ting nge 'dzin to// de la rtog pa dang bcas shing dpyod pa dang bcas pa'i ting nge 'dzin gang zhe na/ rab 'byor 'di la byang chub sems dpa' sems dpa' chen po 'dod pas dben/ sdig to mi dge ba'i chos kyis dben pa/ rtog pa dang bcas pa/ dpyod pa dang bcas pa/ dben pa las skyes pa'i dga' ba dang bde ba can/ bsam gtan dang po la nye bar bsgrubs shing gnas pa 'di ni/ rtog pa dang bcas shing dpyod pa dang bcas pa'i ting nge 'dzin to// de la rtog pa med pa la dpyod pa tsam gyi ting nge 'dzin gang zhe na/ bsam gtan dang po dang / bsam gtan gnyis pa'i bar te/ 'di ni rtog pa pa la dpyod pa tsam gyi ting nge 'dzin ces bya'o// de la rtog pa cing dpyod pa med pa'i ting nge 'dzin gang zhe na/ bsam gtan gnyis pa dang / gsum pa dang / bzhi pa dang / nam mkha' mtha' yas skye mched dang / rnam shes mtha' yas skye mched dang / cung zad med pa'i skye mched dang / 'du shes med 'du shes med min skye mched dang / 'du shes dang tshor ba 'gog pa'i snyoms par 'jug pa ste/ 'di ni mi rtog mi dpyod pa'i ting nge 'dzin ces bya'o// rab 'byor 'di yang mi dmigs pa'i tshul gyis byang chub sems dpa' sems dpa' chen po'i theg pa chen po'o// rab 'byor gzhan yang byang chub sems dpa' sems dpa' chen po'i theg pa chen po ni/ 'di ltar rjes su dran pa bcu ste/ bcu gang zhe na/ 'di lta ste/ sangs rgyas rjes su dran pa dang / chos rjes su dran pa dang / dge 'dun rjes su dran pa dang / tshul khrims rjes su dran pa dang / gtong ba rjes su dran pa dang / lha rjes su dran pa dang / dbugs phyi nang du rgyu ba rjes su dran pa dang / skye ba rjes su dran pa dang / 'chi ba rjes su dran pa dang / lus kyi rnam pa rjes su dran pa ste/ rab 'byor 'di yang de mi dmigs pa'i tshul gyis byang chub sems dpa' sems dpa' chen po'i theg pa chen po'o// rab 'byor gzhan yang byang chub sems dpa' sems dpa' chen po'i theg pa chen po ni/ 'di lta ste/ bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / rnam par thar ba brgyad dang / mthar gyis gnas pa'i snyoms par 'jug pa dgu ste/ de la bsam gtan bzhi gang zhe na/ 'di la byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ 'dod pas dben/ sdig to mi dge ba'i chos kyis dben pa/ rtog pa dang bcas dpyod pa dang bcas pa/ dben pa las skyes pa'i dga' ba dang bde ba can bsam gtan dang po la nye bar bsgrubs te gnas so// de rnam par rtog pa dang rnam par dpyod pa nye bar zhi nas/ nang yongs su dang ste/ sems kyi rgyud gcig tu gyur pas/ rtog pa med pa/ dpyod pa med pa'i ting nge 'dzin las skyes pa'i dga' ba dang bde ba can/ bsam gtan gnyis pa la nye bar bsgrubs te gnas so// de dga' ba las 'dod chags dang bral bas dran pa dang ldan zhing // shes bzhin du btang snyoms la gnas te/ bde ba lus kyis myong la/ 'phags pa rnams kyis de la dran pa dang ldan pa/ bde ba la rnam par spyod pa/ btang snyoms pa'o zhes brjod pa ste/ dga' ba med pa'i bsam gtan gsum pa la nye bar bsgrubs te gnas so// de bde ba yang spangs sdug bsngal ba yang spangs shing // yid bde ba dang yid mi bde ba snga nas kyang nub pas/ bde ba yang med sdug bsngal ba yang med pa/ btang snyoms dang dran pas yongs su dag pa'i bsam gtan bzhi ba la mi dmigs pa'i tshul gyis nye bar bsgrubs shing gnas te/ de dag ni bsam gtan bzhi pa'o// de la tshad med pa bzhi gang zhe na/ rab 'byor 'di la byang chub sems dpa' sems dpa' chen po shes rab kyi pha rol du phyin pa la spyod pa'i tshe/ byams pa dang ldan pa'i sems rgya chen po shin du yangs pa/ mi gnyis pa/ tshad med pa/ gcugs med pa/ gnod pa med pa/ ltod pa med pa/ yongs su rdzogs pa/ shin du bsgoms pas/ 'jig rten chos kyi dbyings kyis klas pa/ nam mkha'i mthas gtugs pa'i phyogs bcu rgyas par bkang ste mos par byas shing // mi pa'i tshul gyis rnam par spyod do// snying rje dang ldan pa dang / dga' ba dang ldan pa dang / btang snyoms dang ldan pa'i sems rgya chen po shin du yangs pa/ mi gnyis pa/ tshad med pa/ gcugs med pa/ gnod pa med pa/ ltod pa med pa yongs su rdzogs pa/ shin du bsgoms pas/ 'jig rten chos kyi dbyings kyis klas pa/ nam mkha'i mthas gtugs pa'i phyogs bcu rgyas par bkang ste/ mos par byas shing // mi dmigs pa'i tshul gyis rnam par spyod de/ de dag ni tshad med pa bzhi'o// de la gzugs med pa'i snyoms par 'jug pa bzhi gang zhe na/ rab 'byor 'di la byang chub sems dpa' sems dpa' chen po shes rab kyi pha rol du phyin pa la spyod pa'i tshe/ rnam pa thams cad du gzugs kyi 'du shes las yang dag par 'das te/ thogs pa'i 'du shes rnams nub par gyur cing // sna tshogs kyi 'du shes yid la mi byed pas/ nam mkha' mtha' yas so zhes te/ nam mkha' mtha' yas skye mched la nye bar bsgrubs te gnas so// de rnam pa thams cad du nam mkha' mtha' yas skye mched las yang dag par 'das te/ rnam par shes pa mtha' yas so zhes/ rnam shes mtha' yas skye mched la nye bar bsgrubs te gnas so// de rnam pa thams cad du rnam shes mtha' yas skye mched las yang dag par 'das te/ cung zad ma yod do zhes cung zad med pa'i skye mched la nye bar bsgrubs te gnas so// de rnam pa thams cad du cung zad med pa'i skye mched las yang dag par 'das te/ 'du shes med 'du shes med min skye mched la nye bar bsgrubs te gnas so// de dag ni gzugs med pa'i snyoms par 'jug pa bzhi'o// de la rnam par thar pa brgyad gang zhe na/ gzugs can gyis gzugs rnams mthong ba 'di ni rnam par thar ba dang po'o// nang gzugs med pa'i 'du shes dang ldan pas/ phyi rol gyi gzugs rnams mthong ba 'di ni/ rnam par thar pa gnyis pa'o// bzang bar mos pa 'di ni rnam par thar ba gsum pa'o// de rnam pa thams cad du gzugs kyi 'du shes las yang dag par 'das te/ thogs pa'i 'du shes rnams nub par gyur cing // sna tshogs kyi 'du shes yid la mi byed pas/ nam mkha' mtha' yas so zhes te/ nam mkha' mtha' yas skye mched la nye bar bsgrubs te gnas so// de rnam pa thams cad du nam mkha' mtha' yas skye mched las yang dag par 'das te/ rnam par shes pa mtha' yas so zhes/ rnam shes mtha' yas skye mched la nye bar bsgrubs te gnas so// de rnam pa thams cad du rnam shes mtha' yas skye mched las yang dag par 'das te/ cung zad ma yod do zhes cung zad med pa'i skye mched la nye bar bsgrubs te gnas so// de rnam pa thams cad du cung zad med pa'i skye mched las yang dag par 'das te/ 'du shes med 'du shes med min skye mched la nye bar bsgrubs te gnas so// de rnam pa thams cad du 'du shes med 'du shes med min skye mched las yang dag par 'das te/ 'du shes dang tshor ba 'gog pa'i bar la de mi dmigs pa'i tshul gyis nye bar bsgrubs te gnas so// de dag ni rnam par thar pa brgyad do// de la mthar gyis gnas pa'i snyoms par 'jug pa dgu gang zhe na/ rab 'byor 'di la byang chub sems dpa' sems dpa' chen po shes rab kyi pha rol du phyin pa la spyod pa'i tshe/ 'dod pas dben/ sdig to mi dge ba'i chos kyis dben pa/ rtog pa dang bcas pa/ dpyod pa dang bcas pa/ dben pa las skyes pa'i dga' ba dang bde ba can bsam gtan dang po la nye bar bsgrubs te gnas so// de rnam par rtog pa dang / rnam par spyod pa nye bar zhi nas/ nang yongs su dang ste/ sems kyi rgyud gcig tu gyur pas/ rtog pa med pa/ dpyod pa med pa/ ting nge 'dzin las skyes pa'i dga' ba dang bde ba can/ bsam gtan gnyis pa la nye bar bsgrubs te gnas so// de dga' ba las 'dod chags dang bral ba dang / dran pa dang ldan zhing shes bzhin du btang snyoms su gnas te/ bde ba lus kyis myong la/ 'phags pa rnams kyis de la dran pa dang ldan pa bde ba la rnam par spyod pa/ btang snyoms pa'o zhes brjod pa ste/ dga' ba med pa'i bsam gtan gsum pa la nye bar bsgrubs te gnas so// de bde ba yang spangs/ sdug bsngal ba yang spangs shing yid bde ba dang / yid mi bde ba snga nas kyang nub pas/ bde ba yang med/ sdug bsngal ba yang med pa/ btang snyoms dang dran pas yongs su dag pa/ bsam gtan bzhi pa la nye bar bsgrubs te gnas so// de rnam pa thams cad du gzugs kyi 'du shes las yang dag par 'das te/ thogs pa'i 'du shes rnams nub par gyur cing // sna tshogs kyi 'du shes yid la mi byed pas/ nam mkha' mtha' yas so zhes te/ nam mkha' mtha' yas skye mched la nye bar bsgrubs te gnas so// de rnam pa thams cad du nam mkha' mtha' yas skye mched las yang dag par 'das te/ rnam par shes pa mtha' yas so zhes rnam shes mtha' yas skye mched la nye bar bsgrubs te gnas so// de rnam pa thams cad du rnam shes mtha' yas skye mched las yang dag par 'das te/ cung zad ma yod do zhes cung zad med pa'i skye mched la nye bar bsgrubs te gnas so// de rnam pa thams cad du cung zad med pa'i skye mched las yang dag par 'das te/ 'du shes med 'du shes med min skye mched la nye bar bsgrubs te gnas so// de rnam pa thams cad du 'du shes med 'du shes med min skye mched las yang dag par 'das te/ 'du shes dang / tshor ba 'gog pa'i bar la de mi dmigs pa'i tshul gyis nye bar bsgrubs shing gnas te/ de dag ni mthar gyis gnas pa'i snyoms par 'jug pa dgu'o// rab 'byor gzhan yang byang chub sems dpa' sems dpa' chen po'i theg pa chen po ni 'di ltar de bzhin gshegs pa'i stobs bcu ste/ bcu gang zhe na/ rab 'byor 'di la byang chub sems dpa' sems dpa' chen po shes rab kyi pha rol du phyin pa la spyod pa'i tshe/ gnas la yang gnas su yang dag pa ji lta ba bzhin du rab tu shes so// gnas ma yin pa la yang gnas ma yin par yang dag pa ji lta ba bzhin du rab tu shes so// 'das pa dang / ma 'ongs pa dang / da ltar byung ba'i las dang / las yongs su len pa'i rnam par smin pa gnas kyi rnam pa dang / rgyu'i rnam pa yang dag pa ji lta ba bzhin du rab tu shes so// 'jig rten gyi khams ni sna tshogs can te/ 'jig rten gyi khams ni du ma pa'o zhes bya bar yang dag pa ji lta ba bzhin du rab tu shes so// sems can gzhan dang / gang zag gzhan gyi mos pa sna tshogs dang / mos pa du ma yang dag pa ji lta ba bzhin du rab tu shes so// sems can gzhan yang // gang zag gzhan gyi dbang po rab dang / tha ma shes par bya ba yang dag pa ji lta ba bzhin du rab tu shes so// kun du 'gro ba'i lam yang dag pa ji lta ba bzhin du rab tu shes so// dbang po dang / stobs dang / byang chub kyi yan lag dang / bsam gtan dang / rnam par thar ba dang / ting nge 'dzin dang / snyoms par 'jug pa dang / kun nas nyon mongs pa dang / rnam par byang ba rnam par dgod pa yang dag pa ji lta ba bzhin du rab tu shes so// de rnam pa du mar sngon gyi gnas rjes su dran te/ tshe rabs gcig kyang rjes su dran pa nas/ rnam pa dang bcas/ sa mal dang bcas/ gtan tshigs dang bcas pa'i bar du/ rnam pa du mar sngon gyi gnas rjes su dran no// de lha'i mig rnam par dag pa mi las 'das pas sems can 'chi 'pho dang / skye ba dag kyang yang dag pa ji lta ba bzhin du rab tu shes so// zag pa zad pa'i phyir sems rnam par grol ba dang / shes rab rnam par grol ba/ zag pa med pa/ rang gi mngon par shes pas mngon par byas te/ nye bar bsgrubs shing rnam par spyod do// bdag gi skye ba ni zad do// bdag gis tshangs par spyod pa ni spyad do// bya ba ni byas so// rnam pa 'di lta bu gzhan ni med do zhes bya bar rab tu shes te/ rab 'byor 'di yang de mi dmigs pa'i tshul gyis byang chub sems dpa' sems dpa' chen po'i theg pa chen po'o// rab 'byor gzhan yang byang chub sems dpa' sems dpa' chen po'i theg pa chen po ni 'di ltar mi 'jigs pa bzhi ste/ bzhi gang zhe na/ bdag gis yang dag par rdzogs par sangs rgyas so zhes dam bcas na/ de la chos 'di rnams mngon par sangs ma rgyas so zhes bya bar bdag la dge sbyong ngam/ bram ze'am/ lha 'am/ bdud dam/ tshangs pa'am/ gzhan su yang rung ste/ 'jig rten na chos dang ldan par rgol bar 'gyur ro zhes bya ba'i rgyu yang yang dag par rjes su mi mthong ste/ rgyu yang yang dag par rjes su ma mthong bas/ de la bdag bde ba thob pa dang / bag tsha ba med pa thob pa dang / mi 'jigs pa thob par rnam par spyod de/ khyu mchog rlabs po che'i gnas su dam bca'o// 'khor gyi nang du seng ge'i sgra bsgrag go / tshangs pa'i 'khor lo 'jig rten na/ dge sbyong ngam/ bram ze 'am/ lha 'am/ bdud dam/ tshangs pa'am/ gzhan sus kyang rung ste/ chos dang ldan par bskor bar mi nus pa/ bdag gis rab tu bskor bar bya'o// bdag zag pa zad do zhes dam bcas na/ de la zag pa 'di rnams yongs su zad par ma gyur to// zhes bya bar bdag la dge sbyong ngam/ bram ze 'am/ lha 'am/ bdud dam/ tshangs pa'am gzhan su yang rung ste 'jig rten na chos dang ldan par rgol bar 'gyur ro// zhes bya ba'i rgyu yang yang dag par rjes su mi mthong ste/ rgyu yang dag par rjes su ma mthong bas/ de la bdag bde ba thob pa dang / bag tsha ba med pa thob pa dang / mi 'jigs pa thob par rnam par spyod de/ khyu mchog rlabs po che'i gnas su dam bca'o// 'khor gyi nang du seng ge'i sgra bsgrag go / tshangs pa'i 'khor lo 'jig rten na dge sbyong ngam/ bram ze'am/ lha 'am/ bdud dam/ tshangs pa'am/ gzhan sus kyang rung ste/ chos dang ldan par bskor bar mi nus pa/ bdag gis rab tu bskor bar bya'o// gang yang bdag gis bar chad kyi chos su bstan pa de dag la bstan nas/ bar chad kyi chos su mi 'gyur ba de lta bu'i gnas med de/ de'i phyir bdag la dge sbyong ngam/ bram ze 'am/ lha 'am/ bdud dam/ tshangs pa'am/ gzhan su yang rung ste/ 'jig rten na chos dang ldan par rgol bar 'gyur ro zhes bya ba'i rgyu yang yang dag par rjes su mi mthong ste/ rgyu yang dag par rjes su ma mthong bas/ de la bdag bde ba thob pa dang / bag tsha ba med pa thob pa dang / mi 'jigs pa thob par rnam par spyod de/ khyu mchog rlabs po che'i gnas su dam bca'o// 'khor gyi nang du seng ge'i sgra bsgrag go / tshangs pa'i 'khor lo 'jig rten na dge sbyong ngam/ bram ze 'am/ lha 'am/ bdud dam/ tshangs pa'am/ gzhan sus kyang rung ste/ chos dang ldan par bskor bar mi nus pa/ bdag gis rab tu bskor bar bya'o// gang yang bdag gis lam 'phags pa'i 'byung ba rtogs par 'gyur ba/ de byed pa'i sdug bsngal yang dag par zad par 'gyur bar bstan pa de dag la nan tan byas na/ sdug bsngal yang dag par zad par 'gyur bar mi 'byung ngo zhes bya ba de lta bu'i gnas med do// de'i phyir bdag la dge sbyong ngam/ bram ze 'am/ lha 'am/ bdud dam/ tshangs pa'am/ gzhan su yang rung ste/ 'jig rten na chos dang ldan par rgol bar 'gyur ro zhes bya ba'i rgyu yang yang dag par rjes su mi mthong ste/ rgyu yang dag par rjes su ma mthong bas/ de la bdag bde ba thob pa dang / bag tsha ba med pa thob pa dang / mi 'jigs pa thob par rnam par spyad de/ khyu mchog rlabs po che'i gnas su dam bca'o// 'khor gyi nang du seng ge'i sgra bsgrag go / tshangs pa'i 'khor lo 'jig rten na dge sbyong ngam/ bram ze 'am/ lha 'am/ bdud dam/ tshangs pa 'am/ gzhan sus kyang rung ste/ chos dang ldan par bskor bar mi nus pa bdag gis rab tu bskor bar bya'o zhes bya ba ste/ rab 'byor 'di yang de mi dmigs pa'i tshul gyis/ byang chub sems dpa' sems dpa' chen po'i theg pa chen po'o// rab 'byor gzhan yang byang chub sems dpa' sems dpa' chen po'i theg pa chen po ni/ 'di ltar so so yang dag par rig pa bzhi ste/ bzhi gang zhe na/ don so so yang dag par rig pa dang / chos so so yang dag par rig pa dang / nges pa'i tshig so so yang dag par rig pa dang / spobs pa so so yang dag par rig pa ste/ rab 'byor 'di yang de mi dmigs pa'i tshul gyis byang chub sems dpa' sems dpa' chen po'i theg pa chen po'o// rab 'byor gzhan yang byang chub sems dpa' sems dpa' chen po'i theg pa chen po ni/ 'di ltar sangs rgyas kyi chos ma 'dres pa brgyad de/ brgyad gang zhe na/ gang gi nam la de bzhin gshegs pa bla na med pa yang dag par rdzogs pa'i byang chub tu mngon par rdzogs par sangs rgyas pa dang / gang gi nam la lha dang bcas pa'i 'jig rten bdud dang bcas pa/ tshangs pa dang bcas pa/ dge sbyong dang bram zer bcas pa'i skye dgu dang / lha dang mi dang / lha ma yin du bcas pa/ sdug bsngal zad par 'gyur ba'i lam gyis rjes su bstan te/ phung po ma lus pa'i mya ngan las 'das pa'i dbyings su yongs su mya ngan las 'das par gyur pa de'i bar du/ de bzhin gshegs pa la 'khrul pa mi mnga'o// ca co mi mnga'o// dgongs pa nyams pa mi mnga'o// 'du shes sna tshogs mi mnga'o// thugs mnyam par ma bzhag pa mi mnga'o// ma brtags pa'i btang snyoms mi mnga'o// mos pa yongs su nyams pa mi mnga'o// brtson 'grus yongs su nyams pa mi mnga'o// dgongs pa yongs su nyams pa mi mnga'o// ting nge 'dzin yongs su nyams pa mi mnga'o// shes rab yongs su nyams pa mi mnga'o// rnam par grol ba yongs su nyams pa mi mnga'o// rnam par grol ba'i ye shes gzigs pa yongs su nyams pa mi mnga'o// sku'i phrin las thams cad ye shes sngon du 'gro ba ste/ ye shes kyi rjes su 'brang ngo // gsung gi phrin las thams cad ye shes sngon du 'gro ba ste/ ye shes kyi rjes su 'brang ngo // thugs kyi phrin las thams cad ye shes sngon du 'gro ba ste/ ye shes kyi rjes su 'brang ngo // 'das pa'i dus la ma thogs ma chags pa'i ye shes gzigs pa 'jug go / ma 'ongs pa'i dus la ma thogs ma chags pa'i ye shes gzigs pa 'jug go / da ltar byung ba'i dus la ma thogs ma chags pa'i ye shes gzigs pa 'jug pa ste/ rab 'byor 'di yang de mi dmigs pa'i tshul gyis byang chub sems dpa' sems dpa' chen po'i theg pa chen po'o// rab 'byor gzhan yang byang chub sems dpa' sems dpa' chen po'i theg pa chen po ni/ 'di ltar gzungs kyi sgo rnams te/ de yang yi ge mnyam pa nyid dang / brjod pa mnyam pa nyid dang / yi ge'i sgo dang / yi ge la 'jug pa ste/ de la yi ge'i sgo dang / yi ge la 'jug pa gang zhe na/ a zhes bya ba ni ma skyes pa'i phyir chos thams cad kyi sgo'o// ra zhes bya ba ni rdul dang bral ba'i phyir chos thams cad kyi sgo'o// pa zhes bya ba ni don dam pa stong pa'i phyir chos thams cad kyi sgo'o// tsa zhes bya ba ni 'chi 'pho dang skye ba mi dmigs pa'i phyir/ chos thams cad 'chi 'pho dang skye ba med pas/ chos thams cad kyi sgo'o// na zhes bya ba ni ming dang bral zhing // ming gi rang bzhin ma thob ma stor bas/ chos thams cad kyi sgo'o// lA zhes bya ba ni 'jig rten las 'das shing // srid pa'i 'khri shing dang rgyu dang / rkyen yang dag par bcom pa'i phyir chos thams cad kyi sgo'o// dA zhes bya ba ni dul ba dang dul ba'i gnas su yongs su nges pa'i phyir chos thams cad kyi sgo'o// bA zhes bya ba ni bcings pa dang bral ba'i phyir chos thams cad kyi sgo'o// Ta zhes bya ba ni dkrugs ma dang bral ba'i phyir chos thams cad kyi sgo'o// sa zhes bya ba ni chags pa mi dmigs pas chags par mi 'gyur ro// 'ching bar mi 'gyur ba'i phyir chos thams cad kyi sgo'o// ba zhes bya ba ni ngag gi lam dang sgra yang dag par chad pa'i phyir chos thams cad kyi sgo'o// ta zhes bya ba ni de bzhin nyid las ma g.yos pa'i phyir/ chos thams cad kyi sgo'o// ya zhes bya ba ni yang dag pa ji lta ba bzhin du dmigs su med pa'i phyir chos thams cad kyi sgo'o// sta zhes bya ba ni khengs pa dmigs su med pa'i phyir chos thams cad kyi sgo'o// ka zhes bya ba ni byed pa po mi dmigs pa'i phyir/ chos thams cad kyi sgo'o// sa zhes bya ba ni mnyam pa nyid mi dmigs pas/ mnyam pa nyid las mi 'da' ba'i phyir chos thams cad kyi sgo'o// ma zhes bya ba ni bdag gir bya ba mi dmigs pa'i phyir chos thams cad kyi sgo'o// ga zhes bya ba ni 'gro ba mi dmigs pa'i phyir chos thams cad kyi sgo'o// tha zhes bya ba ni gnas mi dmigs pa'i phyir chos thams cad kyi sgo'o// dzA zhes bya ba ni skye ba mi dmigs pa'i phyir chos thams cad kyi sgo'o// shwa zhes bya ba ni dbugs dmigs su med pa'i phyir chos thams cad kyi sgo'o// d+ha zhes bya ba ni chos kyi dbyings dmigs su med pa'i phyir chos thams cad kyi sgo'o// sha zhes bya ba ni zhi gnas dmigs su med pa'i phyir chos thams cad kyi sgo'o// kha zhes bya ba ni nam mkha' dang mnyam pas dmigs su med pa'i phyir chos thams cad kyi sgo'o// k+Sha zhes bya ba ni zad pa mi dmigs pa'i phyir chos thams cad kyi sgo'o// sta zhes bya ba ni bstod pa mi dmigs pa'i phyir chos thams cad kyi sgo'o// dz+nya zhes bya ba ni ye shes mi dmigs pa'i phyir chos thams cad kyi sgo'o// rta zhes bya ba ni nyon mongs pa mi dmigs pa'i phyir/ chos thams cad kyi sgo'o// ha zhes bya ba ni rgyu mi dmigs pa'i phyir chos thams cad kyi sgo'o// b+ha zhes bya ba ni 'jigs pa med pa'i phyir chos thams cad kyi sgo'o// tsha zhes bya ba ni mdog mi dmigs pa'i phyir chos thams cad kyi sgo'o// sma zhes bya ba ni dran pa mi dmigs pa'i phyir chos thams cad kyi sgo'o// hwa zhes bya ba ni bod pa mi dmigs pa'i phyir chos thams cad kyi sgo'o// t+sa zhes bya ba ni mos pa mi dmigs pa'i phyir chos thams cad kyi sgo'o// g+ha zhes bya ba ni stug po mi dmigs pa'i phyir chos thams cad kyi sgo'o// Tha zhes bya ba ni bsgrub pa mi dmigs pa'i phyir chos thams cad kyi sgo'o// Na zhes bya ba ni nyon mongs pa med pas gang yang 'gro ba med cing 'ong ba med de/ gnas pa med cing 'dug pa med la/ nyal bar 'gyur ba med pas/ rnam par mi rtog pa'i phyir chos thams cad kyi sgo'o// pha zhes bya ba ni 'bras bu dmigs su med pa'i phyir chos thams cad kyi sgo'o// ska zhes bya ba ni phung po dmigs su med pa'i phyir/ chos thams cad kyi sgo'o// yas zhes bya ba ni mi bde ba mi dmigs pa'i phyir chos thams cad kyi sgo'o// tsa zhes bya ba ni spyod pa mi dmigs pa'i phyir chos thams cad kyi sgo'o// Ta zhes bya ba ni sdug bsngal mi dmigs pa dang / mthar thug par gnas par 'chi 'pho med cing // skye ba med pa'i phyir chos thams cad kyi sgo'o// D+ha zhes bya ba ni g.yog pa mi dmigs pa'i phyir chos thams cad kyi sgo ste/ de yan cad ni yi ge'i tha snyad med do// de ci'i phyir zhe na/ de ni 'di ltar gang la yang gang gis tha snyad du bya ba dang / gang gis brjod pa dang / gang gis bstan pa dang / gang bri ba dang / gang snang ba dang / gang klag par bya ba de lta bu'i ming gang yang med do// rab 'byor 'di lta ste/ chos thams cad ni dper na/ nam mkha' bzhin du khong du chud par bya ste/ rab 'byor 'di ni gzungs kyi sgo la 'jug pa/ a la sogs pa'i yi ge bstan pa la 'jug pa'o// rab 'byor byang chub sems dpa' sems dpa' chen po gang gis/ a la pa'i yi ge la mkhas par bya ba 'di yongs su shes na/ de ni sgra gang la yang chags par mi 'gyur zhing // thams cad chos nyid kyis yang dag par sgrub par 'gyur te/ sgra shes par bya ba la mkhas pa thob par 'gyur ro// rab 'byor byang chub sems dpa' gang gis/ a la sogs pa'i yi ge la 'jug pa'i phyag rgya 'di dang / a la sogs pa'i yi ge la 'jug pa'i phyag rgya'i tshig 'di dag thos te/ thos nas kyang 'dzin pa dang / 'chang ba dang / klog pa dang / kun chub par byed cing // gzhan la yang tshul dang ldan pa'i blos ston na/ de la legs pa nyi shu yod par shes par bya'o// nyi shu gang zhe na/ 'di lta ste/ dran pa dang ldan/ blo gros dang ldan/ rtogs pa dang ldan/ blo dang ldan/ dga' ba dang ldan/ ngo tsha shes pa dang ldan/ spobs pa dang ldan par 'gyur ba dang / gzungs kyi sgo 'di yang nyon mongs pa med par 'thob cing // the tshom med par 'gyur la/ gzhan las sgra'i ngag snyan pa thos kyang chags par 'gyur ba med cing // zhe gcod pa'i tshig thos kyang khong khro bar mi 'gyur bas/ mtho ba med cing dma' ba med de/ tshul bzhin du gnas par 'gyur ba dang / sgra la mkhas par 'gyur ba dang / phung po la mkhas par 'gyur ba dang / khams la mkhas par 'gyur ba dang / skye mched la mkhas par 'gyur ba dang / bden pa la mkhas par 'gyur ba dang / rten cing 'brel par 'byung ba la mkhas te/ rgyu la mkhas shing rkyen la mkhas par 'gyur ba dang / chos nyid la mkhas par 'gyur ba dang / dbang po rab dang tha ma shes par bya ba la mkhas par 'gyur ba dang / 'chi 'pho ba dang / skye ba shes par bya ba la mkhas par 'gyur ba dang / lha'i rna ba'i shes pa la mkhas par 'gyur ba dang / pha rol gyi sems shes par bya ba la mkhas par 'gyur ba dang / sngon gyi gnas rjes su dran pa shes par bya ba la mkhas par 'gyur ba dang / rdzu 'phrul gyi rnam pa shes par bya ba la mkhas par 'gyur ba dang / zag pa zad pa shes par bya ba la mkhas par 'gyur ba dang / gnas dang gnas ma yin pa bstan pa shes par bya ba mkhas par 'gyur ba dang / 'gro ba la mkhas shing ldog pa la mkhas par 'gyur ba dang / spyod lam la mkhas par 'gyur ba dang / khrel yod pa dang / ngo tsha shes pa la mkhas pa yang 'thob par 'gyur te/ rab 'byor gzungs kyi sgo a la sogs pa'i yi ge la 'jug pa 'di yang de mi dmigs pa'i tshul gyis byang chub sems dpa' sems dpa' chen po'i theg pa chen po'o// shes rab kyi pha rol tu phyin pa stong phrag nyi shu lnga pa las/ le'u dgu pa'o// // rab 'byor gang yang khyod 'di skad du ji ltar na/ byang chub sems dpa' sems dpa' chen po theg pa chen po la yang dag par zhugs pa yin zhes zer ba ni/ rab 'byor 'di la byang chub sems dpa' sems dpa' chen po pha rol du phyin pa drug la spyod cing // sa nas sar 'phar te/ rab 'byor ji ltar na byang chub sems dpa' sems dpa' chen po pha rol du phyin pa drug la spyod cing // sa nas sar 'phar ba yin zhe na/ 'di lta ste/ chos thams cad 'pho ba med pas/ chos gang yang 'ong ba med cing // 'gro ba med de/ 'pho ba'am nye bar 'pho ba med do// 'on kyang chos thams cad kyis gang yin pa de la rlom sems su byed pa 'am/ sems pa med par sa yongs su sbyong ba yang mi byed pa ma yin la sa de yang yang dag par rjes su mi mthong ngo // de la byang chub sems dpa' sems dpa' chen po'i sa yongs su sbyong ba gang zhe na/ rab 'byor sa dang po la gnas pa'i byang chub sems dpa' sems dpa' chen pos sa yongs su sbyang ba bcu po 'di dag bya ste/ bcu gang zhe na/ de mi dmigs pa'i tshul gyis lhag pa'i bsam pa la sogs pa yongs su sbyang ba dang / mtshan ma mi dmigs pa'i phyir/ phan pa'i dngos po yongs su sbyang zhing // sems can mi dmigs pa'i phyir/ sems can thams cad la sems mnyam pa nyid yongs su sbyang ba dang / sbyin pa dang / gtong ba dang / len pa mi dmigs pa'i phyir/ gtong ba yongs su sbyang ba dang / des rlom sems su mi bya ba'i phyir/ dge ba'i bshes gnyen bsten pa yongs su sbyang ba dang / chos thams cad mi dmigs pa'i phyir/ chos btsal ba yongs su sbyang ba dang / khyim mi dmigs pa'i phyir yang dang yang 'byung ba yongs su sbyang ba dang / mtshan dang / dpe byad bzang po'i mtshan ma mi dmigs pa'i phyir/ sangs rgyas kyi sku la mos pa yongs su sbyang ba dang / chos kyi rnam pa mi dmigs pa'i phyir/ chos rnam par dbye ba yongs su sbyang ba dang / chos kyi yang dag pa nyid mi dmigs pa'i phyir/ nga rgyal dang khengs pa bsal ba yongs su sbyang ba dang / tshig mi dmigs pa'i phyir bden pa'i tshig yongs su sbyang ba ste/ rab 'byor yongs su sbyang ba bcu po de dag ni/ byang chub sems dpa' sems dpa' chen po/ sa dang po la gnas pas bya ba dag go / rab 'byor gzhan yang byang chub sems dpa' sems dpa' chen po'i sa gnyis pa la gnas pas/ chos brgyad po 'di dag yang dang yang yid la bya zhing // de dag la nan tan du bya'o// brgyad gang zhe na/ 'di lta ste/ tshul khrims yongs su dag pa dang / byas pa shes shing drin du gzo ba dang / bzod pa'i mthu la gnas pa dang / rab tu dga' zhing spro ba myong bar bya ba dang / sems can thams cad yongs su mi gtong ba dang / snying rje chen po mngon du bya ba dang / bla ma la bsnyen bkur zhing dad pas gus par bya ba dang / pha rol du phyin pa rnams la brtson zhing tshol ba ste/ rab 'byor chos brgyad po de dag ni/ byang chub sems dpa' sems dpa' chen po sa gnyis pa la gnas pas/ yang dang yang yid la bya zhing // de dag la nan tan du bya ba dag go / rab 'byor gzhan yang byang chub sems dpa' sems dpa' chen po/ sa gsum pa la gnas pas/ chos lnga la gnas par bya ste/ lnga gang zhe na/ 'di lta ste/ mang du thos pas mi ngoms shing // de la yang yi ge la mngon par ma zhen pa dang / zang zing med par chos kyi sbyin pa rnam par 'byed cing // des kyang rlom sems su mi 'gyur ba dang / sangs rgyas kyi zhing yongs su dag par bya ba'i dge ba'i rtsa ba bskyed cing yongs su bsngo yang // des rlom sems su mi 'gyur ba dang / dpag tu med pa'i 'khor bas yongs su skyo ba med cing // des kyang rlom sems su mi 'gyur ba dang / ngo tsha shes shing khrel yod pa la gnas kyang // des rlom sems su mi 'gyur ba ste/ rab 'byor chos lnga po de dag ni/ byang chub sems dpa' sems dpa' chen po sa gsum pa la gnas par bya ba dag go / rab 'byor gzhan yang byang chub sems dpa' sems dpa' chen po sa bzhi pa la gnas pas/ chos bcu po 'di dag yongs su blangs shing gnas par bya ste/ de dag yongs su btang bar mi bya'o// bcu gang zhe na/ 'di lta ste/ dgon pa la gnas pa dang / 'dod pa chung ba dang / chog shes pa dang / sbyangs pa'i yon tan gyi sdom pa mi btang ba dang / bslab pa yongs su mi btang ba dang / 'dod pa'i yon tan la smad pa dang / mya ngan las 'da' ba dang ldan pa'i sems bskyed pa dang / rdzas thams cad yongs su btang ba dang / sems zhum pa med pa dang / dngos po thams cad la ltos pa med pa ste/ rab 'byor chos bcu po de dag ni/ byang chub sems dpa' sems dpa' chen po sa bzhi pa la gnas pas/ yongs su gtang bar mi bya zhing // yang dag par blangs te gnas par bya ba dag go / rab 'byor gzhan yang byang chub sems dpa' sems dpa' chen po sa lnga pa la gnas pas/ chos drug po 'di dag yongs su spang bar bya ste/ drug gang zhe na/ 'di ltar khyim pa dang bsten pa yongs su spang bar bya ba dang / dge slong ma dang bsten pa dang / rigs la ser sna byed pa dang / 'du 'dzi'i gnas dang / gnod sems dang / bdag bstod cing gzhan smod pa ste/ chos drug po de dag ni yongs su spang bar bya'o// yang chos brgyad yongs su spang bar bya ste/ 'di ltar mi dge ba bcu'i las kyi lam rnams yongs su spang bar bya'o// lhag pa'i nga rgyal dang khengs pa dang / phyin ci log rnams dang / tho tsam dang 'dod chags dang / zhe sdang dang / gti mug nyam rang su gzhag pa yongs su spang bar bya'o// chos brgyad po de dag ni byang chub sems dpa' sems dpa' chen po sa lnga pa la gnas pas yongs su spang bar bya'o// rab 'byor gzhan yang byang chub sems dpa' sems dpa' chen po sa drug pa la gnas pas/ chos drug yongs su rdzogs par bya ste/ 'di ltar pha rol du phyin pa drug go / gzhan yang chos drug yongs su spang bar bya ste/ drug gang zhe na/ nyan thos kyi sems yongs su spang bar bya'o// rang sangs rgyas kyi sems yongs su spang bar bya'o// sred pa'i sems yongs su spang bar bya'o// slong mo pa mthong na zhum pa med par bya ste/ zhum pa'i sems yongs su spang bar bya'o// dngos po thams cad yongs su btang bas yid mi bde bar mi bya ste/ yid mi bde ba yongs su spang bar bya'o// slongs mo pa mthong na slongs mo pas 'khrug par mi bya ste/ 'khrug pa'i sems yongs su spang bar bya'o// rab 'byor chos drug po de dag ni byang chub sems dpa' sems dpa' chen po sa drug pa la gnas pas yongs su spang bar bya'o// rab 'byor gzhan yang byang chub sems dpa' sems dpa' chen po sa bdun pa la gnas pas chos nyi shu mi bya ste/ nyi shu gang zhe na/ 'di lta ste/ bdag tu 'dzin par mi bya'o// sems can du 'dzin pa dang / srog tu 'dzin pa dang / gang zag tu 'dzin pa dang / chad par 'dzin pa dang / rtag par 'dzin pa dang / mtshan ma'i 'du shes dang / rgyur lta ba dang / ming dang gzugs la mngon par chags pa dang / phung po la mngon par chags pa dang / khams la mngon par chags pa dang / skye mched la mngon par chags pa dang / khams gsum la mngon par chags pa dang / khams gsum la mngon par zhen pa dang / khams gsum la rten pa dang / khams gsum la gnas pa dang / sangs rgyas la rten pa'i lta ba la mngon par chags pa dang / chos la rten pa'i lta ba la mngon par chags pa dang / dge 'dun la rten pa'i lta ba la mngon par chags pa dang / tshul khrims la rten pa'i lta ba la mngon par chags pa dang / chos rnams stong ngo zhes zhum par 'gyur ba dang / stong pa nyid dang 'gal ba ste/ rab 'byor chos nyi shu po de dag ni byang chub sems dpa' sems dpa' chen po sa bdun pa la gnas pas mi bya'o des chos nyi shu po 'di dag yongs su rdzogs par bya ste/ nyi shu gang zhe na/ 'di lta ste stong pa nyid rdzogs par bya ba dang / mtshan ma med pa mngon du bya ba dang / smon pa med pa shes par bya ba dang / 'khor gsum yongs su dag pa dang / sems can thams cad la snying rje zhing snying brtse ba dang / sems can de dag la brnyas par mi bya ba dang / chos thams cad mnyam pa nyid du lta ba yang dag pa'i tshul rab tu rtogs shing // des rlom sems su mi bya ba dang / mi skye ba la bzod pa dang / mi skye ba shes pa dang / chos thams cad tshul gcig tu bstan pa dang / rtog pa yang dag par bsal ba dang / lta ba rnam par zlog pa dang / nyon mongs pa rnam par zlog pa dang / zhi gnas dang lhag mthong gis dang / dul ba'i sems dang / zhi ba'i sems dang / thogs pa med pa dang / byams pa'i skabs shes pa dang / gang du 'dod pa'i zhing du 'gro ba ste/ rab 'byor chos nyi shu po de dag ni byang chub sems dpa' sems dpa' chen po sa bdun pa la gnas pas yongs su rdzogs par bya'o// rab 'byor gzhan yang byang chub sems dpa' chen po sa brgyad pa la gnas pas/ chos bzhi po 'di dag yongs su rdzogs par bya ste/ bzhi gang zhe na/ 'di ltar sems can thams cad kyi sems khong du chud par bya ba dang / mngon par shes pas rnam par rtse ba dang / sangs rgyas kyi zhing blta zhing // sangs rgyas kyi zhing ji ltar mthong ba de dag yongs su bsgrub pa dang / sangs rgyas bsnyen bkur zhing // sangs rgyas kyi sku yang dag pa ji lta ba bzhin du rtag pa ste/ rab 'byor chos bzhi po de dag ni byang chub sems dpa' sems dpa' chen po sa brgyad pa la gnas pas yongs su rdzogs par bya'o// rab 'byor gzhan yang byang chub sems dpa' sems dpa' chen po sa brgyad pa la gnas pas chos bzhi yongs su rdzogs par bya ste/ bzhi gang zhe na/ 'di lta ste/ dbang po rab dang / tha ma shes pa dang / sangs rgyas kyi zhing yongs su sbyang ba dang / sgyu ma lta bu'i ting nge 'dzin la yang dang yang mnyam par gzhag pa dang / sems can rnams kyi dge ba'i rtsa ba ji lta ji ltar 'grub par 'gyur ba de lta de ltar lus yongs su bsgrub pa'i phyir/ ched du bsams shing srid pa nye bar len pa ste/ rab 'byor chos bzhi po de dag ni byang chub sems dpa' sems dpa' chen po sa brgyad pa la gnas pas yongs su rdzogs par bya'o// rab 'byor gzhan yang byang chub sems dpa' sems dpa' chen po sa dgu pa la gnas pas/ chos bcu gnyis yongs su rdzogs par bya ste/ bcu gnyis gang zhe na/ 'di ltar smon lam mtha' yas pa yongs su bzung ste/ ji lta ji ltar smon pa de lta de ltar phun sum tshogs par 'gyur ba dang / lha dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po'i skad shes pa dang / yongs su rdzogs pa'i spobs pas nges par bstan pa shes pa dang / ma'i mngal du 'gro ba phun sum tshogs pa dang / rigs phun sum tshogs pa dang / rgyud phun sum tshogs pa dang / rus phun sum tshogs pa dang / 'khor phun sum tshogs pa dang / tshe phun sum tshogs pa dang / mngon par 'byung ba phun sum tshogs pa dang / byang chub kyi shing gi rgyan phun sum tshogs pa dang / yon tan thams cad yongs su rdzogs pa phun sum tshogs pa ste/ rab 'byor chos bcu gnyis po de dag ni byang chub sems dpa' sems dpa' chen po sa dgu pa la gnas pas yongs su rdzogs par bya'o// rab 'byor sa bcu pa la gnas pa'i byang chub sems dpa' sems dpa' chen po ni de bzhin gshegs pa nyid du brjod do// de skad ces bka' stsal pa dang / tshe dang ldan pa rab 'byor gyis bcom ldan 'das la 'di skad ces gsol to// bcom ldan 'das byang chub sems dpa' sems dpa' chen po sa dang po la gnas pa'i lhag pa'i bsam pa la pa yongs su sbyang ba gang lags/ bcom ldan 'das kyis bka' stsal pa/ rab 'byor byang chub sems dpa' sems dpa' chen po rnam pa thams cad mkhyen pa nyid dang ldan pa'i sems bskyed pas/ dge ba'i rtsa ba mang po yongs su dag par sdud pa 'di ni/ byang chub sems dpa' sems dpa' chen po'i lhag pa'i bsam pa yongs su sbyang ba'o// de la byang chub sems dpa' sems dpa' chen po'i sems can thams cad la sems mnyam pa nyid yongs su sbyang ba gang zhe na/ rnam pa thams cad mkhyen pa nyid dang ldan pa'i sems bskyed pas/ tshad med pa bzhi po byams pa dang / snying rje dang / dga' ba dang / btang snyoms mngon par bsgrub pa 'di ni/ byang chub sems dpa' sems dpa' chen po'i sems can thams cad la sems mnyam pa nyid yongs su sbyang ba'o// de la byang chub sems dpa' sems dpa' chen po'i gtong ba yongs su sbyang ba gang zhe na/ sems can thams cad la rnam par rtog pa med par sbyin pa yongs su gtong ba ste/ 'di ni byang chub sems dpa' sems dpa' chen po'i gtong ba yongs su sbyang ba'o// de la byang chub sems dpa' sems dpa' chen po'i dge ba'i bshes gnyen bsten pa yongs su sbyang ba gang zhe na/ 'di lta ste/ gang de la rnam pa thams cad mkhyen pa nyid du yang dag par bskul ba dang / gzhog pa dang / rab tu gzhog par byed pa de dag ni/ byang chub sems dpa' sems dpa' chen po'i dge ba'i bshes gnyen te/ dge ba'i bshes gnyen de dag la bsten pa dang / rim gror bya ba dang / bkur stir bya ba dang bsti stang du bya ba ste/ 'di ni byang chub sems dpa' sems dpa' chen po'i dge ba'i bshes gnyen bsten pa yongs su sbyang ba'o// de la byang chub sems dpa' sems dpa' chen po'i chos btsal ba yongs su sbyang ba gang zhe na/ rnam pa thams cad mkhyen pa nyid dang ldan pa'i sems bskyed pas chos tshol zhing // nyan thos kyis dang / rang sangs rgyas kyi sar mi ltung ba 'di ni/ byang chub sems dpa' sems dpa' chen po'i chos btsal ba yongs su sbyang ba'o// de la byang chub sems dpa' sems dpa' chen po'i yang dang yang 'byung ba yongs su sbyang ba gang zhe na/ tshe rabs thams cad du 'du 'dzi med par 'byung zhing // de bzhin gshegs pa'i bstan pa la rab tu 'byung yang // de la bar chad byed pa gang yang med pa 'di ni/ byang chub sems dpa' sems dpa' chen po'i yang dang yang 'byung ba yongs su sbyang ba'o// de la byang chub sems dpa' sems dpa' chen po'i sangs rgyas kyi sku la mos pa yongs su sbyang ba gang zhe na/ sangs rgyas kyi sku mthong nas/ nam rnam pa thams cad mkhyen pa nyid thob par ma gyur gyi bar du/ sangs rgyas yid la bya ba dang nam yang 'bral bar mi 'gyur ba ste/ 'di ni byang chub sems dpa' sems dpa' chen po'i sangs rgyas kyi sku la mos pa yongs su sbyang ba'o// de la byang chub sems dpa' sems dpa' chen po'i chos rnam par dbye ba yongs su sbyang ba gang zhe na/ byang chub sems dpa' sems dpa' chen po de de bzhin gshegs pa mngon du gyur pa yongs su mya ngan las 'das pa'i tshe/ sems can rnams la chos ston cing // thog mar yang dge / bar du yang dge / tha mar yang dge / yi ge bzang po/ don bzang po/ ma 'dres pa/ yongs su rdzogs pa/ yongs su dag pa/ yongs su byang ba/ tshangs pa'i spyod pa 'di lta ste/ mdo dang dbyangs kyis bsnyad pa dang / lung bstan pa dang / tshigs su bcad pa dang / ched du brjod pa dang / gleng gzhi dang / 'di ltar 'das pa dang / skyes pa'i rabs dang / shin du rgyas pa dang / rmad du byung ba dang / rtogs pa brjod pa dang / gtan la phab par bstan pa dag yang dag par ston pa ste/ 'di ni byang chub sems dpa' sems dpa' chen po'i chos rnam par dbye ba yongs su sbyang ba'o// de la byang chub sems dpa' sems dpa' chen po'i nga rgyal dang / khengs pa bsal ba yongs su sbyang ba gang zhe na/ nga rgyal dang khengs pa ji ltar bsal ba des/ nam yang rigs dma' bar mi skye ba 'di ni/ byang chub sems dpa' sems dpa' chen po'i nga rgyal dang khengs pa bsal ba yongs su sbyang ba'o// // shes rab kyi pha rol du phyin pa stong phrag nyi shu lnga pa/ bam po brgyad pa/ de la byang chub sems dpa' sems dpa' chen po'i bden pa'i tshig yongs su sbyang ba gang zhe na/ 'di lta ste/ ji skad du smras pa de ltar byed pa ste/ 'di ni byang chub sems dpa' sems dpa' chen po'i bden pa'i tshig yongs su sbyang ba'o// rab 'byor de dag ni byang chub sems dpa' sems dpa' chen po sa dang po la gnas pa'i yongs su sbyang ba bcu'o// rab 'byor de la byang chub sems dpa' sems dpa' chen po'i/ tshul khrims yongs su dag pa gang zhe na/ 'di lta ste/ nyan thos dang / rang sangs rgyas kyi sems yid la mi byed cing // de ma yin pa'i tshul khrims ngan par byed pa dang / byang chub kyi gegs su 'gyur ba'i chos gzhan dag kyang yid la mi byed pa ste/ 'di ni byang chub sems dpa' sems dpa' chen po'i tshul khrims yongs su dag pa'o// de la byang chub sems dpa' sems dpa' chen po'i byas pa shes shing drin du gzo ba gang zhe na/ byang chub sems dpa' sems dpa' chen po byang chub sems dpa'i spyad pa spyod pa'i tshe/ phan pa chung ngu zhig byas kyang 'khor ba zad kyi bar du chud mi gzon na mang po lta ci smos te/ 'di ni byang chub sems dpa' sems dpa' chen po'i byas pa shes shing drin du gzo ba'o// de la byang chub sems dpa' sems dpa' chen po'i bzod pa'i mthu la gnas pa gang zhe na/ sems can thams cad la gnod sems med cing // 'tshe ba med pa'i sems te/ 'di ni byang chub sems dpa' sems dpa' chen po'i bzod pa'i mthu la gnas pa'o// de la byang chub sems dpa' sems dpa' chen po'i rab tu dga' zhing spro ba myong bar bya ba gang zhe na/ 'di lta ste/ sems can thams cad theg pa gsum la yongs su smin par byed pa ste/ 'di ni byang chub sems dpa' sems dpa' chen po'i rab tu dga' zhing spro ba myong bar bya'o// de la byang chub sems dpa' sems dpa' chen po'i sems can thams cad yongs su mi gtong ba gang zhe na/ 'di ltar sems can thams cad yongs su skyob pa ste/ 'di ni byang chub sems dpa' sems dpa' chen po'i sems can thams cad yongs su mi gtong ba'o// de la byang chub sems dpa' sems dpa' chen po'i snying rje chen po mngon du bya ba gang zhe na/ byang chub sems dpa' sems dpa' chen po byang chub sems dpa'i spyad pa spyod pa'i tshe/ 'di snyam du sems shing bdag gis sems can re re'i don du yang bskal pa gang+gA'i klung gi bye ma snyed du sems can dmyal bar gnas par bya ste/ sems can thams cad sangs rgyas kyi ye shes la ma bkod kyi bar du de dag du gtub cing gshegs pa dang / brdung zhing btso ba dang / bsreg pa la sogs pa nyams su myong bar bya'o snyam nas/ de bzhin du sems can thams cad kyi don du spro zhing skyo ba med pa ste/ 'di ni byang chub sems dpa' sems dpa' chen po'i snying rje chen po mngon du bya ba'o// de la byang chub sems dpa' sems dpa' chen po'i bla ma bsnyen bkur zhing // dad pas gus par bya ba gang zhe na/ 'di ltar bla ma rnams la ston pa'i 'du shes su byed pa ste/ 'di ni byang chub sems dpa' sems dpa' chen po'i bla ma la bsnyen bkur zhing dad pas gus par bya ba'o// de la byang chub sems dpa' sems dpa' chen po'i pha rol du phyin pa rnams la brtson zhing tshol ba gang zhe na/ 'di lta ste/ las gzhan med par sems can thams cad yongs su smin par bya ba'i phyir/ las gzhan med par pha rol du phyin pa rnams yongs su tshol ba ste/ 'di ni byang chub sems dpa' sems dpa' chen po'i pha rol du phyin pa rnams la brtson zhing tshol ba'o// de la byang chub sems dpa' sems dpa' chen po'i mang du thos pas mi ngoms pa gang zhe na/ 'di lta ste/ sangs rgyas bcom ldan 'das rnams kyis 'jig rten gyi khams 'di'am/ phyogs bcu kun gyi 'jig rten gyi khams su gang ci bstan pa de dag thams cad yongs su gzung bar bya'o// zhes mi ngoms pa ste/ 'di ni byang chub sems dpa' sems dpa' chen po'i mang du thos pas mi ngoms pa'o// de la byang chub sems dpa' sems dpa' chen po'i zang zing med par chos kyi sbyin pa rnam par 'byed pa gang zhe na/ byang chub sems dpa' sems dpa' chen po chos ston pa'i tshe/ chos kyi sbyin pa des chung ngu na byang chub tu yang re ba med pa ste/ 'di ni byang chub sems dpa' sems dpa' chen po'i zang zing med par chos kyi sbyin pa rnam par 'byed pa'o// de la byang chub sems dpa' sems dpa' chen po'i sangs rgyas kyi zhing yongs su dag par bya ba'i dge ba'i rtsa ba bskyed cing yongs su bsngo ba gang zhe na/ dge ba'i rtsa ba gang dang gang gis/ sangs rgyas kyi zhing yongs su dag par byed cing // bdag dang gzhan gyi sems kyi zhing yongs su spyod pa'i tshe/ dge ba'i rtsa ba de dag yongs su bsngo ba ste/ 'di ni byang chub sems dpa' sems dpa' chen po'i sangs rgyas kyi zhing yongs su dag par bya ba'i dge ba'i rtsa ba bskyed cing yongs su bsngo ba'o// de la byang chub sems dpa' sems dpa' chen po'i dpag tu med pa'i 'khor bas yongs su skyo ba med pa gang zhe na/ dge ba'i rtsa ba gang gis nye bar brten na/ sems can yongs su smin par 'gyur ba dang / sangs rgyas kyi zhing yongs su dag par 'gyur ba de lta bu'i dge ba'i rtsa ba nye bar rton cing // rnam pa thams cad mkhyen pa nyid yongs su ma rdzogs kyi bar du/ nam yang skyo bar mi 'gyur ba 'di ni/ byang chub sems dpa' sems dpa' chen po'i dpag tu med pa'i 'khor bas yongs su skyo ba med pa'o// de la byang chub sems dpa' sems dpa' chen po'i ngo tsha shes shing khrel yod pa la gnas pa gang zhe na/ 'di lta ste/ nyan thos dang / rang sangs rgyas kyi sems la smod pa ste/ 'di ni byang chub sems dpa' sems dpa' chen po'i ngo tsha shes shing khrel yod pa la gnas pa'o// de la byang chub sems dpa' sems dpa' chen po'i dgon pa la gnas pa yongs su mi gtong ba gang zhe na/ nyan thos dang / rang sangs rgyas kyis las 'da' ba ste/ 'di ni byang chub sems dpa' sems dpa' chen po'i dgon pa la gnas pa yongs su mi gtang ba'o// de la byang chub sems dpa' sems dpa' chen po'i 'dod pa chung ba gang zhe na/ byang chub sems dpa' sems dpa' chen po'i byang chub la yang 'dod pa mi skyed pa ste/ 'di ni byang chub sems dpa' sems dpa' chen po'i 'dod pa chung ba'o// de la byang chub sems dpa' sems dpa' chen po'i chog shes pa gang zhe na/ rnam pa thams cad mkhyen pa nyid thob kyang rlom sems su mi byed pa ste/ 'di ni byang chub sems dpa' sems dpa' chen po'i chog shes pa'o// de la byang chub sems dpa' sems dpa' chen po'i sbyangs pa'i yon tan gyi sdom pa mi gtang ba gang zhe na/ 'di ltar chos zab mo rnams la rtogs par gzhog pa'i bzod pa ste/ 'di ni byang chub sems dpa' sems dpa' chen po'i sbyangs pa'i yon tan gyi sdom pa mi gtang ba'o// de la byang chub sems dpa' sems dpa' chen po'i bslab pa yongs su mi gtong ba gang zhe na/ bslab pa thams cad rgyu ba med pa ste/ 'di ni byang chub sems dpa' sems dpa' chen po'i bslab pa yongs su mi gtang ba'o// de la byang chub sems dpa' sems dpa' chen po'i 'dod pa'i yon tan la smad pa gang zhe na/ 'dod pa'i sems mi skyed pa ste/ 'di ni byang chub sems dpa' sems dpa' chen po'i 'dod pa'i yon tan la smad pa'o// de la byang chub sems dpa' sems dpa' chen po'i mya ngan las 'da' ba dang ldan pa'i sems bskyed pa gang zhe na/ 'di ltar chos thams cad mngon par 'du byed pa med pa ste/ 'di ni byang chub sems dpa' sems dpa' chen po'i mya ngan las 'da' ba dang ldan pa'i sems bskyed pa'o// de la byang chub sems dpa' sems dpa' chen po'i rdzas thams cad yongs su gtang ba gang zhe na/ phyi nang gi chos thams cad la 'dzin pa med pa ste/ 'di ni byang chub sems dpa' sems dpa' chen po'i rdzas thams cad yongs su gtang ba'o// de la byang chub sems dpa' sems dpa' chen po'i sems zhum pa med pa gang zhe na/ rnam par shes pa gnas pa la/ de'i sems mi gnas pa ste/ 'di ni byang chub sems dpa' sems dpa' chen po'i sems zhum pa med pa'o// de la byang chub sems dpa' sems dpa' chen po'i dngos po thams cad la ltos pa med pa gang zhe na/ dngos po thams cad yid la mi byed pa ste/ 'di ni byang chub sems dpa' sems dpa' chen po'i dngos po thams cad la ltos pa med pa'o// de la byang chub sems dpa' sems dpa' chen po'i khyim pa dang bsten pa yongs su spang bar bya ba gang zhe na/ 'di lta ste/ sangs rgyas kyi zhing nas sangs rgyas kyi zhing du 'gro zhing rdzus te skye ba dang / mgo bregs shing // ngur smrig gi gos bgo ba ste/ 'di ni byang chub sems dpa' sems dpa' chen po'i khyim pa dang bsten pa yongs su spang bar bya ba'o// de la byang chub sems dpa' sems dpa' chen po'i dge slong ma dang bsten pa yongs su spang ba gang zhe na/ dge slong ma dang se gol gtogs pa tsam du yang lhan cig mi gnas shing // de'i rgyus yongs su skom pa'i sems mi skyed de/ de'i rgyus gos 'thob par mi byed pa 'di ni/ byang chub sems dpa' sems dpa' chen po'i dge slong ma dang bsten pa yongs su spang bar bya ba'o// de la byang chub sems dpa' sems dpa' chen po'i rigs la ser sna byed pa yongs su spang ba gang zhe na/ rab 'byor 'di la byang chub sems dpa' sems dpa' chen po'i 'di ltar sems bskyed par bya ste/ gang bdag gis sems can thams cad la bde ba'i rnam pa bsgrub par bya ba de dang / sems can 'di dag rang rang gi bsod nams kyis bde bar gyur na/ de la bdag gis ser sna'i sems bskyed par mi bya'o zhes bya ba 'di ni/ byang chub sems dpa' sems dpa' chen po'i rigs la ser sna byed pa yongs su spang bar bya'o// de la ji ltar na byang chub sems dpa' sems dpa' chen pos 'du 'dzi'i gnas yongs su spang bar bya ba yin zhe na/ byang chub sems dpa' sems dpa' chen po'i 'du 'dzi'i gnas gang du gnas pas/ nyan thos sam/ rang sangs rgyas yod pa'am/ de dang ldan pa'i gtam 'byung bar 'gyur ba'am/ de dang ldan pa'i sems bskyed pa skye bar 'gyur ba de lta bur/ byang chub sems dpa' sems dpa' chen pos gnas par mi bya ste/ 'di ni byang chub sems dpa' sems dpa' chen po'i 'du 'dzi'i gnas yongs su spang ba'o// de la ji ltar na byang chub sems dpa' sems dpa' chen pos gnod sems yongs su spang bar bya ba yin zhe na/ gnod sems dang / 'tshe ba'i sems kyi skabs mi 'byed cing // thab mo'i sems sam/ rtsod pa'i sems kyi go mi 'byed pa ste/ 'di ni byang chub sems dpa' sems dpa' chen po'i gnod sems yongs su spang ba'o// de la byang chub sems dpa' sems dpa' chen po'i bdag bstod pa yongs su spang ba gang zhe na/ nang gi chos rnams yang dag par rjes su mi mthong ba ste/ 'di ni byang chub sems dpa' sems dpa' chen po'i bdag bstod pa yongs su spang ba'o// de la byang chub sems dpa' sems dpa' chen po'i gzhan smod pa yongs su spong ba gang zhe na/ 'di lta ste/ phyi rol gyi chos rnams yang dag par rjes su mi mthong ba ste/ 'di ni byang chub sems dpa' sems dpa' chen po'i gzhan smod pa yongs su spang ba'o// de la ji ltar na byang chub sems dpa' sems dpa' chen pos mi dge ba bcu'i las kyi lam yongs su spang bar bya ba yin zhe na/ de dag ni 'di ltar bde 'gro la yang bar du gcod na/ 'phags pa'i lam la lta ci smos te/ bla na med pa yang dag par rdzogs pa'i byang chub la lta smos kyang ci dgos kyis/ spang bar bya'o zhes spong ba ste/ 'di ni byang chub sems dpa' sems dpa' chen po'i mi dge ba bcu'i las kyi lam yongs su spang bar bya ba'o// de la ji ltar na byang chub sems dpa' sems dpa' chen pos lhag pa'i nga rgyal yongs su spang bar bya ba yin zhe na/ de ni 'di ltar des chos gang yang yang dag par rjes su mthong ba med na/ gang gis nga rgyal du 'gyur ba'i lhag pa lta ci smos shes nga rgyal du mi byed pa ste/ 'di ni byang chub sems dpa' sems dpa' chen po'i lhag pa'i nga rgyal yongs su spang bar bya ba'o// de la ji ltar na byang chub sems dpa' sems dpa' chen pos khengs pa yongs su spang bar bya ba yin zhe na/ de ni 'di ltar des gang la khengs pa skye bar 'gyur ba de lta bu'i dngos po yang yang dag par rjes su mi mthong ste/ 'di ni byang chub sems dpa' sems dpa' chen po'i khengs pa yongs su spang bar bya ba'o// de la ji ltar na byang chub sems dpa' sems dpa' chen pos phyin ci log rnams yongs su spang bar bya ba yin zhe na/ dngos por mi dmigs pa ste/ 'di ni byang chub sems dpa' sems dpa' chen po'i phyin ci log rnams yongs su spang bar bya ba'o// de la ji ltar na byang chub sems dpa' sems dpa' chen po'i 'dod chags dang / zhe sdang dang / gti mug nyam rangs su mi 'dor ba yin zhe na/ de ni 'di ltar des 'dod chags dang / zhe sdang dang gti mug yang dag par rjes su mi mthong ba ste/ 'di ni byang chub sems dpa' sems dpa' chen po'i 'dod chags dang zhe sdang dang / gti mug nyam rangs su mi 'dor ba'o// de las drug la chos drug yongs su rdzogs par bya ba gang zhe na/ 'di ltar pha rol du phyin pa drug ste/ sbyin pa'i pha rol tu phyin pa dang / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa yongs su rdzogs par bya ste/ de ci'i phyir zhe na/ de ni 'di ltar pha rol du phyin pa drug po 'di dag la gnas te/ sangs rgyas bcom ldan 'das rnams dang / nyan thos dang / rang sangs rgyas rnams shes par bya ba'i rgya mtsho lnga'i pha rol du phyin par gyur to// phyin to// phyin par 'gyur ro// lnga gang zhe na/ 'di lta ste/ 'das pa dang / ma 'ongs pa dang / da ltar byung ba dang / brjod du med pa dang / 'dus ma byas te/ de ltar byang chub sems dpa' sems dpa' chen po pha rol du phyin pa drug yongs su rdzogs par bya'o// de la ji ltar na byang chub sems dpa' sems dpa' chen pos chos drug yongs su spang bar bya ba yin zhe na/ 'di ltar de ni byang chub kyi lam ma yin pas/ nyan thos kyi sems yongs su spang bar bya'o// 'di ltar de ni byang chub kyi lam ma yin pas rang sangs rgyas kyi sems yongs su spang bar bya'o// 'di ltar de ni byang chub kyi lam ma yin pas srid pa'i sems yongs su spang bar bya'o// 'di ltar de ni byang chub kyi lam ma yin pas slong mo ba mthong na sems zhum pa mi bskyed do// 'di ltar de ni byang chub kyi lam ma yin pas dngos po thams cad yongs su btang bas yid mi bde bar mi bya'o// 'di ltar de ni byang chub kyi lam ma yin pas thog ma sems bskyed nas kha za yag gi sems su mi bya'i/ sbyin pa yongs su gtang bar bya'o zhes bya ba ste/ de ltar byang chub sems dpa' sems dpa' chen pos chos drug yongs su spang bar bya'o// de la ji ltar na byang chub sems dpa' sems dpa' chen pos bdag tu 'dzin par mi bya zhe na/ de ni 'di ltar bdag shin du med pa'i phyir te/ de ltar byang chub sems dpa' sems dpa' chen pos bdag tu 'dzin par mi bya'o// de la ji ltar na sems can dang srog dang / gang zag tu 'dzin par mi bya zhe na/ de ni 'di ltar de dag shin du med pa'i phyir te/ de ltar byang chub sems dpa' sems dpa' chen pos sems can dang srog dang / gang zag tu 'dzin par mi bya'o// de la ji ltar na byang chub sems dpa' sems dpa' chen pos chad par 'dzin par mi bya zhe na/ de ni 'di ltar chos thams cad shin du ma skyes pa'i phyir/ chos gang yang chad pa med pa'i phyir te/ de ltar byang chub sems dpa' sems dpa' chen pos chad par 'dzin par mi bya'o// de la ji ltar na byang chub sems dpa' sems dpa' chen pos rtag par 'dzin par mi bya zhe na/ de ni 'di ltar chos gang la skye ba med pa de la/ rtag pa dang chad pa med pa'i phyir te/ de ltar byang chub sems dpa' sems dpa' chen pos rtag par 'dzin par mi bya'o// de la ji ltar na byang chub sems dpa' sems dpa' chen pos mtshan ma'i 'du shes su mi bya zhe na/ de ni 'di ltar kun nas nyon mongs pa shin du med pa'i phyir te/ de ltar byang chub sems dpa' sems dpa' chen pos mtshan ma'i 'du shes su mi bya'o// de la ji ltar na byang chub sems dpa' sems dpa' chen pos rgyur blta bar mi bya zhe na/ de ni 'di ltar lta ba de yang dag par rjes su mi mthong ba'i phyir te/ de ltar byang chub sems dpa' sems dpa' chen pos rgyur blta bar mi bya'o// de la ji ltar na byang chub sems dpa' sems dpa' chen pos ming dang gzugs la mngon par chags par mi bya zhe na/ de ni 'di ltar des de'i dngos po yang dag par rjes su mi mthong ba'i phyir te/ de ltar byang chub sems dpa' sems dpa' chen pos ming dang gzugs la mngon par chags par mi bya'o// de la ji ltar na byang chub sems dpa' sems dpa' chen pos/ phung po dang / skye mched dang / khams la mngon par chags par mi bya zhe na/ de ni 'di ltar chos de dag shin du med pa'i phyir te/ de ltar byang chub sems dpa' sems dpa' chen pos/ phung po dang / skye mched dang / khams la mngon par chags par mi bya'o// de la ji ltar na byang chub sems dpa' sems dpa' chen pos khams gsum la mngon par chags par mi bya zhe na/ de ni 'di ltar de'i rang bzhin med pa'i phyir te/ de ltar byang chub sems dpa' sems dpa' chen pos/ khams gsum la mngon par chags par mi bya'o// de la ji ltar na byang chub sems dpa' sems dpa' chen pos khams gsum la mngon par zhen par mi bya zhe na/ de ni 'di ltar de'i dngos po med cing mi dmigs pa'i phyir te/ de ltar byang chub sems dpa' sems dpa' chen pos khams gsum la mngon par zhen par mi bya'o// de la ji ltar na byang chub sems dpa' sems dpa' chen pos khams gsum la brten pa dang gnas par mi bya zhe na/ de ni 'di ltar de'i dngos po med pa'i phyir te/ de ltar byang chub sems dpa' sems dpa' chen pos khams gsum la brten pa dang gnas par mi bya'o// de la ji ltar na byang chub sems dpa' sems dpa' chen pos sangs rgyas la brten pa'i lta ba la mngon par chags par mi bya zhe na/ de ni 'di ltar sangs rgyas su lta ba la brten pas/ sangs rgyas mthong bar mi 'gyur ba'i phyir te/ de ltar byang chub sems dpa' sems dpa' chen pos sangs rgyas la brten pa'i lta ba la mngon par chags par mi bya'o// de la ji ltar na byang chub sems dpa' sems dpa' chen pos chos la rten pa'i lta ba la mngon par chags par mi bya zhe na/ de ni 'di ltar chos su lta ba la brten pas/ chos mthong bar mi 'gyur ba'i phyir te/ de ltar byang chub sems dpa' sems dpa' chen pos chos la brten pa'i lta ba la mngon par chags par mi bya'o// de la ji ltar na byang chub sems dpa' sems dpa' chen pos dge 'dun la brten pa'i lta ba la mngon par chags par mi bya zhe na/ de ni 'di ltar dge 'dun du lta ba la brten pas/ dge 'dun mthong bar mi 'gyur ba'i phyir te/ de ltar na byang chub sems dpa' sems dpa' chen pos dge 'dun la brten pa'i lta ba la mngon par chags par mi bya'o// de la ji ltar na byang chub sems dpa' sems dpa' chen pos tshul khrims la brten pa'i lta ba la mngon par chags par mi bya zhe na/ de ni 'di ltar tshul khrims su lta ba la brten pas/ tshul khrims rnam par dag par mi 'gyur ba'i phyir te/ de ltar byang chub sems dpa' sems dpa' chen pos tshul khrims la brten pa'i lta ba la mngon par chags par mi bya'o// de la ji ltar na byang chub sems dpa' sems dpa' chen pos chos rnams stong ngo zhes zhum par mi bya zhe na/ de ni 'di ltar chos thams cad stong pa nyid kyis stong pa ma yin gyis/ rang gi mtshan nyid kyis stong pa'i phyir te/ de ltar byang chub sems dpa' sems dpa' chen pos chos rnams stong ngo zhes zhum par mi bya'o// de la ji ltar na byang chub sems dpa' sems dpa' chen pos stong pa nyid dang 'gal bar mi bya zhe na/ de ni 'di ltar chos thams cad stong pa bas/ stong pa nyid ni stong pa nyid dang 'gal bar mi byed pa'i phyir te/ de ltar byang chub sems dpa' sems dpa' chen pos stong pa nyid dang 'gal bar mi bya'o// de la ji ltar na byang chub sems dpa' sems dpa' chen pos stong pa nyid yongs su rdzogs par bya ba yin zhe na/ rang gi mtshan nyid stong pa nyid yongs su rdzogs pa ni/ byang chub sems dpa' sems dpa' chen po'i stong pa nyid yongs su rdzogs pa'o// de la ji ltar na byang chub sems dpa' sems dpa' chen pos mtshan ma med pa mngon du bya ba yin zhe na/ 'di lta ste/ mtshan ma thams cad yid la mi byed pa'i phyir te/ de ni byang chub sems dpa' sems dpa' chen po'i mtshan ma med pa mngon du bya ba'o// de la ji ltar na byang chub sems dpa' sems dpa' chen po'i smon pa med pa shes pa yin zhe na/ de ni khams gsum thams cad du sems mi 'jug pa ste/ de ni byang chub sems dpa' sems dpa' chen po'i smon pa med pa shes pa'o// de la ji ltar na byang chub sems dpa' sems dpa' chen po'i 'khor gsum yongs su dag pa yin zhe na/ dge ba bcu'i las kyi lam yongs su rdzogs pa ste/ de ni byang chub sems dpa' sems dpa' chen po'i 'khor gsum yongs su dag pa'o// de la ji ltar na byang chub sems dpa' sems dpa' chen po'i sems can thams cad la snying rje zhing snying brtse ba yongs su rdzogs pa yin zhe na/ snying rje chen po rab tu 'thob pa ste/ de ltar byang chub sems dpa' sems dpa' chen pos/ sems can thams cad la snying rje zhing snying brtse ba yongs su rdzogs par bya'o// de la ji ltar na byang chub sems dpa' sems dpa' chen pos sems can thams cad la brnyas par mi bya zhe na/ byams pa yongs su rdzogs pa'i phyir te/ de ltar byang chub sems dpa' sems dpa' chen pos sems can thams cad la brnyas par mi bya'o// de la ji ltar byang chub sems dpa' sems dpa' chen pos chos thams cad la mnyam pa nyid du lta ba gang zhe na/ chos thams cad la bsnan pa dang / dbri ba med pa ste/ de ni byang chub sems dpa' sems dpa' chen po'i chos thams cad la mnyam pa nyid du lta bas so// de la byang chub sems dpa' sems dpa' chen po'i yang dag pa'i tshul rab tu rtogs pa gang zhe na/ chos thams cad tshul gcig tu rtogs kyang // rtogs pa med pa de ni/ byang chub sems dpa' sems dpa' chen po'i yang dag pa'i tshul rab tu rtogs pa'o// de la byang chub sems dpa' sems dpa' chen po'i mi skye ba la bzod pa gang zhe na/ chos thams cad skye ba med pa dang / 'gag pa med pa dang / mngon par 'du bya ba med pa la bzod pa ste/ de ni byang chub sems dpa' sems dpa' chen po'i mi skye ba la bzod pa'o// de la byang chub sems dpa' sems dpa' chen po'i mi skye ba shes pa gang zhe na/ ming dang gzugs mi skye ba shes pa ste/ de ni byang chub sems dpa' sems dpa' chen po'i mi skye ba shes pa'o// de la byang chub sems dpa' sems dpa' chen po'i chos thams cad tshul gcig tu bstan pa gang zhe na/ gnyis la yongs su rgyu ba med pa ste/ de ni byang chub sems dpa' sems dpa' chen po'i chos thams cad tshul gcig tu bstan pa'o// de la byang chub sems dpa' sems dpa' chen po'i rtogs pa yang dag par bsal ba gang zhe na/ chos thams cad la rnam par rtog pa med pa ste/ de ni byang chub sems dpa' sems dpa' chen po'i rtog pa yang dag par bsal ba'o// de la byang chub sems dpa' sems dpa' chen po'i lta ba rnam par bzlog pa gang zhe na/ nyan thos kyi sa dang / rang sangs rgyas kyi sa rnam par spong ba ste/ de ni byang chub sems dpa' sems dpa' chen po'i lta ba rnam par bzlog pa'o// de la byang chub sems dpa' sems dpa' chen po'i nyon mongs pa rnam par bzlog pa gang zhe na/ bag chags kyi mtshams sbyor ba'i/ nyon mongs pa thams cad zad pa ste/ de ni byang chub sems dpa' sems dpa' chen po'i/ nyon mongs pa rnam par bzlog pa'o// de la byang chub sems dpa' sems dpa' chen po'i/ zhi gnas dang lhag mthong gi sa gang zhe na/ 'di lta ste/ rnam pa thams cad mkhyen pa nyid kyi ye shes te/ de ni byang chub sems dpa' sems dpa' chen po'i zhi gnas dang lhag mthong gi sa'o// de la byang chub sems dpa' sems dpa' chen po'i dul ba'i sems gang zhe na/ khams gsum la dga' bar sems pa med pa ste/ de ni byang chub sems dpa' sems dpa' chen po'i dul ba'i sems so// de la byang chub sems dpa' sems dpa' chen po'i zhi ba'i sems gang zhe na/ dbang po drug yang dag par 'dus pa ste/ de ni byang chub sems dpa' sems dpa' chen po'i/ zhi ba'i sems so// de la byang chub sems dpa' sems dpa' chen po'i thogs pa med pa'i ye shes gang zhe na/ 'di lta ste/ sangs rgyas kyi spyan thob pa ste/ de ni byang chub sems dpa' sems dpa' chen po'i thogs pa med pa'i ye shes so// de la byang chub sems dpa' sems dpa' chen po'i byams pa'i skabs shes pa gang zhe na/ skye mched drug gi btang snyoms te/ de ni byang chub sems dpa' sems dpa' chen po'i byams pa'i skabs shes pa'o// de la byang chub sems dpa' sems dpa' chen po'i gang du 'dod pa'i zhing du 'gro ba gang zhe na/ 'khor gyi dkyil 'khor de dang de dag tu lus ston pa ste/ de ni byang chub sems dpa' sems dpa' chen po'i gang du 'dod pa'i zhing du 'gro ba'o// de la byang chub sems dpa' sems dpa' chen po'i/ sems can thams cad kyi sems khong du chud pa gang zhe na/ sems gcig gis sems can thams cad kyi sems dang sems las byung ba rab tu shes pa'o// de la byang chub sems dpa' sems dpa' chen po'i mngon par shes pas rnam par rtse ba gang zhe na/ mngon par shes pa rnams kyis rnam par rtse zhing // sangs rgyas kyi zhing nas sangs rgyas kyi zhing du/ sangs rgyas blta ba'i don du 'gro yang // de la sangs rgyas kyi 'du shes su mi 'gyur ba ste/ 'di ni byang chub sems dpa' sems dpa' chen po'i mngon par shes pas rtse ba'o// de la byang chub sems dpa' sems dpa' chen po'i sangs rgyas kyi zhing blta ba gang zhe na/ sangs rgyas kyi zhing gcig na 'dug cing dpag tu med pa'i sangs rgyas kyi zhing mthong yang // de la sangs rgyas kyi zhing gi 'du shes su mi 'gyur ba ste/ de ni byang chub sems dpa' sems dpa' chen po'i sangs rgyas kyi zhing blta ba'o// de la byang chub sems dpa' sems dpa' chen po'i/ sangs rgyas kyi zhing de dag ji ltar mthong ba bzhin du yongs su bsgrub pa gang zhe na/ stong gsum gyi stong chen po'i 'jig rten gyi khams kyi dbang phyug 'khor los sgyur ba'i sa la gnas te/ stong gsum gyi stong chen po'i 'jig rten gyi khams yongs su gtong zhing // des rlom sems su mi byed pa ste/ de ni byang chub sems dpa' sems dpa' chen po'i/ sangs rgyas kyi zhing ji ltar mthong ba bzhin du bsgrub pa'o// de la byang chub sems dpa' sems dpa' chen po'i sangs rgyas bsnyen bkur ba gang zhe na/ sems can thams cad la phan gdags pa'i don du chos la bsnyen bkur ba ste/ de ni byang chub sems dpa' sems dpa' chen po'i sangs rgyas bsnyen bkur ba'o// de la byang chub sems dpa' sems dpa' chen po'i/ sangs rgyas kyi sku yang dag pa ji lta ba bzhin du brtag pa gang zhe na/ chos kyi sku yang dag pa ji lta ba bzhin du rtogs par byed pa ste/ de ni byang chub sems dpa' sems dpa' chen po'i/ sangs rgyas kyi sku yang dag pa ji lta ba bzhin du brtag pa'o// de la byang chub sems dpa' sems dpa' chen po'i/ dbang po rab dang tha ma shes pa gang zhe na/ stobs bcu la gnas shing // sems can thams cad kyi dbang po yongs su rdzogs par shes pa ste/ de ni byang chub sems dpa' sems dpa' chen po'i/ dbang po rab dang tha ma shes pa'o// de la byang chub sems dpa' sems dpa' chen po'i/ sangs rgyas kyi zhing yongs su sbyang ba gang zhe na/ mi dmigs pa'i tshul gyis/ sems can thams cad kyi sems yongs su sbyong ba ste/ de ni byang chub sems dpa' sems dpa' chen po'i/ sangs rgyas kyi zhing yongs su sbyang ba'o// de la byang chub sems dpa' sems dpa' chen po'i/ sgyu ma lta bu'i ting nge 'dzin gang zhe na/ ting nge 'dzin gang la gnas pas/ byang chub sems dpa' sems dpa' chen po'i bya ba thams cad byed kyang // de'i sems chos gang la yang mi 'jug pa ste/ de ni byang chub sems dpa' sems dpa' chen po'i/ sgyu ma lta bu'i ting nge 'dzin to// de la byang chub sems dpa' sems dpa' chen po'i/ yang dang yang mnyam par gzhag pa gang zhe na/ byang chub sems dpa' sems dpa' chen po'i rnam par smin pa las skyes pa'i ting nge 'dzin te/ de ni byang chub sems dpa' sems dpa' chen po'i/ yang dang yang mnyam par gzhag pa'o// de la ji ltar na byang chub sems dpa' sems dpa' chen po'i/ sems can rnams kyi dge ba'i rtsa ba/ ji lta ji ltar 'grub pa de lta de ltar lus yongs su grub pa yin zhe na/ 'di la byang chub sems dpa' sems dpa' chen po sems can rnams/ ji lta ji ltar yongs su smin par 'gyur ba/ de lta de ltar ched du bsams shing // lus yongs su 'dzin pa ste/ de ni byang chub sems dpa' sems dpa' chen po'i sems can rnams kyi dge ba'i rtsa ba/ ji lta ji ltar 'grub pa/ de lta de ltar lus yongs su grub pa'o// de la ji ltar na byang chub sems dpa' sems dpa' chen po'i/ ched du bsams shing srid pa nye bar len pa yin zhe na/ 'di lta ste/ sems can yongs su smin par bya ba'i phyir te/ de ni byang chub sems dpa' sems dpa' chen po'i ched du bsams shing srid pa nye bar len pa'o// de la ji ltar na byang chub sems dpa' sems dpa' chen po// ji lta ji ltar smon pa/ de lta de ltar phun sum tshogs par 'gyur ba yin zhe na/ de la byang chub sems dpa' sems dpa' chen po/ pha rol du phyin pa drug yongs su rdzogs pa'i phyir te/ de ni byang chub sems dpa' sems dpa' chen po'i/ ji lta ji ltar smon pa/ de lta de ltar phun sum tshogs par 'gyur ba'o// de la ji ltar na byang chub sems dpa' sems dpa' chen po/ lha dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po'i skad shes par bya ba khong du chud par bya ba yin zhe na/ 'di lta ste/ nges pa'i tshig so so yang dag par rig pas khong du chud pa ste/ de ni byang chub sems dpa' sems dpa' chen po'i/ sems can thams cad kyi skad shes par bya ba khong du chud pa'o// de la ji ltar na byang chub sems dpa' sems dpa' chen pos/ yongs su rdzogs pa'i spobs pas nges par bstan pa shes par bya ba rtogs pa yin zhe na/ 'di lta ste/ spobs pa so so yang dag par rig pas khong du chud pa ste/ de ni byang chub sems dpa' sems dpa' chen po'i/ yongs su rdzogs pa'i spobs pas nges par bstan pa shes par bya ba rtogs pa'o// de la byang chub sems dpa' sems dpa' chen po'i/ ma'i mngal du 'gro ba phun sum tshogs pa gang zhe na/ 'di la byang chub sems dpa' sems dpa' chen po tshe rabs thams cad du rdzus shing skye ba ste/ de ni byang chub sems dpa' sems dpa' chen po'i/ ma'i mngal du 'gro ba phun sum tshogs pa'o// de la byang chub sems dpa' sems dpa' chen po'i/ rigs phun sum tshogs pa gang zhe na/ byang chub sems dpa' sems dpa' chen po'i rigs chen por skye ba ste/ de ni byang chub sems dpa' sems dpa' chen po'i rigs phun sum tshogs pa'o// de la byang chub sems dpa' sems dpa' chen po'i/ rgyud phun sum tshogs pa gang zhe na/ byang chub sems dpa' sems dpa' chen po rgyal rigs che zhing mtho ba 'am/ bram ze'i rigs che zhing mtho bar skye ba ste/ de ni byang chub sems dpa' sems dpa' chen po'i/ rgyud phun sum tshogs pa'o// de la byang chub sems dpa' sems dpa' chen po'i/ rus phun sum tshogs pa gang zhe na/ byang chub sems dpa' sems dpa' chen po gang gi rigs sngon gyi/ byang chub sems dpa' rnams byung bar gyur pa de'i rigs su skye ba ste/ de ni byang chub sems dpa' sems dpa' chen po'i/ rus phun sum tshogs pa'o// de la byang chub sems dpa' sems dpa' chen po'i 'khor phun sum tshogs pa gang zhe na/ byang chub sems dpa' sems dpa' chen po byang chub la sems can rnams bkod cing byang chub sems dpa'i 'khor dang ldan pa nyid du 'gyur ba de ni byang chub sems dpa' sems dpa' chen po'i 'khor phun sum tshogs pa'o// de la byang chub sems dpa' sems dpa' chen po'i tshe phun sum tshogs pa gang zhe na/ byang chub sems dpa' sems dpa' chen po skyes ma thag tu/ 'jig rten gyi khams snang bas rgyas par bkang ste/ de dag rnam pa drug tu g.yo bar byed pa ste/ de ni byang chub sems dpa' sems dpa' chen po'i/ tshe phun sum tshogs pa'o// de la byang chub sems dpa' sems dpa' chen po'i/ mngon par 'byung ba phun sum tshogs pa gang zhe na/ byang chub sems dpa' sems dpa' chen po rab tu 'byung ba'i phyir/ sems can bye ba khrag khrig brgya stong du ma dang / lhan cig tu mngon par 'byung zhing // sems can de dag kyang theg pa gsum la nges par 'byung ba ste/ de ni byang chub sems dpa' sems dpa' chen po'i/ mngon par 'byung ba phun sum tshogs pa'o// de la byang chub sems dpa' sems dpa' chen po'i/ byang chub kyi shing gi rgyan phun sum tshogs pa gang zhe na/ byang chub sems dpa' sems dpa' chen po'i/ byang chub kyi shing gi rtsa ba/ gser gyi rgyu las byung ba yin/ lhun bai DUr+yar 'jug pa yin/ yal ga rin po che bdun gyi rang bzhin las grub pa yin/ me tog dang / lo ma rin po che thams cad las gyur pa yin/ shing de'i dri zhim po dang / 'od bzang pos 'jig rten gyi khams mtha' yas pa/ rgyas par 'geng ba yin te/ de ni byang chub sems dpa' sems dpa' chen po'i/ byang chub kyi shing gi rgyan phun sum tshogs pa'o// de la byang chub sems dpa' sems dpa' chen po'i/ yon tan thams cad yongs su rdzogs pa phun sum tshogs pa gang zhe na/ byang chub sems dpa' sems dpa' chen po'i/ sems can yongs su smin par bya ba rnam par dag pa dang / sangs rgyas kyi zhing rnam par dag pa ste/ de ni byang chub sems dpa' sems dpa' chen po'i/ yon tan thams cad yongs su rdzogs pa phun sum tshogs pa'o// de la byang chub sems dpa' sems dpa' chen po'i/ sa bcu la gnas pa de bzhin gshegs pa nyid ces bya ba gang zhe na/ byang chub sems dpa' sems dpa' chen po/ gang gis pha rol du phyin pa thams cad yongs su rdzogs par gyur pa dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad dang / rnam pa thams cad mkhyen pa nyid kyi ye shes dang / bag chags kyi mtshams sbyor ba'i nyon mongs pa thams cad spangs pa dang / snying rje chen po dang / sangs rgyas kyi chos thams cad kyang yongs su rdzogs par gyur pa dag ste/ rab 'byor de ltar na/ byang chub sems dpa' sems dpa' chen po/ sa bcu la gnas pa ni de bzhin gshegs pa nyid ces bya'o// rab 'byor de la byang chub sems dpa' sems dpa' chen po'i sa bcu gang zhe na/ rab 'byor de ni byang chub sems dpa' sems dpa' chen po/ thabs mkhas pas/ pha rol du phyin pa rnams la spyod pa dang / stong pa nyid thams cad dang / byang chub kyi phyogs kyi chos sum cu rtsa bdun dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar ba brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad la spyod pa'i tshe/ dkar po rnam par mthong ba'i sa las yang dag par 'da'/ rigs kyi sa dang / brgyad pa'i sa dang / mthong ba'i sa dang / bsrabs pa'i sa dang / 'dod chags dang bral ba'i sa dang / byas pa rtogs pa'i sa dang / nyan thos kyi sa dang / rang sangs rgyas kyi sa dang / byang chub sems dpa'i sa las yang dag par 'das te/ rab 'byor de ltar na/ byang chub sems dpa' sems dpa' chen pos/ sa dgu las yongs su 'das pa nas/ sangs rgyas kyi sa la gnas pa ste/ rab 'byor de ni byang chub sems dpa' sems dpa' chen po'i sa bcu pa'o// rab 'byor de ltar na/ byang chub sems dpa' sems dpa' chen po/ theg pa chen po la yang dag par zhugs par rig par bya'o// rab 'byor khyod kyis gang yang 'di skad du/ theg pa de gang nas 'byung bar 'gyur zhes smras pa de ni/ de mi dmigs pa'i tshul gyis/ khams gsum nas 'byung bar 'gyur ro// rnam pa thams cad mkhyen pa nyid du gnas par 'gyur ro// de ci'i phyir zhe na/ rab 'byor de ni 'di ltar/ theg pa chen po gang yin pa dang / rnam pa thams cad mkhyen pa nyid gang yin pa'i chos de gnyis ka yang // ldan pa yang ma yin/ mi ldan pa yang ma yin/ gzugs med pa/ bstan du med pa/ thogs pa med pa ste/ 'di ltar mtshan nyid med par/ mtshan nyid gcig pa'o// de ci'i phyir zhe na/ rab 'byor mtshan nyid med pa'i chos ni 'byung ba'am/ 'byung bar 'gyur ba'am/ byung bar gyur pa med de/ rab 'byor gang mtshan nyid med pa'i chos rnams 'byung bar 'dod pa de ni/ chos kyi dbyings 'byung bar 'dod du zad do// rab 'byor gang mtshan nyid med pa'i chos rnams 'byung bar 'dod pa de ni/ de bzhin nyid 'byung bar 'dod du zad do// rab 'byor gang mtshan nyid med pa'i chos rnams 'byung bar 'dod pa de ni/ yang dag pa'i mtha' 'byung bar 'dod du zad do// rab 'byor gang // mtshan nyid med pa'i chos rnams 'byung bar 'dod pa de ni/ bsam gyis mi khyab pa'i dbyings 'byung bar 'dod du zad do// rab 'byor gang mtshan nyid med pa'i chos rnams 'byung bar 'dod pa de ni/ nam mkha'i dbyings 'byung bar 'dod du zad do// rab 'byor gang mtshan nyid med pa'i chos rnams/ 'byung bar 'dod pa de ni/ 'dod chags zad pa'i dbyings 'byung bar 'dod du zad do// rab 'byor gang mtshan nyid med pa'i chos rnams/ 'byung bar 'dod pa de ni/ rab tu byang ba'i dbyings 'byung bar 'dod du zad do// rab 'byor gang mtshan nyid med pa'i/ chos rnams 'byung bar 'dod pa de ni/ 'dod chags dang bral ba'i dbyings 'byung bar 'dod du zad do// rab 'byor gang // mtshan nyid med pa'i chos rnams 'byung bar 'dod pa de ni/ 'gog pa'i dbyings 'byung bar 'dod du zad do// rab 'byor gang mtshan nyid med pa'i chos rnams 'byung bar 'dod pa de ni/ gzugs stong pa nyid 'byung bar 'dod du zad do// rab 'byor gang // mtshan nyid med pa'i chos rnams 'byung bar 'dod pa de ni/ tshor ba stong pa nyid dang / 'du shes stong pa nyid dang / 'du byed stong pa nyid dang / rnam par shes pa stong pa nyid 'byung bar 'dod du zad do// de ci'i phyir zhe na/ rab 'byor gzugs stong pa nyid ni/ khams gsum nas 'byung ba med do// rnam pa thams cad mkhyen pa nyid du gnas pa med do// tshor ba stong pa nyid dang / 'du shes stong pa nyid dang / 'du byed stong pa nyid dang / rnam par shes pa stong pa nyid ni khams gsum nas 'byung ba med do// rnam pa thams cad mkhyen pa nyid du gnas pa med do// de ci'i phyir zhe na/ 'di ltar gzugs gzugs kyis stong ba'i phyir ro// tshor ba dang / 'du shes dang 'du byed dang rnam par shes pa rnam par shes pas stong ba'i phyir ro// rab 'byor gang mtshan nyid med pa'i chos rnams 'byung bar 'dod pa de ni/ mig stong pa nyid 'byung bar 'dod du zad do// rab 'byor gang mtshan nyid med pa'i chos rnams 'byung bar 'dod pa de ni/ rna ba stong pa nyid dang / sna stong pa nyid dang / lce stong pa nyid dang / lus stong pa nyid dang / yid stong pa nyid 'byung bar 'dod du zad do// de ci'i phyir zhe na/ rab 'byor mig stong pa nyid ni khams gsum nas 'byung ba med do// rnam pa thams cad mkhyen pa nyid du gnas pa med do// rna ba stong pa nyid dang / sna stong pa nyid dang / lce stong pa nyid dang / lus stong pa nyid dang / yid stong pa nyid ni khams gsum nas 'byung ba med do// rnam pa thams cad mkhyen pa nyid du gnas pa med do// rab 'byor de ci'i phyir zhe na/ 'di ltar mig mig gis stong pa'i phyir ro// rna ba dang / sna dang / lce dang / lus dang / yid yid kyis stong ba'i phyir ro// rab 'byor gang mtshan nyid med pa'i chos rnams 'byung bar 'dod pa de ni gzugs stong pa nyid 'byung bar 'dod du zad do// rab 'byor gang mtshan nyid med pa'i chos rnams 'byung bar 'dod pa de ni/ sgra stong pa nyid dang / dri stong pa nyid dang / ro stong pa nyid dang / reg stong pa nyid dang / chos stong pa nyid 'byung bar 'dod du zad do// de ci'i phyir zhe na/ rab 'byor gzugs stong pa nyid ni khams gsum nas 'byung ba med do// rnam pa thams cad mkhyen pa nyid du gnas pa med do// sgra dang / dri dang / ro dang reg dang / chos stong pa nyid ni khams gsum nas 'byung ba med do// rnam pa thams cad mkhyen pa nyid du gnas pa med do// rab 'byor de ci'i phyir zhe na/ 'di ltar gzugs gzugs kyis stong ba'i phyir ro// sgra dang dri dang ro dang reg dang / chos chos kyis stong ba'i phyir ro// rab 'byor gang mtshan nyid med pa'i chos rnams 'byung bar 'dod pa de ni mig gi rnam par shes pa stong pa nyid 'byung bar 'dod du zad do// rab 'byor gang mtshan nyid med pa'i chos rnams 'byung bar 'dod pa de ni rna ba'i rnam par shes pa stong pa nyid dang / sna'i rnam par shes pa stong pa nyid dang / lce'i rnam par shes pa stong pa nyid dang / lus kyi rnam par shes pa stong pa nyid dang / yid kyi rnam par shes pa stong pa nyid 'byung bar 'dod du zad do// de ci'i phyir zhe na rab 'byor mig gi rnam par shes pa stong pa nyid ni khams gsum nas 'byung ba med do// rnam pa thams cad mkhyen pa nyid du gnas pa med do// rna ba'i rnam par shes pa stong pa nyid dang / sna'i rnam par shes pa stong pa nyid dang / lce'i rnam par shes pa stong pa nyid dang / lus kyi rnam par shes pa stong pa nyid dang / yid kyi rnam par shes pa stong pa nyid ni khams gsum nas 'byung ba med do// rnam pa thams cad mkhyen pa nyid du gnas pa med do// rab 'byor de ci'i phyir zhe na/ 'di ltar mig gi rnam par shes pa mig gi rnam par shes pas stong pa'i phyir ro// rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa yid kyi rnam par shes pas stong ba'i phyir ro// rab 'byor gang mtshan nyid med pa'i chos rnams 'byung bar 'dod pa de ni mig gi 'dus te reg pa stong pa nyid 'byung bar 'dod du zad do// rab 'byor gang mtshan nyid med pa'i chos rnams 'byung bar 'dod pa de ni rna ba'i 'dus te reg pa stong pa nyid dang / sna'i 'dus te reg pa stong pa nyid dang / lce'i 'dus te reg pa stong pa nyid dang / lus kyi 'dus te reg pa stong pa nyid dang / yid kyi 'dus te reg pa stong pa nyid 'byung bar 'dod du zad do// de ci'i phyir zhe na/ rab 'byor mig gi 'dus te reg pa stong pa nyid ni khams gsum nas 'byung ba med do// rnam pa thams cad mkhyen pa nyid du gnas pa med do// rna ba'i 'dus te reg pa stong pa nyid dang / sna'i 'dus te reg pa stong pa nyid dang / lce'i 'dus te reg pa stong pa nyid dang / lus kyi 'dus te reg pa stong pa nyid dang / yid kyi 'dus te reg pa stong pa nyid ni khams gsum nas 'byung ba med do// rnam pa thams cad mkhyen pa nyid du gnas pa med do// rab 'byor de ci'i phyir zhe na/ 'di ltar mig gi 'dus te reg pa mig gi 'dus te reg pas stong pa'i phyir ro// rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa yid kyi 'dus te reg pas stong ba'i phyir ro// rab 'byor gang mtshan nyid med pa'i chos rnams 'byung bar 'dod pa de ni/ mig gi 'dus te reg pa'i rkyen gyis tshor ba stong pa nyid/ 'byung bar 'dod du zad do// rab 'byor gang mtshan nyid med pa'i chos rnams/ 'byung bar 'dod pa de ni/ rna ba'i 'dus te reg pa'i rkyen gyis tshor ba stong pa nyid dang / sna'i 'dus te reg pa'i rkyen gyis tshor ba stong pa nyid dang / lce'i 'dus te reg pa'i rkyen gyis tshor ba stong pa nyid dang / lus kyi 'dus te reg pa'i rkyen gyis tshor ba stong pa nyid dang / yid kyi 'dus te reg pa'i rkyen gyis tshor ba stong pa nyid 'byung bar 'dod du zad do// de ci'i phyir zhe na/ rab 'byor de ni mig gi 'dus te reg pa'i rkyen gyis tshor ba stong pa nyid ni khams gsum nas 'byung ba med do// rnam pa thams cad mkhyen pa nyid du gnas pa med do// rna ba'i 'dus te reg pa'i rkyen gyis tshor ba stong pa nyid dang / sna'i 'dus te reg pa'i rkyen gyis tshor ba stong pa nyid dang / lce'i 'dus te reg pa'i rkyen gyis tshor ba stong pa nyid dang / lus kyi 'dus te reg pa'i rkyen gyis tshor ba stong pa nyid dang / yid kyi 'dus te reg pa'i rkyen gyis tshor ba stong pa nyid ni khams gsum nas 'byung ba med do// rnam pa thams cad mkhyen pa nyid du gnas pa med do// rab 'byor de ci'i phyir zhe na/ 'di ltar mig gi 'dus te reg pa'i rkyen gyis tshor ba mig gi 'dus te reg pa'i rkyen gyis tshor bas stong pa'i phyir ro// rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba yid kyi 'dus te reg pa'i rkyen gyis tshor bas stong pa'i phyir ro// rab 'byor gang mtshan nyid med pa'i chos rnams 'byung bar 'dod pa de ni/ rmi lam 'byung bar 'dod du zad do// rab 'byor gang mtshan nyid med pa'i chos rnams 'byung bar 'dod pa de ni/ sgyu ma dang / smig rgyu dang / sgra brnyan dang / mig yor dang / de bzhin gshegs pa'i sprul pa 'byung bar 'dod du zad do// de ci'i phyir zhe na/ rab 'byor rmi lam ni khams gsum nas 'byung ba med do// rnam pa thams cad mkhyen pa nyid du gnas pa med do// sgyu ma dang smig rgyu dang / sgra brnyan dang / mig yor dang / de bzhin gshegs pa'i sprul pa ni khams gsum nas 'byung ba med do// rnam pa thams cad mkhyen pa nyid du gnas pa med do// rab 'byor de ci'i phyir zhe na/ 'di ltar rmi lam ni rmi lam gyis stong ba'i phyir ro// sgyu ma dang / smig rgyu dang / sgra brnyan dang / mig yor dang / de bzhin gshegs pa'i sprul pa ni de bzhin gshegs pa'i sprul pas stong pa'i phyir ro// rab 'byor gang mtshan nyid med pa'i chos rnams 'byung bar 'dod pa de ni sbyin pa'i pha rol du phyin pa 'byung bar 'dod du zad do// rab 'byor gang mtshan nyid med pa'i chos rnams 'byung bar 'dod pa de ni/ tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa 'byung bar 'dod du zad do// de ci'i phyir zhe na/ rab 'byor sbyin pa'i pha rol du phyin pa'i ngo bo nyid ni khams gsum nas 'byung ba med do// rnam pa thams cad mkhyen pa nyid du gnas pa med do// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa'i ngo bo nyid ni khams gsum nas 'byung ba med do// rnam pa thams cad mkhyen pa nyid du gnas pa med do// rab 'byor de ci'i phyir zhe na/ 'di ltar sbyin pa'i pha rol du phyin pa'i ngo bo nyid ni/ sbyin pa'i pha rol du phyin pa'i ngo bo nyid kyis stong pa'i phyir ro// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa'i ngo bo nyid ni/ shes rab kyi pha rol du phyin pa'i ngo bo nyid kyis stong pa'i phyir ro// rab 'byor gang mtshan nyid med pa'i chos rnams 'byung bar 'dod pa de ni nang stong pa nyid 'byung bar 'dod du zad do// rab 'byor gang mtshan nyid med pa'i chos rnams 'byung bar 'dod pa de ni/ phyi stong pa nyid 'byung bar 'dod du zad do// rab 'byor gang mtshan nyid med pa'i chos rnams 'byung bar 'dod pa de ni/ phyi nang stong pa nyid 'byung bar 'dod du zad do// rab 'byor gang mtshan nyid med pa'i chos rnams 'byung bar 'dod pa de ni/ dngos po med pa'i ngo bo nyid stong pa nyid kyi bar du 'byung bar 'dod du zad do// de ci'i phyir zhe na/ rab 'byor nang stong pa nyid ni khams gsum nas 'byung ba med do// rnam pa thams cad mkhyen pa nyid du gnas pa med do// phyi stong pa nyid ni khams gsum nas 'byung ba med do// rnam pa thams cad mkhyen pa nyid du gnas pa med do// phyi nang stong pa nyid ni khams gsum nas 'byung ba med do// rnam pa thams cad mkhyen pa nyid du gnas pa med do// dngos po med pa'i ngo bo nyid stong pa nyid kyi bar ni khams gsum nas 'byung ba med do// rnam pa thams cad mkhyen pa nyid du gnas pa med do// rab 'byor de ci'i phyir zhe na/ 'di ltar nang stong pa nyid nang stong pa nyid kyis stong pa'i phyir ro// phyi stong pa nyid phyi stong pa nyid kyis stong pa'i phyir ro// phyi nang stong pa nyid phyi nang stong pa nyid kyis stong pa'i phyir ro// dngos po med pa'i ngo bo nyid stong pa nyid kyi bar du/ dngos po med pa'i ngo bo nyid stong pa nyid kyis stong pa'i phyir ro// rab 'byor gang mtshan nyid med pa'i chos rnams 'byung bar 'dod pa de ni/ dran pa nye bar gzhag pa rnams 'byung bar 'dod du zad do// rab 'byor gang mtshan nyid med pa'i chos rnams 'byung bar 'dod pa de ni/ yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa 'byung bar 'dod du zad do// de ci'i phyir zhe na/ rab 'byor dran pa nye bar gzhag pa rnams kyi ngo bo nyid ni khams gsum nas 'byung ba med do// rnam pa thams cad mkhyen pa nyid du gnas pa med do// yang dag par spong ba rnams dang / rdzu 'phrul gyi rkang pa rnams dang // dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa'i ngo bo nyid ni khams gsum nas 'byung ba med do// rnam pa thams cad mkhyen pa nyid du gnas pa med do// rab 'byor de ci'i phyir zhe na/ 'di ltar dran pa nye bar gzhag pa rnams kyi ngo bo nyid ni/ dran pa nye bar gzhag pa rnams kyis stong pa'i phyir ro// yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa'i ngo bo nyid ni/ 'phags pa'i lam yan lag brgyad pa'i ngo bo nyid kyis stong pa'i phyir ro// rab 'byor gang mtshan nyid med pa'i chos rnams 'byung bar 'dod pa de ni/ 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa 'byung bar 'dod du zad do// de ci'i phyir zhe na/ rab 'byor 'phags pa'i bden pa rnams kyi ngo bo nyid ni khams gsum nas 'byung ba med do// rnam pa thams cad mkhyen pa nyid du gnas pa med do// bsam gtan rnams kyi ngo bo nyid dang / tshad med pa rnams kyi ngo bo nyid dang / gzugs med pa'i snyoms par 'jug pa rnams kyi ngo bo nyid dang / rnam par thar pa brgyad kyi ngo bo nyid dang / mthar gyis gnas pa'i snyoms par 'jug pa dgu'i ngo bo nyid dang / stong pa nyid dang / mtshan ma med pa dang / smon pa med pa'i ngo bo nyid ni khams gsum nas 'byung ba med do// rnam pa thams cad mkhyen pa nyid du gnas pa med do// de ci'i phyir zhe na/ 'di ltar 'phags pa'i bden pa rnams kyi ngo bo nyid ni/ 'phags pa'i bden pa rnams kyi ngo bo nyid kyis stong pa'i phyir ro// bsam gtan gyi ngo bo nyid dang / tshad med pa rnams kyi ngo bo nyid dang / gzugs med pa'i snyoms par 'jug pa rnams kyi ngo bo nyid dang / rnam par thar pa brgyad dang / mthar gyis gnas pa'i snyoms par 'jug pa dgu dgu'i ngo bo nyid dang / stong ba nyid dang / mtshan ma med pa dang / smon pa med pa'i ngo bo nyid ni/ smon pa med pa'i ngo bo nyid kyis stong pa'i phyir ro// rab 'byor gang mtshan nyid med pa'i chos rnams 'byung bar 'dod pa de ni/ mngon par shes pa rnams dang / ting nge 'dzin rnams dang / gzungs kyi sgo rnams 'byung bar 'dod du zad do// rab 'byor mngon par shes pa rnams kyi ngo bo nyid ni khams gsum nas 'byung ba med do// rnam pa thams cad mkhyen pa nyid du gnas pa med do// ting nge 'dzin rnams dang / gzungs kyi sgo rnams kyi ngo bo nyid ni khams gsum nas 'byung ba med do// rnam pa thams cad mkhyen pa nyid du gnas pa med do// rab 'byor de ci'i phyir zhe na/ 'di ltar mngon par shes pa rnams kyi ngo bo nyid ni/ mngon par shes pa rnams kyi ngo bo nyid kyis stong pa'i phyir ro// ting nge 'dzin rnams kyi ngo bo nyid dang / gzungs kyi sgo rnams kyi ngo bo nyid ni/ gzungs kyi sgo rnams kyi ngo bo nyid kyis stong pa'i phyir ro// rab 'byor gang mtshan nyid med pa'i chos rnams 'byung bar 'dod pa de ni/ de bzhin gshegs pa'i stobs bcu 'byung bar 'dod du zad do// mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad 'byung bar 'dod du zad do// de ci'i phyir zhe na/ rab 'byor de bzhin gshegs pa'i stobs bcu'i ngo bo nyid ni khams gsum nas 'byung ba med do// rnam pa thams cad mkhyen pa nyid du gnas pa med do// mi 'jigs pa bzhi'i ngo bo nyid dang / so so yang dag par rig pa bzhi'i ngo bo nyid dang / sangs rgyas kyi chos ma 'dres pa brgyad kyi ngo bo nyid ni khams gsum nas 'byung ba med do// rnam pa thams cad mkhyen pa nyid du gnas pa med do// rab 'byor de ci'i phyir zhe na/ de ni 'di ltar de bzhin gshegs pa'i stobs rnams kyi ngo bo nyid ni/ de bzhin gshegs pa'i stobs rnams kyi ngo bo nyid kyis stong pa'i phyir ro// mi 'jigs pa bzhi'i ngo bo nyid dang / so so yang dag par rig pa bzhi'i ngo bo nyid dang / sangs rgyas kyi chos ma 'dres pa brgyad kyi ngo bo nyid ni/ sangs rgyas kyi chos ma 'dres pa brgyad kyi ngo bo nyid kyis stong pa'i phyir ro// rab 'byor gang mtshan nyid med pa'i chos rnams 'byung bar 'dod pa de ni/ dgra bcom pa zag pa zad pa skye bar 'dod du zad do// rab 'byor gang mtshan nyid med pa'i chos rnams 'byung bar 'dod pa de ni/ rang sangs rgyas skye bar 'dod du zad do// rab 'byor gang mtshan nyid med pa'i chos rnams 'byung bar 'dod pa de ni/ byang chub sems dpa' skye bar 'dod du zad do// rab 'byor gang mtshan nyid med pa'i chos rnams 'byung bar 'dod pa de ni/ de bzhin gshegs pa dgra bcom pa yang dag par rdzogs pa'i sangs rgyas 'byung bar 'dod du zad do// de ci'i phyir zhe na/ rab 'byor dgra bcom pa zag pa zad pa ni khams gsum nas 'byung ba med do// rnam pa thams cad mkhyen pa nyid du gnas pa med do// rang sangs rgyas dang / byang chub sems dpa' dang / de bzhin gshegs pa dgra bcom pa yang dag par rdzogs pa'i sangs rgyas ni khams gsum nas 'byung ba med do// rnam pa thams cad mkhyen pa nyid du gnas pa med do// rab 'byor de ci'i phyir zhe na/ 'di ltar dgra bcom pa'i ngo bo nyid ni dgra bcom pa'i ngo bo nyid kyis stong ba'i phyir ro// rang sangs rgyas dang / byang chub sems dpa' dang / de bzhin gshegs pa'i ngo bo nyid ni/ de bzhin gshegs pa'i ngo bo nyid kyis stong pa'i phyir ro// rab 'byor gang mtshan nyid med pa'i chos rnams 'byung bar 'dod pa de ni/ rgyun du zhugs pa'i 'bras bu 'byung bar 'dod du zad do// rab 'byor gang mtshan nyid med pa'i chos rnams 'byung bar 'dod pa de ni/ lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub dang / lam gyi rnam pa shes pa nyid dang / rnam pa thams cad mkhyen pa nyid 'byung bar 'dod du zad do// de ci'i phyir zhe na/ rab 'byor rgyun du zhugs pa'i 'bras bu ni khams gsum nas 'byung ba med do// rnam pa thams cad mkhyen pa nyid du gnas pa med do// lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub dang / lam gyi rnam pa shes pa nyid dang / rnam pa thams cad mkhyen pa nyid ni khams gsum nas 'byung ba med do// rnam pa thams cad mkhyen pa nyid du gnas pa med do// rab 'byor de ci'i phyir zhe na/ 'di ltar rgyun tu zhugs pa'i 'bras bu'i ngo bo nyid ni/ rgyun du zhugs pa'i 'bras bu'i ngo bo nyid kyis stong pa'i phyir ro// lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub dang / lam gyi rnam pa shes pa nyid dang / rnam pa thams cad mkhyen pa nyid kyi ngo bo nyid ni/ rnam pa thams cad mkhyen pa nyid kyi ngo bo nyid kyis stong pa'i phyir ro// rab 'byor gang mtshan nyid med pa'i chos rnams 'byung bar 'dod pa de ni/ ming 'byung bar 'dod du zad do// rab 'byor gang mtshan nyid med pa'i chos rnams 'byung bar 'dod pa de ni/ mtshan ma 'byung bar 'dod du zad do// rab 'byor gang mtshan nyid med pa'i chos rnams 'byung bar 'dod pa de ni/ brda 'byung bar 'dod du zad do// rab 'byor gang mtshan nyid med pa'i chos rnams 'byung bar 'dod pa de ni/ tha snyad 'byung bar 'dod du zad do// rab 'byor gang mtshan nyid med pa'i chos rnams 'byung bar 'dod pa de ni/ gdags pa 'byung bar 'dod du zad do// de ci'i phyir zhe na/ rab 'byor ming stong pa nyid ni khams gsum nas 'byung ba med do// rnam pa thams cad mkhyen pa nyid du gnas pa med do// mtshan ma stong pa nyid ni khams gsum nas 'byung ba med do// rnam pa thams cad mkhyen pa nyid du gnas pa med do// brda stong pa nyid ni khams gsum nas 'byung ba med do// rnam pa thams cad mkhyen pa nyid du gnas pa med do// tha snyad stong pa nyid ni khams gsum nas 'byung ba med do// rnam pa thams cad mkhyen pa nyid du gnas pa med do// gdags pa stong pa nyid ni khams gsum nas 'byung ba med do// rnam pa thams cad mkhyen pa nyid du gnas pa med do// rab 'byor de ci'i phyir zhe na/ 'di ltar ming stong pa nyid ni ming stong pa nyid kyi ngo bo nyid kyis stong pa'i phyir ro// mtshan ma stong pa nyid mtshan ma stong pa nyid kyi ngo bo nyid kyis stong pa'i phyir ro// brda stong pa nyid brda stong pa nyid kyi ngo bo nyid kyis stong pa'i phyir ro// tha snyad stong pa nyid tha snyad stong pa nyid kyi ngo bo nyid kyis stong pa'i phyir ro// gdags pa stong pa nyid gdags pa stong pa nyid kyi ngo bo nyid kyis stong pa'i phyir ro// rab 'byor gang mtshan nyid med pa'i chos rnams 'byung bar 'dod pa de ni/ skye ba med pa 'byung bar 'dod du zad do// rab 'byor gang mtshan nyid med pa'i chos rnams 'byung bar 'dod pa de ni/ 'gag pa med pa dang / kun nas nyon mongs pa med pa dang / rnam par byang ba med pa dang / mngon par 'du bya ba med pa 'byung bar 'dod du zad do// de ci'i phyir zhe na/ rab 'byor skye ba med pa'i ngo bo nyid ni khams gsum nas 'byung ba med do// rnam pa thams cad mkhyen pa nyid du gnas pa med do// 'gag pa med pa dang / kun nas nyon mongs pa med pa dang / rnam par byang ba med pa dang / mngon par 'du bya ba med pa'i ngo bo nyid ni khams gsum nas 'byung ba med do// rnam pa thams cad mkhyen pa nyid du gnas pa med do// rab 'byor de ci'i phyir zhe na/ 'di ltar skye ba med pa ni skye ba med pa'i ngo bo nyid kyis stong pa'i phyir ro// 'gag pa med pa dang / kun nas nyon mongs pa med pa dang / rnam par byang ba med pa dang / mngon par 'du bya ba med pa ni/ mngon par 'du bya ba med pa'i ngo bo nyid kyis stong pa'i phyir ro// rab 'byor de ltar rnam grangs des na/ 'di ltar theg pa chen po ni khams gsum nas byung nas/ rnam pa thams cad mkhyen pa nyid du gnas pa med par shes par bya ste/ gnas de ni bskyod du med pa'o// // shes rab kyi pha rol du phyin pa stong phrag nyi shu lnga pa// bam po bcu dgu pa// rab 'byor gzhan yang khyod kyis gang 'di skad du/ theg pa chen po de gang du gnas par 'gyur zhes smras pa de/ theg pa chen po de gang du yang gnas par 'gyur ba med de/ de ci'i phyir zhe na/ 'di ltar chos thams cad ni gnas mi dmigs pa'i phyir mi gnas pa ste/ rab 'byor de ltar theg pa chen po de ni mi gnas pa'i tshul gyis gnas so// rab 'byor 'di lta ste/ dper na/ chos kyi dbyings ni gnas pa yang ma yin/ mi gnas pa yang ma yin no// rab 'byor de bzhin du theg pa chen po de yang gnas pa yang ma yin/ mi gnas pa yang ma yin no// rab 'byor 'di lta ste/ dper na/ de bzhin nyid dang / yang dag pa'i mtha' dang / bsam gyis mi khyab pa'i dbyings ni gnas pa yang ma yin/ mi gnas pa yang ma yin no// rab 'byor de bzhin du theg pa chen po de yang gnas pa yang ma yin/ mi gnas pa yang ma yin no// de ci'i phyir zhe na/ rab 'byor chos kyi dbyings kyi ngo bo nyid la gnas pa 'am/ mi gnas pa med do// de bzhin nyid dang / yang dag pa'i mtha' dang / bsam gyis mi khyab pa'i dbyings kyi ngo bo nyid la ni gnas pa 'am/ mi gnas pa med do// de ci'i phyir zhe na/ rab 'byor de ni 'di ltar chos kyi dbyings chos kyi dbyings kyi ngo bo nyid kyis stong ba'i phyir ro// de bzhin nyid de bzhin nyid kyi ngo bo nyid kyis stong pa'i phyir ro// yang dag pa'i mtha' yang dag pa'i mtha'i ngo bo nyid kyis stong ba'i phyir ro// bsam gyis mi khyab pa'i dbyings bsam gyis mi khyab pa'i dbyings kyi ngo bo nyid kyis stong ba'i phyir ro// rab 'byor 'di lta ste/ dper na/ nam mkha'i dbyings ni gnas pa yang ma yin/ mi gnas pa yang ma yin no// rab 'byor de bzhin du theg pa chen po de yang gnas pa yang ma yin/ mi gnas pa yang ma yin no// rab 'byor 'di lta ste/ dper na/ 'dod chags zad pa'i dbyings ni gnas pa yang ma yin/ mi gnas pa yang ma yin no// de bzhin du theg pa chen po de yang gnas pa yang ma yin mi gnas pa yang ma yin no// rab 'byor 'di lta ste/ dper na/ rab tu byang ba'i dbyings dang / 'dod chags dang bral ba'i dbyings dang / 'gog pa'i dbyings la ni gnas pa'am/ mi gnas pa med do// rab 'byor de bzhin du theg pa chen po de yang gnas pa yang ma yin/ mi gnas pa yang ma yin no// de ci'i phyir zhe na/ nam mkha'i dbyings kyi ngo bo nyid la ni gnas pa'am/ mi gnas pa med do// 'dod chags zad pa'i dbyings dang / rab tu byang ba'i dbyings dang / 'dod chags dang bral ba'i dbyings dang / 'gog pa'i dbyings kyi ngo bo nyid la ni gnas pa'am/ mi gnas pa med do// de ci'i phyir zhe na/ rab 'byor de ni 'di ltar nam mkha'i dbyings nam mkha'i dbyings kyi rang bzhin gyis stong ba'i phyir ro// 'dod chags zad pa'i dbyings 'dod chags zad pa'i dbyings kyi rang bzhin gyis stong ba'i phyir ro// rab tu byang ba'i dbyings rab tu byang ba'i dbyings kyi rang bzhin gyis stong ba'i phyir ro// 'dod chags dang bral ba'i dbyings 'dod chags dang bral ba'i dbyings kyi rang bzhin gyis stong ba'i phyir ro// 'gog pa'i dbyings 'gog pa'i dbyings kyi rang bzhin gyis stong ba'i phyir ro// rab 'byor 'di lta ste/ dper na/ gzugs stong pa nyid ni gnas pa yang ma yin/ mi gnas pa yang ma yin no// rab 'byor de bzhin du theg pa chen po de yang gnas pa yang ma yin/ mi gnas pa yang ma yin no// rab 'byor 'di lta ste/ dper na/ tshor ba stong pa nyid dang / 'du shes stong pa nyid dang / 'du byed stong pa nyid dang / rnam par shes pa stong pa nyid ni gnas pa yang ma yin/ mi gnas pa yang ma yin no// rab 'byor de bzhin du theg pa chen po de yang gnas pa yang ma yin/ mi gnas pa yang ma yin no// de ci'i phyir zhe na/ rab 'byor gzugs kyi ngo bo nyid la ni gnas pa'am/ mi gnas pa med do// tshor ba dang / 'du shes dang / 'du byed dang / rnam par shes pa'i ngo bo nyid la ni gnas pa 'am/ mi gnas pa med do// de ci'i phyir zhe na/ rab 'byor de ni 'di ltar gzugs gzugs kyis stong pa'i phyir ro// tshor ba dang / 'du shes dang / 'du byed dang / rnam par shes pa rnam par shes pas stong pa'i phyir ro// rab 'byor 'di lta ste/ dper na/ mig stong pa nyid ni gnas pa yang ma yin/ mi gnas pa yang ma yin no// rab 'byor de bzhin du theg pa chen po de yang gnas pa yang ma yin mi gnas pa yang ma yin no// rab 'byor 'di lta ste/ dper na/ rna ba stong pa nyid dang / sna stong pa nyid dang / lce stong pa nyid dang / lus stong pa nyid dang / yid stong pa nyid ni gnas pa yang ma yin/ mi gnas pa yang ma yin no// rab 'byor de bzhin du theg pa chen po de yang gnas pa yang ma yin/ mi gnas pa yang ma yin no// de ci'i phyir zhe na/ rab 'byor mig gi ngo bo nyid la ni gnas pa'am/ mi gnas pa med do// rna ba dang / sna dang / lce dang / lus dang / yid kyi ngo bo nyid la ni gnas pa'am mi gnas pa med do// de ci'i phyir zhe na/ rab 'byor de ni 'di ltar mig mig gis stong pa'i phyir ro// rna ba dang / sna dang / lce dang / lus dang / yid ni yid kyis stong pa'i phyir ro// rab 'byor 'di lta ste/ dper na/ gzugs stong pa nyid ni gnas pa yang ma yin/ mi gnas pa yang ma yin no// rab 'byor de bzhin du theg pa chen po de yang gnas pa yang ma yin mi gnas pa yang ma yin no// rab 'byor 'di lta ste dper na/ sgra stong pa nyid dang / dri stong pa nyid dang / ro stong pa nyid dang / reg stong pa nyid dang / chos stong pa nyid ni gnas pa yang ma yin mi gnas pa yang ma yin no// rab 'byor de bzhin du theg pa chen po de yang gnas pa yang ma yin mi gnas pa yang ma yin no// de ci'i phyir zhe na/ rab 'byor gzugs kyi ngo bo nyid la ni gnas pa'am mi gnas pa med do// sgra dang / dri dang / ro dang / reg dang / chos kyi ngo bo nyid la ni gnas pa'am mi gnas pa med do// de ci'i phyir zhe na/ rab 'byor de ni 'di ltar gzugs gzugs kyis stong pa'i phyir ro// sgra dang / dri dang / ro dang / reg dang / chos chos kyis stong pa'i phyir ro// rab 'byor 'di lta ste dper na/ mig gi rnam par shes pa stong pa nyid ni gnas pa yang ma yin/ mi gnas pa yang ma yin no// rab 'byor de bzhin du theg pa chen po de yang gnas pa yang ma yin/ mi gnas pa yang ma yin no// rab 'byor 'di lta ste dper na/ rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa stong pa nyid ni gnas pa yang ma yin/ mi gnas pa yang ma yin no// rab 'byor de bzhin du theg pa chen po de yang gnas pa yang ma yin/ mi gnas pa yang ma yin no// de ci'i phyir zhe na/ rab 'byor mig gi rnam par shes pa'i ngo bo nyid la ni gnas pa'am mi gnas pa med do// rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa'i ngo bo nyid la ni gnas pa'am mi gnas pa med do// de ci'i phyir zhe na/ rab 'byor de ni 'di ltar mig gi rnam par shes pa mig gi rnam par shes pas stong pa'i phyir ro// rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa yid kyi rnam par shes pas stong pa'i phyir ro// rab 'byor 'di lta ste/ dper na/ mig gi 'dus te reg pa stong pa nyid ni gnas pa yang ma yin mi gnas pa yang ma yin no// rab 'byor de bzhin du theg pa chen po de yang gnas pa yang ma yin mi gnas pa yang ma yin no// rab 'byor 'di lta ste/ dper na/ rna ba'i 'dus te reg pa stong pa nyid dang / sna'i 'dus te reg pa stong pa nyid dang / lce'i 'dus te reg pa stong pa nyid dang / lus kyi 'dus te reg pa stong pa nyid dang / yid kyi 'dus te reg pa stong pa nyid ni gnas pa yang ma yin mi gnas pa yang ma yin no// rab 'byor de bzhin du theg pa chen po de yang gnas pa yang ma yin/ mi gnas pa yang ma yin no// de ci'i phyir zhe na/ rab 'byor mig gi 'dus te reg pa'i ngo bo nyid la ni gnas pa'am mi gnas pa med do// rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa'i ngo bo nyid la ni gnas pa'am mi gnas pa med do// rab 'byor de ci'i phyir zhe na/ de ni 'di ltar mig gi 'dus te reg pa mig gi 'dus te reg pas stong pa'i phyir ro// rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa yid kyi 'dus te reg pas stong pa'i phyir ro// rab 'byor 'di lta ste/ dper na/ mig gi 'dus te reg pa'i rkyen gyis tshor ba stong pa nyid ni gnas pa yang ma yin/ mi gnas pa yang ma yin no// rab 'byor de bzhin du theg pa chen po de yang gnas pa yang ma yin/ mi gnas pa yang ma yin no// rab 'byor 'di lta ste dper na/ rna ba'i 'dus te reg pa'i rkyen gyis tshor ba stong pa nyid dang / sna'i 'dus te reg pa'i rkyen gyis tshor ba stong pa nyid dang / lce'i 'dus te reg pa'i rkyen gyis tshor ba stong pa nyid dang / lus kyi 'dus te reg pa'i rkyen gyis tshor ba stong pa nyid dang / yid kyi 'dus te reg pa'i rkyen gyis tshor ba stong pa nyid ni gnas pa yang ma yin/ mi gnas pa yang ma yin no// rab 'byor de bzhin du theg pa chen po de yang gnas pa yang ma yin/ mi gnas pa yang ma yin no// de ci'i phyir zhe na/ rab 'byor mig gi 'dus te reg pa'i rkyen gyis tshor ba'i ngo bo nyid la ni gnas pa'am mi gnas pa med do// rna ba'i 'dus te reg pa'i rkyen gyis tshor ba'i ngo bo nyid dang / sna'i 'dus te reg pa'i rkyen gyis tshor ba'i ngo bo nyid dang / lce'i 'dus te reg pa'i rkyen gyis tshor ba'i ngo bo nyid dang / lus kyi 'dus te reg pa'i rkyen gyis tshor ba'i ngo bo nyid dang / yid kyi 'dus te reg pa'i rkyen gyis tshor ba'i ngo bo nyid la ni gnas pa 'am mi gnas pa med do// de ci'i phyir zhe na/ rab 'byor de ni 'di ltar mig gi 'dus te reg pa'i rkyen gyis tshor ba/ mig gi 'dus te reg pa'i rkyen gyis tshor bas stong pa'i phyir ro// rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba yid kyi 'dus te reg pa'i rkyen gyis tshor bas stong pa'i phyir ro// rab 'byor 'di lta ste dper na/ rmi lam ni gnas pa yang ma yin mi gnas pa yang ma yin no// rab 'byor de bzhin du theg pa chen po de yang gnas pa yang ma yin/ mi gnas pa yang ma yin no// rab 'byor 'di lta ste/ dper na/ sgyu ma dang / smig rgyu dang / sgra brnyan dang / mig yor dang / gzugs brnyan dang / sprul pa ni gnas pa yang ma yin/ mi gnas pa yang ma yin no// rab 'byor de bzhin du theg pa chen po de yang gnas pa yang ma yin mi gnas pa yang ma yin no// de ci'i phyir zhe na/ rab 'byor rmi lam gyi ngo bo nyid la ni gnas pa'am mi gnas pa med do// sgyu ma'i ngo bo nyid dang / smig rgyu'i ngo bo nyid dang / sgra brnyan gyi ngo bo nyid dang / mig yor gyi ngo bo nyid dang / gzugs brnyan gyi ngo bo nyid dang / de bzhin gshegs pa'i sprul pa'i ngo bo nyid la ni gnas pa 'am/ mi gnas pa med do// de ci'i phyir zhe na/ rab 'byor de ni 'di ltar rmi lam rmi lam gyis stong pa'i phyir ro// sgyu ma sgyu mas stong pa'i phyir ro// smig rgyu smig rgyus stong pa'i phyir ro// sgra brnyan sgra brnyan gyis stong pa'i phyir ro// mig yor mig yor gyis stong pa'i phyir ro// gzugs brnyan gzugs brnyan gyis stong pa'i phyir ro// de bzhin gshegs pa'i sprul pa de bzhin gshegs pa'i sprul pas stong pa'i phyir ro// rab 'byor 'di lta ste/ dper na/ sbyin pa'i pha rol du phyin pa ni gnas pa yang ma yin/ mi gnas pa yang ma yin no// rab 'byor de bzhin du theg pa chen po de yang gnas pa yang ma yin/ mi gnas pa yang ma yin no// rab 'byor 'di lta ste/ dper na/ tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa ni gnas pa yang ma yin/ mi gnas pa yang ma yin no// rab 'byor de bzhin du theg pa chen po de yang gnas pa yang ma yin/ mi gnas pa yang ma yin no// rab 'byor de ci'i phyir zhe na/ sbyin pa'i pha rol du phyin pa'i ngo bo nyid la ni gnas pa'am/ mi gnas pa med do// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa'i ngo bo nyid la ni gnas pa 'am mi gnas pa med do// rab 'byor de ci'i phyir zhe na/ de ni 'di ltar sbyin pa'i pha rol du phyin pa/ sbyin pa'i pha rol du phyin pas stong pa'i phyir ro// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa/ shes rab kyi pha rol du phyin pas stong pa'i phyir ro// rab 'byor 'di lta ste dper na/ nang stong pa nyid ni gnas pa yang ma yin mi gnas pa yang ma yin no// rab 'byor de bzhin du theg pa chen po de yang gnas pa yang ma yin/ mi gnas pa yang ma yin no// rab 'byor 'di lta ste dper na/ dngos po med pa'i ngo bo nyid stong pa nyid kyi bar ni gnas pa yang ma yin/ mi gnas pa yang ma yin no// rab 'byor de bzhin du theg pa chen po de yang gnas pa yang ma yin/ mi gnas pa yang ma yin no// de ci'i phyir zhe na/ rab 'byor nang stong pa nyid kyi ngo bo nyid la ni gnas pa'am mi gnas pa med do// dngos po med pa'i ngo bo nyid stong pa nyid kyi bar gyi ngo bo nyid la ni gnas pa'am mi gnas pa med do// de ci'i phyir zhe na/ rab 'byor de ni 'di ltar nang stong pa nyid nang stong pa nyid kyis stong pa'i phyir ro// dngos po med pa'i ngo bo nyid stong pa nyid kyi bar du/ dngos po med pa'i ngo bo nyid stong pa nyid kyis stong pa'i phyir ro// rab 'byor 'di lta ste dper na/ dran pa nye bar gzhag pa rnams ni gnas pa yang ma yin/ mi gnas pa yang ma yin no// rab 'byor de bzhin du theg pa chen po de yang gnas pa yang ma yin mi gnas pa yang ma yin no// rab 'byor 'di lta ste/ dper na/ yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa ni gnas pa yang ma yin/ mi gnas pa yang ma yin no// rab 'byor de bzhin du theg pa chen po de yang gnas pa yang ma yin mi gnas pa yang ma yin no// de ci'i phyir zhe na/ rab 'byor dran pa nye bar gzhag pa rnams kyi ngo bo nyid la ni gnas pa'am mi gnas pa med do// yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa'i ngo bo nyid la ni gnas pa'am mi gnas pa med do// de ci'i phyir zhe na/ rab 'byor de ni 'di ltar dran pa nye bar gzhag pa rnams/ dran pa nye bar gzhag pa rnams kyis stong pa'i phyir ro// yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa ni/ 'phags pa'i lam yan lag brgyad pas stong pa'i phyir ro// rab 'byor 'di lta ste/ dper na/ 'phags pa'i bden pa rnams ni gnas pa yang ma yin mi gnas pa yang ma yin no// rab 'byor de bzhin du theg pa chen po de yang gnas pa yang ma yin/ mi gnas pa yang ma yin no// rab 'byor 'di lta ste/ dper na/ bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar ba brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams ni gnas pa yang ma yin/ mi gnas pa yang ma yin no// rab 'byor de bzhin du theg pa chen po de yang gnas pa yang ma yin/ mi gnas pa yang ma yin no// de ci'i phyir zhe na/ rab 'byor 'phags pa'i bden pa'i ngo bo nyid la ni gnas pa'am mi gnas pa med do// bsam gtan dang / tshad med pa dang / gzugs med pa'i snyoms par 'jug pa dang / rnam par thar ba brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams kyi ngo bo nyid la ni gnas pa'am mi gnas pa med do// de ci'i phyir zhe na/ rab 'byor de ni 'di ltar 'phags pa'i bden pa rnams/ 'phags pa'i bden pa rnams kyis stong pa'i phyir ro// bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa rnams dang / mthar gyis gnas pa'i snyoms par 'jug pa rnams dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams/ gzungs kyi sgo rnams kyis stong pa'i phyir ro// rab 'byor 'di lta ste dper na/ de bzhin gshegs pa'i stobs bcu ni gnas pa yang ma yin/ mi gnas pa yang ma yin no// rab 'byor de bzhin du theg pa chen po de yang gnas pa yang ma yin/ mi gnas pa yang ma yin no// rab 'byor 'di lta ste/ dper na/ mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad ni gnas pa yang ma yin mi gnas pa yang ma yin no// rab 'byor de bzhin du theg pa chen po de yang gnas pa yang ma yin mi gnas pa yang ma yin no// de ci'i phyir zhe na/ rab 'byor de bzhin gshegs pa'i stobs bcu'i ngo bo nyid la ni gnas pa 'am mi gnas pa med do// mi 'jigs pa rnams dang / so so yang dag par rig pa rnams dang / sangs rgyas kyi chos ma 'dres pa brgyad kyi ngo bo nyid la ni gnas pa'am mi gnas pa med do// de ci'i phyir zhe na/ rab 'byor de ni 'di ltar de bzhin gshegs pa'i stobs bcu de bzhin gshegs pa'i stobs rnams kyis stong pa'i phyir ro// mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad/ sangs rgyas kyi chos ma 'dres pa rnams kyis stong pa'i phyir ro// rab 'byor 'di lta ste/ dper na/ dgra bcom pa zag pa zad pa ni gnas pa yang ma yin/ mi gnas pa yang ma yin no// rang sangs rgyas ni gnas pa yang ma yin/ mi gnas pa yang ma yin no// rab 'byor de bzhin du theg pa chen po de yang gnas pa yang ma yin mi gnas pa yang ma yin no// de ci'i phyir zhe na/ rab 'byor dgra bcom pa'i ngo bo nyid la ni gnas pa'am mi gnas pa med do// rang sangs rgyas kyi ngo bo nyid la ni gnas pa'am mi gnas pa med do// de ci'i phyir zhe na/ rab 'byor de ni 'di ltar dgra bcom pa'i ngo bo nyid/ dgra bcom pa'i ngo bo nyid kyis stong pa'i phyir ro// rang sangs rgyas kyi ngo bo nyid/ rang sangs rgyas kyi ngo bo nyid kyis stong pa'i phyir ro// rab 'byor 'di lta ste/ dper na/ byang chub sems dpa' ni gnas pa yang ma yin/ mi gnas pa yang ma yin no// de bzhin gshegs pa dgra bcom pa yang dag par rdzogs pa'i sangs rgyas ni gnas pa yang ma yin mi gnas pa yang ma yin no// rab 'byor de bzhin du theg pa chen po de yang gnas pa yang ma yin mi gnas pa yang ma yin no// de ci'i phyir zhe na/ rab 'byor byang chub sems dpa'i ngo bo nyid la ni gnas pa'am mi gnas pa med do// de bzhin gshegs pa'i ngo bo nyid la ni gnas pa'am mi gnas pa med do// de ci'i phyir zhe na/ rab 'byor de ni 'di ltar byang chub sems dpa'i ngo bo nyid/ byang chub sems dpa'i ngo bo nyid kyis stong pa'i phyir ro// de bzhin gshegs pa'i ngo bo nyid de bzhin gshegs pa'i ngo bo nyid kyis stong pa'i phyir ro// rab 'byor 'di lta ste dper na/ rgyun du zhugs pa'i 'bras bu ni gnas pa yang ma yin/ mi gnas pa yang ma yin no// lan cig phyir 'ong ba dang / phyir mi 'ong ba dang / dgra bcom pa nyid ni gnas pa yang ma yin/ mi gnas pa yang ma yin no// rang byang chub ni gnas pa yang ma yin/ mi gnas pa yang ma yin no// rab 'byor de bzhin du theg pa chen po de yang gnas pa yang ma yin/ mi gnas pa yang ma yin no// de ci'i phyir zhe na/ rab 'byor rgyun tu zhugs pa'i 'bras bu'i ngo bo nyid la ni gnas pa'am mi gnas pa med do// lan cig phyir 'ong ba dang / phyir mi 'ong ba dang / dgra bcom pa nyid kyi ngo bo nyid la ni gnas pa'am mi gnas pa med do// rang byang chub kyi ngo bo nyid la ni gnas pa 'am mi gnas pa med do// de ci'i phyir zhe na/ rab 'byor de ni 'di ltar rgyun du zhugs pa'i 'bras bu'i ngo bo nyid/ rgyun du zhugs pa'i 'bras bu'i ngo bo nyid kyis stong ba'i phyir ro// lan cig phyir 'ong ba dang / phyir mi 'ong ba dang / dgra bcom pa nyid kyi ngo bo nyid/ dgra bcom pa nyid kyi ngo bo nyid kyis stong ba'i phyir ro// rang byang chub kyi ngo bo nyid rang byang chub kyi ngo bo nyid kyis stong pa'i phyir ro// rab 'byor 'di lta ste/ dper na/ lam gyi rnam pa shes pa nyid ni gnas pa yang ma yin mi gnas pa yang ma yin no// rnam pa thams cad mkhyen pa nyid ni gnas pa yang ma yin/ mi gnas pa yang ma yin no// rab 'byor de bzhin du theg pa chen po de yang gnas pa yang ma yin/ mi gnas pa yang ma yin no// de ci'i phyir zhe na/ rab 'byor lam gyi rnam pa shes pa nyid kyi ngo bo nyid la ni gnas pa'am mi gnas pa med do// rnam pa thams cad mkhyen pa nyid kyi ngo bo nyid la ni gnas pa 'am mi gnas pa med do// de ci'i phyir zhe na/ rab 'byor de ni 'di ltar lam gyi rnam pa shes pa nyid kyi ngo bo nyid/ lam gyi rnam pa shes pa'i ngo bo nyid kyis stong pa'i phyir ro// rnam pa thams cad mkhyen pa nyid kyi ngo bo nyid/ rnam pa thams cad mkhyen pa nyid kyi ngo bo nyid kyis stong ba'i phyir ro// rab 'byor 'di lta ste dper na/ ming ni gnas pa yang ma yin/ mi gnas pa yang ma yin no// rab 'byor de bzhin du theg pa chen po de yang gnas pa yang ma yin mi gnas pa yang ma yin no// rab 'byor 'di lta ste dper na/ mtshan ma dang / brda dang / tha snyad dang / gdags pa ni gnas pa yang ma yin/ mi gnas pa yang ma yin no// rab 'byor de bzhin du theg pa chen po de yang gnas pa yang ma yin mi gnas pa yang ma yin no// de ci'i phyir zhe na/ rab 'byor ming gi ngo bo nyid la ni gnas pa'am mi gnas pa med do// mtshan ma dang / brda dang / tha snyad dang / gdags pa'i ngo bo nyid la ni gnas pa'am mi gnas pa med do// de ci'i phyir zhe na/ rab 'byor ming gi ngo bo nyid ming gi ngo bo nyid kyis stong pa'i phyir ro// mtshan ma'i ngo bo nyid mtshan ma'i ngo bo nyid kyis stong pa'i phyir ro// brda'i ngo bo nyid/ brda'i ngo bo nyid kyis stong pa'i phyir ro// tha snyad kyi ngo bo nyid/ tha snyad kyi ngo bo nyid kyis stong pa'i phyir ro// gdags pa'i ngo bo nyid/ gdags pa'i ngo bo nyid kyis stong pa'i phyir ro// rab 'byor 'di lta ste dper na/ skye ba med pa ni gnas pa yang ma yin/ mi gnas pa yang ma yin no// rab 'byor de bzhin du theg pa chen po de yang gnas pa yang ma yin/ mi gnas pa yang ma yin no// rab 'byor 'di lta ste dper na/ 'gag pa med pa dang / kun nas nyon mongs pa med pa dang / rnam par byang ba med pa ni gnas pa yang ma yin/ mi gnas pa yang ma yin no// rab 'byor de bzhin du theg pa chen po de yang gnas pa yang ma yin/ mi gnas pa yang ma yin no// de ci'i phyir zhe na/ rab 'byor skye ba med pa'i ngo bo nyid la ni gnas pa'am mi gnas pa med do// 'gag pa med pa dang / kun nas nyon mongs pa med pa dang / rnam par byang ba med pa'i ngo bo nyid la gnas pa'am mi gnas pa med do// de ci'i phyir zhe na/ rab 'byor de ni 'di ltar skye ba med pa'i ngo bo nyid skye ba med pa'i ngo bo nyid kyis stong pa'i phyir ro// 'gag pa med pa'i ngo bo nyid 'gag pa med pa'i ngo bo nyid kyis stong pa'i phyir ro// kun nas nyon mongs pa med pa'i ngo bo nyid kun nas nyon mongs pa med pa'i ngo bo nyid kyis stong pa'i phyir ro// rnam par byang ba med pa'i ngo bo nyid rnam par byang ba med pa'i ngo bo nyid kyis stong pa'i phyir ro// rab 'byor 'di lta ste dper na/ mngon par 'du bya ba med pa ni gnas pa yang ma yin/ mi gnas pa yang ma yin no// rab 'byor de bzhin du theg pa chen po de yang gnas pa yang ma yin mi gnas pa yang ma yin no// de ci'i phyir zhe na/ rab 'byor mngon par 'du bya ba med pa'i ngo bo nyid la ni gnas pa 'am mi gnas pa med do// de ci'i phyir zhe na/ rab 'byor de ni 'di ltar mngon par 'du bya ba med pa'i ngo bo nyid mngon par 'du bya ba med pa'i ngo bo nyid kyis stong pa'i phyir ro// rab 'byor rnam grangs des na/ theg pa chen po de ni mi gnas par gnas pa'i tshul dang / bskyod du med pa'i tshul gyis gang du yang gnas par 'gyur ba med do// rab 'byor gang yang khyod kyis 'di skad du theg pa des su zhig 'byung bar 'gyur zhes smras pa ni/ theg pa des su yang 'byung bar 'gyur ba med do// de ci'i phyir zhe na/ rab 'byor de ni 'di ltar theg pa de gang yin pa dang / gang 'byung bar 'gyur ba dang / gang gis 'byung bar 'gyur ba dang / gang nas 'byung bar 'gyur ba'i chos de dag thams cad med cing mi dmigs pa'i phyir te/ de ltar chos thams cad med cing mi dmigs na/ chos gang zhig chos gang gis 'byung bar 'gyur/ de ci'i phyir zhe na/ rab 'byor de ni 'di ltar bdag shin du rnam par dag pa dang / sems can dang / srog dang / 'gro ba dang / gso ba dang / skyes bu dang / gang zag dang / shed can dang / shed bdag dang / byed pa po dang / tshor ba po dang / shes pa po dang / mthong ba po shin du rnam par dag pa'i phyir ro// mtha' las 'das pas bdag su med do// mtha' las 'das pas sems can dang / srog dang / 'gro ba dang / gso ba dang / skyes bu dang / gang zag dang / shed can dang / shed bdag dang / byed pa po dang / tshor ba po dang / shes pa po dang / mthong ba po su med do// shin du rnam par dag pa'i phyir/ chos kyi dbyings su med do// shin du rnam par dag pa'i phyir/ de bzhin nyid dang / yang dag pa'i mtha' dang / bsam gyis mi khyab pa'i dbyings su med do// shin du rnam par dag pa'i phyir/ phung po rnams su med do// shin du rnam par dag pa'i phyir/ skye mched dang / khams rnams su med do/ shin du rnam par dag pa'i phyir/ rten cing 'brel bar 'byung ba su med do// shin du rnam par dag pa'i phyir/ sbyin pa'i pha rol du phyin pa su med do// shin du rnam par dag pa'i phyir/ tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol tu phyin pa su med do// shin du rnam par dag pa'i phyir/ nang stong pa nyid su med do// shin du rnam par dag pa'i phyir/ dngos po med pa'i ngo bo nyid stong pa nyid kyi bar du su med do// shin du rnam par dag pa'i phyir/ dran pa nye bar gzhag pa rnams dmigs su med do// shin du rnam par dag pa'i phyir/ yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa su med do// shin du rnam par dag pa'i phyir/ 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa rnams dang / rnam par thar pa rnams dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams su med do// shin du rnam par dag pa'i phyir/ de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad su med do// shin du rnam par dag pa'i phyir/ rgyun du zhugs pa su med do// shin du rnam par dag pa'i phyir/ lan cig phyir 'ong ba dang / phyir mi 'ong ba dang / dgra bcom pa dang / rang sangs rgyas su med do// shin du rnam par dag pa'i phyir/ byang chub sems dpa' su med do// shin du rnam par dag pa'i phyir/ de bzhin gshegs pa dgra bcom pa yang dag par rdzogs pa'i sangs rgyas su med do// shin du rnam par dag pa'i phyir/ rgyun du zhugs pa'i 'bras bu su med do// shin du rnam par dag pa'i phyir/ lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub su med do// shin du rnam par dag pa'i phyir/ lam gyi rnam pa shes pa nyid dang / rnam pa thams cad mkhyen pa nyid su med do// shin du rnam par dag pa'i phyir/ skye ba med pa su med do// shin du rnam par dag pa'i phyir/ 'gag pa med pa dang / kun nas nyon mongs pa med pa dang / rnam par byang ba med pa dang / mngon par 'du bya ba med pa su med do// shin du rnam par dag pa'i phyir/ sngon gyi mtha' su med do// shin du rnam par dag pa'i phyir/ phyi ma'i mtha' su med do// shin du rnam par dag pa'i phyir/ da ltar byung ba su med do// shin du rnam par dag pa'i phyir/ 'ong ba dang / 'gro ba dang / gnas pa dang / 'chi 'pho dang / skye ba dang / 'grib pa dang / 'phel ba su med do// gang mi pas thams cad su med pa yin zhe na/ chos kyi dbyings mi pas chos kyi dbyings su med do// de ci'i phyir zhe na/ rab 'byor chos kyi dbyings su med pa ni/ pa yang ma yin/ mi pa yang ma yin no// de bzhin nyid mi pas/ de bzhin nyid su med do// de ci'i phyir zhe na/ rab 'byor de bzhin nyid su med pa ni/ pa yang ma yin/ mi pa yang ma yin no// yang dag pa'i mtha' mi pas/ yang dag pa'i mtha' su med do// de ci'i phyir zhe na/ rab 'byor yang dag pa'i mtha' su med pa ni/ pa yang ma yin/ mi pa yang ma yin no// bsam gyis mi khyab pa'i dbyings mi pas/ bsam gyis mi khyab pa'i dbyings su med do// de ci'i phyir zhe na/ rab 'byor bsam gyis mi khyab pa'i dbyings su med pa ni/ pa yang ma yin/ mi pa yang ma yin no// phung po dang / skye mched dang / khams mi pas/ phung po dang / skye mched dang / khams su med do// de ci'i phyir zhe na/ rab 'byor phung po dang / skye mched dang / khams su med pa ni/ pa yang ma yin/ mi pa yang ma yin no// rten cing 'brel bar 'byung ba mi pas/ rten cing 'brel bar 'byung ba su med do// de ci'i phyir zhe na/ rab 'byor rten cing 'brel bar 'byung ba su med pa ni/ pa yang ma yin/ mi pa yang ma yin no// sbyin pa'i pha rol du phyin pa mi pas/ sbyin pa'i pha rol du phyin pa su med do// de ci'i phyir zhe na/ rab 'byor sbyin pa'i pha rol du phyin pa su med pa ni/ pa yang ma yin/ mi pa yang ma yin no// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa mi pas/ shes rab kyi pha rol du phyin pa su med do// de ci'i phyir zhe na/ rab 'byor shes rab kyi pha rol du phyin pa su med pa ni/ pa yang ma yin/ mi pa yang ma yin no// nang stong pa nyid mi pas/ nang stong pa nyid su med do// de ci'i phyir zhe na/ rab 'byor nang stong pa nyid su med pa ni/ pa yang ma yin/ mi pa yang ma yin no// dngos po med pa'i ngo bo nyid stong pa nyid kyi bar du mi pas dngos po med pa'i ngo bo nyid stong pa nyid su med do// de ci'i phyir zhe na/ rab 'byor dngos po med pa'i ngo bo nyid stong pa nyid su med pa ni/ pa yang ma yin/ mi pa yang ma yin no// dran pa nye bar gzhag pa rnams mi pas/ dran pa nye bar gzhag pa rnams su med do// de ci'i phyir zhe na/ rab 'byor dran pa nye bar gzhag pa rnams su med pa ni/ pa yang ma yin/ mi pa yang ma yin no// yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa mi pas/ 'phags pa'i lam yan lag brgyad pa su med do// de ci'i phyir zhe na/ rab 'byor 'phags pa'i lam yan lag brgyad pa su med pa ni/ pa yang ma yin/ mi pa yang ma yin no// 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa rnams dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams mi pas/ gzungs kyi sgo rnams su med do// de ci'i phyir zhe na/ rab 'byor gzungs kyi sgo rnams su med pa ni/ pa yang ma yin/ mi pa yang ma yin no// de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad mi pas/ sangs rgyas kyi chos ma 'dres pa rnams su med do// de ci'i phyir zhe na/ rab 'byor sangs rgyas kyi chos ma 'dres pa rnams su med pa ni/ pa yang ma yin/ mi pa yang ma yin no// rgyun du zhugs pa mi pas/ rgyun du zhugs pa su med do// de ci'i phyir zhe na/ rab 'byor rgyun du zhugs pa su med pa ni/ pa yang ma yin/ mi pa yang ma yin no/ lan cig phyir 'ong ba dang / phyir mi 'ong ba dang / dgra bcom pa mi pas/ dgra bcom pa su med do// de ci'i phyir zhe na/ rab 'byor dgra bcom pa su med pa ni/ dmigs pa yang ma yin/ mi dmigs pa yang ma yin no// rang sangs rgyas mi dmigs pas/ rang sangs rgyas dmigs su med do// de ci'i phyir zhe na/ rab 'byor rang sangs rgyas dmigs su med pa ni/ dmigs pa yang ma yin/ mi dmigs pa yang ma yin no// byang chub sems dpa' mi dmigs pas/ byang chub sems dpa' dmigs su med do// de ci'i phyir zhe na/ rab 'byor byang chub sems dpa' dmigs su med pa ni/ dmigs pa yang ma yin/ mi dmigs pa yang ma yin no// de bzhin gshegs pa mi dmigs pas/ de bzhin gshegs pa dmigs su med do// de ci'i phyir zhe na/ rab 'byor de bzhin gshegs pa dmigs su med pa ni/ dmigs pa yang ma yin/ mi dmigs pa yang ma yin no// rgyun du zhugs pa'i 'bras bu mi dmigs pas/ rgyun du zhugs pa'i 'bras bu dmigs su med do// de ci'i phyir zhe na/ rab 'byor rgyun du zhugs pa'i 'bras bu dmigs su med pa ni/ dmigs pa yang ma yin/ mi dmigs pa yang ma yin no/ lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid mi dmigs pas/ dgra bcom pa nyid dmigs su med do// de ci'i phyir zhe na/ rab 'byor dgra bcom pa nyid dmigs su med pa ni/ dmigs pa yang ma yin/ mi dmigs pa yang ma yin no// rang byang chub mi dmigs pas/ rang byang chub dmigs su med do// de ci'i phyir zhe na/ rab 'byor rang byang chub dmigs su med pa ni/ dmigs pa yang ma yin/ mi dmigs pa yang ma yin no// lam gyi rnam pa shes pa nyid mi dmigs pas/ lam gyi rnam pa shes pa nyid dmigs su med do// de ci'i phyir zhe na/ rab 'byor lam gyi rnam pa shes pa nyid dmigs su med pa ni/ dmigs pa yang ma yin/ mi dmigs pa yang ma yin no// rnam pa thams cad mkhyen pa nyid mi dmigs pas/ rnam pa thams cad mkhyen pa nyid dmigs su med do// de ci'i phyir zhe na/ rab 'byor rnam pa thams cad mkhyen pa nyid dmigs su med pa ni/ dmigs pa yang ma yin/ mi dmigs pa yang ma yin no// skye ba med pa mi dmigs pas/ skye ba med pa dmigs su med do// de ci'i phyir zhe na/ rab 'byor skye ba med pa dmigs su med pa ni/ dmigs pa yang ma yin/ mi dmigs pa yang ma yin no// 'gag pa med pa mi dmigs pas/ 'gag pa med pa dmigs su med do// de ci'i phyir zhe na/ rab 'byor 'gag pa med pa dmigs su med pa ni/ dmigs pa yang ma yin/ mi dmigs pa yang ma yin no// kun nas nyon mongs pa med pa mi dmigs pas/ kun nas nyon mongs pa med pa dmigs su med do// de ci'i phyir zhe na/ rab 'byor kun nas nyon mongs pa med pa dmigs su med pa ni/ dmigs pa yang ma yin/ mi dmigs pa yang ma yin no// rnam par byang ba med pa mi dmigs pas/ rnam par byang ba med pa dmigs su med do// de ci'i phyir zhe na/ rab 'byor rnam par byang ba med pa dmigs su med pa ni/ dmigs pa yang ma yin/ mi dmigs pa yang ma yin no// mngon par 'du bya ba mi dmigs pas/ mngon par 'du bya ba med pa dmigs su med do// de ci'i phyir zhe na/ rab 'byor mngon par 'du bya ba med pa dmigs su med pa ni/ dmigs pa yang ma yin/ mi dmigs pa yang ma yin no// de bzhin du sngon gyi mtha' dang / phyi ma'i mtha' dang / da ltar byung ba dang / 'ong ba dang / 'gro ba dang / gnas pa dang / 'chi 'pho dang / skye ba dang 'grib pa dang / 'phel ba mi dmigs pas/ 'phel ba dmigs su med do// de ci'i phyir zhe na/ rab 'byor 'phel ba dmigs su med pa ni/ dmigs pa yang ma yin/ mi dmigs pa yang ma yin no// sa dang po mi dmigs pas/ sa dang po dmigs su med do// de ci'i phyir zhe na/ rab 'byor sa dang po dmigs su med pa ni/ dmigs pa yang ma yin/ mi dmigs pa yang ma yin no// sa gnyis pa dang / sa gsum pa dang / sa bzhi pa dang / sa lnga pa dang / sa drug pa dang / sa bdun pa dang / sa brgyad pa dang / sa dgu pa dang / sa bcu pa mi dmigs pas/ sa bcu pa dmigs su med do// de ci'i phyir zhe na/ rab 'byor sa bcu pa dmigs su med pa ni/ dmigs pa yang ma yin/ mi dmigs pa yang ma yin no// de la sa dang po ni gang // sa gnyis pa dang / sa gsum pa dang / sa bzhi pa dang / sa lnga pa dang / sa drug pa dang / sa bdun pa dang / sa brgyad pa dang / sa dgu pa dang / sa bcu pa ni gang zhe na/ 'di lta ste/ dkar po rnam par mthong ba'i sa dang / rigs kyi sa dang / brgyad pa'i sa dang / mthong ba'i sa dang / bsrabs pa'i sa dang / 'dod chags dang bral ba'i sa dang / byas pa rtogs pa'i sa dang / rang sangs rgyas kyi sa dang / byang chub sems dpa'i sa dang / sangs rgyas kyi sa ste/ nang stong pa nyid kyi phyir/ sa dang po dmigs su med do// dngos po med pa'i ngo bo nyid stong pa nyid kyi bar gyi phyir/ sa dang po dmigs su med do// nang stong pa nyid kyi phyir sa bcu'i bar du dmigs su med do// dngos po med pa'i ngo bo nyid stong pa nyid kyi bar gyi phyir/ sa bcu'i bar du dmigs su med do// de ci'i phyir zhe na/ rab 'byor shin du rnam par dag pa'i phyir/ sa dang po dmigs su med pa ni/ dmigs pa yang ma yin/ mi dmigs pa yang ma yin no// sa bcu pa'i bar du dmigs su med pa ni/ dmigs pa yang ma yin/ mi dmigs pa yang ma yin no// shin du rnam par dag pa nye bar bzung na/ nang stong pa nyid kyi phyir/ sems can yongs su smin par bya ba dmigs su med do// shin du rnam par dag pa nye bar bzung na/ dngos po med pa'i ngo bo nyid stong pa nyid kyi bar gyi phyir/ sems can yongs su smin par bya ba dmigs su med do// shin du rnam par dag pa nye bar bzung na/ nang stong pa nyid kyi phyir/ sangs rgyas kyi zhing yongs su dag par bya ba dmigs su med do// shin du rnam par dag pa nye bar bzung na/ dngos po med pa'i ngo bo nyid stong pa nyid kyi bar gyi phyir/ sangs rgyas kyi zhing yongs su dag par bya ba dmigs su med do// shin du rnam par dag pa nye bar bzung na/ nang stong pa nyid kyi phyir/ mig lnga dmigs su med do// shin du rnam par dag pa nye bar bzung na/ dngos po med pa'i ngo bo nyid stong pa nyid kyi bar gyi phyir/ mig lnga dmigs su med do// rab 'byor de ltar na byang chub sems dpa' sems dpa' chen po shes rab kyi pha rol du phyin pa la spyod cing // chos thams cad mi dmigs pa'i tshul gyis/ theg pa chen pos rnam pa thams cad mkhyen pa nyid du 'byung bar 'gyur ro// shes rab kyi pha rol du phyin pa stong phrag nyi shu lnga pa las le'u bcu pa'o// // de nas tshe dang ldan pa rab 'byor gyis/ bcom ldan 'das la 'di skad ces gsol to// bcom ldan 'das theg pa chen po theg pa chen po zhes bgyi ba ni/ lha dang mi dang lha ma yin du bcas pa'i 'jig rten zil gyis mnan te 'byung bar 'gyur bas/ de'i slad du theg pa chen po zhes bgyi'o// bcom ldan 'das theg pa de ni nam mkha' dang mnyam pa ste/ ji ltar nam mkha' sems can grangs dang tshad ma mchis pa'i go 'byed pa de bzhin du theg pa chen po 'di yang sems can grangs dang tshad ma mchis pa'i go 'byed pas/ bcom ldan 'das rnam grangs des na/ byang chub sems dpa' sems dpa' chen po rnams kyi theg pa chen po ste/ theg pa chen po de la 'gro ba dang / 'ong ba zhes bgyi ba'am/ gnas pa yang ma mchis/ sngon gyi mtha' dang / phyi ma'i mtha' dang / dbus zhes bgyi ba yang ma mchis so// bcom ldan 'das 'di lta ste/ dper na/ nam mkha' la 'gro ba'am 'ong ba zhes bgyi ba yang ma mchis la/ gnas pa yang ma mchis pa de bzhin du/ theg pa chen po 'di la yang 'gro ba mi dmigs/ 'ong ba mi dmigs/ gnas pa mi dmigs so// bcom ldan 'das 'di lta ste dper na/ nam mkha' ni dus gsum mnyam pa nyid kyi slad du/ sngon gyi mtha' mi dmigs/ phyi ma'i mtha' mi dmigs/ dbus mi dmigs so// de bzhin du theg pa chen po 'di yang dus gsum mnyam pa nyid kyi slad du/ sngon gyi mtha' mi dmigs/ phyi ma'i mtha' mi dmigs/ dbus mi dmigs so// bcom ldan 'das 'di lta ste/ theg pa chen po 'di ni dus gsum mnyam pa nyid kyi theg pa pas/ de'i slad du theg pa chen po theg pa chen po zhes bgyi'o// bcom ldan 'das kyis bka' stsal pa/ rab 'byor de de bzhin no// de de bzhin te/ 'di lta ste/ pha rol du phyin pa drug po 'di dag ni/ byang chub sems dpa' sems dpa' chen po'i theg pa chen po ste/ sbyin pa'i pha rol du phyin pa dang / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa ste/ 'di ni byang chub sems dpa' sems dpa' chen po'i theg pa chen po zhes bya'o// rab 'byor gzhan yang byang chub sems dpa' sems dpa' chen po'i theg pa chen po ni 'di lta ste/ gzungs kyi sgo rnams dang / ting nge 'dzin gyi sgo thams cad de/ dpa' bar 'gro ba'i ting nge 'dzin dang / nam mkha' ltar chags pa med pas/ rnam par grol zhing gos pa med pa'i ting nge 'dzin gyi bar du ste/ 'di ni byang chub sems dpa' sems dpa' chen po'i theg pa chen po zhes bya'o// rab 'byor gzhan yang byang chub sems dpa' sems dpa' chen po'i theg pa chen po ni/ 'di lta ste/ nang stong pa nyid dang / dngos po med pa'i ngo bo nyid stong pa nyid kyi bar du ste/ 'di ni byang chub sems dpa' sems dpa' chen po'i theg pa chen po'o// rab 'byor gzhan yang byang chub sems dpa' sems dpa' chen po'i theg pa chen po ni/ 'di lta ste/ dran pa nye bar gzhag pa bzhi dang / yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa dang / 'phags pa'i bden pa bzhi dang / bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / snying rje chen po dang / sangs rgyas kyi chos ma 'dres pa brgyad dag ste/ 'di ni byang chub sems dpa' sems dpa' chen po'i theg pa chen po'o// rab 'byor gang yang khyod kyis 'di skad du theg pa de ni lha dang / mi dang lha ma yin du bcas pa'i 'jig rten zil gyis mnan te/ 'byung bar 'gyur ro// zhes smras pa ni/ lha dang mi dang lha ma yin du bcas pa'i 'jig rten gang zhe na/ 'di lta ste/ 'dod pa'i khams dang / gzugs yod pa'i khams dang / gzugs med pa'i khams te/ rab 'byor gal te 'dod pa'i khams de bzhin/ ma nor ba de bzhin gzhan ma yin pa de bzhin te/ phyin ci log ma yin la bden pa yang dag pa ste/ ji lta ba bzhin du rtag cing brtan la/ ther zug mi 'gyur ba'i chos can gyi dngos po zhig yin na ni/ theg pa chen po 'dis kyang // lha dang / mi dang / lha ma yin du bcas pa'i 'jig rten zil gyis mnan cing 'byung bar mi 'gyur te/ rab 'byor 'dod pa'i khams de rnam par brtags pa/ rnam par bskyed pa/ yongs su bsgrubs pa ste/ mi rtag cing mi brtan la/ ther zug ma yin 'gyur ba'i chos can te/ dngos po med pas de'i phyir theg pa chen po 'dis/ lha dang / mi dang / lha ma yin du bcas pa'i 'jig rten zil gyis mnan te 'byung ba yin no// rab 'byor gal te gzugs kyi khams de bzhin/ ma nor ba de bzhin gzhan ma yin pa de bzhin te/ phyin ci log ma yin la bden pa yang dag pa ste/ ji lta ba bzhin du rtag cing brtan la/ ther zug mi 'gyur ba'i chos can gyi dngos po zhig yin na ni/ theg pa chen po 'dis kyang // lha dang mi dang lha ma yin du bcas pa'i 'jig rten zil gyis mnan cing 'byung bar mi 'gyur te/ rab 'byor gzugs kyi khams de rnam par brtags pa/ rnam par bskyed pa/ yongs su bsgrubs pa ste/ mi rtag cing mi brtan la/ ther zug ma yin 'gyur ba'i chos can te/ dngos po med pas de'i phyir theg pa chen po 'dis/ lha dang mi dang / lha ma yin du bcas pa'i 'jig rten zil gyis mnan te 'byung ba yin no// rab 'byor gal te gzugs med pa'i khams de bzhin ma nor ba de bzhin/ gzhan ma yin pa de bzhin te/ phyin ci log ma yin la/ bden pa yang dag pa ste/ ji lta ba bzhin du rtag cing brtan la/ ther zug mi 'gyur ba'i chos can gyi dngos po zhig yin na ni/ theg pa chen po 'dis kyang // lha dang / mi dang / lha ma yin du bcas pa'i 'jig rten zil gyis mnan cing 'byung bar mi 'gyur te/ rab 'byor gzugs med pa'i khams de rnam par brtags pa rnam par bskyed pa/ yongs su bsgrubs pa ste/ mi rtag cing mi brtan la/ ther zug ma yin 'gyur ba'i chos can te/ dngos po med pas de'i phyir theg pa chen po 'dis/ lha dang mi dang lha ma yin du bcas pa'i 'jig rten zil gyis mnan te 'byung ba yin no// rab 'byor gal te gzugs de bzhin/ ma nor ba de bzhin/ gzhan ma yin pa de bzhin te/ phyin ci log ma yin la/ bden pa yang dag pa ste/ ji lta ba bzhin du rtag cing brtan la/ ther zug mi 'gyur ba'i chos can gyi dngos po zhig yin na ni/ theg pa chen po 'dis kyang // lha dang mi dang / lha ma yin du bcas pa'i 'jig rten zil gyis mnan cing 'byung bar mi 'gyur te/ rab 'byor gzugs de rnam par brtags pa/ rnam par bskyed pa/ yongs su bsgrubs pa ste/ mi rtag cing mi brtan la/ ther zug ma yin 'gyur ba'i chos can te dngos po med pas de'i phyir theg pa chen po 'dis/ lha dang mi dang lha ma yin du bcas pa'i 'jig rten zil gyis mnan te 'byung ba yin no// tshor ba dang / 'du shes dang / 'du byed dang / rnam par shes pa de bzhin/ ma nor ba de bzhin/ gzhan ma yin pa de bzhin te/ phyin ci log ma yin la/ bden pa yang dag pa ste/ ji lta ba bzhin du rtag cing brtan la/ ther zug mi 'gyur ba'i chos can gyi dngos po zhig yin na ni/ theg pa chen po 'dis kyang // lha dang / mi dang lha ma yin du bcas pa'i 'jig rten zil gyis mnan cing 'byung bar mi 'gyur te/ rab 'byor rnam par shes pa de rnam par brtags pa/ rnam par bskyed pa/ yongs su bsgrubs pa ste/ mi rtag cing mi brtan la/ ther zug ma yin 'gyur ba'i chos can te/ dngos po med pas/ de'i phyir theg pa chen po 'dis/ lha dang mi dang lha ma yin du bcas pa'i 'jig rten zil gyis mnan te 'byung ba yin no// rab 'byor gal te mig de bzhin/ ma nor ba de bzhin/ gzhan ma yin pa de bzhin te/ phyin ci log ma yin la/ bden pa yang dag pa ste/ ji lta ba bzhin du rtag cing brtan la/ ther zug mi 'gyur ba'i chos can gyi dngos po zhig yin na ni/ theg pa chen po 'dis kyang // lha dang mi dang / lha ma yin du bcas pa'i 'jig rten zil gyis mnan cing 'byung bar mi 'gyur te/ rab 'byor mig de rnam par brtags pa/ rnam par bskyed pa/ yongs su bsgrubs pa ste/ mi rtag cing mi brtan la/ ther zug ma yin 'gyur ba'i chos can te/ dngos po med pas de'i phyir theg pa chen po 'dis/ lha dang mi dang lha ma yin du bcas pa'i 'jig rten zil gyis mnan te 'byung ba yin no// rab 'byor gal te rna ba dang / sna dang lce dang lus dang / yid de bzhin/ ma nor ba de bzhin/ gzhan ma yin pa de bzhin te/ phyin ci log ma yin la/ bden pa yang dag pa ste/ ji lta ba bzhin du rtag cing brtan la/ ther zug mi 'gyur ba'i chos can gyi dngos po zhig yin na ni/ theg pa chen po 'dis kyang // lha dang mi dang lha ma yin du bcas pa'i 'jig rten zil gyis mnan cing 'byung bar mi 'gyur te/ rab 'byor yid de rnam par brtags pa/ rnam par bskyed pa/ yongs su bsgrubs pa ste/ mi rtag cing mi brtan la/ ther zug ma yin 'gyur ba'i chos can te/ dngos po med pas de'i phyir theg pa chen po 'dis/ lha dang mi dang lha ma yin du bcas pa'i 'jig rten zil gyis mnan te 'byung ba yin no// rab 'byor gal te gzugs de bzhin/ ma nor ba de bzhin/ gzhan ma yin pa de bzhin te/ phyin ci log ma yin la/ bden pa yang dag pa ste/ ji lta ba bzhin du rtag cing brtan la/ ther zug mi 'gyur ba'i chos can gyi dngos po zhig yin na ni/ theg pa chen po 'dis kyang // lha dang mi dang lha ma yin du bcas pa'i 'jig rten zil gyis mnan cing 'byung bar mi 'gyur te/ rab 'byor gzugs de rnam par brtags pa/ rnam par bskyed pa/ yongs su bsgrubs pa ste/ mi rtag cing mi brtan la/ ther zug ma yin 'gyur ba'i chos can te/ dngos po med pas de'i phyir theg pa chen po 'dis/ lha dang mi dang / lha ma yin du bcas pa'i 'jig rten zil gyis mnan te 'byung ba yin no// rab 'byor gal te sgra dang / dri dang / ro dang reg dang chos de bzhin/ ma nor ba de bzhin/ gzhan ma yin pa de bzhin te/ phyin ci log ma yin la/ bden pa yang dag pa ste/ ji lta ba bzhin du rtag cing brtan la/ ther zug mi 'gyur ba'i chos can gyi dngos po zhig yin na ni/ theg pa chen po 'dis kyang // lha dang mi dang lha ma yin du bcas pa'i 'jig rten zil gyis mnan cing 'byung bar mi 'gyur te/ rab 'byor chos de rnam par brtags pa/ rnam par bskyed pa/ yongs su bsgrubs pa ste/ mi rtag cing mi brtan la/ ther zug ma yin 'gyur ba'i chos can te/ dngos po med pas de'i phyir theg pa chen po 'dis/ lha dang mi dang lha ma yin du bcas pa'i 'jig rten zil gyis mnan te 'byung ba yin no// rab 'byor gal te mig gi rnam par shes pa de bzhin/ ma nor ba de bzhin/ gzhan ma yin pa de bzhin te/ phyin ci log ma yin la bden pa yang dag pa ste/ ji lta ba bzhin du rtag cing brtan la/ ther zug mi 'gyur ba'i chos can gyi dngos po zhig yin na ni/ theg pa chen po 'dis kyang // lha dang mi dang / lha ma yin du bcas pa'i 'jig rten zil gyis mnan cing 'byung bar mi 'gyur te/ rab 'byor mig gi rnam par shes pa de rnam par brtags pa/ rnam par bskyed pa/ yongs su bsgrubs pa ste/ mi rtag cing mi brtan la/ ther zug ma yin 'gyur ba'i chos can te/ dngos po med pas de'i phyir theg pa chen po 'dis/ lha dang mi dang lha ma yin du bcas pa'i 'jig rten zil gyis mnan te 'byung ba yin no// rab 'byor gal te rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa de bzhin/ ma nor ba de bzhin gzhan ma yin pa de bzhin te/ phyin ci log ma yin la bden pa yang dag pa ste/ ji lta ba bzhin du rtag cing brtan la/ ther zug mi 'gyur ba'i chos can gyi dngos po zhig yin na ni/ theg pa chen po 'dis kyang // lha dang / mi dang lha ma yin du bcas pa'i 'jig rten zil gyis mnan cing 'byung bar mi 'gyur te/ rab 'byor yid kyi rnam par shes pa de rnam par brtags pa/ rnam par bskyed pa/ yongs su bsgrubs pa ste mi rtag cing mi brtan la/ ther zug ma yin 'gyur ba'i chos can te/ dngos po med pas de'i phyir theg pa chen po 'dis/ lha dang mi dang lha ma yin du bcas pa'i 'jig rten zil gyis mnan te 'byung ba yin no// // shes rab kyi pha rol du phyin pa stong phrag nyi shu lnga pa/ bam po nyi shu pa/ rab 'byor gal te mig gi 'dus te reg pa de bzhin ma nor ba de bzhin/ gzhan ma yin pa de bzhin te/ phyin ci log ma yin la bden pa yang dag pa ste/ ji lta ba bzhin du rtag cing brtan la/ ther zug mi 'gyur ba'i chos can gyi dngos po zhig yin na ni/ theg pa chen po 'dis kyang // lha dang mi dang lha ma yin du bcas pa'i 'jig rten zil gyis mnan cing 'byung bar mi 'gyur te/ rab 'byor mig gi 'dus te reg pa de rnam par brtags pa/ rnam par bskyed pa/ yongs su bsgrubs pa ste/ mi rtag cing mi brtan la ther zug ma yin 'gyur ba'i chos can te dngos po med pas de'i phyir theg pa chen po 'dis/ lha dang mi dang lha ma yin du bcas pa'i 'jig rten zil gyis mnan te 'byung ba yin no// rab 'byor gal te rna ba'i 'dus te reg pa dang sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa de bzhin ma nor ba de bzhin gzhan ma yin pa de bzhin te/ phyin ci log ma yin la bden pa yang dag pa ste/ ji lta ba bzhin du rtag cing brtan la/ ther zug mi 'gyur ba'i chos can gyi dngos po zhig yin na ni/ theg pa chen po 'dis kyang // lha dang mi dang lha ma yin du bcas pa'i 'jig rten zil gyis mnan cing 'byung bar mi 'gyur te/ rab 'byor yid kyi 'dus te reg pa de rnam par brtags pa/ rnam par bskyed pa/ yongs su bsgrubs pa ste/ mi rtag cing mi brtan la/ ther zug ma yin 'gyur ba'i chos can te/ dngos po med pas de'i phyir theg pa chen po 'dis/ lha dang mi dang lha ma yin du bcas pa'i 'jig rten zil gyis mnan te 'byung ba yin no// rab 'byor gal te mig gi 'dus te reg pa'i rkyen gyis tshor ba de bzhin/ ma nor ba de bzhin/ gzhan ma yin pa de bzhin te/ phyin ci log ma yin la/ bden pa yang dag pa ste/ ji lta ba bzhin du rtag cing brtan la ther zug mi 'gyur ba'i chos can gyi dngos po zhig yin na ni/ theg pa chen po 'dis kyang // lha dang mi dang lha ma yin du bcas pa'i 'jig rten zil gyis mnan cing 'byung bar mi 'gyur te/ rab 'byor mig gi 'dus te reg pa'i rkyen kyis tshor ba de rnam par brtags pa/ rnam par bskyed pa/ yongs su bsgrubs pa ste/ mi rtag cing mi brtan la/ ther zug ma yin 'gyur ba'i chos can te/ dngos po med pas de'i phyir theg pa chen po 'dis/ lha dang mi dang lha ma yin du bcas pa'i 'jig rten zil gyis mnan te 'byung ba yin no// rab 'byor gal te rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba de bzhin/ ma nor ba de bzhin/ gzhan ma yin pa de bzhin te/ phyin ci log ma yin la/ bden pa yang dag pa ste/ ji lta ba bzhin du rtag cing brtan la/ ther zug mi 'gyur ba'i chos can gyi dngos po zhig yin na ni/ theg pa chen po 'dis kyang // lha dang mi dang lha ma yin du bcas pa'i 'jig rten zil gyis mnan cing 'byung bar mi 'gyur te/ rab 'byor yid kyi 'dus te reg pa'i rkyen gyis tshor ba de rnam par brtags pa/ rnam par bskyed pa/ yongs su bsgrubs pa ste/ mi rtag cing mi brtan la/ ther zug ma yin 'gyur ba'i chos can te/ dngos po med pas de'i phyir theg pa chen po 'dis kyang // lha dang / mi dang lha ma yin du bcas pa'i 'jig rten zil gyis mnan te 'byung ba yin no// rab 'byor gal te sa'i khams de bzhin/ ma nor ba de bzhin/ gzhan ma yin pa de bzhin te/ phyin ci log ma yin la/ bden pa yang dag pa ste/ ji lta ba bzhin du rtag cing brtan la/ ther zug mi 'gyur ba'i chos can gyi dngos po zhig yin na ni/ theg pa chen po 'dis kyang // lha dang mi dang lha ma yin du bcas pa'i 'jig rten zil gyis mnan cing 'byung bar mi 'gyur te/ rab 'byor sa'i khams de rnam par brtags pa/ rnam par bskyed pa/ yongs su bsgrubs pa ste/ mi rtag cing mi brtan la/ ther zug ma yin 'gyur ba'i chos can te/ dngos po med pas de'i phyir theg pa chen po 'dis lha dang mi dang lha ma yin du bcas pa'i 'jig rten zil gyis mnan te/ 'byung ba yin no// rab 'byor gal te chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams de bzhin/ ma nor ba de bzhin/ gzhan ma yin pa de bzhin te/ phyin ci log ma yin la/ bden pa yang dag pa ste/ ji lta ba bzhin du rtag cing brtan la/ ther zug mi 'gyur ba'i chos can gyi dngos po zhig yin na ni/ theg pa chen po 'dis kyang // lha dang mi dang lha ma yin du bcas pa'i 'jig rten zil gyis mnan cing 'byung bar mi 'gyur te/ rab 'byor rnam par shes pa'i khams de rnam par brtags pa/ rnam par bskyed pa/ yongs su bsgrubs pa ste/ mi rtag cing mi brtan la/ ther zug ma yin 'gyur ba'i chos can te/ dngos po med pas de'i phyir theg pa chen po 'dis/ lha dang mi dang lha ma yin du bcas pa'i 'jig rten zil gyis mnan te/ 'byung ba yin no// rab 'byor gal te ma rig pa dang / 'du byed dang / rnam par shes pa dang / ming dang gzugs dang / skye mched drug dang / reg pa dang / tshor ba dang / sred pa dang / len pa dang / srid pa dang / skye ba dang / rga shi de bzhin/ ma nor ba de bzhin/ gzhan ma yin pa de bzhin te/ phyin ci log ma yin la/ bden pa yang dag pa ste/ ji lta ba bzhin du rtag cing brtan la ther zug mi 'gyur ba'i chos can gyi dngos po zhig yin na ni/ theg pa chen po 'dis kyang // lha dang mi dang lha ma yin du bcas pa'i 'jig rten zil gyis mnan cing 'byung bar mi 'gyur te/ rab 'byor rga shi de rnam par brtags pa/ rnam par bskyed pa/ yongs su bsgrubs pa ste/ mi rtag cing mi brtan la/ ther zug ma yin 'gyur ba'i chos can te/ dngos po med pas de'i phyir theg pa chen po 'dis/ lha dang mi dang lha ma yin du bcas pa'i 'jig rten zil gyis mnan te 'byung ba yin no// rab 'byor gal te sbyin pa'i pha rol du phyin pa dngos po yod pa zhig yin te/ dngos po med pa ma yin na ni/ theg pa chen po 'dis kyang // lha dang / mi dang / lha ma yin du bcas pa'i 'jig rten zil gyis mnan cing 'byung bar mi 'gyur te/ rab 'byor sbyin pa'i pha rol du phyin pa dngos po med la/ dngos po ma yin pas/ de'i phyir theg pa chen po 'dis/ lha dang / mi dang / lha ma yin du bcas pa'i 'jig rten zil gyis mnan cing 'byung ba yin no// rab 'byor gal te tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol tu phyin pa dngos po yod pa zhig yin te/ dngos po med pa ma yin na ni/ theg pa chen po 'dis kyang // lha dang / mi dang / lha ma yin du bcas pa'i 'jig rten zil gyis mnan cing 'byung bar mi 'gyur te/ rab 'byor shes rab kyi pha rol du phyin pa dngos po med la/ dngos po ma yin pas de'i phyir theg pa chen po 'dis/ lha dang / mi dang / lha ma yin du bcas pa'i 'jig rten zil gyis mnan cing 'byung ba yin no// rab 'byor gal te nang stong pa nyid dngos po yod pa zhig yin te/ dngos po med pa ma yin na ni/ theg pa chen po 'dis kyang // lha dang / mi dang / lha ma yin du bcas pa'i 'jig rten zil gyis mnan cing 'byung bar mi 'gyur te/ rab 'byor nang stong pa nyid dngos po med la/ dngos po ma yin pas/ de'i phyir theg pa chen po 'dis/ lha dang / mi dang / lha ma yin du bcas pa'i 'jig rten zil gyis mnan cing 'byung ba yin no// rab 'byor gal te phyi stong pa nyid dngos po yod pa zhig yin te/ dngos po med pa ma yin na ni/ theg pa chen po 'dis kyang // lha dang / mi dang / lha ma yin du bcas pa'i 'jig rten zil gyis mnan cing 'byung bar mi 'gyur te/ rab 'byor phyi stong pa nyid dngos po med la/ dngos po ma yin pas/ de'i phyir theg pa chen po 'dis/ lha dang / mi dang / lha ma yin du bcas pa'i 'jig rten zil gyis mnan cing 'byung ba yin no// rab 'byor gal te phyi nang stong pa nyid dngos po yod pa zhig yin te/ dngos po med pa ma yin na ni/ theg pa chen po 'dis kyang // lha dang / mi dang / lha ma yin du bcas pa'i 'jig rten zil gyis mnan cing 'byung bar mi 'gyur te/ rab 'byor phyi nang stong pa nyid dngos po med la/ dngos po ma yin pas/ de'i phyir theg pa chen po 'dis/ lha dang / mi dang / lha ma yin du bcas pa'i 'jig rten zil gyis mnan cing 'byung ba yin no// rab 'byor gal te dngos po med pa'i ngo bo nyid stong pa nyid kyi bar du/ dngos po yod pa zhig yin te/ dngos po med pa ma yin na ni/ theg pa chen po 'dis kyang // lha dang / mi dang / lha ma yin du bcas pa'i 'jig rten zil gyis mnan cing 'byung bar mi 'gyur te/ rab 'byor dngos po med pa'i ngo bo nyid stong pa nyid dngos po med la/ dngos po ma yin pas/ de'i phyir theg pa chen po 'dis/ lha dang / mi dang / lha ma yin du bcas pa'i 'jig rten zil gyis mnan te 'byung ba yin no// rab 'byor gal te dran pa nye bar gzhag pa rnams dngos po yod pa zhig yin te/ dngos po med pa ma yin na ni/ theg pa chen po 'dis kyang // lha dang / mi dang / lha ma yin du bcas pa'i 'jig rten zil gyis mnan cing 'byung bar mi 'gyur te/ rab 'byor dran pa nye bar gzhag pa rnams dngos po med la/ dngos po ma yin pas/ de'i phyir theg pa chen po 'dis/ lha dang / mi dang / lha ma yin du bcas pa'i 'jig rten zil gyis mnan cing 'byung ba yin no// rab 'byor gal te yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa dngos po yod pa zhig yin te/ dngos po med pa ma yin na ni/ theg pa chen po 'dis kyang // lha dang / mi dang / lha ma yin du bcas pa'i 'jig rten zil gyis mnan cing 'byung bar mi 'gyur te/ rab 'byor 'phags pa'i lam yan lag brgyad pa dngos po med la/ dngos po ma yin pas/ de'i phyir theg pa chen po 'dis/ lha dang / mi dang / lha ma yin du bcas pa'i 'jig rten zil gyis mnan cing 'byung ba yin no// rab 'byor gal te 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dngos po yod pa zhig yin te/ dngos po med pa ma yin na ni/ theg pa chen po 'dis kyang // lha dang / mi dang / lha ma yin du bcas pa'i 'jig rten zil gyis mnan cing 'byung bar mi 'gyur te/ rab 'byor gzungs kyi sgo rnams dngos po med la/ dngos po ma yin pas/ de'i phyir theg pa chen po 'dis/ lha dang / mi dang / lha ma yin du bcas pa'i 'jig rten zil gyis mnan cing 'byung ba yin no// rab 'byor gal te de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad dngos po yod pa zhig yin te/ dngos po med pa ma yin na ni/ theg pa chen po 'dis kyang // lha dang / mi dang / lha ma yin du bcas pa'i 'jig rten zil gyis mnan cing 'byung bar mi 'gyur te/ rab 'byor sangs rgyas kyi chos ma 'dres pa brgyad dngos po med la/ dngos po ma yin pas/ de'i phyir theg pa chen po 'dis/ lha dang / mi dang / lha ma yin du bcas pa'i 'jig rten zil gyis mnan cing 'byung ba yin no// rab 'byor gal te rigs kyi sa'i chos dngos po yod pa zhig yin te/ dngos po med pa ma yin na ni/ theg pa chen po 'dis kyang // lha dang / mi dang / lha ma yin du bcas pa'i 'jig rten zil gyis mnan cing 'byung bar mi 'gyur te/ rab 'byor rigs kyi sa'i chos dngos po med la dngos po ma yin pas/ de'i phyir theg pa chen po 'dis/ lha dang / mi dang / lha ma yin du bcas pa'i 'jig rten zil gyis mnan cing 'byung ba yin no// rab 'byor gal te brgyad pa'i sa'i chos dang / rgyun du zhugs pa'i chos dang / lan cig phyir 'ong ba'i chos dang / phyir mi 'ong ba'i chos dang / dgra bcom pa'i chos dang / rang sangs rgyas kyi chos dang / byang chub sems dpa'i chos dang / sangs rgyas kyi chos dngos po yod pa zhig yin te/ dngos po med pa ma yin na ni/ theg pa chen po 'dis kyang // lha dang / mi dang / lha ma yin du bcas pa'i 'jig rten zil gyis mnan cing 'byung bar mi 'gyur te/ rab 'byor sangs rgyas kyi chos dngos po med la/ dngos po yod pa ma yin pas/ de'i phyir theg pa chen po 'dis/ lha dang / mi dang / lha ma yin du bcas pa'i 'jig rten zil gyis mnan cing 'byung ba yin no// rab 'byor gal te rigs kyis dngos po yod pa zhig yin te/ dngos po med pa ma yin na ni/ theg pa chen po 'dis kyang // lha dang / mi dang / lha ma yin du bcas pa'i 'jig rten zil gyis mnan cing 'byung bar mi 'gyur te/ rab 'byor rigs kyis dngos po med la/ dngos po ma yin pas/ de'i phyir theg pa chen po 'dis/ lha dang / mi dang / lha ma yin du bcas pa'i 'jig rten zil gyis mnan cing 'byung ba yin no// rab 'byor gal te brgyad pa dang / rgyun du zhugs pa dang / lan cig phyir 'ong ba dang / phyir mi 'ong ba dang / dgra bcom pa dang / rang sangs rgyas dang / byang chub sems dpa' dang / de bzhin gshegs pa dgra bcom pa yang dag par rdzogs pa'i sangs rgyas dngos po yod pa zhig yin te/ dngos po med pa ma yin na ni theg pa chen po 'dis kyang // lha dang mi dang / lha ma yin du bcas pa'i 'jig rten zil gyis mnan cing 'byung bar mi 'gyur te/ rab 'byor de bzhin gshegs pa dgra bcom pa yang dag par rdzogs pa'i sangs rgyas dngos po med la/ dngos po ma yin pas/ de'i phyir theg pa chen po 'dis/ lha dang / mi dang lha ma yin du bcas pa'i 'jig rten zil gyis mnan cing 'byung ba yin no// rab 'byor gal te chos kyi dbyings dngos po yod pa zhig yin te/ dngos po med pa ma yin na ni/ theg pa chen po 'dis kyang // lha dang / mi dang / lha ma yin du bcas pa'i 'jig rten zil gyis mnan cing 'byung bar mi 'gyur te/ rab 'byor chos kyi dbyings dngos po med la/ dngos po ma yin pas/ de'i phyir theg pa chen po 'dis/ lha dang / mi dang / lha ma yin du bcas pa'i 'jig rten zil gyis mnan cing 'byung ba yin no// rab 'byor gal te de bzhin nyid dang / yang dag pa'i mtha' dang / bsam gyis mi khyab pa'i dbyings dngos po yod pa zhig yin te/ dngos po med pa ma yin na ni/ theg pa chen po 'dis kyang // lha dang / mi dang / lha ma yin du bcas pa'i 'jig rten zil gyis mnan cing 'byung bar mi 'gyur te/ rab 'byor bsam gyis mi khyab pa'i dbyings dngos po med la/ dngos po ma yin pas/ de'i phyir theg pa chen po 'dis/ lha dang / mi dang / lha ma yin du bcas pa'i 'jig rten zil gyis mnan cing 'byung ba yin no// rab 'byor gal te lha dang / mi dang lha ma yin du bcas pa'i 'jig rten dngos po yod pa zhig yin te/ dngos po med pa ma yin na ni/ theg pa chen po 'dis kyang // lha dang mi dang lha ma yin du bcas pa'i 'jig rten zil gyis mnan cing 'byung bar mi 'gyur te/ rab 'byor lha dang mi dang lha ma yin du bcas pa'i 'jig rten dngos po med la/ dngos po ma yin pas/ de'i phyir theg pa chen po 'dis/ lha dang mi dang lha ma yin du bcas pa'i 'jig rten zil gyis mnan cing 'byung ba yin no// rab 'byor gal te byang chub sems dpa' sems dpa' chen pos sems dang po bskyed phyin chad snying po byang chub la 'dug gi bar du/ sems bskyed pa ji snyed cig byung ba de dag dngos po yod pa zhig yin te/ dngos po med pa ma yin na ni/ theg pa chen po 'dis kyang // lha dang mi dang lha ma yin du bcas pa'i 'jig rten zil gyis mnan cing 'byung bar mi 'gyur te/ rab 'byor byang chub sems dpa' sems dpa' chen pos/ sems dang po bskyed phyin cad snying po byang chub la 'dug gi bar du/ sems bskyed pa ji snyed cig byung ba de dag dngos po med la/ dngos po ma yin pas/ de'i phyir theg pa chen po 'dis/ lha dang / mi dang lha ma yin du bcas pa'i 'jig rten zil gyis mnan cing 'byung ba yin no// rab 'byor gal te byang chub sems dpa' sems dpa' chen po'i/ ye shes rdo rje lta bu dngos po yod pa zhig yin te/ dngos po med pa ma yin na ni/ theg pa chen po 'dis kyang // lha dang mi dang lha ma yin du bcas pa'i 'jig rten zil gyis mnan cing 'byung bar mi 'gyur te/ rab 'byor byang chub sems dpa' sems dpa' chen po'i ye shes rdo rje lta bu dngos po med la/ dngos po ma yin pas/ de'i phyir theg pa chen po 'dis/ lha dang mi dang lha ma yin du bcas pa'i 'jig rten zil gyis mnan cing 'byung ba yin no// rab 'byor gal te byang chub sems dpa' sems dpa' chen po'i ye shes rdo rje lta bu dngos po yod pa zhig yin te/ dngos po med pa ma yin na ni/ byang chub sems dpa' sems dpa' chen pos kyang bag chags kyi mtshams sbyor ba'i nyon mongs pa thams cad dngos po med par khong du chud cing // rnam pa thams cad mkhyen pa nyid thob par yang mi 'gyur/ lha dang mi dang lha ma yin du bcas pa'i 'jig rten zil gyis mnan cing 'byung bar mi 'gyur te/ rab 'byor byang chub sems dpa' sems dpa' chen po'i ye shes rdo rje lta bu dngos po med la/ dngos po ma yin pas/ de'i phyir byang chub sems dpa' sems dpa' chen pos bag chags kyi mtshams sbyor ba'i nyon mongs pa thams cad dngos po med par khong du chud de/ rnam pa thams cad mkhyen pa nyid kyang 'thob// lha dang mi dang lha ma yin du bcas pa'i 'jig rten zil gyis mnan cing 'byung ba yin no// rab 'byor gal te de bzhin gshegs pa dgra bcom pa yang dag par rdzogs pa'i sangs rgyas kyi mi chen po'i mtshan sum cu rtsa gnyis dngos po med pa ma yin te/ dngos po yod pa zhig yin na ni/ de bzhin gshegs pa dgra bcom pa yang dag par rdzogs pa'i sangs rgyas kyis kyang // lha dang mi dang lha ma yin du bcas pa'i 'jig rten zil gyis mnan cing gzi brjid dang / dpal gyis lham mer mi 'gyur/ lhan ner mi 'gyur/ lhang nger mi 'gyur te/ rab 'byor de bzhin gshegs pa dgra bcom pa yang dag par rdzogs pa'i sangs rgyas kyi mi chen po'i mtshan sum cu rtsa gnyis dngos po med la dngos po ma yin pas/ de bzhin gshegs pa dgra bcom pa yang dag par rdzogs pa'i sangs rgyas kyis/ lha dang mi dang lha ma yin du bcas pa'i 'jig rten zil gyis mnan te/ gzi brjid dang / dpal gyis/ lham me/ lhan ne/ lhang nger gyur pa yin no// rab 'byor gal te de bzhin gshegs pa dgra bcom pa yang dag par rdzogs pa'i sangs rgyas kyi 'od dngos po yod pa zhig yin te/ dngos po med pa ma yin na ni/ de bzhin gshegs pa dgra bcom pa yang dag par rdzogs pa'i sangs rgyas kyis 'jig rten gyi khams gang gA'i klung gi bye ma snyed snang bas rgyas par mi mdzad de/ rab 'byor de bzhin gshegs pa dgra bcom pa yang dag par rdzogs pa'i sangs rgyas kyi 'od dngos po med de/ dngos po ma yin pas/ de'i phyir de bzhin gshegs pa dgra bcom pa yang dag par rdzogs pa'i sangs rgyas 'jig rten gyi khams gang gA'i klung gi bye ma snyed dag 'od kyis rgyas par 'gengs pa mdzad do// rab 'byor gal te de bzhin gshegs pa dgra bcom pa yang dag par rdzogs pa'i sangs rgyas kyi gsung yan lag drug cu dang ldan pa dngos po yod pa zhig yin te/ dngos po med pa ma yin na ni/ de bzhin gshegs pa dgra bcom pa yang dag par rdzogs pa'i sangs rgyas/ phyogs bcu'i 'jig rten gyi khams gang gA'i klung gi bye ma snyed gsung gis mngon par go bar yang mi mdzad de/ rab 'byor de bzhin gshegs pa dgra bcom pa yang dag par rdzogs pa'i sangs rgyas kyi gsung yan lag drug cu dang ldan pa dngos po med la/ dngos po ma yin pas/ de'i phyir de bzhin gshegs pa dgra bcom pa yang dag par rdzogs pa'i sangs rgyas phyogs bcu'i 'jig rten gyi khams gang gA'i klung gi bye ma snyed gsung gis mngon par go bar mdzad do// rab 'byor gal te de bzhin gshegs pa dgra bcom pa yang dag par rdzogs pa'i sangs rgyas kyi chos kyi 'khor lo dngos po yod pa zhig yin te/ dngos po med pa ma yin na ni/ de bzhin gshegs pa dgra bcom pa yang dag par rdzogs pa'i sangs rgyas kyi chos kyi 'khor lo dge sbyong ngam/ bram ze'am/ lha'am/ bdud dam/ tshangs pa'am sus kyang rung ste/ 'jig rten du chos dang ldan par bskor bar mi nus pa bskor bar yang mi 'gyur te/ rab 'byor de bzhin gshegs pa dgra bcom pa yang dag par rdzogs pa'i sangs rgyas kyi chos kyi 'khor lo dngos po med de dngos po ma yin pas/ de'i phyir de bzhin gshegs pa dgra bcom pa yang dag par rdzogs pa'i sangs rgyas kyis chos kyi 'khor lo dge sbyong ngam/ bram ze 'am/ lha 'am/ bdud dam/ tshangs pa 'am/ sus kyang rung ste/ 'jig rten du chos dang ldan par bskor bar mi nus pa rab tu bskor ro// rab 'byor gal te de bzhin gshegs pa dgra bcom pa yang dag par rdzogs pa'i sangs rgyas kyis gang gi don du chos kyi 'khor lo bskor ba'i sems can de dag dngos po yod pa zhig yin te/ dngos po med pa ma yin na ni/ sems can de dag phung po ma lus pa'i mya ngan las 'das pa'i dbyings su yongs su mya ngan 'da' bar yang mi 'gyur te/ rab 'byor de bzhin gshegs pa dgra bcom pa yang dag par rdzogs pa'i sangs rgyas kyis gang gi don du chos kyi 'khor lo bskor ba'i sems can de dag dngos po med de/ dngos po ma yin pas/ de'i phyir sems can rnams phung po ma lus pa'i mya ngan las 'das pa'i dbyings su yongs su mya ngan las 'das so// yongs su mya ngan las 'da'o// yongs su mya ngan las 'da' bar 'gyur ro// rab 'byor gang yang khyod kyis 'di skad du theg pa de ni nam mkha' dang mnyam pa'o zhes smras pa ni/ de de bzhin no// rab 'byor de de bzhin te/ theg pa de ni nam mkha' dang mnyam pa'o// rab 'byor 'di lta ste/ dper na/ nam mkha' la ni shar phyogs dmigs su med do// lho dang nub dang byang dang bla dang 'og dang / phyogs mtshams dmigs su med do// rab 'byor de bzhin du theg pa chen po de ni shar phyogs dmigs su med do// lho dang nub dang byang dang bla dang 'og dang phyogs mtshams dmigs su med de/ de'i phyir theg pa de ni nam mkha' dang mnyam pa zhes bya'o// rab 'byor 'di lta ste dper na/ nam mkha' ni ring po ma yin/ thung ngu ma yin/ zlum po ma yin/ gru bzhi ma yin/ mnyam pa ma yin/ mi mnyam pa ma yin no// rab 'byor de bzhin theg pa chen po de yang ring po ma yin/ thung ngu ma yin/ zlum po ma yin/ gru bzhi ma yin/ mnyam pa ma yin/ mi mnyam pa ma yin te/ de'i phyir theg pa de ni nam mkha' dang mnyam pa zhes bya'o// rab 'byor 'di lta ste dper na/ nam mkha' ni sngon po ma yin/ ser po ma yin/ dmar po ma yin/ dkar po ma yin/ le brgan ma yin/ shel dang dngul gyi mdog ma yin no// rab 'byor de bzhin du theg pa chen po de yang sngon po ma yin/ ser po ma yin/ dmar po ma yin/ dkar po ma yin/ le brgan ma yin/ shel dang dngul gyi mdog ma yin te/ de'i phyir theg pa chen po de ni nam mkha' dang mnyam pa zhes bya'o// rab 'byor 'di lta ste dper na/ nam mkha' ni 'das pa ma yin/ ma 'ongs pa ma yin/ da ltar byung ba ma yin no// rab 'byor de bzhin du theg pa chen po de yang 'das pa ma yin/ ma 'ongs pa ma yin/ da ltar byung ba ma yin te/ de'i phyir theg pa de ni nam mkha' dang mnyam pa zhes bya'o// rab 'byor 'di lta ste dper na/ nam mkha' la ni 'grib pa med do// 'phel ba med do// 'bri ba med do// gang ba med do// rab 'byor de bzhin du theg pa chen po de yang 'grib pa med 'phel ba med 'bri ba med gang ba med de/ de'i phyir theg pa chen po de ni nam mkha' dang mnyam pa zhes bya'o// rab 'byor 'di lta ste dper na/ nam mkha' la kun nas nyon mongs pa med do// rnam par byang ba med do// rab 'byor de bzhin du theg pa chen po de la yang kun nas nyon mongs pa med/ rnam par byang ba med de/ de'i phyir theg pa de ni nam mkha' dang mnyam pa zhes bya'o// rab 'byor 'di lta ste dper na/ nam mkha' la skye ba med do// 'gag pa med do// gnas pa med do// mthar thug pa med do// gnas pa las gzhan du 'gyur ba mi dmigs so// rab 'byor de bzhin du theg pa chen po de la yang skye ba med do// 'gag pa med do// gnas pa med do// mtha' thug pa med do// gnas pa las gzhan du 'gyur ba mi dmigs te/ de'i phyir theg pa de ni nam mkha' dang mnyam pa zhes bya'o// rab 'byor 'di lta ste dper na/ nam mkha' ni dge ba ma yin/ mi dge ba ma yin/ lung du bstan pa ma yin/ lung du ma bstan pa ma yin no// rab 'byor de bzhin du theg pa chen po de yang dge ba ma yin mi dge ba ma yin lung du bstan pa ma yin lung du ma bstan pa ma yin te/ de'i phyir theg pa de ni nam mkha' dang mnyam pa zhes bya'o// rab 'byor 'di lta ste dper na/ nam mkha' ni mthong ba ma yin/ thos pa ma yin/ rig pa ma yin/ rnam par shes pa ma yin no// rab 'byor de bzhin du theg pa chen po de yang mthong ba ma yin/ thos pa ma yin/ rig pa ma yin/ rnam par shes pa ma yin te/ de'i phyir theg pa de ni nam mkha' dang mnyam pa zhes bya'o// rab 'byor 'di lta ste/ dper na/ nam mkha' ni shes par bya ba yang ma yin/ shes par mi bya ba yang ma yin/ rnam par shes par bya ba yang ma yin/ yongs su shes par bya ba yang ma yin/ mngon du bya ba yang ma yin/ spang ba yang ma yin/ sgom pa yang ma yin no// rab 'byor de bzhin du theg pa chen po de yang shes par bya ba yang ma yin/ shes par mi bya ba yang ma yin/ rnam par shes par bya ba yang ma yin/ yongs su shes par bya ba yang ma yin/ mngon du bya ba yang ma yin/ spang ba yang ma yin/ sgom pa yang ma yin te/ de'i phyir theg pa de ni/ nam mkha' dang mnyam pa zhes bya'o// rab 'byor 'di lta ste dper na/ nam mkha' ni rnam par smin pa yang ma yin no// rnam par smin pa'i chos can yang ma yin no// rab 'byor de bzhin du theg pa chen po de yang rnam par smin pa yang ma yin/ rnam par smin pa'i chos can yang ma yin te/ de'i phyir theg pa de ni nam mkha' dang mnyam pa zhes bya'o// rab 'byor 'di lta ste dper na/ nam mkha' ni 'dod pa'i khams kyi khongs su chud pa ma yin/ gzugs kyi khams kyi khongs su chud pa ma yin/ gzugs med pa'i khams kyi khongs su chud pa ma yin no// rab 'byor de bzhin du theg pa chen po de yang 'dod pa'i khams kyi khongs su chud pa ma yin/ gzugs kyi khams kyi khongs su chud pa ma yin/ gzugs med pa'i khams kyi khongs su chud pa ma yin te/ de'i phyir theg pa de ni nam mkha' dang mnyam pa zhes bya'o// rab 'byor 'di lta ste dper na/ nam mkha' ni 'dod chags dang ldan pa ma yin/ 'dod chags dang bral ba ma yin/ zhe sdang dang ldan pa ma yin/ zhe sdang dang bral ba ma yin/ gti mug dang ldan pa ma yin/ gti mug dang bral ba ma yin no// rab 'byor de bzhin du theg pa chen po de yang 'dod chags dang ldan pa ma yin/ 'dod chags dang bral ba ma yin/ zhe sdang dang ldan pa ma yin/ zhe sdang dang bral ba ma yin/ gti mug dang ldan pa ma yin/ gti mug dang bral ba ma yin te/ de'i phyir theg pa de ni nam mkha' dang mnyam pa zhes bya'o// rab 'byor 'di lta ste dper na/ nam mkha' la ni sems dang po bskyed pa med do// gnyis pa med do// gsum pa med do// bzhi pa med do// lnga pa med do// drug pa med do// bdun pa med do// brgyad pa med do// dgu pa med do// sems bcu pa bskyed pa med do// rab 'byor de bzhin du theg pa chen po de yang sems dang po bskyed pa med do// gnyis pa med do// gsum pa med do// bzhi pa med do// lnga pa med do// drug pa med do// bdun pa med do// brgyad pa med do// dgu pa med do// sems bcu pa bskyed pa med de/ de'i phyir theg pa de ni nam mkha' dang mnyam pa zhes bya'o// rab 'byor 'di lta ste dper na/ nam mkha' la ni dkar po rnam par mthong ba'i sa med do// rigs kyi sa med do// brgyad pa'i sa med do// mthong ba'i sa med do// bsrabs pa'i sa med do// 'dod chags dang bral ba'i sa med do// byas pa rtogs pa'i sa med do// rab 'byor de bzhin du theg pa chen po de la yang dkar po rnam par mthong ba'i sa med do// rigs kyi sa med do// brgyad pa'i sa med do// mthong ba'i sa med do// bsrabs pa'i sa med do// 'dod chags dang bral ba'i sa med do// byas pa rtogs pa'i sa med de/ de'i phyir theg pa de ni nam mkha' dang mnyam pa zhes bya'o// rab 'byor 'di lta ste dper na/ nam mkha' la ni rgyun du zhugs pa'i 'bras bu med do// lan cig phyir 'ong ba'i 'bras bu med do// phyir mi 'ong ba'i 'bras bu med do// dgra bcom pa nyid med do// rang sangs rgyas med do// sangs rgyas med do// rab 'byor de bzhin du theg pa chen po de la yang rgyun du zhugs pa'i 'bras bu med do// lan cig phyir 'ong ba'i 'bras bu med do// phyir mi 'ong ba'i 'bras bu med do// dgra bcom pa nyid med do// rang sangs rgyas med do// sangs rgyas med de/ de'i phyir theg pa de ni nam mkha' dang mnyam pa zhes bya'o// rab 'byor 'di lta ste/ dper na/ nam mkha' la ni nyan thos kyi sa med do// rang sangs rgyas kyi sa med do// byang chub sems dpa'i sa med do// yang dag par rdzogs pa'i sangs rgyas kyi sa med do// rab 'byor de bzhin du theg pa chen po de la yang nyan thos kyi sa med do// rang sangs rgyas kyi sa med do// byang chub sems dpa'i sa med do// yang dag par rdzogs pa'i sangs rgyas kyi sa med de/ de'i phyir theg pa de ni nam mkha' dang mnyam pa zhes bya'o// rab 'byor 'di lta ste dper na/ nam mkha' ni gzugs dang ldan pa ma yin/ gzugs med pa ma yin/ bstan du yod pa ma yin/ bstan du med pa ma yin/ thogs pa yod pa ma yin/ thogs pa med pa ma yin/ ldan pa ma yin/ mi ldan pa ma yin no// rab 'byor de bzhin du theg pa chen po de yang gzugs dang ldan pa ma yin/ gzugs med pa ma yin/ bstan du yod pa ma yin/ bstan du med pa ma yin/ thogs pa yod pa ma yin/ thogs pa med pa ma yin/ ldan pa ma yin/ mi ldan pa ma yin te/ de'i phyir theg pa de ni nam mkha' dang mnyam pa zhes bya'o// rab 'byor 'di lta ste dper na/ nam mkha' ni rtag pa ma yin/ mi rtag pa ma yin/ bde ba ma yin/ sdug bsngal ba ma yin/ bdag yod pa ma yin/ bdag med pa ma yin/ sdug pa ma yin/ mi sdug pa ma yin no// rab 'byor de bzhin du theg pa chen po de yang rtag pa ma yin/ mi rtag pa ma yin/ bde ba ma yin/ sdug bsngal ba ma yin/ bdag yod pa ma yin/ bdag med pa ma yin/ sdug pa ma yin/ mi sdug pa ma yin te/ de'i phyir theg pa de ni nam mkha' dang mnyam pa zhes bya'o// rab 'byor 'di lta ste dper na/ nam mkha' ni stong pa ma yin/ mi stong pa ma yin/ mtshan ma yod pa ma yin/ mtshan ma med pa ma yin/ smon pa yod pa ma yin/ smon pa med pa ma yin no// rab 'byor de bzhin du theg pa chen po de yang stong pa ma yin/ mi stong pa ma yin/ mtshan ma yod pa ma yin/ mtshan ma med pa ma yin/ smon pa yod pa ma yin/ smon pa med pa ma yin/ de'i phyir theg pa de ni nam mkha' dang mnyam pa zhes bya'o// rab 'byor 'di lta ste dper na/ nam mkha' ni zhi ba ma yin/ ma zhi ba ma yin/ dben pa ma yin/ mi dben pa ma yin no// rab 'byor de bzhin du theg pa chen po de yang zhi ba ma yin/ ma zhi ba ma yin/ dben pa ma yin/ mi dben pa ma yin te/ de'i phyir theg pa de ni nam mkha' dang mnyam pa zhes bya'o// rab 'byor 'di lta ste dper na/ nam mkha' ni snang ba ma yin/ mun pa ma yin no// rab 'byor de bzhin du theg pa chen po de yang snang ba ma yin/ mun pa ma yin te/ de'i phyir theg pa de ni nam mkha' dang mnyam pa zhes bya'o// rab 'byor 'di lta ste dper na/ nam mkha' ni dmigs su yod pa ma yin/ dmigs su med pa ma yin no// rab 'byor de bzhin du theg pa chen po de yang dmigs su yod pa ma yin/ dmigs su med pa ma yin te/ de'i phyir theg pa de ni nam mkha' dang mnyam pa zhes bya'o// rab 'byor 'di lta ste dper na/ nam mkha' ni brjod du yod pa ma yin/ brjod du med pa ma yin no// rab 'byor de bzhin du theg pa chen po de yang brjod du yod pa yang ma yin/ brjod du med pa yang ma yin te/ de'i phyir theg pa chen po de ni nam mkha' dang mnyam pa zhes bya'o// rab 'byor rnam grangs des kyang theg pa de ni nam mkha' dang mnyam pa ste/ 'di ltar theg pa chen po'o// rab 'byor gang yang khyod kyis 'di skad du/ ji ltar na nam mkha' sems can tshad med grangs med pa'i go 'byed pa de bzhin du theg pa chen po de yang sems can tshad med grangs med pa'i go 'byed do zhes smras pa ni/ de de bzhin no// rab 'byor de de bzhin te/ ji ltar nam mkha' sems can tshad med grangs med pa'i go 'byed pa de bzhin du/ theg pa chen po 'di yang sems can tshad med grangs med pa'i go 'byed do// de ci'i phyir zhe na/ rab 'byor sems can med pa'i phyir/ nam mkha' med par rig par bya'o// nam mkha' med pa'i phyir/ theg pa chen po med par rig par bya ste/ rab 'byor rnam grangs 'dis kyang theg pa chen po de/ sems can tshad med grangs med pa'i go 'byed do// de ci'i phyir zhe na/ rab 'byor de ni 'di ltar sems can gang yin pa dang / nam mkha' gang yin pa dang / theg pa chen po gang yin pa de dag thams cad kyang dmigs su med pa'i phyir ro// de ci'i phyir zhe na/ rab 'byor sems can tshad med pa'i phyir/ nam mkha' tshad med par rig par bya'o// nam mkha' tshad med pa'i phyir/ theg pa chen po tshad med par rig par bya ste/ rab 'byor rnam grangs 'dis kyang theg pa chen po de/ sems can tshad med grangs med pa'i go 'byed do// de ci'i phyir zhe na/ rab 'byor de ni 'di ltar sems can gang yin pa dang / nam mkha' gang yin pa dang / theg pa chen po gang yin pa de dag thams cad kyang dmigs su med pa'i phyir ro// de ci'i phyir zhe na/ rab 'byor sems can dpag tu med pa'i phyir/ nam mkha' dpag tu med par rig par bya'o// nam mkha' dpag tu med pa'i phyir/ theg pa chen po dpag tu med par rig par bya ste/ rab 'byor rnam grangs 'dis kyang theg pa chen po de/ sems can tshad med grangs med pa'i go 'byed do// de ci'i phyir zhe na/ rab 'byor de ni 'di ltar sems can gang yin pa dang / nam mkha' gang yin pa dang theg pa chen po gang yin pa de dag thams cad kyang dmigs su med pa'i phyir ro// rab 'byor gzhan yang sems can med pa'i phyir/ chos kyi dbyings med par rig par bya'o// chos kyi dbyings med pa'i phyir/ nam mkha' med par rig par bya'o// nam mkha' med pa'i phyir/ theg pa chen po med par rig par bya'o// theg pa chen po med pa'i phyir/ mi 'jal ba med par rig par bya'o// mi 'jal ba med pa'i phyir/ mi 'grangs pa med par rig par bya'o// mi 'grangs pa med pa'i phyir/ mi dpogs pa med par rig par bya'o// mi dpogs pa med pa'i phyir/ chos thams cad med par rig par bya'o// rab 'byor rnam grangs des kyang // theg pa chen po de sems can tshad med grangs med pa'i go 'byed do// de ci'i phyir zhe na/ rab 'byor de ni 'di ltar sems can gang yin pa dang / chos kyi dbyings gang yin pa dang / nam mkha' gang yin pa dang / theg pa chen po gang yin pa dang / mi 'jal ba gang yin pa dang / mi 'grangs pa gang yin pa dang / mi dpogs pa gang yin pa dang / chos thams cad gang yin pa de dag thams cad kyang dmigs su med pa'i phyir ro// rab 'byor gzhan yang sems can med pa'i phyir/ de bzhin nyid med par rig par bya'o// de bzhin nyid med pa'i phyir/ nam mkha' med par rig par bya'o// nam mkha' med pa'i phyir/ theg pa chen po med par rig par bya'o// theg pa chen po med pa'i phyir/ mi 'jal ba med par rig par bya'o// mi 'jal ba med pa'i phyir/ mi 'grangs pa med par rig par bya'o// mi 'grangs pa med pa'i phyir/ mi dpogs pa med par rig par bya'o// mi dpogs pa med pa'i phyir/ chos thams cad med par rig par bya ste/ rnam grangs des kyang theg pa chen po de/ sems can tshad med grangs med pa'i go 'byed do// de ci'i phyir zhe na/ rab 'byor de ni 'di ltar sems can gang yin pa dang / de bzhin nyid gang yin pa dang / nam mkha' gang yin pa dang / theg pa chen po gang yin pa dang / mi 'jal ba gang yin pa dang / mi 'grangs pa gang yin pa dang / mi dpogs pa gang yin pa dang / chos thams cad gang yin pa de dag thams cad kyang dmigs su med pa'i phyir ro// rab 'byor gzhan yang bdag med pa'i phyir/ sems can dang / srog dang / 'gro ba dang / gso ba dang / skyes bu dang / gang zag dang / shed can dang / shed bdag dang / byed pa po dang / tshor ba po dang / shes pa po dang / mthong ba po med par rig par bya'o// mthong ba po med pa'i phyir/ yang dag pa'i mtha' med par rig par bya'o// yang dag pa'i mtha' med pa'i phyir/ nam mkha' med par rig par bya'o// nam mkha' med pa'i phyir/ theg pa chen po med par rig par bya'o// theg pa chen po med pa'i phyir/ mi 'jal ba med par rig par bya'o// mi 'jal ba med pa'i phyir/ mi 'grangs pa med par rig par bya'o// mi 'grangs pa med pa'i phyir/ mi dpogs pa med par rig par bya'o// mi dpogs pa med pa'i phyir/ chos thams cad med par rig par bya'o// rab 'byor rnam grangs des kyang theg pa chen po de ni/ sems can tshad med grangs med pa'i go 'byed do// de ci'i phyir zhe na/ rab 'byor de ni 'di ltar bdag gang yin pa dang / sems can gang yin pa dang / shes pa po dang / mthong ba po'i bar du gang yin pa dang / yang dag pa'i mtha' gang yin pa dang / nam mkha' gang yin pa dang / theg pa chen po gang yin pa dang / mi 'jal ba gang yin pa dang / mi 'grangs pa gang yin pa dang / mi dpogs pa gang yin pa dang / chos thams cad gang yin pa de dag thams cad kyang dmigs su med pa'i phyir ro// rab 'byor gzhan yang bdag med pa'i phyir/ sems can med par rig par bya'o// sems can med pa'i phyir/ shes pa po'i bar du med par rig par bya'o// shes pa po med pa'i phyir/ mthong ba po med par rig par bya'o// mthong ba po med pa'i phyir/ bsam gyis mi khyab pa'i dbyings med par rig par bya'o// bsam gyis mi khyab pa'i dbyings med pa'i phyir/ gzugs med par rig par bya'o// gzugs med pa'i phyir/ tshor ba dang / 'du shes dang / 'du byed dang / rnam par shes pa med par rig par bya'o// rnam par shes pa med pa'i phyir/ nam mkha' med par rig par bya'o// nam mkha' med pa'i phyir/ theg pa chen po med par rig par bya'o// theg pa chen po med pa'i phyir/ mi 'jal ba med par rig par bya'o// mi 'jal ba med pa'i phyir/ mi 'grangs pa med par rig par bya'o// mi 'grangs pa med pa'i phyir/ mi dpogs pa med par rig par bya'o// mi dpogs pa med pa'i phyir/ chos thams cad med par rig par bya'o// rab 'byor rnam grangs des kyang // theg pa chen po de ni sems can tshad med grangs med pa'i go 'byed do// de ci'i phyir zhe na/ rab 'byor de ni 'di ltar bdag gang yin pa dang / sems can gang yin pa dang / shes pa po dang / mthong ba po'i bar du gang yin pa dang / bsam gyis mi khyab pa'i dbyings/ gang yin pa dang / gzugs gang yin pa dang / tshor ba dang / 'du shes dang / 'du byed dang / rnam par shes pa/ gang yin pa dang / nam mkha' gang yin pa dang / theg pa chen po gang yin pa dang / mi 'jal ba gang yin pa dang / mi 'grangs pa gang yin pa dang / mi dpogs pa gang yin pa dang / chos thams cad gang yin pa de dag thams cad kyang dmigs su med pa'i phyir ro// rab 'byor gzhan yang bdag med pa'i phyir sems can med par rig par bya'o// sems can med pa'i phyir/ shes pa po'i bar du med par rig par bya'o// shes pa po med pa'i phyir/ mthong ba po med par rig par bya'o// mthong ba po med pa'i phyir/ bsam gyis mi khyab pa'i dbyings med par rig par bya'o// bsam gyis mi khyab pa'i dbyings med pa'i phyir/ mig med par rig par bya'o// mig med pa'i phyir/ rna ba dang / sna dang / lce dang / lus dang / yid med par rig par bya'o// yid med pa'i phyir/ nam mkha' med par rig par bya'o// nam mkha' med pa'i phyir/ theg pa chen po med par rig par bya'o// theg pa chen po med pa'i phyir/ mi 'jal ba med par rig par bya'o// mi 'jal ba med pa'i phyir/ mi 'grangs pa med par rig par bya'o// mi 'grangs pa med pa'i phyir/ mi dpogs pa med par rig par bya'o// mi dpogs pa med pa'i phyir/ chos thams cad med par rig par bya'o// rab 'byor rnam grangs des kyang // theg pa chen po de sems can tshad med grangs med pa'i go 'byed do// de ci'i phyir zhe na/ rab 'byor de ni 'di ltar bdag gang yin pa dang / sems can gang yin pa dang / srog gang yin pa dang / shes pa po dang / mthong ba po'i bar du gang yin pa dang / bsam gyis mi khyab pa'i dbyings gang yin pa dang / mig gang yin pa dang / rna ba dang / sna dang / lce dang / lus dang / yid gang yin pa dang / nam mkha' gang yin pa dang / theg pa chen po gang yin pa dang / mi 'jal ba gang yin pa dang / mi 'grangs pa gang yin pa dang / mi dpogs pa gang yin pa dang / chos thams cad gang yin pa de dag thams cad kyang dmigs su med pa'i phyir ro// rab 'byor gzhan yang bdag med pa'i phyir/ sems can med par rig par bya'o// sems can med pa'i phyir/ shes pa po'i bar du med par rig par bya'o// shes pa po med pa'i phyir/ mthong ba po med par rig par bya'o// mthong ba po med pa'i phyir/ bsam gyis mi khyab pa'i dbyings med par rig par bya'o// bsam gyis mi khyab pa'i dbyings med pa'i phyir/ gzugs med par rig par bya'o// gzugs med pa'i phyir/ sgra dang / dri dang / ro dang / reg dang / chos med par rig par bya'o// chos med pa'i phyir/ nam mkha' med par rig par bya'o// nam mkha' med pa'i phyir/ theg pa chen po med par rig par bya'o// theg pa chen po med pa'i phyir/ mi 'jal ba med par rig par bya'o// mi 'jal ba med pa'i phyir/ mi 'grangs pa med par rig par bya'o// mi 'grangs pa med pa'i phyir/ mi dpogs pa med par rig par bya'o// mi dpogs pa med pa'i phyir/ chos thams cad med par rig par bya'o// rab 'byor rnam grangs des kyang // theg pa chen po de sems can tshad med grangs med pa'i go 'byed do// de ci'i phyir zhe na/ rab 'byor de ni 'di ltar bdag gang yin pa dang / sems can gang yin pa dang / srog gang yin pa dang / shes pa po dang / mthong ba po'i bar du gang yin pa dang / bsam gyis mi khyab pa'i dbyings gang yin pa dang / gzugs gang yin pa dang / sgra dang / dri dang / ro dang / reg dang / chos gang yin pa dang / nam mkha' gang yin pa dang / theg pa chen po gang yin pa dang / mi 'jal ba gang yin pa dang / mi 'grangs pa gang yin pa dang / mi dpogs pa gang yin pa dang / chos thams cad gang yin pa de dag thams cad kyang dmigs su med pa'i phyir ro// rab 'byor gzhan yang bdag med pa'i phyir/ sems can med par rig par bya'o// sems can med pa'i phyir/ shes pa po'i bar du med par rig par bya'o// shes pa po med pa'i phyir/ mthong ba po med par rig par bya'o// mthong ba po med pa'i phyir/ bsam gyis mi khyab pa'i dbyings med par rig par bya'o// bsam gyis mi khyab pa'i dbyings med pa'i phyir// mig gi rnam par shes pa med par rig par bya'o// mig gi rnam par shes pa med pa'i phyir/ rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa med par rig par bya'o// yid kyi rnam par shes pa med pa'i phyir/ nam mkha' med par rig par bya'o// nam mkha' med pa'i phyir/ theg pa chen po med par rig par bya'o// theg pa chen po med pa'i phyir/ mi 'jal ba med par rig par bya'o// mi 'jal ba med pa'i phyir/ mi 'grangs pa med par rig par bya'o// mi 'grangs pa med pa'i phyir/ mi dpogs pa med par rig par bya'o// mi dpogs pa med pa'i phyir/ chos thams cad med par rig par bya'o// rab 'byor rnam grangs des kyang // theg pa chen po de sems can tshad med grangs med pa'i go 'byed do// de ci'i phyir zhe na/ rab 'byor de ni 'di ltar bdag gang yin pa dang / sems can gang yin pa dang / srog gang yin pa dang / shes pa po dang / mthong ba po'i bar du gang yin pa dang / bsam gyis mi khyab pa'i dbyings gang yin pa dang / mig gi rnam par shes pa gang yin pa dang / rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa gang yin pa dang / nam mkha' gang yin pa dang / theg pa chen po gang yin pa dang / mi 'jal ba gang yin pa dang / mi 'grangs pa gang yin pa dang / mi dpogs pa gang yin pa dang / chos thams cad gang yin pa de dag thams cad kyang // dmigs su med pa'i phyir ro// rab 'byor gzhan yang bdag med pa'i phyir/ sems can med par rig par bya'o// sems can med pa'i phyir/ shes pa po'i bar du med par rig par bya'o// shes pa po med pa'i phyir/ mthong ba po med par rig par bya'o// mthong ba po med pa'i phyir/ bsam gyis mi khyab pa'i dbyings med par rig par bya'o// bsam gyis mi khyab pa'i dbyings med pa'i phyir/ mig gi 'dus te reg pa med par rig par bya'o// mig gi 'dus te reg pa med pa'i phyir/ rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa med par rig par bya'o// yid kyi 'dus te reg pa med pa'i phyir/ nam mkha' med par rig par bya'o// nam mkha' med pa'i phyir/ theg pa chen po med par rig par bya'o// theg pa chen po med pa'i phyir/ mi 'jal ba med par rig par bya'o// mi 'jal ba med pa'i phyir/ mi 'grangs pa med par rig par bya'o// mi 'grangs pa med pa'i phyir/ mi dpogs pa med par rig par bya'o// mi dpogs pa med pa'i phyir/ chos thams cad med par rig par bya'o// rab 'byor rnam grangs des kyang theg pa chen po de sems can tshad med grangs med pa'i go 'byed do// de ci'i phyir zhe na/ rab 'byor de ni 'di ltar bdag gang yin pa dang / sems can gang yin pa dang / srog gang yin pa dang / shes pa po dang / mthong ba po'i bar du gang yin pa dang / bsam gyis mi khyab pa'i dbyings gang yin pa dang / mig gi 'dus te reg pa gang yin pa dang / rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa gang yin pa dang / nam mkha' gang yin pa dang / theg pa chen po gang yin pa dang / mi 'jal ba gang yin pa dang / mi 'grangs pa gang yin pa dang / mi dpogs pa gang yin pa dang / chos thams cad gang yin pa de dag thams cad kyang dmigs su med pa'i phyir ro// rab 'byor gzhan yang bdag med pa'i phyir/ sems can med par rig par bya'o// sems can med pa'i phyir/ shes pa po'i bar du med par rig par bya'o// shes pa po med pa'i phyir/ mthong ba po med par rig par bya'o// mthong ba po med pa'i phyir/ bsam gyis mi khyab pa'i dbyings med par rig par bya'o// bsam gyis mi khyab pa'i dbyings med pa'i phyir/ mig gi 'dus te reg pa'i rkyen gyis tshor ba med par rig par bya'o// mig gi 'dus te reg pa'i rkyen gyis tshor ba med pa'i phyir/ rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba med par rig par bya'o// yid kyi 'dus te reg pa'i rkyen gyis tshor ba med pa'i phyir/ nam mkha' med par rig par bya'o// nam mkha' med pa'i phyir/ theg pa chen po med par rig par bya'o// theg pa chen po med pa'i phyir/ mi 'jal ba med par rig par bya'o// mi 'jal ba med pa'i phyir/ mi 'grangs pa med par rig par bya'o// mi 'grangs pa med pa'i phyir/ mi dpogs pa med par rig par bya'o// mi da pogs pa med pa'i phyir/ chos thams cad med par rig par bya'o// rab 'byor rnam grangs des kyang theg pa chen po de sems can tshad med grangs med pa'i go 'byed do// de ci'i phyir zhe na/ rab 'byor de ni 'di ltar bdag gang yin pa dang / sems can gang yin pa dang / srog gang yin pa dang / shes pa po dang / mthong ba po'i bar du gang yin pa dang / bsam gyis mi khyab pa'i dbyings gang yin pa dang / mig gi 'dus te reg pa'i rkyen gyis tshor ba gang yin pa dang / rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba gang yin pa dang / nam mkha' gang yin pa dang / theg pa chen po gang yin pa dang / mi 'jal ba gang yin pa dang / mi 'grangs pa gang yin pa dang / mi dpogs pa gang yin pa dang / chos thams cad gang yin pa de dag thams cad kyang dmigs su med pa'i phyir ro// rab 'byor gzhan yang bdag med pa'i phyir/ sems can med par rig par bya'o// sems can med pa'i phyir/ shes pa po'i bar du med par rig par bya'o// shes pa po med pa'i phyir/ mthong ba po med par rig par bya'o// mthong ba po med pa'i phyir/ bsam gyis mi khyab pa'i dbyings med par rig par bya'o// bsam gyis mi khyab pa'i dbyings med pa'i phyir/ sa'i khams med par rig par bya'o// sa'i khams med pa'i phyir/ chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams med par rig par bya'o// rnam par shes pa'i khams med pa'i phyir/ nam mkha' med par rig par bya'o// nam mkha' med pa'i phyir/ theg pa chen po med par rig par bya'o// theg pa chen po med pa'i phyir/ mi 'jal ba med par rig par bya'o// mi 'jal ba med pa'i phyir/ mi 'grangs pa med par rig par bya'o// mi 'grangs pa med pa'i phyir/ mi dpogs pa med par rig par bya'o// mi dpogs pa med pa'i phyir/ chos thams cad med par rig par bya'o// rab 'byor rnam grangs des kyang // theg pa chen po de sems can tshad med grangs med pa'i go 'byed do// de ci'i phyir zhe na/ rab 'byor de ni 'di ltar bdag gang yin pa dang / sems can gang yin pa dang / srog gang yin pa dang / shes pa po dang / mthong ba po'i bar du gang yin pa dang / bsam gyis mi khyab pa'i dbyings gang yin pa dang / sa'i khams gang yin pa dang / chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams gang yin pa dang / nam mkha' gang yin pa dang / theg pa chen po gang yin pa dang / mi 'jal ba gang yin pa dang / mi 'grangs pa gang yin pa dang / mi dpogs pa gang yin pa dang / chos thams cad gang yin pa de dag thams cad kyang // dmigs su med pa'i phyir ro// rab 'byor gzhan yang bdag med pa'i phyir/ sems can med par rig par bya'o// sems can med pa'i phyir/ shes pa po'i bar du med par rig par bya'o// shes pa po med pa'i phyir/ mthong ba po med par rig par bya'o// mthong ba po med pa'i phyir/ bsam gyis mi khyab pa'i dbyings med par rig par bya'o// bsam gyis mi khyab pa'i dbyings med pa'i phyir/ ma rig pa med par rig par bya'o// ma rig pa med pa'i phyir/ 'du byed dang / rnam par shes pa dang / ming dang gzugs dang / skye mched drug dang / reg pa dang / tshor ba dang / sred pa dang / len pa dang / srid pa dang / skye ba dang / rga shi med par rig par bya'o// rga shi med pa'i phyir/ nam mkha' med par rig par bya'o// nam mkha' med pa'i phyir/ theg pa chen po med par rig par bya'o// theg pa chen po med pa'i phyir/ mi 'jal ba med par rig par bya'o// mi 'jal ba med pa'i phyir/ mi 'grangs pa med par rig par bya'o// mi 'grangs pa med pa'i phyir/ mi da pogs pa med par rig par bya'o// mi dpogs pa med pa'i phyir/ chos thams cad med par rig par bya'o// rab 'byor rnam grangs des kyang // theg pa chen po de sems can tshad med grangs med pa'i go 'byed do// de ci'i phyir zhe na/ rab 'byor de ni 'di ltar bdag gang yin pa dang / sems can gang yin pa dang / srog gang yin pa dang / shes pa po dang / mthong ba po'i bar du gang yin pa dang / bsam gyis mi khyab pa'i dbyings gang yin pa dang / ma rig pa gang yin pa dang / 'du byed dang / rnam par shes pa dang / ming dang gzugs dang / skye mched drug dang / reg pa dang / tshor ba dang / sred pa dang / len pa dang / srid pa dang / skye ba dang / rga shi gang yin pa dang / nam mkha' gang yin pa dang / theg pa chen po gang yin pa dang / mi 'jal ba gang yin pa dang / mi 'grangs pa gang yin pa dang / mi da pogs pa gang yin pa dang / chos thams cad gang yin pa de dag thams cad kyang dmigs su med pa'i phyir ro// // shes rab kyi pha rol du phyin pa stong phrag nyi shu lnga pa/ bam po nyi shu gcig pa/ rab 'byor gzhan yang bdag med pa'i phyir/ sems can med par rig par bya'o// sems can med pa'i phyir// shes pa po'i bar du med par rig par bya'o// shes pa po med pa'i phyir/ mthong ba po med par rig par bya'o// mthong ba po med pa'i phyir/ bsam gyis mi khyab pa'i dbyings med par rig par bya'o// bsam gyis mi khyab pa'i dbyings med pa'i phyir/ sbyin pa'i pha rol du phyin pa med par rig par bya'o// sbyin pa'i pha rol du phyin pa med pa'i phyir/ tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa med par rig par bya'o// shes rab kyi pha rol du phyin pa med pa'i phyir/ nam mkha' med par rig par bya'o// nam mkha' med pa'i phyir/ theg pa chen po med par rig par bya'o// theg pa chen po med pa'i phyir/ mi 'jal ba med par rig par bya'o// mi 'jal ba med pa'i phyir/ mi 'grangs pa med par rig par bya'o// mi 'grangs pa med pa'i phyir/ mi dpogs pa med par rig par bya'o// mi da pogs pa med pa'i phyir/ chos thams cad med par rig par bya'o// rab 'byor rnam grangs des kyang theg pa chen po de sems can tshad med grangs med pa'i go 'byed do// de ci'i phyir zhe na/ rab 'byor de ni 'di ltar bdag gang yin pa dang / sems can gang yin pa dang / srog gang yin pa dang / shes pa po dang mthong ba po'i bar du gang yin pa dang / bsam gyis mi khyab pa'i dbyings gang yin pa dang / sbyin pa'i pha rol du phyin pa gang yin pa dang / tshul khrims kyi pha rol du phyin pa gang yin pa dang / bzod pa'i pha rol du phyin pa gang yin pa dang / brtson 'grus kyi pha rol du phyin pa gang yin pa dang / bsam gtan gyi pha rol du phyin pa gang yin pa dang / shes rab kyi pha rol du phyin pa gang yin pa dang / nam mkha' gang yin pa dang / theg pa chen po gang yin pa dang / mi 'jal ba gang yin pa dang / mi 'grangs pa gang yin pa dang / mi dpogs pa gang yin pa dang / chos thams cad gang yin pa de dag thams cad kyang dmigs su med pa'i phyir ro// rab 'byor gzhan yang bdag med pa'i phyir/ sems can med par rig par bya'o// sems can med pa'i phyir/ shes pa po'i bar du med par rig par bya'o// shes pa po med pa'i phyir/ mthong ba po med par rig par bya'o// mthong ba po med pa'i phyir/ bsam gyis mi khyab pa'i dbyings med par rig par bya'o// bsam gyis mi khyab pa'i dbyings med pa'i phyir/ nang stong pa nyid med par rig par bya'o// nang stong pa nyid med pa'i phyir/ phyi stong pa nyid med par rig par bya'o// phyi stong pa nyid med pa'i phyir/ phyi nang stong pa nyid med par rig par bya'o// phyi nang stong pa nyid med pa'i phyir/ dngos po med pa'i ngo bo nyid stong pa nyid kyi bar du med par rig par bya'o// dngos po med pa'i ngo bo nyid stong pa nyid med pa'i phyir/ nam mkha' med par rig par bya'o// nam mkha' med pa'i phyir/ theg pa chen po med par rig par bya'o// theg pa chen po med pa'i phyir/ mi 'jal ba med par rig par bya'o// mi 'jal ba med pa'i phyir/ mi 'grangs pa med par rig par bya'o// mi 'grangs pa med pa'i phyir/ mi dpogs pa med par rig par bya'o// mi dpogs pa med pa'i phyir/ chos thams cad med par rig par bya'o// rab 'byor rnam grangs des kyang theg pa chen po de sems can tshad med grangs med pa'i go 'byed do// de ci'i phyir zhe na/ rab 'byor de ni 'di ltar bdag gang yin pa dang / sems can gang yin pa dang / srog gang yin pa dang / shes pa po dang / mthong ba po'i bar du gang yin pa dang / bsam gyis mi khyab pa'i dbyings gang yin pa dang / nang stong pa nyid gang yin pa dang / phyi stong pa nyid gang yin pa dang / phyi nang stong pa nyid gang yin pa dang / dngos po med pa'i ngo bo nyid stong pa nyid kyi bar du gang yin pa dang / nam mkha' gang yin pa dang / theg pa chen po gang yin pa dang / mi 'jal ba gang yin pa dang / mi 'grangs pa gang yin pa dang / mi dpogs pa gang yin pa dang / chos thams cad gang yin pa de dag thams cad kyang dmigs su med pa'i phyir ro// rab 'byor gzhan yang bdag med pa'i phyir/ sems can med par rig par bya'o// sems can med pa'i phyir/ shes pa po'i bar du med par rig par bya'o// shes pa po med pa'i phyir/ mthong ba po med par rig par bya'o// mthong ba po med pa'i phyir/ bsam gyis mi khyab pa'i dbyings med par rig par bya'o// bsam gyis mi khyab pa'i dbyings med pa'i phyir/ dran pa nye bar gzhag pa med par rig par bya'o// dran pa nye bar gzhag pa med pa'i phyir/ yang dag par spong ba med par rig par bya'o// yang dag par spong ba med pa'i phyir/ rdzu 'phrul gyi rkang pa med par rig par bya'o// rdzu 'phrul gyi rkang pa med pa'i phyir/ dbang po med par rig par bya'o// dbang po med pa'i phyir/ stobs med par rig par bya'o// stobs med pa'i phyir/ byang chub kyi yan lag med par rig par bya'o// byang chub kyi yan lag med pa'i phyir/ lam med par rig par bya'o// lam med pa'i phyir/ nam mkha' med par rig par bya'o// nam mkha' med pa'i phyir/ theg pa chen po med par rig par bya'o// theg pa chen po med pa'i phyir/ mi 'jal ba med par rig par bya'o// mi 'jal ba med pa'i phyir/ mi 'grangs pa med par rig par bya'o// mi 'grangs pa med pa'i phyir/ mi dpogs pa med par rig par bya'o// mi dpogs pa med pa'i phyir/ chos thams cad med par rig par bya'o// rab 'byor rnam grangs des kyang theg pa chen po de sems can tshad med grangs med pa'i go 'byed do// de ci'i phyir zhe na/ rab 'byor de ni 'di ltar bdag gang yin pa dang / sems can gang yin pa dang / srog gang yin pa dang / shes pa po dang / mthong ba po'i bar du gang yin pa dang / bsam gyis mi khyab pa'i dbyings gang yin pa dang / dran pa nye bar gzhag pa gang yin pa dang / yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa gang yin pa dang / nam mkha' gang yin pa dang / theg pa chen po gang yin pa dang / mi 'jal ba gang yin pa dang / mi 'grangs pa gang yin pa dang / mi dpogs pa gang yin pa dang / chos thams cad gang yin pa de dag thams cad kyang dmigs su med pa'i phyir ro// rab 'byor gzhan yang bdag med pa'i phyir/ sems can med par rig par bya'o// sems can med pa'i phyir/ shes pa po'i bar du med par rig par bya'o// shes pa po med pa'i phyir/ mthong ba po med par rig par bya'o// mthong ba po med pa'i phyir/ bsam gyis mi khyab pa'i dbyings med par rig par bya'o// bsam gyis mi khyab pa'i dbyings med pa'i phyir/ 'phags pa'i bden pa med par rig par bya'o// 'phags pa'i bden pa med pa'i phyir/ bsam gtan med par rig par bya'o// bsam gtan med pa'i phyir/ tshad med pa med par rig par bya'o// tshad med pa med pa'i phyir/ gzugs med pa'i snyoms par 'jug pa med par rig par bya'o// gzugs med pa'i snyoms par 'jug pa med pa'i phyir/ rnam par thar pa med par rig par bya'o// rnam par thar pa med pa'i phyir/ mthar gyis gnas pa'i snyoms par 'jug pa med par rig par bya'o// mthar gyis gnas pa'i snyoms par 'jug pa med pa'i phyir/ rnam par thar pa'i sgo stong pa nyid dang / mtshan ma med pa dang / smon pa med pa med par rig par bya'o// rnam par thar pa'i sgo stong pa nyid dang / mtshan ma med pa dang / smon pa med pa med pa'i phyir/ mngon par shes pa med par rig par bya'o// mngon par shes pa med pa'i phyir/ ting nge 'dzin med par rig par bya'o// ting nge 'dzin med pa'i phyir/ gzungs kyi sgo med par rig par bya'o// gzungs kyi sgo med pa'i phyir/ de bzhin gshegs pa'i stobs med par rig par bya'o// de bzhin gshegs pa'i stobs med pa'i phyir/ mi 'jigs pa med par rig par bya'o// mi 'jigs pa med pa'i phyir/ so so yang dag par rig pa med par rig par bya'o// so so yang dag par rig pa med pa'i phyir/ snying rje chen po med par rig par bya'o// snying rje chen po med pa'i phyir/ sangs rgyas kyi chos ma 'dres pa med par rig par bya'o// sangs rgyas kyi chos ma 'dres pa med pa'i phyir/ nam mkha' med par rig par bya'o// nam mkha' med pa'i phyir/ theg pa chen po med par rig par bya'o// theg pa chen po med pa'i phyir/ mi 'jal ba med par rig par bya'o// mi 'jal ba med pa'i phyir/ mi 'grangs pa med par rig par bya'o// mi 'grangs pa med pa'i phyir/ mi dpogs pa med par rig par bya'o// mi dpogs pa med pa'i phyir/ chos thams cad med par rig par bya'o// rab 'byor rnam grangs des kyang theg pa chen po de sems can tshad med grangs med pa'i go 'byed do// de ci'i phyir zhe na/ rab 'byor de ni 'di ltar bdag gang yin pa dang / sems can gang yin pa dang / srog gang yin pa dang / shes pa po gang yin pa dang / mthong ba po'i bar du gang yin pa dang / bsam gyis mi khyab pa'i dbyings gang yin pa dang / 'phags pa'i bden pa gang yin pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs dang / mi 'jigs pa dang / so so yang dag par rig pa dang / snying rje chen po dang / sangs rgyas kyi chos ma 'dres pa gang yin pa dang / nam mkha' gang yin pa dang / theg pa chen po gang yin pa dang / mi 'jal ba gang yin pa dang / mi 'grangs pa gang yin pa dang / mi dpogs pa gang yin pa dang / chos thams cad gang yin pa de dag thams cad kyang // dmigs su med pa'i phyir ro// rab 'byor gzhan yang bdag med pa'i phyir/ sems can med par rig par bya'o// sems can med pa'i phyir/ shes pa po'i bar du med par rig par bya'o// shes pa po med pa'i phyir/ mthong ba po med par rig par bya'o// mthong ba po med pa'i phyir/ bsam gyis mi khyab pa'i dbyings med par rig par bya'o// bsam gyis mi khyab pa'i dbyings med pa'i phyir/ rigs kyi sa med par rig par bya'o// rigs kyi sa med pa'i phyir/ brgyad pa'i sa med par rig par bya'o// brgyad pa'i sa med pa'i phyir/ mthong ba'i sa med par rig par bya'o// mthong ba'i sa med pa'i phyir/ bsrabs pa'i sa med par rig par bya'o// bsrabs pa'i sa med pa'i phyir/ 'dod chags dang bral ba'i sa med par rig par bya'o// 'dod chags dang bral ba'i sa med pa'i phyir/ byas pa rtogs pa'i sa med par rig par bya'o// byas pa rtogs pa'i sa med pa'i phyir/ nam mkha' med par rig par bya'o// nam mkha' med pa'i phyir/ theg pa chen po med par rig par bya'o// theg pa chen po med pa'i phyir/ mi 'jal ba med par rig par bya'o// mi 'jal ba med pa'i phyir/ mi 'grangs pa med par rig par bya'o// mi 'grangs pa med pa'i phyir/ mi dpogs pa med par rig par bya'o// mi dpogs pa med pa'i phyir/ chos thams cad med par rig par bya'o// rab 'byor rnam grangs des kyang theg pa chen po de sems can tshad med grangs med pa'i go 'byed do// de ci'i phyir zhe na/ rab 'byor de ni 'di ltar bdag gang yin pa dang / sems can gang yin pa dang / srog gang yin pa dang / shes pa po dang mthong ba po'i bar du gang yin pa dang / bsam gyis mi khyab pa'i dbyings gang yin pa dang / rigs kyi sa gang yin pa dang / brgyad pa'i sa gang yin pa dang / mthong ba'i sa gang yin pa dang / bsrabs pa'i sa gang yin pa dang / 'dod chags dang bral ba'i sa gang yin pa dang / byas pa rtogs pa'i sa gang yin pa dang / nam mkha' gang yin pa dang / theg pa chen po gang yin pa dang / mi 'jal ba gang yin pa dang / mi 'grangs pa gang yin pa dang / mi dpogs pa gang yin pa dang / chos thams cad gang yin pa de dag thams cad kyang dmigs su med pa'i phyir ro// rab 'byor gzhan yang bdag med pa'i phyir/ sems can med par rig par bya'o// sems can med pa'i phyir/ shes pa po'i bar du med par rig par bya'o// shes pa po med pa'i phyir/ mthong ba po med par rig par bya'o// mthong ba po med pa'i phyir/ bsam gyis mi khyab pa'i dbyings med par rig par bya'o// bsam gyis mi khyab pa'i dbyings/ med pa'i phyir/ rgyun du zhugs pa med par rig par bya'o// rgyun du zhugs pa med pa'i phyir/ lan cig phyir 'ong ba med par rig par bya'o// lan cig phyir 'ong ba med pa'i phyir/ phyir mi 'ong ba med par rig par bya'o// phyir mi 'ong ba med pa'i phyir/ dgra bcom pa med par rig par bya'o// dgra bcom pa med pa'i phyir/ nam mkha' med par rig par bya'o// nam mkha' med pa'i phyir/ theg pa chen po med par rig par bya'o// theg pa chen po med pa'i phyir/ mi 'jal ba med par rig par bya'o// mi 'jal ba med pa'i phyir/ mi 'grangs pa med par rig par bya'o// mi 'grangs pa med pa'i phyir/ mi dpogs pa med par rig par bya'o// mi dpogs pa med pa'i phyir/ chos thams cad med par rig par bya'o// rab 'byor rnam grangs des kyang theg pa chen po de sems can tshad med grangs med pa'i go 'byed do// de ci'i phyir zhe na/ rab 'byor de ni 'di ltar bdag gang yin pa dang / sems can gang yin pa dang / srog gang yin pa dang / shes pa po dang / mthong ba po'i bar du gang yin pa dang / bsam gyis mi khyab pa'i dbyings gang yin pa dang / rgyun du zhugs pa gang yin pa dang / lan cig phyir 'ong ba gang yin pa dang / phyir mi 'ong ba gang yin pa dang / dgra bcom pa gang yin pa dang / nam mkha' gang yin pa dang / theg pa chen po gang yin pa dang / mi 'jal ba gang yin pa dang / mi 'grangs pa gang yin pa dang / mi dpogs pa gang yin pa dang / chos thams cad gang yin pa de dag thams cad kyang dmigs su med pa'i phyir ro// rab 'byor gzhan yang bdag med pa'i phyir/ sems can med par rig par bya'o// sems can med pa'i phyir/ shes pa po'i bar du med par rig par bya'o// shes pa po med pa'i phyir/ mthong ba po med par rig par bya'o// mthong ba po med pa'i phyir/ bsam gyis mi khyab pa'i dbyings med par rig par bya'o// bsam gyis mi khyab pa'i dbyings med pa'i phyir/ rang sangs rgyas med par rig par bya'o// rang sangs rgyas med pa'i phyir/ yang dag par rdzogs pa'i sangs rgyas med par rig par bya'o// yang dag par rdzogs pa'i sangs rgyas med pa'i phyir/ nam mkha' med par rig par bya'o// nam mkha' med pa'i phyir/ theg pa chen po med par rig par bya'o// theg pa chen po med pa'i phyir/ mi 'jal ba med par rig par bya'o// mi 'jal ba med pa'i phyir/ mi 'grangs pa med par rig par bya'o// mi 'grangs pa med pa'i phyir/ mi dpogs pa med par rig par bya'o// mi dpogs pa med pa'i phyir/ chos thams cad med par rig par bya'o// rab 'byor rnam grangs des kyang theg pa chen po de sems can tshad med grangs med pa'i go 'byed do// de ci'i phyir zhe na/ rab 'byor de ni 'di ltar bdag gang yin pa dang / sems can gang yin pa dang / srog gang yin pa dang / shes pa po dang mthong ba po'i bar du gang yin pa dang / bsam gyis mi khyab pa'i dbyings gang yin pa dang / rang sangs rgyas gang yin pa dang / yang dag par rdzogs pa'i sangs rgyas gang yin pa dang / nam mkha' gang yin pa dang / theg pa chen po gang yin pa dang / mi 'jal ba gang yin pa dang / mi 'grangs pa gang yin pa dang / mi dpogs pa gang yin pa dang / chos thams cad gang yin pa de dag thams cad kyang dmigs su med pa'i phyir ro// rab 'byor gzhan yang bdag med pa'i phyir/ sems can med par rig par bya'o// sems can med pa'i phyir/ shes pa po'i bar du med par rig par bya'o// shes pa po med pa'i phyir/ mthong ba po med par rig par bya'o// mthong ba po med pa'i phyir/ bsam gyis mi khyab pa'i dbyings med par rig par bya'o// bsam gyis mi khyab pa'i dbyings med pa'i phyir/ nyan thos kyi theg pa med par rig par bya'o// nyan thos kyi theg pa med pa'i phyir/ rang sangs rgyas kyi theg pa med par rig par bya'o// rang sangs rgyas kyi theg pa med pa'i phyir/ rnam pa thams cad mkhyen pa nyid med par rig par bya'o// rnam pa thams cad mkhyen pa nyid med pa'i phyir/ nam mkha' med par rig par bya'o// nam mkha' med pa'i phyir/ theg pa chen po med par rig par bya'o// theg pa chen po med pa'i phyir/ mi 'jal ba med par rig par bya'o// mi 'jal ba med pa'i phyir/ mi 'grangs pa med par rig par bya'o// mi 'grangs pa med pa'i phyir/ mi dpogs pa med par rig par bya'o// mi dpogs pa med pa'i phyir/ chos thams cad med par rig par bya'o// rab 'byor rnam grangs des kyang theg pa chen po de sems can tshad med grangs med pa'i go 'byed do// de ci'i phyir zhe na/ rab 'byor de ni 'di ltar bdag gang yin pa dang / sems can gang yin pa dang / srog gang yin pa dang / shes pa po dang mthong ba po'i bar du gang yin pa dang / bsam gyis mi khyab pa'i dbyings gang yin pa dang / nyan thos kyi theg pa gang yin pa dang / rang sangs rgyas kyi theg pa gang yin pa dang / rnam pa thams cad mkhyen pa nyid gang yin pa dang / nam mkha' gang yin pa dang / theg pa chen po gang yin pa dang / mi 'jal ba gang yin pa dang / mi 'grangs pa gang yin pa dang / mi dpogs pa gang yin pa dang / chos thams cad gang yin pa de dag thams cad kyang dmigs su med pa'i phyir ro// rab 'byor 'di lta ste dper na/ mya ngan las 'das pa'i dbyings ni/ sems can grangs med tshad med dpag tu med pa'i go 'byed do// de bzhin du theg pa chen po de yang sems can grangs med tshad med dpag tu med pa'i go 'byed do// rab 'byor nam mkha' ni sems can grangs med tshad med dpag tu med pa'i go 'byed do// de bzhin du theg pa chen po de yang sems can grangs med tshad med dpag tu med pa'i go 'byed do// rab 'byor gang yang khyod kyis 'di skad du theg pa chen po de la 'ong ba'am/ 'gro ba zhes bya ba yang med/ gnas pa zhes bya ba yang med do// zhes smras pa ni/ rab 'byor de de bzhin no de de bzhin te/ theg pa chen po de la 'gro ba'am 'ong ba yang med de gnas pa yang med do// de ci'i phyir zhe na/ rab 'byor chos thams cad ni g.yo ba med pa ste/ de dag gang nas kyang 'ong ba med do// gang du yang 'dong ba med do// gar yang gnas par 'gyur ba med do// de ci'i phyir zhe na/ rab 'byor de ni 'di ltar gzugs ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// tshor ba dang / 'du shes dang / 'du byed dang / rnam par shes pa ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// de ci'i phyir zhe na/ rab 'byor gzugs kyi rang bzhin ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// tshor ba dang 'du shes dang / 'du byed dang rnam par shes pa'i rang bzhin ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// rab 'byor gzugs kyi de bzhin nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// tshor ba dang 'du shes dang / 'du byed dang / rnam par shes pa'i de bzhin nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// gzugs kyi ngo bo nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// tshor ba dang / 'du shes dang / 'du byed dang / rnam par shes pa'i ngo bo nyid ni gang nas kyang 'ong ba med/ gang du yang 'gro ba med gar yang gnas par 'gyur ba med do// gzugs kyi mtshan nyid ni gang nas kyang 'ong ba med gang du yang 'gro ba med gar yang gnas par 'gyur ba med do// tshor ba dang 'du shes dang 'du byed dang / rnam par shes pa'i mtshan nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// mig ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// rna ba dang / sna dang / lce dang / lus dang / yid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// de ci'i phyir zhe na/ rab 'byor mig gi rang bzhin ni/ gang nas kyang 'ong ba med/ gang du yang 'gro ba med/ gar yang gnas par 'gyur ba med do// rna ba dang sna dang lce dang lus dang yid kyi rang bzhin ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// mig gi de bzhin nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// rna ba dang sna dang lce dang lus dang / yid kyi de bzhin nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// mig gi ngo bo nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// rna ba dang sna dang lce dang lus dang yid kyi ngo bo nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// mig gi mtshan nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// rna ba dang sna dang lce dang lus dang yid kyi mtshan nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// gzugs ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// sgra dang dri dang ro dang reg dang chos ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// de ci'i phyir zhe na/ rab 'byor gzugs kyi rang bzhin ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// sgra dang dri dang ro dang reg dang chos kyi rang bzhin ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// gzugs kyi de bzhin nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// sgra dang dri dang ro dang reg dang chos kyi de bzhin nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// gzugs kyi ngo bo nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// sgra dang dri dang ro dang reg dang chos kyi ngo bo nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// gzugs kyi mtshan nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// sgra dang dri dang ro dang reg dang chos kyi mtshan nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// mig gi rnam par shes pa ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// de ci'i phyir zhe na/ rab 'byor mig gi rnam par shes pa'i rang bzhin ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa'i rang bzhin ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// mig gi rnam par shes pa'i de bzhin nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa'i de bzhin nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// mig gi rnam par shes pa'i ngo bo nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa'i ngo bo nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// mig gi rnam par shes pa'i mtshan nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa'i mtshan nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// mig gi 'dus te reg pa ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// de ci'i phyir zhe na/ rab 'byor mig gi 'dus te reg pa'i rang bzhin ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa'i rang bzhin ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// mig gi 'dus te reg pa'i de bzhin nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa'i de bzhin nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// mig gi 'dus te reg pa'i ngo bo nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa'i ngo bo nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// mig gi 'dus te reg pa'i mtshan nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa'i mtshan nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// mig gi 'dus te reg pa'i rkyen gyis tshor ba ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// de ci'i phyir zhe na/ rab 'byor mig gi 'dus te reg pa'i rkyen gyis tshor ba'i rang bzhin ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba'i rang bzhin ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// mig gi 'dus te reg pa'i rkyen gyis tshor ba'i de bzhin nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba'i de bzhin nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// mig gi 'dus te reg pa'i rkyen gyis tshor ba'i ngo bo nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba'i ngo bo nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// mig gi 'dus te reg pa'i rkyen gyis tshor ba'i mtshan nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba'i mtshan nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// sa'i khams ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// de ci'i phyir zhe na/ rab 'byor sa'i khams kyi rang bzhin ni gang nas kyang 'ong ba med gang du yang 'gro ba med/ gar yang gnas par 'gyur ba med do// chu'i khams dang / me'i khams dang / rlung gi khams dang / nam mkha'i khams dang rnam par shes pa'i khams kyi rang bzhin ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// sa'i khams kyi de bzhin nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// chu'i khams dang me'i khams dang rlung gi khams dang / nam mkha'i khams dang rnam par shes pa'i khams kyi de bzhin nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// sa'i khams kyi ngo bo nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// chu'i khams dang me'i khams dang rlung gi khams dang nam mkha'i khams dang / rnam par shes pa'i khams kyi ngo bo nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// sa'i khams kyi mtshan nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// chu'i khams dang me'i khams dang rlung gi khams dang nam mkha'i khams dang rnam par shes pa'i khams kyi mtshan nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// ma rig pa ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// 'du byed dang rnam par shes pa dang / ming dang gzugs dang skye mched drug dang / reg pa dang tshor ba dang sred pa dang / len pa dang srid pa dang skye ba dang / rga shi ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// de ci'i phyir zhe na/ rab 'byor ma rig pa'i rang bzhin ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// 'du byed dang rnam par shes pa dang / ming dang gzugs dang skye mched drug dang / reg pa dang tshor ba dang / sred pa dang len pa dang / srid pa dang skye ba dang / rga shi'i rang bzhin ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// ma rig pa'i de bzhin nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// 'du byed dang rnam par shes pa dang ming dang gzugs dang skye mched drug dang reg pa dang / tshor ba dang sred pa dang len pa dang srid pa dang skye ba dang rga shi'i de bzhin nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// ma rig pa'i ngo bo nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// 'du byed dang rnam par shes pa dang ming dang gzugs dang / skye mched drug dang reg pa dang tshor ba dang sred pa dang len pa dang srid pa dang skye ba dang / rga shi'i ngo bo nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// ma rig pa'i mtshan nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// 'du byed dang rnam par shes pa dang / ming dang gzugs dang skye mched drug dang reg pa dang tshor ba dang sred pa dang len pa dang srid pa dang skye ba dang / rga shi'i mtshan nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// sbyin pa'i pha rol du phyin pa ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// de ci'i phyir zhe na/ rab 'byor sbyin pa'i pha rol du phyin pa'i rang bzhin ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa'i rang bzhin ni gang nas kyang 'ong ba med gang du yang 'gro ba med/ gar yang gnas par 'gyur ba med do// sbyin pa'i pha rol du phyin pa'i de bzhin nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa'i de bzhin nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// sbyin pa'i pha rol du phyin pa'i ngo bo nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa'i ngo bo nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// sbyin pa'i pha rol du phyin pa'i mtshan nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa'i mtshan nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// nang stong pa nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// phyi stong pa nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// phyi nang stong pa nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// dngos po med pa'i ngo bo nyid stong pa nyid kyi bar du ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// de ci'i phyir zhe na/ rab 'byor nang stong pa nyid kyi rang bzhin ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// phyi stong pa nyid kyi rang bzhin ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// phyi nang stong pa nyid kyi rang bzhin ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// dngos po med pa'i ngo bo nyid stong pa nyid kyi bar gyi rang bzhin ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// nang stong pa nyid kyi de bzhin nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// phyi stong pa nyid kyi de bzhin nyid ni/ gang nas kyang 'ong ba med/ gang du yang 'gro ba med/ gar yang gnas par 'gyur ba med do// phyi nang stong pa nyid kyi de bzhin nyid ni/ gang nas kyang 'ong ba med/ gang du yang 'gro ba med/ gar yang gnas par 'gyur ba med do// dngos po med pa'i ngo bo nyid stong pa nyid kyi bar gyi de bzhin nyid ni/ gang nas kyang 'ong ba med/ gang du yang 'gro ba med/ gar yang gnas par 'gyur ba med do// nang stong pa nyid kyi ngo bo nyid ni/ gang nas kyang 'ong ba med/ gang du yang 'gro ba med/ gar yang gnas par 'gyur ba med do// phyi stong pa nyid kyi ngo bo nyid ni/ gang nas kyang 'ong ba med/ gang du yang 'gro ba med/ gar yang gnas par 'gyur ba med do// phyi nang stong pa nyid kyi ngo bo nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// dngos po med pa'i ngo bo nyid stong pa nyid kyi bar gyi ngo bo nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// nang stong pa nyid kyi mtshan nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// phyi stong pa nyid kyi mtshan nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// phyi nang stong pa nyid kyi mtshan nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// dngos po med pa'i ngo bo nyid stong pa nyid kyi bar gyi mtshan nyid ni gang nas kyang 'ong ba med/ gang du yang 'gro ba med gar yang gnas par 'gyur ba med do// dran pa nye bar gzhag pa rnams ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa ni gang nas kyang 'ong ba med/ gang du yang 'gro ba med gar yang gnas par 'gyur ba med do// de ci'i phyir zhe na/ rab 'byor dran pa nye bar gzhag pa rnams kyi rang bzhin ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// 'phags pa'i lam yan lag brgyad pa'i bar gyi rang bzhin ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// dran pa nye bar gzhag pa rnams kyi de bzhin nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// 'phags pa'i lam yan lag brgyad pa'i bar gyi de bzhin nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// dran pa nye bar gzhag pa rnams kyi ngo bo nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// 'phags pa'i lam yan lag brgyad pa'i bar gyi ngo bo nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// dran pa nye bar gzhag pa rnams kyi mtshan nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// 'phags pa'i lam yan lag brgyad pa'i bar gyi mtshan nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// 'phags pa'i bden pa dang / bsam gtan dang tshad med pa dang / gzugs med pa'i snyoms par 'jug pa dang / rnam par thar pa dang mthar gyis gnas pa'i snyoms par 'jug pa dang / stong pa nyid dang mtshan ma med pa dang / smon pa med pa dang mngon par shes pa dang / ting nge 'dzin rnams ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// de ci'i phyir zhe na/ rab 'byor ting nge 'dzin rnams kyi rang bzhin dang / ting nge 'dzin rnams kyi de bzhin nyid dang / ting nge 'dzin rnams kyi ngo bo nyid dang / ting nge 'dzin rnams kyi mtshan nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// gzungs kyi sgo rnams dang / de bzhin gshegs pa'i stobs bcu dang / mi 'jigs pa rnams dang / so so yang dag par rig pa rnams dang / sangs rgyas kyi chos ma 'dres pa brgyad ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// de ci'i phyir zhe na/ rab 'byor sangs rgyas kyi chos ma 'dres pa rnams kyi rang bzhin dang / sangs rgyas kyi chos ma 'dres pa rnams kyi de bzhin nyid dang / sangs rgyas kyi chos ma 'dres pa rnams kyi ngo bo nyid dang / sangs rgyas kyi chos ma 'dres pa rnams kyi mtshan nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// rab 'byor chos kyi dbyings ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// de ci'i phyir zhe na/ rab 'byor chos kyi dbyings kyi rang bzhin ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// chos kyi dbyings kyi de bzhin nyid dang / chos kyi dbyings kyi ngo bo nyid dang / chos kyi dbyings kyi mtshan nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// rab 'byor de bzhin nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// de ci'i phyir zhe na/ rab 'byor de bzhin nyid kyi rang bzhin ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// de bzhin nyid kyi de bzhin nyid dang / de bzhin nyid kyi ngo bo nyid dang / de bzhin nyid kyi mtshan nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// rab 'byor yang dag pa'i mtha' ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// de ci'i phyir zhe na/ rab 'byor yang dag pa'i mtha'i rang bzhin ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// yang dag pa'i mtha'i de bzhin nyid dang / yang dag pa'i mtha'i ngo bo nyid dang / yang dag pa'i mtha'i mtshan nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// rab 'byor bsam gyis mi khyab pa'i dbyings ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// de ci'i phyir zhe na/ rab 'byor bsam gyis mi khyab pa'i dbyings kyi rang bzhin ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// bsam gyis mi khyab pa'i dbyings kyi de bzhin nyid dang bsam gyis mi khyab pa'i dbyings kyi ngo bo nyid dang / bsam gyis mi khyab pa'i dbyings kyi mtshan nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// rab 'byor byang chub ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// de ci'i phyir zhe na/ rab 'byor byang chub kyi rang bzhin ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// byang chub kyi de bzhin nyid dang / byang chub kyi ngo bo nyid dang / byang chub kyi mtshan nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// rab 'byor sangs rgyas ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// de ci'i phyir zhe na/ rab 'byor sangs rgyas kyi rang bzhin ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// sangs rgyas kyi de bzhin nyid dang / sangs rgyas kyi ngo bo nyid dang / sangs rgyas kyi mtshan nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// rab 'byor 'dus byas ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// de ci'i phyir zhe na/ rab 'byor 'dus byas kyi rang bzhin ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// 'dus byas kyi de bzhin nyid dang / 'dus byas kyi ngo bo nyid dang / 'dus byas kyi mtshan nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// rab 'byor 'dus ma byas ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// de ci'i phyir zhe na/ rab 'byor 'dus ma byas kyi rang bzhin ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// 'dus ma byas kyi de bzhin nyid dang / 'dus ma byas kyi ngo bo nyid dang / 'dus ma byas kyi mtshan nyid ni gang nas kyang 'ong ba med/ gang du yang 'gro ba med/ gar yang gnas par 'gyur ba med do// rab 'byor de ltar theg pa chen po de ni/ 'ong ba med/ 'gro ba yang med/ gnas pa yang med do// rab 'byor gang yang khyod kyis 'di skad du theg pa de la sngon gyi mtha' yang mi dmigs so// phyi ma'i mtha' yang mi dmigs/ dbus kyang mi dmigs te/ 'di ni dus gsum mnyam pa nyid ces bya ba'i theg pa ste/ theg pa chen po zhes bya'o// zhes smras pa ni de de bzhin no// de de bzhin te/ theg pa 'di la sngon gyi mtha' yang mi dmigs/ phyi ma'i mtha' yang mi dmigs/ dbus kyang mi dmigs te/ dus gsum mnyam pa nyid ces bya ba'i theg pa ste/ de'i phyir na theg pa chen po zhes bya'o// de ci'i phyir zhe na/ rab 'byor de ni 'di ltar 'das pa'i dus kyang 'das pa'i dus kyis stong ngo // ma 'ongs pa'i dus kyang ma 'ongs pa'i dus kyis stong ngo // da ltar byung ba'i dus kyang da ltar byung ba'i dus kyis stong ngo // dus gsum mnyam pa nyid kyang dus gsum mnyam pa nyid kyis stong ngo // theg pa chen po de yang bka' 'gyur de yang stong ngo // byang chub sems dpa' yang byang chub sems dpas stong ngo // rab 'byor stong pa nyid la gcig ces bya ba med do// gnyis sam gsum 'am bzhi 'am lnga 'am drug gam bdun nam brgyad dam dgu 'am bcu zhes bya ba med do// tha dad ces bya ba med do// de lta bas na 'di ni byang chub sems dpa' sems dpa' chen po rnams kyi mnyam pa nyid kyi theg pa ste/ de la mnyam pa dang mi mnyam pa mi dmigs so// de la 'dod chags dang / 'dod chags dang bral ba yang mi dmigs so// zhe sdang dang zhe sdang med pa yang mi dmigs so// gti mug dang gti mug med pa yang mi dmigs so// ming dang ming med pa yang mi dmigs so// 'dus byas dang 'dus ma byas kyang mi dmigs so// dge ba dang mi dge ba yang mi dmigs so// kha na ma tho ba yod pa dang kha na ma tho ba med pa yang mi dmigs so// zag pa dang bcas pa dang / zag pa med pa yang mi dmigs so// kun nas nyon mongs pa dang / kun nas nyon mongs pa med pa yang mi dmigs so// 'jig rten pa dang / 'jig rten las 'das pa yang mi dmigs so// skye ba dang / 'gag pa yang mi dmigs so// kun nas nyon mongs pa dang / rnam par byang ba yang mi dmigs so// de la rtag pa dang / mi rtag pa yang mi dmigs so// bde ba dang / sdug bsngal ba yang mi dmigs so// bdag dang / bdag med pa yang mi dmigs so// zhi ba dang / ma zhi ba yang mi dmigs so// 'dod pa'i khams dang / 'dod pa'i khams las yang dag par 'da' ba yang mi dmigs so// gzugs kyi khams dang / gzugs kyi khams las yang dag par 'da' ba yang mi dmigs so// gzugs med pa'i khams dang / gzugs med pa'i khams las yang dag par 'da' ba yang mi dmigs so// 'khor ba dang / mya ngan las 'das pa yang mi dmigs so// de ci'i phyir zhe na/ 'di ltar de'i rang bzhin mi dmigs pa'i phyir te/ rab 'byor 'das pa'i gzugs ni 'das pa'i gzugs kyis stong ngo // rab 'byor 'das pa'i tshor ba dang / 'du shes dang 'du byed dang 'das pa'i rnam par shes pa ni 'das pa'i rnam par shes pas stong ngo // rab 'byor ma 'ongs pa'i gzugs ni ma 'ongs pa'i gzugs kyis stong ngo // rab 'byor ma 'ongs pa'i tshor ba dang / 'du shes dang 'du byed dang ma 'ongs pa'i rnam par shes pa ni ma 'ongs pa'i rnam par shes pas stong ngo // rab 'byor da ltar byung ba'i gzugs ni da ltar byung ba'i gzugs kyis stong ngo // rab 'byor da ltar byung ba'i tshor ba dang 'du shes dang 'du byed dang da ltar byung ba'i rnam par shes pa ni da ltar byung ba'i rnam par shes pas stong ngo // de ci'i phyir zhe na/ stong pa nyid la 'das pa'i gzugs dmigs su med de/ stong pa nyid kyang stong pa nyid kyis stong pas dmigs su med na/ stong pa nyid la 'das pa'i gzugs dmigs par 'gyur ba lta ci zhig smos/ stong pa nyid la 'das pa'i tshor ba dang / 'du shes dang 'du byed dang stong pa nyid la 'das pa'i rnam par shes pa dmigs su med de/ stong pa nyid kyang stong pa nyid kyis stong pas dmigs su med na/ stong pa nyid la 'das pa'i tshor ba dang 'du shes dang 'du byed dang rnam par shes pa dmigs par 'gyur ba lta ci zhig smos/ stong pa nyid la ma 'ongs pa'i gzugs dmigs su med de/ stong pa nyid kyang stong pa nyid kyis stong pas dmigs su med na/ stong pa nyid la ma 'ongs pa'i gzugs dmigs par 'gyur ba lta ci zhig smos/ stong pa nyid la ma 'ongs pa'i tshor ba dang 'du shes dang 'du byed dang stong pa nyid la ma 'ongs pa'i rnam par shes pa dmigs su med de/ stong pa nyid kyang stong pa nyid kyis stong pas dmigs su med na/ stong pa nyid la ma 'ongs pa'i tshor ba dang 'du shes dang 'du byed dang rnam par shes pa dmigs par 'gyur ba lta ci zhig smos/ stong pa nyid la da ltar byung ba'i gzugs dmigs su med do// stong pa nyid kyang stong pa nyid kyis stong pas dmigs su med na/ stong pa nyid la da ltar byung ba'i gzugs dmigs par 'gyur ba lta ci zhig smos/ stong pa nyid la da ltar byung ba'i tshor ba dang 'du shes dang 'du byed dang rnam par shes pa dmigs su med do// stong pa nyid kyang stong pa nyid kyis stong pas dmigs su med na/ stong pa nyid la da ltar byung ba'i tshor ba dang 'du shes dang 'du byed dang / rnam par shes pa dmigs par 'gyur ba lta ci zhig smos/ rab 'byor sbyin pa'i pha rol tu phyin pa ni sngon gyi mthar mi dmigs/ sbyin pa'i pha rol tu phyin pa ni phyi ma'i mthar mi dmigs/ sbyin pa'i pha rol tu phyin pa ni da ltar byung bar mi dmigs/ sbyin pa'i pha rol tu phyin pa ni dus gsum mnyam pa nyid la mi dmigs te/ de ci'i phyir zhe na/ rab 'byor mnyam pa nyid la 'das pa'i dus mi dmigs/ mnyam pa nyid la ma 'ongs pa'i dus mi dmigs/ mnyam pa nyid la da ltar byung ba'i dus mi dmigs te/ mnyam pa nyid kyang mnyam pa nyid la mi dmigs na/ mnyam pa nyid la 'das pa'i dus dmigs pa lta ci zhig smos/ ma 'ongs pa'i dus dang / da ltar byung ba'i dus dmigs pa lta ci zhig smos/ rab 'byor tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa ni sngon gyi mthar mi dmigs/ shes rab kyi pha rol tu phyin pa ni phyi ma'i mthar mi dmigs/ shes rab kyi pha rol tu phyin pa ni da ltar byung bar mi dmigs/ shes rab kyi pha rol tu phyin pa ni dus gsum mnyam pa nyid la mi dmigs te/ de ci'i phyir zhe na/ rab 'byor mnyam pa nyid la 'das pa'i dus mi dmigs/ mnyam pa nyid la ma 'ongs pa'i dus mi dmigs/ mnyam pa nyid la da ltar byung ba'i dus mi dmigs te/ mnyam pa nyid kyang mnyam pa nyid la mi dmigs na/ mnyam pa nyid la 'das pa'i dus dmigs/ pa lta ci zhig smos/ ma 'ongs pa'i dus dang / da ltar byung ba'i dus dmigs pa lta ci zhig smos/ rab 'byor nang stong pa nyid ni sngon gyi mthar mi dmigs/ nang stong pa nyid ni phyi ma'i mthar mi dmigs/ nang stong pa nyid ni da ltar byung bar mi dmigs/ nang stong pa nyid ni dus gsum mnyam pa nyid la mi dmigs te/ de ci'i phyir zhe na/ rab 'byor mnyam pa nyid la 'das pa'i dus mi dmigs/ mnyam pa nyid la ma 'ongs pa'i dus mi dmigs/ mnyam pa nyid la da ltar byung ba'i dus mi dmigs te/ mnyam pa nyid kyang mnyam pa nyid la mi dmigs na/ mnyam pa nyid la 'das pa'i dus dmigs pa lta ci zhig smos/ ma 'ongs pa'i dus dang / da ltar byung ba'i dus dmigs pa lta ci zhig smos/ rab 'byor dngos po med pa'i ngo bo nyid stong pa nyid kyi bar ni sngon gyi mthar mi dmigs/ dngos po med pa'i ngo bo nyid stong pa nyid ni phyi ma'i mthar mi dmigs/ dngos po med pa'i ngo bo nyid stong pa nyid ni da ltar byung bar mi dmigs/ dngos po med pa'i ngo bo nyid stong pa nyid ni dus gsum mnyam pa nyid la mi dmigs te/ de ci'i phyir zhe na/ rab 'byor mnyam pa nyid la 'das pa'i dus mi dmigs/ mnyam pa nyid la ma 'ongs pa'i dus mi dmigs/ mnyam pa nyid la da ltar byung ba'i dus mi dmigs te/ mnyam pa nyid kyang mnyam pa nyid la mi dmigs na/ mnyam pa nyid la 'das pa'i dus dmigs pa lta ci zhig smos/ ma 'ongs pa'i dus dang / da ltar byung ba'i dus dmigs pa lta ci zhig smos/ rab 'byor dran pa nye bar gzhag pa rnams ni sngon gyi mthar mi dmigs/ dran pa nye bar gzhag pa rnams ni phyi ma'i mthar mi dmigs/ dran pa nye bar gzhag pa rnams ni da ltar byung bar mi dmigs/ dran pa nye bar gzhag pa rnams ni dus gsum mnyam pa nyid la mi dmigs te/ de ci'i phyir zhe na/ rab 'byor mnyam pa nyid la 'das pa'i dus mi dmigs/ mnyam pa nyid la ma 'ongs pa'i dus mi dmigs/ mnyam pa nyid la da ltar byung ba'i dus mi dmigs te/ mnyam pa nyid kyang mnyam pa nyid la mi dmigs na/ mnyam pa nyid la 'das pa'i dus dmigs pa lta ci zhig smos/ ma 'ongs pa'i dus dang / da ltar byung ba'i dus dmigs pa lta ci zhig smos/ rab 'byor yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa ni sngon gyi mthar mi dmigs/ 'phags pa'i lam yan lag brgyad pa ni phyi ma'i mthar mi dmigs/ 'phags pa'i lam yan lag brgyad pa ni da ltar byung bar mi dmigs/ 'phags pa'i lam yan lag brgyad pa ni dus gsum mnyam pa nyid la mi dmigs te/ de ci'i phyir zhe na/ rab 'byor mnyam pa nyid la 'das pa'i dus mi dmigs/ mnyam pa nyid la ma 'ongs pa'i dus mi dmigs/ mnyam pa nyid la da ltar byung ba'i dus mi dmigs te/ mnyam pa nyid kyang mnyam pa nyid la mi dmigs na/ mnyam pa nyid la 'das pa'i dus dmigs pa lta ci zhig smos/ ma 'ongs pa'i dus dang / da ltar byung ba'i dus dmigs pa lta ci zhig smos/ rab 'byor 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad ni sngon gyi mthar mi dmigs/ sangs rgyas kyi chos ma 'dres pa brgyad ni phyi ma'i mthar mi dmigs/ sangs rgyas kyi chos ma 'dres pa brgyad ni da ltar byung bar mi dmigs/ sangs rgyas kyi chos ma 'dres pa bco brgyad ni dus gsum mnyam pa nyid la mi dmigs te/ de ci'i phyir zhe na/ rab 'byor mnyam pa nyid la 'das pa'i dus mi dmigs/ mnyam pa nyid la ma 'ongs pa'i dus mi dmigs/ mnyam pa nyid la da ltar byung ba'i dus mi dmigs te/ mnyam pa nyid kyang mnyam pa nyid la mi dmigs na/ mnyam pa nyid la 'das pa'i dus dmigs pa lta ci zhig smos/ ma 'ongs pa'i dus dang / da ltar byung ba'i dus dmigs pa lta ci zhig smos/ rab 'byor gzhan yang so so'i skye bo ni sngon gyi mthar mi dmigs/ so so'i skye bo ni phyi ma'i mthar mi dmigs/ so so'i skye bo ni da ltar byung bar mi dmigs/ so so'i skye bo ni/ dus gsum mnyam pa nyid la mi dmigs te/ de ci'i phyir zhe na/ sems can dmigs su med pa'i phyir ro// rab 'byor gzhan yang nyan thos ni sngon gyi mthar mi dmigs/ nyan thos ni phyi ma'i mthar mi dmigs/ nyan thos ni da ltar byung bar mi dmigs/ nyan thos ni dus gsum mnyam pa nyid la mi dmigs te/ de ci'i phyir zhe na/ sems can dmigs su med pa'i phyir ro// rab 'byor gzhan yang rang sangs rgyas ni sngon gyi mthar mi dmigs/ rang sangs rgyas ni phyi ma'i mthar mi dmigs/ rang sangs rgyas ni da ltar byung bar mi dmigs/ rang sangs rgyas ni dus gsum mnyam pa nyid la mi dmigs te/ de ci'i phyir zhe na/ sems can dmigs su med pa'i phyir ro// rab 'byor gzhan yang byang chub sems dpa' ni sngon gyi mthar mi dmigs/ byang chub sems dpa' ni phyi ma'i mthar mi dmigs/ byang chub sems dpa' ni da ltar byung bar mi dmigs/ byang chub sems dpa' ni dus gsum mnyam pa nyid la mi dmigs te/ de ci'i phyir zhe na/ sems can dmigs su med pa'i phyir ro// // shes rab kyi pha rol tu phyin pa stong phrag nyi shu lnga pa/ bam po nyi shu gnyis pa/ rab 'byor gzhan yang de bzhin gshegs pa ni sngon gyi mthar mi dmigs/ de bzhin gshegs pa ni phyi ma'i mthar mi dmigs/ de bzhin gshegs pa ni da ltar byung bar mi dmigs/ de bzhin gshegs pa ni dus gsum mnyam pa nyid la mi dmigs te/ de ci'i phyir zhe na/ sems can dmigs su med pa'i phyir ro// rab 'byor de ltar na byang chub sems dpa' sems dpa' chen pos shes rab kyi pha rol tu phyin pa la gnas te/ dus gsum mnyam pa nyid la bslabs shing // rnam pa thams cad mkhyen pa nyid yongs su rdzogs par bya ste/ rab 'byor 'di ni byang chub sems dpa' sems dpa' chen po'i theg pa chen po dus gsum mnyam pa nyid ces bya ba ste/ de la gnas shing byang chub sems dpa' sems dpa' chen po lha dang mi dang lha ma yin du bcas pa'i 'jig rten zil gyis mnan te/ rnam pa thams cad mkhyen pa nyid du 'byung ngo // de nas tshe dang ldan pa rab 'byor kyis bcom ldan 'das la 'di skad ces gsol to// bcom ldan 'das bcom ldan 'das kyis de ltar byang chub sems dpa' sems dpa' chen po rnams kyi theg pa chen po dus gsum mnyam pa nyid ces bgyi ba 'di legs par gsungs pa ni legs shing dge ba ste/ bcom ldan 'das theg pa chen po 'di la bslabs shing // 'das pa'i byang chub sems dpa' sems dpa' chen po rnams kyis kyang // rnam pa thams cad mkhyen pa nyid thob bo// bcom ldan 'das ma 'ongs pa'i byang chub sems dpa' sems dpa' chen po rnams kyis kyang // shes rab kyi pha rol tu phyin pa 'di nyid la bslabs shing // rnam pa thams cad mkhyen pa nyid thob par 'gyur ro// bcom ldan 'das phyogs bcu'i 'jig rten gyi khams tshad dang grangs ma mchis pa dag na/ dpag tu ma mchis pa'i byang chub sems dpa' sems dpa' chen po mchis pa rnams kyang // theg pa chen po 'di nyid la bslabs shing // rnam pa thams cad mkhyen pa nyid thob par 'gyur ro// bcom ldan 'das de'i slad du dus gsum mnyam pa nyid ces bgyi ba 'di ni/ byang chub sems dpa' sems dpa' chen po rnams kyi theg pa chen po'o// de skad ces gsol ba dang / bcom ldan 'das kyis tshe dang ldan pa rab 'byor la 'di skad ces bka' stsal to// rab 'byor de de bzhin no// de de bzhin te/ theg pa chen po 'di nyid la bslabs shing // 'das pa dang ma byon pa dang da ltar byung ba'i de bzhin gshegs pa dgra bcom pa yang dag par rdzogs pa'i sangs rgyas rnams kyis rnam pa thams cad mkhyen pa nyid brnyes par gyur to// brnyes so// brnyes par 'gyur ro// shes rab kyi pha rol tu phyin pa stong phrag nyi shu lnga pa las le'u bcu gcig pa'o// // de nas tshe dang ldan pa byams gang gi bus/ bcom ldan 'das la 'di skad ces gsol to// bcom ldan 'das gnas brtan rab 'byor 'di ni/ de bzhin gshegs pa dgra bcom pa yang dag par rdzogs pa'i sangs rgyas kyis shes rab kyi pha rol tu phyin pa'i slad du bsko ba mdzad pas/ 'di ni theg pa chen po bstan pa tsam du sems so// de nas tshe dang ldan pa rab 'byor gyis/ bcom ldan 'das la 'di skad ces gsol to// bcom ldan 'das bdag cag gis shes rab kyi pha rol tu phyin pa dang 'gal bar theg pa chen po bstan par ma gyur lags grang // bcom ldan 'das kyis bka' stsal pa/ rab 'byor de ltar gyur pa med de/ rab 'byor khyod ni shes rab kyi pha rol du phyin pa dang rjes su 'thun par theg pa chen po ston to// de ci'i phyir zhe na/ rab 'byor de ni 'di ltar dge ba'i chos gang yang rung ste/ nyan thos kyi chos sam/ rang sangs rgyas kyi chos sam/ byang chub sems dpa'i chos sam/ sangs rgyas kyi chos de dag thams cad kyang shes rab kyi pha rol du phyin pa'i nang du 'dus shing khongs su chud do// rab 'byor gyis gsol pa/ bcom ldan 'das dge ba'i chos byang chub kyi phyogs gang shes rab kyi pha rol du phyin pa'i nang du 'dus shing khongs su chud pa de lta bu'i nyan thos kyi chos dang / rang sangs rgyas kyi chos dang byang chub sems dpa'i chos dang / sangs rgyas kyi chos de dag gang lags/ bcom ldan 'das kyis bka' stsal pa/ 'di lta ste/ dran pa nye bar gzhag pa bzhi dang / yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa dang / 'phags pa'i bden pa bzhi dang / rnam par thar pa'i sgo stong pa nyid dang / mtshan ma med pa dang / smon pa med pa dang / bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / mngon par shes pa drug dang / sbyin pa'i pha rol du phyin pa dang / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa dang / nang stong pa nyid dang / phyi stong pa nyid dang / phyi nang stong pa nyid dang / dngos po med pa'i ngo bo nyid stong pa nyid kyi bar dang / ting nge 'dzin thams cad dang / gzungs kyi sgo thams cad dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / dga' ba chen po dang / btang snyoms chen po dang / sangs rgyas kyi chos ma 'dres pa brgyad dang / mi mnyam pa'i chos nyid dang / rtag tu btang snyoms kyi rnam par spyod pa ste/ rab 'byor de dag ni dge ba'i chos byang chub kyi phyogs gang shes rab kyi pha rol du phyin pa'i nang du 'du zhing khongs su chud par 'dod pa ste/ nyan thos kyi chos dang / rang sangs rgyas kyi chos dang / byang chub sems dpa'i chos dang / sangs rgyas kyi chos so// de ci'i phyir zhe na/ rab 'byor 'di ltar theg pa chen po gang yin pa dang / shes rab kyi pha rol du phyin pa gang yin pa dang / bsam gtan gyi pha rol du phyin pa gang yin pa dang / brtson 'grus kyi pha rol du phyin pa gang yin pa dang / bzod pa'i pha rol du phyin pa gang yin pa dang / tshul khrims kyi pha rol du phyin pa gang yin pa dang / sbyin pa'i pha rol du phyin pa gang yin pa dang / gzugs gang yin pa dang / tshor ba gang yin pa dang / 'du shes gang yin pa dang / 'du byed gang yin pa dang / rnam par shes pa gang yin pa dang / mig gang yin pa dang / gzugs gang yin pa dang / mig gi rnam par shes pa gang yin pa dang / mig gi 'dus te reg pa gang yin pa dang / mig gi 'dus te reg pa'i rkyen gyis tshor ba gang yin pa dang / rna ba gang yin pa dang / sgra gang yin pa dang / rna ba'i rnam par shes pa gang yin pa dang / rna ba'i 'dus te reg pa gang yin pa dang / rna ba'i 'dus te reg pa'i rkyen gyis tshor ba gang yin pa dang / sna gang yin pa dang / dri gang yin pa dang / sna'i rnam par shes pa gang yin pa dang / sna'i 'dus te reg pa gang yin pa dang / sna'i 'dus te reg pa'i rkyen gyis tshor ba gang yin pa dang / lce gang yin pa dang / ro gang yin pa dang / lce'i rnam par shes pa gang yin pa dang / lce'i 'dus te reg pa gang yin pa dang / lce'i 'dus te reg pa'i rkyen gyis tshor ba gang yin pa dang / lus gang yin pa dang / reg gang yin pa dang / lus kyi rnam par shes pa gang yin pa dang / lus kyi 'dus te reg pa gang yin pa dang / lus kyi 'dus te reg pa'i rkyen gyis tshor ba gang yin pa dang / yid gang yin pa dang / chos gang yin pa dang / yid kyi rnam par shes pa gang yin pa dang / yid kyi 'dus te reg pa gang yin pa dang / yid kyi 'dus te reg pa'i rkyen gyis tshor ba gang yin pa dang / ma rig pa gang yin pa dang / 'du byed dang / rnam par shes pa dang / ming dang gzugs dang / skye mched drug dang / reg pa dang / tshor ba dang / sred pa dang / len pa dang / srid pa dang / skye ba dang / rga shi gang yin pa dang / sbyin pa'i pha rol du phyin pa gang yin pa dang / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa gang yin pa dang / nang stong pa nyid gang yin pa dang / phyi stong pa nyid gang yin pa dang / phyi nang stong pa nyid gang yin pa dang / dngos po med pa'i ngo bo nyid stong pa nyid kyi bar du gang yin pa dang / dran pa nye bar gzhag pa rnams gang yin pa dang / yang dag par spong ba rnams gang yin pa dang / rdzu 'phrul gyi rkang pa rnams gang yin pa dang / dbang po rnams gang yin pa dang / stobs rnams gang yin pa dang / byang chub kyi yan lag rnams gang yin pa dang / 'phags pa'i lam yan lag brgyad pa gang yin pa dang / 'phags pa'i bden pa rnams gang yin pa dang / bsam gtan rnams gang yin pa dang / tshad med pa rnams gang yin pa dang / gzugs med pa'i snyoms par 'jug pa rnams gang yin pa dang / mngon par shes pa drug gang yin pa dang / zil gyis gnon pa'i skye mched brgyad gang yin pa dang / rgyas pa'i skye mched bcu gang yin pa dang / rnam par thar pa brgyad gang yin pa dang / mthar gyis gnas pa'i snyoms par 'jug pa dgu gang yin pa dang / sdug bsngal gang yin pa dang / kun 'byung ba gang yin pa dang / 'gog pa gang yin pa dang / lam gang yin pa dang / rnam par thar pa'i sgo stong pa nyid dang / mtshan ma med pa dang / smon pa med pa gang yin pa dang / ting nge 'dzin gang yin pa dang / gzungs kyi sgo gang yin pa dang / de bzhin gshegs pa'i stobs bcu gang yin pa dang / mi 'jigs pa bzhi gang yin pa dang / so so yang dag par rig pa bzhi gang yin pa dang / snying rje chen po gang yin pa dang / sangs rgyas kyi chos ma 'dres pa brgyad gang yin pa dang / 'dod pa'i khams gang yin pa dang / gzugs kyi khams gang yin pa dang / gzugs med pa'i khams gang yin pa dang / dge ba'i chos gang yin pa dang / mi dge ba'i chos gang yin pa dang / zag pa dang bcas pa'i chos gang yin pa dang / zag pa med pa'i chos gang yin pa dang / 'jig rten pa'i chos gang yin pa dang / 'jig rten las 'das pa'i chos gang yin pa dang / 'dus byas kyi chos gang yin pa dang / 'dus ma byas kyi chos gang yin pa dang / de bzhin gshegs pa gang yin pa dang / de bzhin gshegs pas bstan pa'i chos gang yin pa dang / 'dul ba gang yin pa dang / chos kyi dbyings gang yin pa dang / de bzhin nyid gang yin pa dang / yang dag pa'i mtha' gang yin pa dang / bsam gyis mi khyab pa'i dbyings gang yin pa dang / mya ngan las 'das pa'i dbyings gang yin pa'i chos de dag thams cad ni ldan pa yang ma yin/ mi ldan pa yang ma yin te/ gzugs med pa/ bstan tu med pa/ thogs pa pa/ 'di ltar mtshan nyid med par mtshan nyid gcig pa sha stag ste/ rab 'byor rnam grangs 'dis na/ khyod shes rab kyi pha rol tu phyin pa dang 'thun par theg pa chen po ston to// de ci'i phyir zhe na/ theg pa chen po yang gzhan la/ shes rab kyi pha rol du phyin pa yang gzhan zhes bya ba med de/ de ltar na theg pa chen po dang / shes rab kyi pha rol du phyin pa yang gnyis su med de gnyis su byar med do// theg pa chen po yang gzhan la/ bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa yang gzhan zhes bya ba med de/ de ltar na theg pa chen po dang / sbyin pa'i pha rol du phyin pa yang gnyis su med de gnyis su byar med do// theg pa chen po yang gzhan la/ nang stong pa nyid kyang gzhan zhes bya ba med/ dngos po pa'i ngo bo nyid stong pa nyid kyi bar du yang gzhan zhes bya ba med de/ de ltar na theg pa chen po dang / nang stong pa nyid dang / dngos po med pa'i ngo bo nyid stong pa nyid kyi bar yang gnyis su med de gnyis su byar med do// theg pa chen po yang gzhan la/ dran pa nye bar gzhag pa rnams kyang gzhan zhes bya ba med de/ de ltar na theg pa chen po dang / dran pa nye bar gzhag pa rnams kyang gnyis su med de gnyis su byar med do// theg pa chen po yang gzhan la/ yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa yang gzhan zhes bya ba med de/ de ltar na theg pa chen po dang / yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa yang gnyis su med de gnyis su byar med do// theg pa chen po yang gzhan la/ 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar ba dang / mthar gyis gnas pa'i snyoms par 'jug pa dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams kyang gzhan zhes bya ba med de/ de ltar na theg pa chen po dang / gzungs kyi sgo rnams kyang gnyis su med de gnyis su byar med do// theg pa chen po yang gzhan la/ de bzhin gshegs pa'i stobs bcu yang gzhan/ mi 'jigs pa dang / so so yang dag par rig pa dang / sangs rgyas kyi chos ma 'dres pa brgyad kyang gzhan zhes bya ba med de/ de ltar na theg pa chen po dang / sangs rgyas kyi chos ma 'dres pa yang gnyis su med de gnyis su byar med do// rab 'byor rnam grangs des na theg pa chen po bstan pas shes rab kyi pha rol du phyin pa bstan par 'gyur ro// shes rab kyi pha rol du phyin pa bstan pas theg pa chen po bstan par 'gyur ro// de nas tshe dang ldan pa rab 'byor gyis/ bcom ldan 'das la 'di skad ces gsol to// bcom ldan 'das 'di ltar yang byang chub sems dpa' ni sngon gyi mthar mi dmigs so// byang chub sems dpa' ni phyi ma'i mthar mi dmigs so// byang chub sems dpa' ni dbus su mi dmigs te/ gzugs kun tu mtha' yas pa'i slad du/ byang chub sems dpa' kun tu mtha' yas par rig par bgyi'o// tshor ba dang 'du shes dang 'du byed dang rnam par shes pa kun tu mtha' yas pa'i slad du byang chub sems dpa' kun tu mtha' yas par rig par bgyi ste/ gzugs byang chub sems dpa' zhes bgyi ba de lta bu yang ma mchis mi dmigs so// tshor ba dang 'du shes dang 'du byed dang rnam par shes pa zhes bgyi ba de lta bu yang ma mchis mi dmigs te/ bcom ldan 'das de ltar bdag gis byang chub sems dpa' thams cad du thams cad/ rnam pa thams cad du thams cad yang dag par rjes su ma mthong ste ma dmigs na/ byang chub sems dpa' gang zhig shes rab kyi pha rol du phyin pa la gdams shing rjes su bstan par bgyi/ byang chub sems dpa' nyid kyang ril gyis yang dag par rjes su ma mthong ma dmigs na/ byang chub sems dpa' gang zhig shes rab kyi pha rol du phyin pa la gdams shing rjes su bstan par bgyi/ bcom ldan 'das byang chub sems dpa' zhes bgyi ba 'di ni ming tsam du bas te/ bcom ldan 'das ji ltar bdag bdag ces bgyi yang bdag la mngon par 'grub pa ma mchis so// bcom ldan 'das de bzhin du byang chub sems dpa' byang chub sems dpa' zhes bgyi yang // byang chub sems dpa' la mngon par 'grub pa ma mchis so// de ltar rang bzhin ma mchis pa'i chos rnams la gang mngon par 'grub pa'i gzugs lta yang ga la zhig mchis/ gang mngon par 'grub pa'i tshor ba dang 'du shes dang 'du byed dang rnam par shes pa lta yang ga la zhig mchis/ bcom ldan 'das gang mngon par ma grub pa de ni/ gzugs ma lags/ gang mngon par ma grub pa de ni tshor ba dang 'du shes dang 'du byed dang rnam par shes pa ma lags te/ bcom ldan 'das de lta lags la/ mngon par ma grub pa las gud na yang gang byang chub tu spyod par 'gyur ba'i byang chub sems dpa' sems dpa' chen po dmigs su ma mchis na mngon par ma grub pa mngon par ma grub pa'i shes rab kyi pha rol du phyin pa la gdams su mchis sam/ gal te de ltar bstan pa'i tshe byang chub sems dpa' sems dpa' chen po'i sems mi 'jum/ yongs su mi 'jum/ 'gyod par mi 'gyur zhing // yid mi 'jigs/ mi sngang skrag par mi 'gyur na/ byang chub sems dpa' sems dpa' chen po de ni shes rab kyi pha rol du phyin pa la spyod do// de nas tshe dang ldan pa sha ra dwa ti'i bus/ tshe dang ldan pa rab 'byor la 'di skad ces smras so/ tshe dang ldan pa rab 'byor ci'i phyir na/ byang chub sems dpa' sems dpa' chen po sngon gyi mthar dmigs su med pa yin/ phyi ma'i mthar dmigs su med pa yin/ dbus su dmigs su med pa yin/ tshe dang ldan pa rab 'byor ci'i phyir na/ gzugs kun tu mtha' yas pa'i phyir/ byang chub sems dpa' kun tu mtha' yas par rig par bya ba yin/ tshor ba dang 'du shes dang 'du byed dang / rnam par shes pa kun tu mtha' yas pa'i phyir byang chub sems dpa' kun tu mtha' yas par rig par bya ba yin/ tshe dang ldan pa rab 'byor ci'i phyir na gzugs byang chub sems dpa' zhes bya ba de lta bu yang med cing mi dmigs pa yin/ tshor ba dang 'du shes dang 'du byed dang / rnam par shes pa byang chub sems dpa' zhes bya ba de lta bu yang med cing mi dmigs pa yin/ tshe dang ldan pa rab 'byor ci'i phyir na/ de skad du de ltar byang chub sems dpa' sems dpa' chen po thams cad du thams cad rnam pa thams cad du thams cad yang dag par rjes su ma mthong ma dmigs na/ byang chub sems dpa' gang zhig shes rab kyi pha rol du phyin pa la gdams shing rjes su bstan par bgyi zhes smra/ tshe dang ldan pa rab 'byor ci'i phyir na/ de skad du byang chub sems dpa' nyid kyang ril gyis yang dag par rjes su ma mthong ma dmigs na/ byang chub sems dpa' sems dpa' chen po gang zhig shes rab kyi pha rol du phyin pa gang la gdams shing rjes su bstan par bgyi zhes smra/ tshe dang ldan pa rab 'byor ci'i phyir na/ de skad du bcom ldan 'das byang chub sems dpa' sems dpa' chen po zhes bgyi ba 'di ni ming tsam du bas so zhes smra/ tshe dang ldan pa rab 'byor ci'i phyir na/ de skad du ji ltar bdag bdag ces bgyi ba yang // bdag ni mngon par grub pa ma mchis so// bcom ldan 'das de bzhin du byang chub sems dpa' byang chub sems dpa' zhes bgyi ba yang // byang chub sems dpa' ni mngon par grub pa ma mchis so// de ltar chos thams cad dngos po ma mchis pa'i rang bzhin la/ gzugs mngon par grub pa lta yang gang zhig mchis/ tshor ba dang 'du shes dang 'du byed dang rnam par shes pa mngon par grub pa lta yang gang zhig mchis/ gang mngon par ma grub pa de ni gzugs ma lags so// gang mngon par ma grub pa de ni tshor ba dang 'du shes dang 'du byed dang rnam par shes pa ma lags so// zhes smra/ tshe dang ldan pa rab 'byor ci'i phyir na/ de skad du mngon par ma grub pa zhig mngon par ma grub pa'i shes rab kyi pha rol du phyin pa la gdams shing rjes su bstan par bgyi'am zhes smra/ tshe dang ldan pa rab 'byor ci'i phyir na/ de skad du mngon par ma grub pa las gud na yang byang chub sems dpa' sems dpa' chen po zhes bgyi ba dmigs su ma mchis so zhes smra/ tshe dang ldan pa rab 'byor ci'i phyir na/ de skad du gal te de ltar bstan pa'i tshe/ byang chub sems dpa' sems dpa' chen po'i sems mi 'jum/ yongs su mi 'jum/ 'gyod par mi 'gyur zhing // yid mi 'jigs mi sngang skrag par mi 'gyur na/ byang chub sems dpa' sems dpa' chen po de ni shes rab kyi pha rol du phyin pa de la spyod do zhes smra/ de skad ces smras pa dang / tshe dang ldan pa rab 'byor gyis/ tshe dang ldan pa sha ra dwa ti'i bu la 'di skad ces smras so// tshe dang ldan pa sha ra dwa ti'i bu sems can med pa'i phyir/ byang chub sems dpa' sngon gyi mthar mi dmigs so// sems can stong pa dang / sems can dben pa dang / sems can rang bzhin med pa'i phyir/ byang chub sems dpa' sngon gyi mthar mi dmigs so// tshe dang ldan pa sha ra dwa ti'i bu sems can med pa'i phyir/ byang chub sems dpa' phyi ma'i mthar mi dmigs so// sems can stong pa dang / sems can dben pa dang / sems can rang bzhin med pa'i phyir/ byang chub sems dpa' phyi ma'i mthar mi dmigs so// tshe dang ldan pa sha ra dwa ti'i bu sems can med pa'i phyir/ byang chub sems dpa' dbus su mi dmigs so// sems can stong pa dang / sems can dben pa dang / sems can rang bzhin med pa'i phyir/ byang chub sems dpa' dbus su mi dmigs so// tshe dang ldan pa sha ra dwa ti'i bu/ de ci'i phyir zhe na/ sems can med pa dang / sems can stong pa dang / sems can dben pa dang / sems can rang bzhin med pa la sngon gyi mtha' mi dmigs so phyi ma'i mtha' mi dmigs so// dbus su mi dmigs so// sems can med pa yang gzhan/ sems can stong ba yang gzhan/ sems can dben pa yang gzhan/ sems can rang bzhin med pa yang gzhan zhig yin la/ byang chub sems dpa' yang gzhan zhig ste/ sngon gyi mtha' yang gzhan/ phyi ma'i mtha' yang gzhan/ dbus kyang gzhan zhes bya ba med de/ tshe dang ldan pa sha ra dwa ti'i bu de ltar na sems can med pa gang yin pa dang / sems can stong ba gang yin pa dang / sems can dben pa gang yin pa dang / sems can rang bzhin med pa gang yin pa dang / byang chub sems dpa' gang yin pa dang / sngon gyi mtha' gang yin pa dang / phyi ma'i mtha' gang yin pa dang / dbus gang yin pa de dag thams cad kyang gnyis su med de gnyis su byar med do// tshe dang ldan pa sha ra dwa ti'i bu gzugs med pa'i phyir/ byang chub sems dpa' sngon gyi mthar mi dmigs so// tshor ba dang 'du shes dang 'du byed dang / rnam par shes pa med pa'i phyir/ byang chub sems dpa' sngon gyi mthar mi dmigs so// gzugs stong pa nyid kyi phyir/ byang chub sems dpa' sngon gyi mthar mi dmigs so// tshor ba dang 'du shes dang 'du byed dang / rnam par shes pa stong pa nyid kyi phyir byang chub sems dpa' sngon gyi mthar mi dmigs so// gzugs dben pa'i phyir/ byang chub sems dpa' sngon gyi mthar mi dmigs so// tshor ba dang 'du shes dang 'du byed dang rnam par shes pa dben pa'i phyir/ byang chub sems dpa' sngon gyi mthar mi dmigs so// gzugs ngo bo nyid med pa'i phyir/ byang chub sems dpa' sngon gyi mthar mi dmigs so// tshor ba dang 'du shes dang 'du byed dang rnam par shes pa ngo bo nyid med pa'i phyir/ byang chub sems dpa' sngon gyi mthar mi dmigs so// gzugs med pa'i phyir/ byang chub sems dpa' phyi ma'i mthar mi dmigs so// tshor ba dang 'du shes dang 'du byed dang rnam par shes pa med pa'i phyir/ byang chub sems dpa' phyi ma'i mthar mi dmigs so// gzugs stong pa nyid kyi phyir/ byang chub sems dpa' phyi ma'i mthar mi dmigs so// tshor ba dang 'du shes dang 'du byed dang rnam par shes pa stong pa nyid kyi phyir/ byang chub sems dpa' phyi ma'i mthar mi dmigs so// gzugs dben pa'i phyir/ byang chub sems dpa' phyi ma'i mthar mi dmigs so// tshor ba dang 'du shes dang 'du byed dang rnam par shes pa dben pa'i phyir/ byang chub sems dpa' phyi ma'i mthar mi dmigs so// gzugs ngo bo nyid med pa'i phyir/ byang chub sems dpa' phyi ma'i mthar mi dmigs so// tshor ba dang 'du shes dang 'du byed dang / rnam par shes pa ngo bo nyid med pa'i phyir/ byang chub sems dpa' phyi ma'i mthar mi dmigs so// gzugs med pa'i phyir/ byang chub sems dpa' dbus su mi dmigs so// tshor ba dang 'du shes dang 'du byed dang rnam par shes pa med pa'i phyir/ byang chub sems dpa' dbus su mi dmigs so// gzugs stong pa nyid kyi phyir/ byang chub sems dpa' dbus su mi dmigs so// tshor ba dang 'du shes dang 'du byed dang rnam par shes pa stong pa nyid kyi phyir/ byang chub sems dpa' dbus su mi dmigs so// gzugs dben pa'i phyir/ byang chub sems dpa' dbus su mi dmigs so// tshor ba dang 'du shes dang 'du byed dang rnam par shes pa dben pa'i phyir/ byang chub sems dpa' dbus su mi dmigs so// gzugs ngo bo nyid med pa'i phyir/ byang chub sems dpa' dbus su mi dmigs so// tshor ba dang 'du shes dang 'du byed dang rnam par shes pa ngo bo nyid med pa'i phyir/ byang chub sems dpa' dbus su mi dmigs so// de ci'i phyir zhe na/ tshe dang ldan pa sha ra dwa ti'i bu gzugs dang / tshor ba dang 'du shes dang 'du byed dang rnam par shes pa med pa dang / gzugs dang tshor ba dang 'du shes dang 'du byed dang / rnam par shes pa stong pa nyid dang / gzugs dang tshor ba dang 'du shes dang 'du byed dang rnam par shes pa dben pa dang / gzugs dang tshor ba dang 'du shes dang 'du byed dang / rnam par shes pa ngo bo nyid med pa la sngon gyi mtha' mi dmigs/ phyi ma'i mtha' mi dmigs/ dbus mi dmigs te/ gzugs dang tshor ba dang 'du shes dang 'du byed dang rnam par shes pa med pa dang / stong pa nyid dang dben pa dang ngo bo nyid med pa yang gzhan ma yin/ byang chub sems dpa' yang gzhan ma yin/ sngon gyi mtha' yang gzhan ma yin/ phyi ma'i mtha' yang gzhan ma yin/ dbus kyang gzhan ma yin no// tshe dang ldan pa sha ra dwa ti'i bu de ltar na gzugs dang / tshor ba dang 'du shes dang 'du byed dang rnam par shes pa med pa dang / stong pa nyid dang dben pa dang ngo bo nyid med pa gang yin pa dang / byang chub sems dpa' gang yin pa dang / sngon gyi mtha' gang yin pa dang / phyi ma'i mtha' gang yin pa dang / dbus gang yin pa de dag thams cad kyang gnyis su med de gnyis su byar med do// tshe dang ldan pa sha ra dwa ti'i bu skye mched dang / khams dang rten cing 'brel bar 'byung ba med pa'i phyir/ byang chub sems dpa' sngon gyi mthar mi dmigs so// skye mched dang / khams dang / rten cing 'brel bar 'byung ba stong pa nyid kyi phyir/ byang chub sems dpa' sngon gyi mthar mi dmigs so// skye mched dang / khams dang / rten cing 'brel bar 'byung ba dben pa'i phyir/ byang chub sems dpa' sngon gyi mthar mi dmigs so// skye mched dang / khams dang / rten cing 'brel bar 'byung ba ngo bo nyid med pa'i phyir/ byang chub sems dpa' sngon gyi mthar mi dmigs so// skye mched dang / khams dang / rten cing 'brel bar 'byung ba med pa'i phyir/ byang chub sems dpa' phyi ma'i mthar mi dmigs so// skye mched dang / khams dang / rten cing 'brel bar 'byung ba stong pa nyid kyi phyir/ byang chub sems dpa' phyi ma'i mthar mi dmigs so// skye mched dang khams dang / rten cing 'brel bar 'byung ba dben pa'i phyir/ byang chub sems dpa' phyi ma'i mthar mi dmigs so// skye mched dang khams dang / rten cing 'brel bar 'byung ba ngo bo nyid med pa'i phyir/ byang chub sems dpa' phyi ma'i mthar mi dmigs so// skye mched dang khams dang / rten cing 'brel bar 'byung ba med pa'i phyir/ byang chub sems dpa' dbus su mi dmigs so// skye mched dang khams dang / rten cing 'brel bar 'byung ba stong pa nyid kyi phyir/ byang chub sems dpa' dbus su mi dmigs so// skye mched dang khams dang / rten cing 'brel bar 'byung ba dben pa'i phyir/ byang chub sems dpa' dbus su mi dmigs so// skye mched dang khams dang / rten cing 'brel bar 'byung ba ngo bo nyid med pa'i phyir/ byang chub sems dpa' dbus su mi dmigs so// de ci'i phyir zhe na/ tshe dang ldan pa sha ra dwa ti'i bu skye mched dang khams dang / rten cing 'brel bar 'byung ba med pa dang / stong pa nyid dben pa dang ngo bo nyid med pa la sngon gyi mtha' mi dmigs/ phyi ma'i mtha' mi dmigs/ dbus mi dmigs te/ skye mched dang khams dang / rten cing 'brel bar 'byung ba med pa dang / stong pa nyid dang / dben pa dang / ngo bo nyid med pa yang gzhan ma yin/ byang chub sems dpa' yang gzhan ma yin/ sngon gyi mtha' yang gzhan ma yin/ phyi ma'i mtha' yang gzhan ma yin/ dbus kyang gzhan ma yin no// tshe dang ldan pa sha ra dwa ti'i bu de ltar na/ skye mched dang khams dang / rten cing 'brel bar 'byung ba med pa dang / stong pa nyid dang dben pa dang / ngo bo nyid med pa gang yin pa dang / byang chub sems dpa' gang yin pa dang / sngon gyi mtha' gang yin pa dang / phyi ma'i mtha' gang yin pa dang / dbus gang yin pa de dag thams cad kyang gnyis su med de gnyis su byar med do// tshe dang ldan pa sha ra dwa ti'i bu sbyin pa'i pha rol du phyin pa med pa'i phyir/ byang chub sems dpa' sngon gyi mthar mi dmigs so// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa med pa'i phyir/ byang chub sems dpa' sngon gyi mthar mi dmigs so// sbyin pa'i pha rol du phyin pa stong pa nyid kyi phyir/ byang chub sems dpa' sngon gyi mthar mi dmigs so// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa stong pa nyid kyi phyir/ byang chub sems dpa' sngon gyi mthar mi dmigs so// sbyin pa'i pha rol du phyin pa dben pa'i phyir/ byang chub sems dpa' sngon gyi mthar mi dmigs so// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa dben pa'i phyir/ byang chub sems dpa' sngon gyi mthar mi dmigs so// sbyin pa'i pha rol du phyin pa ngo bo nyid med pa'i phyir/ byang chub sems dpa' sngon gyi mthar mi dmigs so// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa ngo bo nyid med pa'i phyir/ byang chub sems dpa' sngon gyi mthar mi dmigs so// sbyin pa'i pha rol du phyin pa med pa'i phyir/ byang chub sems dpa' phyi ma'i mthar mi dmigs so// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa med pa'i phyir/ byang chub sems dpa' phyi ma'i mthar mi dmigs so// sbyin pa'i pha rol du phyin pa stong pa nyid kyi phyir/ byang chub sems dpa' phyi ma'i mthar mi dmigs so// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa stong pa nyid kyi phyir/ byang chub sems dpa' phyi ma'i mthar mi dmigs so// sbyin pa'i pha rol du phyin pa dben pa'i phyir/ byang chub sems dpa' phyi ma'i mthar mi dmigs so// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa dben pa'i phyir/ byang chub sems dpa' phyi ma'i mthar mi dmigs so// sbyin pa'i pha rol du phyin pa ngo bo nyid med pa'i phyir/ byang chub sems dpa' phyi ma'i mthar mi dmigs so// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa ngo bo nyid med pa'i phyir/ byang chub sems dpa' phyi ma'i mthar mi dmigs so// sbyin pa'i pha rol du phyin pa med pa'i phyir/ byang chub sems dpa' dbus su mi dmigs so// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa med pa'i phyir/ byang chub sems dpa' dbus su mi dmigs so// sbyin pa'i pha rol du phyin pa stong pa nyid kyi phyir/ byang chub sems dpa' dbus su mi dmigs so// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa stong pa nyid kyi phyir/ byang chub sems dpa' dbus su mi dmigs so// sbyin pa'i pha rol du phyin pa dben pa'i phyir/ byang chub sems dpa' dbus su mi dmigs so// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa dben pa'i phyir/ byang chub sems dpa' dbus su mi dmigs so// sbyin pa'i pha rol du phyin pa ngo bo nyid med pa'i phyir/ byang chub sems dpa' dbus su mi dmigs so// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa ngo bo nyid med pa'i phyir/ byang chub sems dpa' dbus su mi dmigs so// de ci'i phyir zhe na/ tshe dang ldan pa sha ra dwa ti'i bu sbyin pa'i pha rol du phyin pa dang / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa med pa dang / stong pa nyid dang / dben pa dang / ngo bo nyid med pa la sngon gyi mtha' mi dmigs/ phyi ma'i mtha' mi dmigs/ dbus mi dmigs te/ sbyin pa'i pha rol du phyin pa dang / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa med pa dang stong pa nyid dang / dben pa dang / ngo bo nyid med pa yang gzhan ma yin/ byang chub sems dpa' yang gzhan ma yin/ sngon gyi mtha' yang gzhan ma yin/ phyi ma'i mtha' yang gzhan ma yin/ dbus kyang gzhan ma yin no// tshe dang ldan pa sha ra dwa ti'i bu de ltar na/ sbyin pa'i pha rol du phyin pa dang / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa med pa dang / stong pa nyid dang / dben pa dang / ngo bo nyid med pa gang yin pa dang / byang chub sems dpa' gang yin pa dang / sngon gyi mtha' gang yin pa dang / phyi ma'i mtha' gang yin pa dang / dbus gang yin pa de dag thams cad kyang gnyis su med de gnyis su byar med do// tshe dang ldan pa sha ra dwa ti'i bu nang stong pa nyid med pa'i phyir/ byang chub sems dpa' sngon gyi mthar mi dmigs so// dngos po med pa'i ngo bo nyid stong pa nyid kyi bar du med pa'i phyir/ byang chub sems dpa' sngon gyi mthar mi dmigs so// nang stong pa nyid stong pa nyid kyi phyir/ byang chub sems dpa' sngon gyi mthar mi dmigs so// dngos po med pa'i ngo bo nyid stong pa nyid kyi bar du stong pa nyid kyi phyir/ byang chub sems dpa' sngon gyi mthar mi dmigs so// nang stong pa nyid dben pa'i phyir/ byang chub sems dpa' sngon gyi mthar mi dmigs so// dngos po med pa'i ngo bo nyid stong pa nyid kyi bar du dben pa'i phyir/ byang chub sems dpa' sngon gyi mthar mi dmigs so// nang stong pa nyid ngo bo nyid med pa'i phyir byang chub sems dpa' sngon gyi mthar mi dmigs so// dngos po med pa'i ngo bo nyid stong pa nyid kyi bar du ngo bo nyid med pa'i phyir/ byang chub sems dpa' sngon gyi mthar mi dmigs so// nang stong pa nyid med pa'i phyir/ byang chub sems dpa' phyi ma'i mthar mi dmigs so// dngos po med pa'i ngo bo nyid stong pa nyid kyi bar du med pa'i phyir/ byang chub sems dpa' phyi ma'i mthar mi dmigs so// nang stong pa nyid stong pa nyid kyi phyir/ byang chub sems dpa' phyi ma'i mthar mi dmigs so// dngos po med pa'i ngo bo nyid stong pa nyid kyi bar du stong pa nyid kyi phyir/ byang chub sems dpa' phyi ma'i mthar mi dmigs so// nang stong pa nyid dben pa'i phyir/ byang chub sems dpa' phyi ma'i mthar mi dmigs so// dngos po med pa'i ngo bo nyid stong pa nyid kyi bar du dben pa'i phyir/ byang chub sems dpa' phyi ma'i mthar mi dmigs so// nang stong pa nyid ngo bo nyid med pa'i phyir/ byang chub sems dpa' phyi ma'i mthar mi dmigs so// dngos po med pa'i ngo bo nyid stong pa nyid kyi bar du ngo bo nyid med pa'i phyir/ byang chub sems dpa' phyi ma'i mthar mi dmigs so// nang stong pa nyid med pa'i phyir/ byang chub sems dpa' dbus su mi dmigs so// dngos po med pa'i ngo bo nyid stong pa nyid kyi bar du med pa'i phyir/ byang chub sems dpa' dbus su mi dmigs so// nang stong pa nyid stong pa nyid kyi phyir/ byang chub sems dpa' dbus su mi dmigs so// dngos po med pa'i ngo bo nyid stong pa nyid kyi bar du stong pa nyid kyi phyir/ byang chub sems dpa' dbus su mi dmigs so// nang stong pa nyid dben pa'i phyir/ byang chub sems dpa' dbus su mi dmigs so// dngos po med pa'i ngo bo nyid stong pa nyid kyi bar du dben pa'i phyir/ byang chub sems dpa' dbus su mi dmigs so// nang stong pa nyid ngo bo nyid med pa'i phyir/ byang chub sems dpa' dbus su mi dmigs so// dngos po med pa'i ngo bo nyid stong pa nyid kyi bar du ngo bo nyid med pa'i phyir/ byang chub sems dpa' dbus su mi dmigs so// de ci'i phyir zhe na/ tshe dang ldan pa sha ra dwa ti'i bu/ nang stong pa nyid dang / dngos po med pa'i ngo bo nyid stong pa nyid kyi bar du med pa dang / stong pa nyid dang / dben pa dang / ngo bo nyid med pa la sngon gyi mtha' mi dmigs/ phyi ma'i mtha' mi dmigs/ dbus mi dmigs te/ nang stong pa nyid dang / dngos po med pa'i ngo bo nyid stong pa nyid kyi bar du med pa dang / stong pa nyid dang / dben pa dang / ngo bo nyid med pa yang gzhan ma yin/ byang chub sems dpa' yang gzhan ma yin/ sngon gyi mtha' yang gzhan ma yin/ phyi ma'i mtha' yang gzhan ma yin/ dbus kyang gzhan ma yin no// tshe dang ldan pa sha ra dwa ti'i bu de ltar na/ nang stong pa nyid dang / dngos po med pa'i ngo bo nyid stong pa nyid kyi bar du med pa dang / stong pa nyid dang / dben pa dang / ngo bo nyid med pa gang yin pa dang / byang chub sems dpa' gang yin pa dang / sngon gyi mtha' gang yin pa dang / phyi ma'i mtha' gang yin pa dang / dbus gang yin pa de dag thams cad kyang gnyis su med de gnyis su byar med do// tshe dang ldan pa sha ra dwa ti'i bu/ dran pa nye bar gzhag pa med pa'i phyir/ byang chub sems dpa' sngon gyi mthar mi dmigs so// yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / lam dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / stobs bcu dang / mi 'jigs pa dang / so so yang dag par rig pa dang / sangs rgyas kyi chos ma 'dres pa med pa'i phyir/ byang chub sems dpa' sngon gyi mthar mi dmigs so// dran pa nye bar gzhag pa stong pa nyid kyi phyir/ byang chub sems dpa' sngon gyi mthar mi dmigs so// yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / lam dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar ba dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / stobs bcu dang / mi 'jigs pa dang / so so yang dag par rig pa dang / sangs rgyas kyi chos ma 'dres pa stong pa nyid kyi phyir/ byang chub sems dpa' sngon gyi mthar mi dmigs so// dran pa nye bar gzhag pa dben pa'i phyir/ byang chub sems dpa' sngon gyi mthar mi dmigs so// yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / lam dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar ba dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / stobs bcu dang / mi 'jigs pa dang / so so yang dag par rig pa dang / sangs rgyas kyi chos ma 'dres pa dben pa'i phyir/ byang chub sems dpa' sngon gyi mthar mi dmigs so// dran pa nye bar gzhag pa ngo bo nyid med pa'i phyir/ byang chub sems dpa' sngon gyi mthar mi dmigs so// yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / lam dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / stobs bcu dang / mi 'jigs pa dang / so so yang dag par rig pa dang / sangs rgyas kyi chos ma 'dres pa ngo bo nyid med pa'i phyir/ byang chub sems dpa' sngon gyi mthar mi dmigs so// dran pa nye bar gzhag pa med pa'i phyir/ byang chub sems dpa' phyi ma'i mthar mi dmigs so// yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / lam dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / stobs bcu dang / mi 'jigs pa dang / so so yang dag par rig pa dang / sangs rgyas kyi chos ma 'dres pa med pa'i phyir/ byang chub sems dpa' phyi ma'i mthar mi dmigs so// dran pa nye bar gzhag pa stong pa nyid kyi phyir/ byang chub sems dpa' phyi ma'i mthar mi dmigs so// yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / lam dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / stobs bcu dang / mi 'jigs pa dang / so so yang dag par rig pa dang / sangs rgyas kyi chos ma 'dres pa stong pa nyid kyi phyir/ byang chub sems dpa' phyi ma'i mthar mi dmigs so// dran pa nye bar gzhag pa dben pa'i phyir/ byang chub sems dpa' phyi ma'i mthar mi dmigs so// yang dag par spong ba dang / rdzu 'phrul gyi rkang pa dang / dbang po dang stobs dang / byang chub kyi yan lag dang / lam dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / stobs bcu dang / mi 'jigs pa dang / so so yang dag par rig pa dang / sangs rgyas kyi chos ma 'dres pa dben pa'i phyir/ byang chub sems dpa' phyi ma'i mthar mi dmigs so// dran pa nye bar gzhag pa ngo bo nyid med pa'i phyir/ byang chub sems dpa' phyi ma'i mthar mi dmigs so// yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / lam dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / stobs bcu dang / mi 'jigs pa dang / so so yang dag par rig pa dang / sangs rgyas kyi chos ma 'dres pa ngo bo nyid med pa'i phyir/ byang chub sems dpa' phyi ma'i mthar mi dmigs so// dran pa nye bar gzhag pa med pa'i phyir/ byang chub sems dpa' dbus su mi dmigs so// yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / lam dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar ba dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / stobs bcu dang / mi 'jigs pa dang / so so yang dag par rig pa dang / sangs rgyas kyi chos ma 'dres pa med pa'i phyir/ byang chub sems dpa' dbus su mi dmigs so// dran pa nye bar gzhag pa stong pa nyid kyi phyir/ byang chub sems dpa' dbus su mi dmigs so// yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / lam dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / stobs bcu dang / mi 'jigs pa dang / so so yang dag par rig pa dang / sangs rgyas kyi chos ma 'dres pa stong pa nyid kyi phyir/ byang chub sems dpa' dbus su mi dmigs so// dran pa nye bar gzhag pa dben pa'i phyir/ byang chub sems dpa' dbus su mi dmigs so// yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / lam dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / stobs bcu dang / mi 'jigs pa dang / so so yang dag par rig pa dang / sangs rgyas kyi chos ma 'dres pa dben pa'i phyir/ byang chub sems dpa' dbus su mi dmigs so// dran pa nye bar gzhag pa ngo bo nyid med pa'i phyir/ byang chub sems dpa' dbus su mi dmigs so// yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar ba dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / stobs bcu dang / mi 'jigs pa dang / so so yang dag par rig pa dang / sangs rgyas kyi chos ma 'dres pa ngo bo nyid med pa'i phyir/ byang chub sems dpa' dbus su mi dmigs so// de ci'i phyir zhe na/ tshe dang ldan pa sha ra dwa ti'i bu dran pa nye bar gzhag pa dang / yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / stobs bcu dang / mi 'jigs pa dang / so so yang dag par rig pa dang / sangs rgyas kyi chos ma 'dres pa dang / stong pa nyid dang / dben pa dang / ngo bo nyid med pa la sngon gyi mtha' mi dmigs/ phyi ma'i mtha' mi dmigs/ dbus mi dmigs te/ dran pa nye bar gzhag pa dang / yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / stobs bcu dang / mi 'jigs pa dang / so so yang dag par rig pa dang / sangs rgyas kyi chos ma 'dres pa med pa dang / stong pa nyid dang dben pa dang / ngo bo nyid med pa yang gzhan ma yin/ byang chub sems dpa' yang gzhan ma yin/ sngon gyi mtha' yang gzhan ma yin/ phyi ma'i mtha' yang gzhan ma yin/ dbus kyang gzhan ma yin no// tshe dang ldan pa sha ra dwa ti'i bu de ltar na/ sangs rgyas kyi chos ma 'dres pa'i bar du med pa dang / stong pa nyid dang / dben pa dang / ngo bo nyid med pa gang yin pa dang / byang chub sems dpa' gang yin pa dang / sngon gyi mtha' gang yin pa dang / phyi ma'i mtha' gang yin pa dang / dbus gang yin pa de dag thams cad kyang gnyis su med de gnyis su byar med do// tshe dang ldan pa sha ra dwa ti'i bu gzhan yang chos kyi dbyings med pa'i phyir/ byang chub sems dpa' sngon gyi mthar mi dmigs so// de bzhin nyid dang / yang dag pa'i mtha' dang / bsam gyis mi khyab pa'i dbyings med pa'i phyir/ byang chub sems dpa' sngon gyi mthar mi dmigs so// chos kyi dbyings stong pa nyid kyi phyir/ byang chub sems dpa' sngon gyi mthar mi dmigs so// de bzhin nyid dang / yang dag pa'i mtha' dang / bsam gyis mi khyab pa'i dbyings stong pa nyid kyi phyir/ byang chub sems dpa' sngon gyi mthar mi dmigs so// chos kyi dbyings dben pa'i phyir/ byang chub sems dpa' sngon gyi mthar mi dmigs so// de bzhin nyid dang / yang dag pa'i mtha' dang / bsam gyis mi khyab pa'i dbyings dben pa'i phyir/ byang chub sems dpa' sngon gyi mthar mi dmigs so// chos kyi dbyings ngo bo nyid med pa'i phyir/ byang chub sems dpa' sngon gyi mthar mi dmigs so// de bzhin nyid dang / yang dag pa'i mtha' dang / bsam gyis mi khyab pa'i dbyings ngo bo nyid med pa'i phyir/ byang chub sems dpa' sngon gyi mthar mi dmigs so// chos kyi dbyings med pa'i phyir/ byang chub sems dpa' phyi ma'i mthar mi dmigs so// de bzhin nyid dang / yang dag pa'i mtha' dang / bsam gyis mi khyab pa'i dbyings med pa'i phyir/ byang chub sems dpa' phyi ma'i mthar mi dmigs so// chos kyi dbyings stong pa nyid kyi phyir/ byang chub sems dpa' phyi ma'i mthar mi dmigs so// de bzhin nyid dang / yang dag pa'i mtha' dang / bsam gyis mi khyab pa'i dbyings stong pa nyid kyi phyir/ byang chub sems dpa' phyi ma'i mthar mi dmigs so// chos kyi dbyings dben pa'i phyir/ byang chub sems dpa' phyi ma'i mthar mi dmigs so// de bzhin nyid dang / yang dag pa'i mtha' dang / bsam gyis mi khyab pa'i dbyings dben pa'i phyir/ byang chub sems dpa' phyi ma'i mthar mi dmigs so// chos kyi dbyings ngo bo nyid med pa'i phyir/ byang chub sems dpa' phyi ma'i mthar mi dmigs so// de bzhin nyid dang / yang dag pa'i mtha' dang / bsam gyis mi khyab pa'i dbyings ngo bo nyid med pa'i phyir/ byang chub sems dpa' phyi ma'i mthar mi dmigs so// chos kyi dbyings med pa'i phyir/ byang chub sems dpa' dbus su mi dmigs so// de bzhin nyid dang / yang dag pa'i mtha' dang / bsam gyis mi khyab pa'i dbyings med pa'i phyir/ byang chub sems dpa' dbus su mi dmigs so// chos kyi dbyings stong pa nyid kyi phyir/ byang chub sems dpa' dbus su mi dmigs so// de bzhin nyid dang / yang dag pa'i mtha' dang / bsam gyis mi khyab pa'i dbyings stong pa nyid kyi phyir/ byang chub sems dpa' dbus su mi dmigs so// chos kyi dbyings dben pa'i phyir/ byang chub sems dpa' dbus su mi dmigs so// de bzhin nyid dang / yang dag pa'i mtha' dang / bsam gyis mi khyab pa'i dbyings dben pa'i phyir/ byang chub sems dpa' dbus su mi dmigs so// chos kyi dbyings ngo bo nyid med pa'i phyir/ byang chub sems dpa' dbus su mi dmigs so// de bzhin nyid dang / yang dag pa'i mtha' dang / bsam gyis mi khyab pa'i dbyings ngo bo nyid med pa'i phyir/ byang chub sems dpa' dbus su mi dmigs so// de ci'i phyir zhe na/ tshe dang ldan pa sha ra dwa ti'i bu/ chos kyi dbyings med pa dang / de bzhin nyid dang / yang dag pa'i mtha' dang / bsam gyis mi khyab pa'i dbyings med pa dang / chos kyi dbyings dang / de bzhin nyid dang / yang dag pa'i mtha' dang / bsam gyis mi khyab pa'i dbyings stong pa nyid dang / dben pa dang / ngo bo nyid med pa la sngon gyi mtha' mi dmigs/ phyi ma'i mtha' mi dmigs/ dbus mi dmigs te/ chos kyi dbyings med pa yang gzhan ma yin/ de bzhin nyid dang / yang dag pa'i mtha' dang / bsam gyis mi khyab pa'i dbyings med pa yang gzhan ma yin/ chos kyi dbyings dang / de bzhin nyid dang / yang dag pa'i mtha' dang / bsam gyis mi khyab pa'i dbyings stong pa nyid dang / dben pa dang / ngo bo nyid med pa yang gzhan ma yin/ byang chub sems dpa' yang gzhan ma yin/ sngon gyi mtha' yang gzhan ma yin/ phyi ma'i mtha' yang gzhan ma yin/ dbus kyang gzhan ma yin no// tshe dang ldan pa sha ra dwa ti'i bu de ltar na/ chos kyi dbyings med pa gang yin pa dang / de bzhin nyid dang / yang dag pa'i mtha' dang / bsam gyis mi khyab pa'i dbyings med pa gang yin pa dang / chos kyi dbyings dang / de bzhin nyid dang / yang dag pa'i mtha' dang / bsam gyis mi khyab pa'i dbyings stong pa nyid dang / dben pa dang / ngo bo nyid med pa gang yin pa dang / byang chub sems dpa' gang yin pa dang / sngon gyi mtha' gang yin pa dang / phyi ma'i mtha' gang yin pa dang / dbus gang yin pa de dag thams cad kyang gnyis su med de gnyis su byar med do// tshe dang ldan pa sha ra dwa ti'i bu gzhan yang nyan thos med pa'i phyir/ byang chub sems dpa' sngon gyi mthar mi dmigs so// nyan thos stong pa nyid dang / dben pa dang / ngo bo nyid med pa'i phyir/ byang chub sems dpa' sngon gyi mthar mi dmigs so// nyan thos med pa'i phyir byang chub sems dpa' phyi ma'i mthar mi dmigs so// nyan thos stong pa nyid dang / dben pa dang / ngo bo nyid med pa'i phyir/ byang chub sems dpa' phyi ma'i mthar mi dmigs so// nyan thos med pa'i phyir/ byang chub sems dpa' dbus su mi dmigs so// nyan thos stong pa nyid dang / dben pa dang / ngo bo nyid med pa'i phyir/ byang chub sems dpa' dbus su mi dmigs so// de ci'i phyir zhe na/ tshe dang ldan pa sha ra dwa ti'i bu nyan thos med pa dang / nyan thos stong pa nyid dang / nyan thos dben pa dang / nyan thos ngo bo nyid med pa la sngon gyi mtha' mi dmigs/ phyi ma'i mtha' mi dmigs/ dbus mi dmigs te/ nyan thos med pa yang gzhan ma yin/ nyan thos stong pa nyid dang / dben pa dang / ngo bo nyid med pa yang gzhan ma yin/ byang chub sems dpa' yang gzhan ma yin/ sngon gyi mtha' yang gzhan ma yin/ phyi ma'i mtha' yang gzhan ma yin/ dbus kyang gzhan ma yin no// tshe dang ldan pa sha ra dwa ti'i bu de ltar na/ nyan thos med pa gang yin pa dang / stong pa nyid dang / dben pa dang / ngo bo nyid med pa gang yin pa dang / byang chub sems dpa' gang yin pa dang / sngon gyi mtha' gang yin pa dang / phyi ma'i mtha' gang yin pa dang / dbus gang yin pa de dag thams cad kyang gnyis su med de gnyis su byar med do// tshe dang ldan pa sha ra dwa ti'i bu gzhan yang rang sangs rgyas med pa'i phyir/ byang chub sems dpa' sngon gyi mthar mi dmigs so// rang sangs rgyas stong pa nyid dang / dben pa dang / ngo bo nyid med pa'i phyir/ byang chub sems dpa' sngon gyi mthar mi dmigs so// rang sangs rgyas med pa'i phyir/ byang chub sems dpa' phyi ma'i mthar mi dmigs so// rang sangs rgyas stong pa nyid dang / dben pa dang / ngo bo nyid med pa'i phyir/ byang chub sems dpa' phyi ma'i mthar mi dmigs so// rang sangs rgyas med pa'i phyir/ byang chub sems dpa' dbus su mi dmigs so// rang sangs rgyas stong pa nyid dang / dben pa dang / ngo bo nyid med pa'i phyir/ byang chub sems dpa' dbus su mi dmigs so// de ci'i phyir zhe na/ tshe dang ldan pa sha ra dwa ti'i bu rang sangs rgyas med pa dang / rang sangs rgyas stong pa nyid dang / rang sangs rgyas dben pa dang / rang sangs rgyas ngo bo nyid med pa la sngon gyi mtha' mi dmigs/ phyi ma'i mtha' mi dmigs/ dbus mi dmigs te/ rang sangs rgyas med pa yang gzhan ma yin/ rang sangs rgyas stong pa nyid dang / dben pa dang / ngo bo nyid med pa yang gzhan ma yin/ byang chub sems dpa' yang gzhan ma yin/ sngon gyi mtha' yang gzhan ma yin/ phyi ma'i mtha' yang gzhan ma yin/ dbus kyang gzhan ma yin no// tshe dang ldan pa sha ra dwa ti'i bu de ltar na/ rang sangs rgyas med pa gang yin pa dang / rang sangs rgyas stong pa nyid dang / dben pa dang / ngo bo nyid med pa gang yin pa dang / byang chub sems dpa' gang yin pa dang / sngon gyi mtha' gang yin pa dang / phyi ma'i mtha' gang yin pa dang / dbus gang yin pa de dag thams cad kyang gnyis su med de gnyis su byar med do// // shes rab kyi pha rol du phyin pa stong phrag nyi shu lnga pa/ bam po nyi shu gsum pa/ tshe dang ldan pa sha ra dwa ti'i bu/ gzhan yang byang chub sems dpa' med pa'i phyir/ byang chub sems dpa' sngon gyi mthar mi dmigs so// byang chub sems dpa' stong pa nyid dang / dben pa dang / ngo bo nyid med pa'i phyir/ byang chub sems dpa' sngon gyi mthar mi dmigs so// byang chub sems dpa' med pa'i phyir/ byang chub sems dpa' phyi ma'i mthar mi dmigs so// byang chub sems dpa' stong pa nyid dang / dben pa dang / ngo bo nyid med pa'i phyir/ byang chub sems dpa' phyi ma'i mthar mi dmigs so// byang chub sems dpa' med pa'i phyir/ byang chub sems dpa' dbus su mi dmigs so// byang chub sems dpa' stong pa nyid dang / dben pa dang / ngo bo nyid med pa'i phyir/ byang chub sems dpa' dbus su mi dmigs so// de ci'i phyir zhe na/ tshe dang ldan pa sha ra dwa ti'i bu byang chub sems dpa' med pa dang / byang chub sems dpa' stong pa nyid dang / dben pa dang / ngo bo nyid med pa la sngon gyi mtha' mi dmigs/ phyi ma'i mtha' mi dmigs/ dbus mi dmigs te/ byang chub sems dpa' med pa yang gzhan ma yin/ byang chub sems dpa' stong pa nyid dang / dben pa dang / ngo bo nyid med pa yang gzhan ma yin/ byang chub sems dpa' yang gzhan ma yin/ sngon gyi mtha' yang gzhan ma yin/ phyi ma'i mtha' yang gzhan ma yin/ dbus kyang gzhan ma yin no// tshe dang ldan pa sha ra dwa ti'i bu de ltar na/ byang chub sems dpa' med pa gang yin pa dang / byang chub sems dpa' stong pa nyid dang / dben pa dang / ngo bo nyid med pa gang yin pa dang / byang chub sems dpa' gang yin pa dang / sngon gyi mtha' gang yin pa dang / phyi ma'i mtha' gang yin pa dang / dbus gang yin pa de dag thams cad kyang gnyis su med de gnyis su byar med do// tshe dang ldan pa sha ra dwa ti'i bu gzhan yang thams cad mkhyen pa med pa'i phyir/ byang chub sems dpa' sngon gyi mthar mi dmigs so// thams cad mkhyen pa stong pa nyid dang / dben pa dang / ngo bo nyid med pa'i phyir/ byang chub sems dpa' sngon gyi mthar mi dmigs so// thams cad mkhyen pa med pa'i phyir/ byang chub sems dpa' phyi ma'i mthar mi dmigs so// thams cad mkhyen pa stong pa nyid dang / dben pa dang / ngo bo nyid med pa'i phyir/ byang chub sems dpa' phyi ma'i mthar mi dmigs so// thams cad mkhyen pa med pa'i phyir/ byang chub sems dpa' dbus su mi dmigs so// thams cad mkhyen pa stong pa nyid dang / dben pa dang / ngo bo nyid med pa'i phyir/ byang chub sems dpa' dbus su mi dmigs so// de ci'i phyir zhe na/ tshe dang ldan pa sha ra dwa ti'i bu/ thams cad mkhyen pa med pa dang / thams cad mkhyen pa stong pa nyid dang / dben pa dang / ngo bo nyid med pa la sngon gyi mtha' mi dmigs so/ phyi ma'i mtha' mi dmigs/ dbus mi dmigs te/ thams cad mkhyen pa nyid med pa yang gzhan ma yin/ thams cad mkhyen pa nyid stong pa nyid dang / dben pa dang / ngo bo nyid med pa yang gzhan ma yin/ byang chub sems dpa' yang gzhan ma yin/ sngon gyi mtha' yang gzhan ma yin/ phyi ma'i mtha' yang gzhan ma yin/ dbus kyang gzhan ma yin no// tshe dang ldan pa sha ra dwa ti'i bu de ltar na/ thams cad mkhyen pa med pa gang yin pa dang / thams cad mkhyen pa stong pa nyid dang / dben pa dang / ngo bo nyid med pa gang yin pa dang / byang chub sems dpa' gang yin pa dang / sngon gyi mtha' gang yin pa dang / phyi ma'i mtha' gang yin pa dang / dbus gang yin pa de dag thams cad kyang gnyis su med de gnyis su byar med do// tshe dang ldan pa sha ra dwa ti'i bu rnam grangs des na/ byang chub sems dpa' sngon gyi mthar mi dmigs so// byang chub sems dpa' phyi ma'i mtha' dang / dbus su mi dmigs so// tshe dang ldan pa sha ra dwa ti'i bu gang yang 'di skad du ci'i phyir na/ gzugs kun tu mtha' yas pa'i phyir/ byang chub sems dpa' kun tu mtha' yas par rig par bya'o// tshor ba dang 'du shes dang 'du byed dang rnam par shes pa kun tu mtha' yas pa'i phyir/ byang chub sems dpa' kun tu mtha' yas par rig par bya zhes zer ba ni/ tshe dang ldan pa sha ra dwa ti'i bu gzugs ni nam mkha' dang mnyam/ tshor ba dang 'du shes dang 'du byed dang rnam par shes pa ni nam mkha' dang mnyam pa ste/ de ci'i phyir zhe na/ tshe dang ldan pa sha ra dwa ti'i bu 'di lta ste dper na/ nam mkha' la ni sngon gyi mtha' mi dmigs/ phyi ma'i mtha' dang dbus mi dmigs te/ mtha' yas kun tu mtha' yas pa'i phyir/ nam mkha' zhes ming du brjod do// tshe dang ldan pa sha ra dwa ti'i bu de bzhin du gzugs stong pa nyid kyi phyir/ gzugs kyi sngon gyi mtha' mi dmigs/ phyi ma'i mtha' dang dbus mi dmigs/ tshor ba dang 'du shes dang 'du byed dang / rnam par shes pa stong pa nyid kyi phyir/ rnam par shes pa'i sngon gyi mtha' mi dmigs/ phyi ma'i mtha' dang / dbus mi dmigs te/ stong pa nyid la mtha' 'am/ dbus mi dmigs so// tshe dang ldan pa sha ra dwa ti'i bu rnam grangs des na/ gzugs kun tu mtha' yas/ tshor ba dang 'du shes dang 'du byed dang rnam par shes pa kun tu mtha' yas pa'i phyir/ byang chub sems dpa' kun tu mtha' yas par rig par bya'o// tshe dang ldan pa sha ra dwa ti'i bu skye mched rnams dang / khams rnams dang / rten cing 'brel bar 'byung ba dang / pha rol du phyin pa rnams dang / stong pa nyid thams cad dang / byang chub kyi phyogs kyi chos dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / stobs bcu dang / mi 'jigs pa dang / so so yang dag par rig pa dang / sangs rgyas kyi chos ma 'dres pa rnams ni nam mkha' dang mnyam pa ste/ de ci'i phyir zhe na/ tshe dang ldan pa sha ra dwa ti'i bu 'di ltar dper na/ nam mkha' la ni sngon gyi mtha' mi dmigs/ phyi ma'i mtha' mi dmigs/ dbus mi dmigs te/ mtha' yas kun tu mtha' yas pa'i phyir/ nam mkha' zhes ming du brjod do// tshe dang ldan pa sha ra dwa ti'i bu de bzhin du sangs rgyas kyi chos ma 'dres pa stong pa nyid kyi phyir/ sangs rgyas kyi chos ma 'dres pa rnams sngon gyi mtha' mi dmigs/ phyi ma'i mtha' mi dmigs/ dbus mi dmigs te/ stong pa nyid la mtha' 'am dbus mi dmigs so// tshe dang ldan pa sha ra dwa ti'i bu rnam grangs des na/ sangs rgyas kyi chos ma 'dres pa kun tu mtha' yas pa'i phyir/ byang chub sems dpa' kun tu mtha' yas par rig par bya'o// tshe dang ldan pa sha ra dwa ti'i bu gang yang 'di skad du ci'i phyir na/ gzugs byang chub sems dpa' zhes bya ba de lta bu yang med cing mi dmigs/ tshor ba dang 'du shes dang 'du byed dang rnam par shes pa byang chub sems dpa' zhes bya ba de lta bu yang med cing mi dmigs shes zer ba ni/ tshe dang ldan pa sha ra dwa ti'i bu gzugs ni gzugs kyis stong // tshor ba dang 'du shes dang 'du byed dang rnam par shes pa ni rnam par shes pas stong ste/ de ci'i phyir zhe na/ stong pa nyid la gzugs med/ stong pa nyid la byang chub sems dpa' med/ stong pa nyid la tshor ba dang 'du shes dang 'du byed dang rnam par shes pa med/ stong pa nyid la byang chub sems dpa' med do// tshe dang ldan pa sha ra dwa ti'i bu rnam grangs des na/ gzugs byang chub sems dpa' zhes bya ba de lta bu yang med cing mi dmigs so// tshor ba dang 'du shes dang 'du byed dang rnam par shes pa byang chub sems dpa' zhes bya ba de lta bu yang med cing mi dmigs so// tshe dang ldan pa sha ra dwa ti'i bu gzhan yang sbyin pa'i pha rol du phyin pa ni/ sbyin pa'i pha rol du phyin pas stong ste/ de ci'i phyir zhe na/ stong pa nyid la sbyin pa'i pha rol du phyin pa med/ byang chub sems dpa' med do// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa ni shes rab kyi pha rol du phyin pas stong ste/ de ci'i phyir zhe na/ stong pa nyid la shes rab kyi pha rol du phyin pa med/ byang chub sems dpa' med do// tshe dang ldan pa sha ra dwa ti'i bu gzhan yang nang stong pa nyid ni nang stong pa nyid kyis stong ste/ de ci'i phyir zhe na/ stong pa nyid la nang stong pa nyid med/ byang chub sems dpa' med do// phyi stong pa nyid dang phyi nang stong pa nyid dang / dngos po med pa'i ngo bo nyid stong pa nyid kyi bar du/ dngos po med pa'i ngo bo nyid stong pa nyid kyis stong ste/ de ci'i phyir zhe na/ stong pa nyid la dngos po med pa'i ngo bo nyid stong pa nyid med/ byang chub sems dpa' med do// tshe dang ldan pa sha ra dwa ti'i bu gzhan yang dran pa nye bar gzhag pa rnams ni/ dran pa nye bar gzhag pa rnams kyis stong // yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa ni/ 'phags pa'i lam yan lag brgyad pas stong ste/ de ci'i phyir zhe na/ stong pa nyid la dran pa nye bar gzhag pa med/ yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa med/ byang chub sems dpa' med do// 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar ba brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / sangs rgyas kyi chos ma 'dres pa rnams ni sangs rgyas kyi chos ma 'dres pa rnams kyis stong ste/ de ci'i phyir zhe na/ stong pa nyid la 'phags pa'i bden pa dang / sangs rgyas kyi chos ma 'dres pa rnams kyi bar du med/ byang chub sems dpa' med do// chos kyi dbyings ni chos kyi dbyings kyis stong // de bzhin nyid ni de bzhin nyid kyis stong // yang dag pa'i mtha' ni yang dag pa'i mthas stong // bsam gyis mi khyab pa'i dbyings ni bsam gyis mi khyab pa'i dbyings kyis stong // thams cad shes pa nyid ni thams cad shes pa nyid kyis stong // lam gyi rnam pa shes pa nyid ni lam gyi rnam pa shes pa nyid kyis stong rnam pa thams cad mkhyen pa nyid ni rnam pa thams cad mkhyen pa nyid kyis stong ste/ de ci'i phyir zhe na/ stong pa nyid la chos kyi dbyings dang / rnam pa thams cad mkhyen pa nyid kyi bar du med/ byang chub sems dpa' med do// nyan thos kyi theg pa ni nyan thos kyi theg pas stong // rang sangs rgyas kyi theg pa ni rang sangs rgyas kyi theg pas stong // sangs rgyas kyi theg pa ni sangs rgyas kyi theg pas stong // nyan thos ni nyan thos kyis stong // rang sangs rgyas ni rang sangs rgyas kyis stong // de bzhin gshegs pa ni de bzhin gshegs pas stong ste/ de ci'i phyir zhe na/ stong pa nyid la nyan thos kyi theg pa med/ sangs rgyas kyi theg pa'i bar du med/ nyan thos med/ de bzhin gshegs pa'i bar du med/ byang chub sems dpa' med do// tshe dang ldan pa sha ra dwa ti'i bu rnam grangs des na/ gzugs byang chub sems dpa' zhes bya ba de lta bu yang med cing mi dmigs so// tshor ba dang 'du shes dang 'du byed dang rnam par shes pa byang chub sems dpa' zhes bya ba de lta bu yang med cing mi dmigs so// tshe dang ldan pa sha ra dwa ti'i bu gang yang 'di skad du bdag gis byang chub sems dpa' thams cad du thams cad rnam pa thams cad du thams cad mi dmigs na/ byang chub sems dpa' ni gang zhig // shes rab kyi pha rol du phyin pa ni gang zhig la gdams shing rjes su bstan par bya zhes zer ba/ ci'i phyir de skad du smra zhes zer ba ni/ tshe dang ldan pa sha ra dwa ti'i bu gzugs ni gzugs la med cing mi dmigs so// gzugs ni tshor ba la med cing mi dmigs so// tshor ba ni tshor ba la med cing mi dmigs so// tshor ba ni gzugs la med cing mi dmigs so// gzugs dang / tshor ba ni 'du shes la med cing // mi dmigs so// 'du shes ni 'du shes la med cing mi dmigs so// 'du shes ni gzugs dang / tshor ba la med cing mi dmigs so// gzugs dang / tshor ba dang / 'du shes ni 'du byed rnams la med cing mi dmigs so// 'du byed rnams ni 'du byed rnams la med cing mi dmigs so// 'du byed rnams ni gzugs dang tshor ba dang 'du shes la med cing mi dmigs so// gzugs dang tshor ba dang 'du shes dang 'du byed rnams ni rnam par shes pa la med cing mi dmigs so// rnam par shes pa ni rnam par shes pa la med cing mi dmigs so// rnam par shes pa ni gzugs dang tshor ba dang 'du shes dang 'du byed rnams la med cing mi dmigs so// tshe dang ldan pa sha ra dwa ti'i bu mig ni mig la med cing mi dmigs so// mig ni rna ba la med cing mi dmigs so// rna ba ni rna ba la med cing mi dmigs so// rna ba ni mig la med cing mi dmigs so// mig dang rna ba ni sna la med cing mi dmigs so// sna ni sna la med cing mi dmigs so// sna ni mig dang rna ba la med cing mi dmigs so// mig dang rna ba dang sna ni lce la med cing mi dmigs so// lce ni lce la med cing mi dmigs so// lce ni mig dang rna ba dang / sna la med cing mi dmigs so// mig dang rna ba dang sna dang lce ni lus la med cing mi dmigs so// lus ni lus la med cing mi dmigs so// lus ni mig dang rna ba dang sna dang lce la med cing mi dmigs so// mig dang rna ba dang sna dang / lce dang lus ni yid la med cing mi dmigs so// yid ni yid la med cing mi dmigs so// yid ni mig dang rna ba dang sna dang lce dang lus la med cing mi dmigs so// gzugs ni gzugs la med cing mi dmigs so// gzugs ni sgra la med cing mi dmigs so// sgra ni sgra la med cing mi dmigs so// sgra ni gzugs la med cing mi dmigs so// gzugs dang sgra ni dri la med cing mi dmigs so// dri ni dri la med cing mi dmigs so// dri ni gzugs dang sgra la med cing mi dmigs so/ gzugs dang sgra dang dri ni ro la med cing mi dmigs so// ro ni ro la med cing mi dmigs so// ro ni gzugs dang sgra dang dri la med cing mi dmigs so// gzugs dang sgra dang dri dang ro ni reg la med cing mi dmigs so// reg ni reg la med cing mi dmigs so// reg ni gzugs dang / sgra dang dri dang ro la med cing mi dmigs so// gzugs dang sgra dang dri dang ro dang reg ni chos la med cing mi dmigs so// chos ni chos la med cing mi dmigs so// chos ni gzugs dang / sgra dang dri dang ro dang reg la med cing mi dmigs so// mig gi rnam par shes pa ni mig gi rnam par shes pa la med cing mi dmigs so// mig gi rnam par shes pa ni rna ba'i rnam par shes pa la med cing mi dmigs so// rna ba'i rnam par shes pa ni rna ba'i rnam par shes pa la med cing mi dmigs so// rna ba'i rnam par shes pa ni mig gi rnam par shes pa la med cing mi dmigs so// mig gi rnam par shes pa dang / rna ba'i rnam par shes pa ni sna'i rnam par shes pa la med cing mi dmigs so// sna'i rnam par shes pa ni sna'i rnam par shes pa la med cing mi dmigs so// sna'i rnam par shes pa ni mig gi rnam par shes pa dang / rna ba'i rnam par shes pa la med cing mi dmigs so// mig gi rnam par shes pa dang / rna ba'i rnam par shes pa dang / sna'i rnam par shes pa ni lce'i rnam par shes pa la med cing mi dmigs so// lce'i rnam par shes pa ni lce'i rnam par shes pa la med cing mi dmigs so// lce'i rnam par shes pa ni mig gi rnam par shes pa dang / rna ba'i rnam par shes pa dang / sna'i rnam par shes pa la med cing mi dmigs so// mig gi rnam par shes pa dang / rna ba'i rnam par shes pa dang / sna'i rnam par shes pa dang / lce'i rnam par shes pa ni lus kyi rnam par shes pa la med cing mi dmigs so// lus kyi rnam par shes pa ni lus kyi rnam par shes pa la med cing mi dmigs so// lus kyi rnam par shes pa ni mig gi rnam par shes pa dang / rna ba'i rnam par shes pa dang / sna'i rnam par shes pa dang / lce'i rnam par shes pa la med cing mi dmigs so// mig gi rnam par shes pa dang / rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa ni yid kyi rnam par shes pa la med cing mi dmigs so// yid kyi rnam par shes pa ni yid kyi rnam par shes pa la med cing mi dmigs so// yid kyi rnam par shes pa ni mig gi rnam par shes pa dang / rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa la med cing mi dmigs so// mig gi 'dus te reg pa ni/ mig gi 'dus te reg pa la med cing mi dmigs so// mig gi 'dus te reg pa ni rna ba'i 'dus te reg pa la med cing mi dmigs so// rna ba'i 'dus te reg pa ni rna ba'i 'dus te reg pa la med cing mi dmigs so// rna ba'i 'dus te reg pa ni/ mig gi 'dus te reg pa la med cing mi dmigs so// mig gi 'dus te reg pa dang / rna ba'i 'dus te reg pa ni/ sna'i 'dus te reg pa la med cing mi dmigs so// sna'i 'dus te reg pa ni/ sna'i 'dus te reg pa la med cing mi dmigs so// sna'i 'dus te reg pa ni/ mig gi 'dus te reg pa dang / rna ba'i 'dus te reg pa la med cing mi dmigs so// mig gi 'dus te reg pa dang / rna ba'i 'dus te reg pa dang / sna'i 'dus te reg pa ni/ lce'i 'dus te reg pa la med cing mi dmigs so// lce'i 'dus te reg pa ni/ lce'i 'dus te reg pa la med cing mi dmigs so// lce'i 'dus te reg pa ni/ mig gi 'dus te reg pa dang / rna ba'i 'dus te reg pa dang / sna'i 'dus te reg pa la med cing mi dmigs so// mig gi 'dus te reg pa dang / rna ba'i 'dus te reg pa dang / sna'i 'dus te reg pa dang / lce'i 'dus te reg pa ni/ lus kyi 'dus te reg pa la med cing mi dmigs so// lus kyi 'dus te reg pa ni/ lus kyi 'dus te reg pa la med cing mi dmigs so// lus kyi 'dus te reg pa ni/ mig gi 'dus te reg pa dang / rna ba'i 'dus te reg pa dang / sna'i 'dus te reg pa dang / lce'i 'dus te reg pa la med cing mi dmigs so// mig gi 'dus te reg pa dang / rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa ni/ yid kyi 'dus te reg pa la med cing mi dmigs so// yid kyi 'dus te reg pa ni/ yid kyi 'dus te reg pa la med cing mi dmigs so// yid kyi 'dus te reg pa ni/ mig gi 'dus te reg pa dang / rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa la med cing mi dmigs so// mig gi 'dus te reg pa las byung ba'i tshor ba ni/ mig gi 'dus te reg pa las byung ba'i tshor ba la med cing mi dmigs so// mig gi 'dus te reg pa las byung ba'i tshor ba ni/ rna ba'i 'dus te reg pa las byung ba'i tshor ba la med cing mi dmigs so// rna ba'i 'dus te reg pa las byung ba'i tshor ba ni/ rna ba'i 'dus te reg pa las byung ba'i tshor ba la med cing mi dmigs so// rna ba'i 'dus te reg pa las byung ba'i tshor ba ni/ mig gi 'dus te reg pa las byung ba'i tshor ba la med cing mi dmigs so// mig gi 'dus te reg pa las byung ba'i tshor ba dang / rna ba'i 'dus te reg pa las byung ba'i tshor ba ni/ sna'i 'dus te reg pa las byung ba'i tshor ba la med cing mi dmigs so// sna'i 'dus te reg pa las byung ba'i tshor ba ni/ sna'i 'dus te reg pa las byung ba'i tshor ba la med cing mi dmigs so// sna'i 'dus te reg pa las byung ba'i tshor ba ni/ mig gi 'dus te reg pa las byung ba'i tshor ba dang / rna ba'i 'dus te reg pa las byung ba'i tshor ba la med cing mi dmigs so// mig gi 'dus te reg pa las byung ba'i tshor ba dang / rna ba'i 'dus te reg pa las byung ba'i tshor ba dang / sna'i 'dus te reg pa las byung ba'i tshor ba ni/ lce'i 'dus te reg pa las byung ba'i tshor ba la med cing mi dmigs so// lce'i 'dus te reg pa las byung ba'i tshor ba ni/ lce'i 'dus te reg pa las byung ba'i tshor ba la med cing mi dmigs so// lce'i 'dus te reg pa las byung ba'i tshor ba ni/ mig gi 'dus te reg pa las byung ba'i tshor ba dang / rna ba'i 'dus te reg pa las byung ba'i tshor ba dang / sna'i 'dus te reg pa las byung ba'i tshor ba la med cing mi dmigs so// mig gi 'dus te reg pa las byung ba'i tshor ba dang / rna ba'i 'dus te reg pa las byung ba'i tshor ba dang / sna'i 'dus te reg pa las byung ba'i tshor ba dang / lce'i 'dus te reg pa las byung ba'i tshor ba ni/ lus kyi 'dus te reg pa las byung ba'i tshor ba la med cing mi dmigs so// lus kyi 'dus te reg pa las byung ba'i tshor ba ni/ lus kyi 'dus te reg pa las byung ba'i tshor ba la med cing mi dmigs so// lus kyi 'dus te reg pa las byung ba'i tshor ba ni/ mig gi 'dus te reg pa las byung ba'i tshor ba dang / rna ba'i 'dus te reg pa las byung ba'i tshor ba dang / sna'i 'dus te reg pa las byung ba'i tshor ba dang / lce'i 'dus te reg pa las byung ba'i tshor ba la med cing mi dmigs so// mig gi 'dus te reg pa las byung ba'i tshor ba dang / rna ba'i 'dus te reg pa las byu nga ba'i tshor ba dang / sna'i 'dus te reg pa las byung ba'i tshor ba dang / lce'i 'dus te reg pa las byung ba'i tshor ba dang / lus kyi 'dus te reg pa las byung ba'i tshor ba ni yid kyi 'dus te reg pa las byung ba'i tshor ba la med cing mi dmigs so// yid kyi 'dus te reg pa las byung ba'i tshor ba ni/ yid kyi 'dus te reg pa las byung ba'i tshor ba la med cing mi dmigs so// yid kyi 'dus te reg pa las byung ba'i tshor ba ni/ mig gi 'dus te reg pa las byung ba'i tshor ba dang / rna ba'i 'dus te reg pa las byung ba'i tshor ba dang / sna'i 'dus te reg pa las byung ba'i tshor ba dang / lce'i 'dus te reg pa las byung ba'i tshor ba dang / lus kyi 'dus te reg pa las byung ba'i tshor ba la med cing mi dmigs so// sbyin pa'i pha rol du phyin pa ni/ sbyin pa'i pha rol du phyin pa la med cing mi dmigs so// de bzhin du tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa ni/ shes rab kyi pha rol du phyin pa la med cing mi dmigs so// sbyin pa'i pha rol du phyin pa la yang // shes rab kyi pha rol du phyin pa'i bar med cing mi dmigs so// shes rab kyi pha rol du phyin pa la yang // sbyin pa'i pha rol du phyin pa'i bar du med cing mi dmigs so// nang stong pa nyid ni nang stong pa nyid la med cing mi dmigs so// nang stong pa nyid ni dngos po med pa'i ngo bo nyid stong pa nyid kyi bar la med cing mi dmigs so// dngos po med pa'i ngo bo nyid stong pa nyid ni/ dngos po med pa'i ngo bo nyid stong pa nyid la med cing mi dmigs so// dngos po med pa'i ngo bo nyid stong pa nyid stong pa nyid ni nang stong pa nyid kyi bar la med cing mi dmigs so// dran pa nye bar gzhag pa rnams ni/ dran pa nye bar gzhag pa rnams la med cing mi dmigs so// dran pa nye bar gzhag pa ni/ yang dag par spong ba la med cing mi dmigs so// lam gyi bar ni lam la med cing mi dmigs so// lam ni dran pa nye bar gzhag pa dang / yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag la med cing mi dmigs so// 'phags pa'i bden pa rnams ni 'phags pa'i bden pa rnams la med cing mi dmigs so// 'phags pa'i bden pa rnams ni/ bsam gtan rnams la med cing mi dmigs so// gzungs kyi sgo rnams kyi bar ni/ gzungs kyi sgo rnams la med cing mi dmigs so// gzungs kyi sgo rnams ni 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin rnams la med cing mi dmigs so// de bzhin gshegs pa'i stobs bcu ni/ de bzhin gshegs pa'i stobs bcu la med cing mi dmigs so// de bzhin gshegs pa'i stobs bcu ni/ mi 'jigs pa bzhi la med cing mi dmigs so// sangs rgyas kyi chos ma 'dres pa brgyad kyi bar ni/ sangs rgyas kyi chos ma 'dres pa brgyad la med cing mi dmigs so// sangs rgyas kyi chos ma 'dres pa brgyad ni/ de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi la med cing mi dmigs so// rigs kyi sa'i chos ni/ rigs kyi sa'i chos la med cing mi dmigs so// rigs kyi sa'i chos ni/ brgyad pa'i chos la med cing mi dmigs so// dgra bcom pa'i bar gyi chos ni/ dgra bcom pa'i bar gyi chos la med cing mi dmigs so// dgra bcom pa'i chos ni/ rigs kyi sa'i chos dang / brgyad pa'i chos dang / rgyun du zhugs pa'i chos dang / lan cig phyir 'ong ba'i chos dang / phyir mi 'ong ba'i chos la med cing mi dmigs so// so so'i skye bo'i sa ni/ so so'i skye bo'i sa la med cing mi dmigs so// so so'i skye bo'i sa ni/ rigs kyi sa la med cing mi dmigs so// yang dag par rdzogs pa'i sangs rgyas kyi sa'i bar ni yang dag par rdzogs pa'i sangs rgyas kyi sa la med cing mi dmigs so// yang dag par rdzogs pa'i sangs rgyas kyi sa ni/ so so'i skye bo'i sa dang / rigs kyi sa dang / brgyad pa'i sa dang / mthong ba'i sa dang / bsrabs pa'i sa dang / 'dod chags dang bral ba'i sa dang / byas pa rtogs pa'i sa dang / rang sangs rgyas kyi sa dang / byang chub sems dpa'i sa la med cing mi dmigs so// thams cad shes pa nyid ni thams cad shes pa nyid la med cing mi dmigs so// thams cad shes pa nyid ni/ lam gyi rnam pa shes pa nyid la med cing mi dmigs so// rnam pa thams cad mkhyen pa nyid kyi bar ni/ rnam pa thams cad mkhyen pa nyid la med cing mi dmigs so// rnam pa thams cad mkhyen pa nyid ni/ thams cad shes pa nyid dang / lam gyi rnam pa shes pa nyid la med cing mi dmigs so// rgyun du zhugs pa ni rgyun du zhugs pa la med cing mi dmigs so// rgyun du zhugs pa ni lan cig phyir 'ong ba la med cing mi dmigs so// de bzhin gshegs pa'i bar ni de bzhin gshegs pa la med cing mi dmigs so// de bzhin gshegs pa ni rgyun du zhugs pa dang / lan cig phyir 'ong ba dang / phyir mi 'ong ba dang / dgra bcom pa dang / rang sangs rgyas dang / byang chub sems dpa' la med cing mi dmigs so// byang chub sems dpa' ni byang chub sems dpa' la med cing mi dmigs so// byang chub sems dpa' ni shes rab kyi pha rol du phyin pa la med cing mi dmig sa so// shes rab kyi pha rol du phyin pa ni/ shes rab kyi pha rol du phyin pa la med cing mi dmigs so// shes rab kyi pha rol du phyin pa ni/ byang chub sems dpa' la med cing mi dmigs so// byang chub sems dpa' dang / shes rab kyi pha rol du phyin pa ni/ gdams shing rjes su bstan pa la med cing mi dmigs so// gdams shing rjes su bstan pa ni/ gdams shing rjes su bstan pa la med cing mi dmigs so// gdams shing rjes su bstan pa ni/ byang chub sems dpa' dang / shes rab kyi pha rol du phyin pa la med cing mi dmigs so// tshe dang ldan pa sha ra dwa ti'i bu de ltar na chos thams cad med cing dmigs su med pas/ byang chub sems dpa' med cing dmigs su med do// tshe dang ldan pa sha ra dwa ti'i bu gang yang 'di skad du ci'i phyir na/ 'di lta ste/ byang chub sems dpa' zhes bya ba 'di ni ming tsam yin zhes zer ba ni/ tshe dang ldan pa sha ra dwa ti'i bu 'di lta ste/ byang chub sems dpa' zhes bya ba 'di ni glo bur du ming du btags pa ste/ de'i phyir na 'di lta ste/ byang chub sems dpa' zhes bya ba 'di ni ming tsam zhes bya'o// tshe dang ldan pa sha ra dwa ti'i bu 'di lta ste/ gzugs shes bya ba dang / tshor ba zhes bya ba dang / 'du shes shes bya ba dang / 'du byed ces bya ba dang / rnam par shes pa zhes bya ba 'di ni glo bur du ming du btags pa ste/ 'di ltar ming ni gang nas kyang mi 'ong // gang du yang mi 'gro/ gang na yang mi gnas so// ming tsam zhes bya ba gang yin pa de ni gzugs ma yin/ tshor ba ma yin/ 'du shes ma yin/ 'du byed ma yin/ rnam par shes pa ma yin no// de ci'i phyir zhe na/ 'di ltar ming ni ming gi rang bzhin gyis stong ngo // stong pa gang yin pa de ni ming ma yin te/ de'i phyir 'di lta ste/ byang chub sems dpa' zhes bya ba 'di ni ming tsam zhes bya'o// tshe dang ldan pa sha ra dwa ti'i bu 'di lta ste/ skye mched ces bya ba dang / khams shes bya ba dang / rten cing 'brel bar 'byung ba zhes bya ba 'di ni/ glo bur du ming du btags pa ste/ 'di ltar ming ni gang nas kyang mi 'ong // gang du yang mi 'gro/ gang na yang mi gnas so// ming tsam zhes bya ba gang yin pa de ni skye mched ma yin/ khams ma yin/ rten cing 'brel bar 'byung ba ma yin no// de ci'i phyir zhe na/ 'di ltar ming ni ming gi rang bzhin gyis stong ngo // stong pa gang yin pa de ni ming ma yin te/ de'i phyir 'di lta ste/ byang chub sems dpa' zhes bya ba 'di ni ming tsam zhes bya ba'o// tshe dang ldan pa sha ra dwa ti'i bu gzhan yang 'di lta ste/ sbyin pa'i pha rol du phyin pa 'di ni ming tsam ste/ ming la yang sbyin pa'i pha rol du phyin pa med/ sbyin pa'i pha rol du phyin pa la yang ming med do// de ci'i phyir zhe na/ 'di ltar ming gang yin pa dang / sbyin pa'i pha rol du phyin pa gang yin pa de gnyis ka yang med cing mi dmigs te/ de'i phyir 'di lta ste/ byang chub sems dpa' zhes bya ba 'di ni ming tsam mo// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa 'di ni ming tsam ste/ ming la yang shes rab kyi pha rol du phyin pa med/ shes rab kyi pha rol du phyin pa la yang ming med do// de ci'i phyir zhe na/ 'di ltar ming gang yin pa dang / shes rab kyi pha rol du phyin pa gang yin pa de gnyis ka yang med cing mi dmigs te/ de'i phyir 'di lta ste/ byang chub sems dpa' zhes bya ba 'di ni ming tsam mo// 'di lta ste/ nang stong pa nyid 'di ni ming tsam ste/ ming la yang nang stong pa nyid med/ nang stong pa nyid la yang ming med do// de ci'i phyir zhe na/ 'di ltar ming gang yin pa dang / nang stong pa nyid gang yin pa de gnyis ka yang med cing mi dmigs te/ de'i phyir 'di lta ste/ byang chub sems dpa' zhes bya ba 'di ni ming tsam mo// dngos po med pa'i ngo bo nyid stong pa nyid kyi bar 'di ni ming tsam ste/ ming la yang dngos po med pa'i ngo bo nyid stong pa nyid med/ dngos po med pa'i ngo bo nyid stong pa nyid la yang ming med do// de ci'i phyir zhe na/ 'di ltar ming gang yin pa dang / dngos po med pa'i ngo bo nyid stong pa nyid gang yin pa de gnyis ka yang med cing mi dmigs te/ de'i phyir 'di lta ste/ byang chub sems dpa' zhes bya ba 'di ni ming tsam mo// tshe dang ldan pa sha ra dwa ti'i bu/ rnam grangs des na/ 'di lta ste/ byang chub sems dpa' zhes bya ba 'di ni ming tsam zhes bya'o// tshe dang ldan pa sha ra dwa ti'i bu 'di lta ste/ dran pa nye bar gzhag pa rnams shes bya ba 'di ni glo bur du ming du btags pa ste/ ming la yang dran pa nye bar gzhag pa rnams med/ dran pa nye bar gzhag pa rnams la yang ming med do// de ci'i phyir zhe na/ 'di ltar ming gang yin pa dang / dran pa nye bar gzhag pa rnams gang yin pa de gnyis ka yang med cing mi dmigs te/ de'i phyir 'di lta ste/ byang chub sems dpa' zhes bya ba 'di ni ming tsam mo// tshe dang ldan pa sha ra dwa ti'i bu 'di lta ste/ yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa zhes bya ba 'di ni glo bur du ming du btags pa ste/ ming la yang 'phags pa'i lam yan lag brgyad pa med/ 'phags pa'i lam yan lag brgyad pa la yang ming med do// de ci'i phyir zhe na/ 'di ltar ming gang yin pa dang / 'phags pa'i lam yan lag brgyad pa gang yin pa de gnyis ka yang med cing mi dmigs te/ de'i phyir 'di lta ste/ byang chub sems dpa' zhes bya ba 'di ni ming tsam mo// tshe dang ldan pa sha ra dwa ti'i bu 'di lta ste/ 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad ces bya ba 'di ni glo bur du ming du btags pa ste/ ming la yang sangs rgyas kyi chos ma 'dres pa rnams med/ sangs rgyas kyi chos ma 'dres pa rnams la yang ming med do// de ci'i phyir zhe na/ 'di ltar ming gang yin pa dang / sangs rgyas kyi chos ma 'dres pa rnams gang yin pa de gnyis ka yang med cing mi dmigs te/ de'i phyir 'di lta ste/ byang chub sems dpa' zhes bya ba 'di ni ming tsam mo// tshe dang ldan pa sha ra dwa ti'i bu 'di lta ste/ rnam pa thams cad mkhyen pa nyid ces bya ba 'di ni glo bur du ming du btags pa ste/ ming la yang rnam pa thams cad mkhyen pa nyid med/ rnam pa thams cad mkhyen pa nyid la yang ming med do// de ci'i phyir zhe na/ 'di ltar ming gang yin pa dang / rnam pa thams cad mkhyen pa nyid gang yin pa de gnyis ka yang med cing mi dmigs te/ de'i phyir 'di lta ste/ byang chub sems dpa' zhes bya ba 'di ni ming tsam mo// tshe dang ldan pa sha ra dwa ti'i bu gang yang 'di skad du/ 'di ltar bdag bdag ces bya ste/ bdag shin du mngon par ma grub bo// 'di lta ste/ sems can dang / srog dang / 'gro ba dang / gso ba dang / skyes bu dang / gang zag dang / shed can dang / shed bdag dang / byed pa po dang / tshor ba po dang / shes pa po dang / mthong ba po mthong ba po zhes bya ste/ mthong ba po shin du mngon par ma grub po zhes/ ci'i phyir de skad ces smras shes zer ba ni/ tshe dang ldan pa sha ra dwa ti'i bu bdag shin du med cing mi dmigs na/ de mngon par 'grub par 'gyur ba lta ga la yod/ mthong ba po'i bar du shin du med cing mi dmigs na/ de mngon par 'grub par 'gyur ba lta ga la yod/ gzugs shin du med cing mi dmigs na/ de mngon par 'grub par 'gyur ba lta ga la yod/ tshor ba dang 'du shes dang 'du byed dang rnam par shes pa shin du med cing mi dmigs na/ de mngon par 'grub par 'gyur ba lta ga la yod/ mig shin du med cing mi dmigs na/ de mngon par 'grub par 'gyur ba lta ga la yod/ rna ba dang sna dang lce dang lus dang yid shin du med cing mi dmigs na/ de mngon par 'grub par 'gyur ba lta ga la yod/ gzugs shin du med cing mi dmigs na/ de mngon par 'grub par 'gyur ba lta ga la yod// sgra dang dri dang ro dang reg dang / chos shin du med cing mi dmigs na/ de mngon par 'grub par 'gyur ba lta ga la yod/ mig gi rnam par shes pa shin du med cing mi dmigs na/ de mngon par 'grub par 'gyur ba lta ga la yod/ rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa shin du med cing mi dmigs na/ de mngon par 'grub par 'gyur ba lta ga la yod/ mig gi 'dus te reg pa shin du med cing mi dmigs na/ de mngon par 'grub par 'gyur ba lta ga la yod/ rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa shin du med cing mi dmigs na/ de mngon par 'grub par 'gyur ba lta ga la yod/ mig gi 'dus te reg pa las byung ba'i tshor ba shin du med cing mi dmigs na/ de mngon par 'grub par 'gyur ba lta ga la yod/ rna ba'i 'dus te reg pa las byung ba'i tshor ba dang / sna'i 'dus te reg pa las byung ba'i tshor ba dang / lce'i 'dus te reg pa las byung ba'i tshor ba dang / lus kyi 'dus te reg pa las byung ba'i tshor ba dang / yid kyi 'du sa te reg pa las byung ba'i tshor ba shin du med cing mi dmigs na/ de mngon par 'grub par 'gyur ba lta ga la yod/ sa'i khams shin du med cing mi dmigs na/ de mngon par 'grub par 'gyur ba lta ga la yod/ chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams shin du med cing mi dmigs na/ de mngon par 'grub par 'gyur ba lta ga la yod/ ma rig pa shin du med cing mi dmigs na/ de mngon par 'grub par 'gyur ba lta ga la yod/ 'du byed dang / rnam par shes pa dang / ming dang gzugs dang / skye mched drug dang reg pa dang tshor ba dang / sred pa dang / len pa dang / srid pa dang / skye ba dang / rga shi shin du med cing mi dmigs na/ de mngon par 'grub par 'gyur ba lta ga la yod/ sbyin pa'i pha rol du phyin pa shin du med cing mi dmigs na/ de mngon par 'grub par 'gyur ba lta ga la yod/ tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa shin du med cing mi dmigs na/ de mngon par 'grub par 'gyur ba lta ga la yod/ nang stong pa nyid shin du med cing mi dmigs na/ de mngon par 'grub par 'gyur ba lta ga la yod/ dngos po med pa'i ngo bo nyid stong pa nyid kyi bar du shin du med cing mi dmigs na/ de mngon par 'grub par 'gyur ba lta ga la yod/ dran pa nye bar gzhag pa rnams shin du med cing mi dmigs na/ de mngon par 'grub par 'gyur ba lta ga la yod/ yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa shin du med cing mi dmigs na/ de mngon par 'grub par 'gyur ba lta ga la yod/ 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar ba brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad shin du med cing mi dmigs na/ de mngon par 'grub par 'gyur ba lta ga la yod/ nyan thos shin du med cing mi dmigs na/ de mngon par 'grub par 'gyur ba lta ga la yod/ rang sangs rgyas shin du med cing mi dmigs na/ de mngon par 'grub par 'gyur ba lta ga la yod/ byang chub sems dpa' shin du med cing mi dmigs na/ de mngon par 'grub par 'gyur ba lta ga la yod/ de bzhin gshegs pa dgra bcom pa yang dag par rdzogs pa'i sangs rgyas shin du med cing mi dmigs na/ de mngon par 'grub par 'gyur ba lta ga la yod/ tshe dang ldan pa sha ra dwa ti'i bu rnam grangs des na/ bdag bdag ces kyang bya ste/ bdag shin du mngon par grub pa med do// tshe dang ldan pa sha ra dwa ti'i bu gzhan yang gang chos thams cad kyang de bzhin du dngos po med pa'i ngo bo nyid yin nam zhes zer ba de ni/ tshe dang ldan pa sha ra dwa ti'i bu de de bzhin te/ de ci'i phyir zhe na/ 'di lta ste/ tshe dang ldan pa sha ra dwa ti'i bu 'du ba las byung ba'i ngo bo nyid med do// sha ra dwa ti'i bus smras pa/ tshe dang ldan pa rab 'byor gang la 'du ba las byung ba'i ngo bo nyid med pa yin/ smras pa/ gzugs la 'du ba las byung ba'i ngo bo nyid med do// tshor ba dang 'du shes dang 'du byed dang / rnam par shes pa la 'du ba las byung ba'i ngo bo nyid med do// tshe dang ldan pa sha ra dwa ti'i bu mig la 'du ba las byung ba'i ngo bo nyid med do// rna ba dang sna dang lce dang lus dang / yid la 'du ba las byung ba'i ngo bo nyid med do// gzugs la 'du ba las byung ba'i ngo bo nyid med do// sgra dang dri dang ro dang reg dang / chos la 'du ba las byung ba'i ngo bo nyid med do// mig gi rnam par shes pa la 'du ba las byung ba'i ngo bo nyid med do// rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa la 'du ba las byung ba'i ngo bo nyid med do// mig gi 'dus te reg pa la 'du ba las byung ba'i ngo bo nyid med do// rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa la 'du ba las byung ba'i ngo bo nyid med do// mig gi 'dus te reg pa las byung ba'i tshor ba la 'du ba las byung ba'i ngo bo nyid med do// rna ba'i 'dus te reg pa las byung ba'i tshor ba dang / sna'i 'dus te reg pa las byung ba'i tshor ba dang / lce'i 'dus te reg pa las byung ba'i tshor ba dang / lus kyi 'dus te reg pa las byung ba'i tshor ba dang / yid kyi 'dus te reg pa las byung ba'i tshor ba la 'du ba las byung ba'i ngo bo nyid med do// sa'i khams la 'du ba las byung ba'i ngo bo nyid med do// chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams la 'du ba las byung ba'i ngo bo nyid med do// ma rig pa la 'du ba las byung ba'i ngo bo nyid med do// 'du byed dang rnam par shes pa dang / ming dang gzugs dang skye mched drug dang / reg pa dang tshor ba dang sred pa dang len pa dang srid pa dang / skye ba dang rga shi la 'du ba las byung ba'i ngo bo nyid med do// sbyin pa'i pha rol du phyin pa la 'du ba las byung ba'i ngo bo nyid med do// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la 'du ba las byung ba'i ngo bo nyid med do// nang stong pa nyid la 'du ba las byung ba'i ngo bo nyid med do// phyi stong pa nyid la 'du ba las byung ba'i ngo bo nyid med do// phyi nang stong pa nyid la 'du ba las byung ba'i ngo bo nyid med do// dngos po med pa'i ngo bo nyid stong pa nyid kyi bar la 'du ba las byung ba'i ngo bo nyid med do// dran pa nye bar gzhag pa rnams la 'du ba las byung ba'i ngo bo nyid med do// yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa la 'du ba las byung ba'i ngo bo nyid med do// 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar ba brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa rnams la 'du ba las byung ba'i ngo bo nyid med do// de ci'i phyir zhe na/ tshe dang ldan pa sha ra dwa ti'i bu rnam grangs des na/ chos thams cad ni dngos po med pa'i ngo bo nyid do// tshe dang ldan pa sha ra dwa ti'i bu gzhan yang chos thams cad ni mi rtag pa ste/ gang dang yang bral bas ma yin no// smras pa/ tshe dang ldan pa rab 'byor chos thams cad mi rtag pa ste/ gang dang yang bral bas ma yin pa de dag gang yin/ smras pa/ tshe dang ldan pa sha ra dwa ti'i bu gzugs mi rtag pa ste/ gang dang yang bral bas ma yin no// tshor ba dang 'du shes dang 'du byed dang rnam par shes pa mi rtag pa ste/ gang dang yang bral bas ma yin no// mig mi rtag pa ste/ gang dang yang bral bas ma yin no// rna ba dang sna dang lce dang lus dang yid mi rtag pa ste/ gang dang yang bral bas ma yin no// gzugs mi rtag pa ste/ gang dang yang bral bas ma yin no// sgra dang dri dang ro dang reg dang chos mi rtag pa ste/ gang dang yang bral bas ma yin no// mig gi rnam par shes pa mi rtag pa ste/ gang dang yang bral bas ma yin no// rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa mi rtag pa ste/ gang dang yang bral bas ma yin no// mig gi 'dus te reg pa mi rtag pa ste/ gang dang yang bral bas ma yin no// rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa mi rtag pa ste/ gang dang yang bral bas ma yin no// mig gi 'dus te reg pa'i rkyen gyis tshor ba mi rtag pa ste/ gang dang yang bral bas ma yin no// rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba mi rtag pa ste/ gang dang yang bral bas ma yin no// sa'i khams mi rtag pa ste/ gang dang yang bral bas ma yin no// chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams mi rtag pa ste/ gang dang yang bral bas ma yin no// ma rig pa mi rtag pa ste/ gang dang yang bral bas ma yin no// 'du byed dang rnam par shes pa dang ming dang gzugs dang skye mched drug dang reg pa dang tshor ba dang sred pa dang len pa dang srid pa dang skye ba dang rga shi mi rtag pa ste/ gang dang yang bral bas ma yin no// sbyin pa'i pha rol du phyin pa mi rtag pa ste/ gang dang yang bral bas ma yin no// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa mi rtag pa ste/ gang dang yang bral bas ma yin no// nang stong pa nyid mi rtag pa ste/ gang dang yang bral bas ma yin no// phyi stong pa nyid mi rtag pa ste/ gang dang yang bral bas ma yin no// phyi nang stong pa nyid mi rtag pa ste/ gang dang yang bral bas ma yin no// dngos po med pa'i ngo bo nyid stong pa nyid kyi bar du mi rtag pa ste/ gang dang yang bral bas ma yin no// dran pa nye bar gzhag pa rnams mi rtag pa ste/ gang dang yang bral bas ma yin no// yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa mi rtag pa ste/ gang dang yang bral bas ma yin no// 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar ba brgyad dang / mthar gyis gnas pa'i snyoms par 'jug pa rnams dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad mi rtag pa ste/ gang dang yang bral bas ma yin no// de ci'i phyir zhe na/ tshe dang ldan pa sha ra dwa ti'i bu 'di ltar mi rtag pa gang yin pa de ni dngos po med pa dang zad pa ste/ tshe dang ldan pa sha ra dwa ti'i bu rnam grangs des na/ chos thams cad ni mi rtag pa ste/ gang dang yang bral bas ma yin no// tshe dang ldan pa sha ra dwa ti'i bu gzhan yang chos thams cad ni sdug bsngal ba/ chos thams cad ni bdag med pa/ chos thams cad ni zhi ba/ chos thams cad ni stong pa/ chos thams cad ni mtshan ma med pa/ chos thams cad ni smon pa med pa ste/ gang dang yang bral bas ma yin no// de ci'i phyir zhe na/ tshe dang ldan pa sha ra dwa ti'i bu 'di ltar smon pa med pa gang yin pa de ni dngos po med pa dang zad pa ste/ tshe dang ldan pa sha ra dwa ti'i bu rnam grangs des na/ chos thams cad ni smon pa med pa ste/ gang dang yang bral bas ma yin no// tshe dang ldan pa sha ra dwa ti'i bu gzhan yang chos thams cad ni dge ba/ chos thams cad ni kha na ma tho ba med pa/ chos thams cad ni zag pa med pa/ chos thams cad ni nyon mongs pa med pa/ chos thams cad ni rnam par byang ba/ chos thams cad ni 'jig rten las 'das pa/ chos thams cad ni 'dus ma byas pa ste/ gang dang yang bral bas ma yin no// de ci'i phyir zhe na/ tshe dang ldan pa sha ra dwa ti'i bu 'di ltar gang 'dus ma byas pa de ni dngos po med pa dang zad pa ste/ tshe dang ldan pa sha ra dwa ti'i bu rnam grangs des na/ chos thams cad ni 'dus ma byas pa ste/ gang dang yang bral bas ma yin no// tshe dang ldan pa sha ra dwa ti'i bu gzhan yang chos thams cad ni rtag pa ma yin 'jig pa ma yin no// smras pa/ tshe dang ldan pa rab 'byor ci'i phyir/ chos thams cad rtag pa ma yin 'jig pa ma yin/ rab 'byor gyis smras pa/ tshe dang ldan pa sha ra dwa ti'i bu gzugs rtag pa ma yin 'jig pa ma yin te/ de ci'i phyir zhe na/ de'i rang bzhin ni de yin no// tshor ba dang 'du shes dang 'du byed dang rnam par shes pa rtag pa ma yin 'jig pa ma yin te/ de ci'i phyir zhe na/ de'i rang bzhin ni de yin no// tshe dang ldan pa sha ra dwa ti'i bu mig rtag pa ma yin 'jig pa ma yin te/ de ci'i phyir zhe na/ de'i rang bzhin ni de yin no// rna ba dang sna dang lce dang lus dang yid rtag pa ma yin/ 'jig pa ma yin te/ de ci'i phyir zhe na/ de'i rang bzhin ni de yin no// tshe dang ldan pa sha ra dwa ti'i bu gzugs rtag pa ma yin 'jig pa ma yin te/ de ci'i phyir zhe na/ de'i rang bzhin ni de yin no// sgra dang dri dang ro dang reg dang chos rtag pa ma yin 'jig pa ma yin te/ de ci'i phyir zhe na/ de'i rang bzhin ni de yin no// tshe dang ldan pa sha ra dwa ti'i bu mig gi rnam par shes pa rtag pa ma yin 'jig pa ma yin te/ de ci'i phyir zhe na/ de'i rang bzhin ni de yin no// rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa rtag pa ma yin/ 'jig pa ma yin te/ de ci'i phyir zhe na/ de'i rang bzhin ni de yin no// tshe dang ldan pa sha ra dwa ti'i bu mig gi 'dus te reg pa rtag pa ma yin/ 'jig pa ma yin te/ de ci'i phyir zhe na/ de'i rang bzhin ni de yin no// rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa rtag pa ma yin/ 'jig pa ma yin te/ de ci'i phyir zhe na/ de'i rang bzhin ni de yin no// tshe dang ldan pa sha ra dwa ti'i bu mig gi 'dus te reg pa'i rkyen gyis tshor ba rtag pa ma yin/ 'jig pa ma yin te/ de ci'i phyir zhe na/ de'i rang bzhin ni de yin no// rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba rtag pa ma yin/ 'jig pa ma yin te/ de ci'i phyir zhe na/ de'i rang bzhin ni de yin no// tshe dang ldan pa sha ra dwa ti'i bu sa'i khams rtag pa ma yin/ 'jig pa ma yin te/ de ci'i phyir zhe na/ de'i rang bzhin ni de yin no// chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams rtag pa ma yin/ 'jig pa ma yin te/ de ci'i phyir zhe na/ de'i rang bzhin ni de yin no// tshe dang ldan pa sha ra dwa ti'i bu ma rig pa rtag pa ma yin/ 'jig pa ma yin te/ de ci'i phyir zhe na/ de'i rang bzhin ni de yin no// 'du byed dang rnam par shes pa dang / ming dang gzugs dang skye mched drug dang reg pa dang tshor ba dang sred pa dang len pa dang srid pa dang skye ba dang rga shi rtag pa ma yin/ 'jig pa ma yin te/ de ci'i phyir zhe na/ de'i rang bzhin ni de yin no// tshe dang ldan pa sha ra dwa ti'i bu sbyin pa'i pha rol du phyin pa rtag pa ma yin/ 'jig pa ma yin te/ de ci'i phyir zhe na/ de'i rang bzhin ni de yin no// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa rtag pa ma yin/ 'jig pa ma yin te/ de ci'i phyir zhe na/ de'i rang bzhin ni de yin no// tshe dang ldan pa sha ra dwa ti'i bu nang stong pa nyid rtag pa ma yin/ 'jig pa ma yin te/ de ci'i phyir zhe na/ de'i rang bzhin ni de yin no// phyi stong pa nyid rtag pa ma yin/ 'jig pa ma yin te/ de ci'i phyir zhe na/ de'i rang bzhin ni de yin no// phyi nang stong pa nyid rtag pa ma yin/ 'jig pa ma yin te/ de ci'i phyir zhe na/ de'i rang bzhin ni de yin no// dngos po med pa'i ngo bo nyid stong pa nyid kyi bar du rtag pa ma yin/ 'jig pa ma yin te/ de ci'i phyir zhe na/ de'i rang bzhin ni de yin no// tshe dang ldan pa sha ra dwa ti'i bu byang chub kyi phyogs kyi chos sum cu rtsa bdun rtag pa ma yin 'jig pa ma yin te/ de ci'i phyir zhe na/ de'i rang bzhin ni de yin no// sangs rgyas kyi chos ma 'dres pa brgyad kyi bar du rtag pa ma yin/ 'jig pa ma yin te/ de ci'i phyir zhe na/ de'i rang bzhin ni de yin no// tshe dang ldan pa sha ra dwa ti'i bu dge ba'i chos dang / mi dge ba'i chos dang / 'dus byas kyi chos dang / 'dus ma byas kyi chos dang / zag pa dang bcas pa'i chos dang / zag pa med pa'i chos rtag pa ma yin/ 'jig pa ma yin te/ de ci'i phyir zhe na/ de'i rang bzhin ni de yin no// tshe dang ldan pa sha ra dwa ti'i bu rnam grangs des na chos thams cad ni dngos po med pa'i ngo bo nyid do// // shes rab kyi pha rol du phyin pa stong phrag nyi shu lnga pa/ bam po nyi shu bzhi pa/ tshe dang ldan pa sha ra dwa ti'i bu gang yang 'di skad du/ ci'i phyir gzugs mngon par ma grub/ ci'i phyir tshor ba dang / 'du shes dang / 'du byed dang / rnam par shes pa mngon par ma grub ces smras shes zer ba ni/ tshe dang ldan pa sha ra dwa ti'i bu de ni de bzhin te/ de ci'i phyir zhe na/ tshe dang ldan pa sha ra dwa ti'i bu 'di ltar gzugs ni mngon par 'du ma byas pa'o// tshor ba dang 'du shes dang 'du byed dang / rnam par shes pa ni mngon par 'du ma byas pa ste/ de ci'i phyir zhe na/ 'di ltar de dag la mngon par 'du byed pa med do// tshe dang ldan pa sha ra dwa ti'i bu mig ni mngon par 'du ma byas pa ste/ de ci'i phyir zhe na/ 'di ltar de la mngon par 'du byed pa med do// rna ba dang sna dang lce dang lus dang yid ni mngon par 'du ma byas pa ste/ de ci'i phyir zhe na/ 'di ltar de dag la mngon par 'du byed pa med do// gzugs ni mngon par 'du ma byas pa ste/ de ci'i phyir zhe na/ 'di ltar de la mngon par 'du byed pa med do// sgra dang dri dang ro dang reg dang chos ni mngon par 'du ma byas pa ste/ de ci'i phyir zhe na/ 'di ltar de dag la mngon par 'du byed pa med do// tshe dang ldan pa sha ra dwa ti'i bu mig gi rnam par shes pa ni mngon par 'du ma byas pa ste/ de ci'i phyir zhe na/ 'di ltar de la mngon par 'du byed pa med do// rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa ni mngon par 'du ma byas pa ste/ de ci'i phyir zhe na/ 'di ltar de dag la mngon par 'du byed pa med do// mig gi 'dus te reg pa ni mngon par 'du ma byas pa ste/ de ci'i phyir zhe na/ de ni 'di ltar de la mngon par 'du byed pa med do// rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa ni mngon par 'du ma byas pa ste/ de ci'i phyir zhe na/ 'di ltar de dag la mngon par 'du byed pa med do// tshe dang ldan pa sha ra dwa ti'i bu mig gi 'dus te reg pa'i rkyen gyis tshor ba ni mngon par 'du ma byas pa ste/ de ci'i phyir zhe na/ 'di ltar de la mngon par 'du byed pa med do// rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba ni mngon par 'du ma byas pa ste/ de ci'i phyir zhe na/ 'di ltar de dag la mngon par 'du byed pa med do// tshe dang ldan pa sha ra dwa ti'i bu sa'i khams ni mngon par 'du ma byas pa ste/ de ci'i phyir zhe na/ 'di ltar de la mngon par 'du byed pa med do// chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams ni mngon par 'du ma byas pa ste/ de ci'i phyir zhe na/ 'di ltar de dag la mngon par 'du byed pa med do// tshe dang ldan pa sha ra dwa ti'i bu ma rig pa ni mngon par 'du ma byas pa ste/ de ci'i phyir zhe na/ 'di ltar de la mngon par 'du byed pa med do// 'du byed dang rnam par shes pa dang ming dang gzugs dang skye mched drug dang reg pa dang tshor ba dang sred pa dang len pa dang / srid pa dang skye ba dang rga shi ni mngon par 'du ma byas pa ste/ de ci'i phyir zhe na/ de ni 'di ltar de dag la mngon par 'du byed pa med do// tshe dang ldan pa sha ra dwa ti'i bu sbyin pa'i pha rol du phyin pa ni mngon par 'du ma byas pa ste/ de ci'i phyir zhe na/ 'di ltar de la mngon par 'du byed pa med do// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa ni mngon par 'du ma byas pa ste/ de ci'i phyir zhe na/ 'di ltar de dag la mngon par 'du byed pa med do// tshe dang ldan pa sha ra dwa ti'i bu nang stong pa nyid ni mngon par 'du ma byas pa ste/ de ci'i phyir zhe na/ 'di ltar de la mngon par 'du byed pa med do// dngos po med pa'i ngo bo nyid stong pa nyid kyi bar ni mngon par 'du ma byas pa ste/ de ci'i phyir zhe na/ 'di ltar de dag mngon par 'du byed pa med do// tshe dang ldan pa sha ra dwa ti'i bu byang chub kyi phyogs kyi chos sum cu rtsa bdun ni mngon par 'du ma byas pa ste/ de ci'i phyir zhe na/ 'di ltar de dag la mngon par 'du byed pa med do// sangs rgyas kyi chos ma 'dres pa brgyad kyi bar ni mngon par 'du ma byas pa ste/ de ci'i phyir zhe na/ 'di ltar de dag la mngon par 'du byed pa med do// tshe dang ldan pa sha ra dwa ti'i bu rnam grangs des na/ gzugs mngon par ma grub bo// tshor ba dang 'du shes dang 'du byed dang rnam par shes pa mngon par ma grub bo// tshe dang ldan pa sha ra dwa ti'i bu gang yang 'di skad du ci'i phyir na/ tshe dang ldan pa rab 'byor mngon par ma grub pa de gzugs ma yin tshor ba dang 'du shes dang 'du byed dang rnam par shes pa ma yin zhes smras shes zer ba ni/ tshe dang ldan pa sha ra dwa ti'i bu de ni de bzhin te/ de ci'i phyir zhe na/ 'di ltar tshe dang ldan pa sha ra dwa ti'i bu gzugs rang bzhin gyis stong pa ste/ rang bzhin gyis stong pa gang yin pa de la skye ba med cing 'jig pa med do// gang la skye ba med cing 'jig pa med pa de la gnas pa las gzhan du 'gyur ba med do// tshor ba dang 'du shes dang 'du byed dang rnam par shes pa rang bzhin gyis stong pa ste/ rang bzhin gyis stong pa gang yin pa de la skye ba med cing 'jig pa med do// gang la skye ba med cing 'jig pa med pa de la gnas pa las gzhan du 'gyur ba med do// mig rang bzhin gyis stong pa ste/ rang bzhin gyis stong pa gang yin pa de la skye ba med cing 'jig pa med do// gang la skye ba med cing 'jig pa med pa de la gnas pa las gzhan du 'gyur ba med do// rna ba dang sna dang lce dang lus dang yid rang bzhin gyis stong pa ste/ rang bzhin gyis stong pa gang yin pa de la skye ba med cing 'jig pa med do// gang la skye ba med cing 'jig pa med pa de la gnas pa las gzhan du 'gyur ba med do// gzugs rang bzhin gyis stong pa ste/ rang bzhin gyis stong pa gang yin pa de la skye ba med cing 'jig pa med do// gang la skye ba med cing 'jig pa med pa de la gnas pa las gzhan du 'gyur ba med do// sgra dang dri dang ro dang reg dang chos rang bzhin gyis stong pa ste/ rang bzhin gyis stong pa gang yin pa de la skye ba med cing 'jig pa med do// gang la skye ba med cing 'jig pa med pa de la gnas pa las gzhan du 'gyur ba med do// mig gi rnam par shes pa rang bzhin gyis stong pa ste/ rang bzhin gyis stong pa gang yin pa de la skye ba med cing 'jig pa med do// gang la skye ba med cing 'jig pa med pa de la gnas pa las gzhan du 'gyur ba med do// na ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa rang bzhin gyis stong pa ste/ rang bzhin gyis stong pa gang yin pa de la skye ba med cing 'jig pa med do// gang la skye ba med cing 'jig pa med pa de la gnas pa las gzhan du 'gyur ba med do// mig gi 'dus te reg pa rang bzhin gyis stong pa ste/ rang bzhin gyis stong pa gang yin pa de la skye ba med cing 'jig pa med do// gang la skye ba med cing 'jig pa med pa de la gnas pa las gzhan du 'gyur ba med do// rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa rang bzhin gyis stong pa ste/ rang bzhin gyis stong pa gang yin pa de la skye ba med cing 'jig pa med do// gang la skye ba med cing 'jig pa med pa de la gnas pa las gzhan du 'gyur ba med do// mig gi 'dus te reg pa'i rkyen gyis tshor ba rang bzhin gyis stong pa ste/ rang bzhin gyis stong pa gang yin pa de la/ skye ba med cing 'jig pa med do// gang la skye ba med cing 'jig pa med pa de la gnas pa las gzhan du 'gyur ba med do// rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba rang bzhin gyis stong pa ste/ rang bzhin gyis stong pa gang yin pa de la skye ba med cing 'jig pa med do// gang la skye ba med cing 'jig pa med pa de la gnas pa las gzhan du 'gyur ba med do// sa'i khams rang bzhin gyis stong pa ste/ rang bzhin gyis stong pa gang yin pa de la skye ba med cing 'jig pa med do// gang la skye ba med cing 'jig pa med pa de la gnas pa las gzhan du 'gyur ba med do// chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams rang bzhin gyis stong pa ste/ rang bzhin gyis stong pa gang yin pa de la skye ba med cing 'jig pa med do// gang la skye ba med cing 'jig pa med pa de la gnas pa las gzhan du 'gyur ba med do// ma rig pa rang bzhin gyis stong pa ste/ rang bzhin gyis stong pa gang yin pa de la skye ba med cing 'jig pa med do// gang la skye ba med cing 'jig pa med pa de la gnas pa las gzhan du 'gyur ba med do// 'du byed dang rnam par shes pa dang ming dang gzugs dang skye mched drug dang / reg pa dang tshor ba dang sred pa dang len pa dang srid pa dang skye ba dang rga shi rang bzhin gyis stong pa ste/ rang bzhin gyis stong pa gang yin pa de la skye ba med cing 'jig pa med do// gang la skye ba med cing 'jig pa med pa de la gnas pa las gzhan du 'gyur ba med do// sbyin pa'i pha rol du phyin pa rang bzhin gyis stong pa ste/ rang bzhin gyis stong pa gang yin pa de la skye ba med cing 'jig pa med do// gang la skye ba med cing 'jig pa med pa de la gnas pa las gzhan du 'gyur ba med do// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa rang bzhin gyis stong pa ste/ rang bzhin gyis stong pa gang yin pa de la skye ba med cing 'jig pa med do// gang la skye ba med cing 'jig pa med pa de la gnas pa las gzhan du 'gyur ba med do// nang stong pa nyid rang bzhin gyis stong pa ste/ rang bzhin gyis stong pa gang yin pa de la skye ba med cing 'jig pa med do// gang la skye ba med cing 'jig pa med pa de la gnas pa las gzhan du 'gyur ba med do// dngos po med pa'i ngo bo nyid stong pa nyid kyi bar du rang bzhin gyis stong pa ste/ rang bzhin gyis stong pa gang yin pa de la skye ba med cing 'jig pa med do// gang la skye ba med cing 'jig pa med pa de la gnas pa las gzhan du 'gyur ba med do// byang chub kyi phyogs kyi chos sum cu rtsa bdun rang bzhin gyis stong pa ste/ rang bzhin gyis stong pa gang yin pa de la skye ba med cing 'jig pa med do// gang la skye ba med cing 'jig pa med pa de la gnas pa las gzhan du 'gyur ba med do// sangs rgyas kyi chos ma 'dres pa brgyad kyi bar du rang bzhin gyis stong pa ste/ rang bzhin gyis stong pa gang yin pa de la skye ba med cing 'jig pa med do// gang la skye ba med cing 'jig pa med pa de la gnas pa las gzhan du 'gyur ba med do// tshe dang ldan pa sha ra dwa ti'i bu rnam grangs des na/ gang mngon par 'du ma byas pa de gzugs ma yin no// gang mngon par 'du ma byas pa de tshor ba dang 'du shes dang 'du byed dang rnam par shes pa ma yin no// gang mngon par 'du ma byas pa de mig ma yin no// gang mngon par 'du ma byas pa de rna ba dang sna dang lce dang lus dang yid ma yin no// gang mngon par 'du ma byas pa de gzugs ma yin no// gang mngon par 'du ma byas pa de sgra dang dri dang ro dang reg dang chos ma yin no// gang mngon par 'du ma byas pa de mig gi rnam par shes pa ma yin no// gang mngon par 'du ma byas pa de rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa ma yin no// gang mngon par 'du ma byas pa de mig gi 'dus te reg pa ma yin no// gang mngon par 'du ma byas pa de rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa ma yin no// gang mngon par 'du ma byas pa de mig gi 'dus te reg pa'i rkyen gyis tshor ba ma yin no// gang mngon par 'du ma byas pa de rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba ma yin no// gang mngon par 'du ma byas pa de sa'i khams ma yin no// gang mngon par 'du ma byas pa de chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams ma yin no// gang mngon par 'du ma byas pa de ma rig pa ma yin no// gang mngon par 'du ma byas pa de 'du byed dang rnam par shes pa dang / ming dang gzugs dang skye mched drug dang reg pa dang tshor ba dang sred pa dang len pa dang srid pa dang skye ba dang rga shi ma yin no// gang mngon par 'du ma byas pa de sbyin pa'i pha rol du phyin pa ma yin no// gang mngon par 'du ma byas pa de tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa ma yin no// gang mngon par 'du ma byas pa de nang stong pa nyid ma yin no// gang mngon par 'du ma byas pa de dngos po med pa'i ngo bo nyid stong pa nyid kyi bar du ma yin no// gang mngon par 'du ma byas pa de byang chub kyi phyogs kyi chos sum cu rtsa bdun ma yin no// gang mngon par 'du ma byas pa de sangs rgyas kyi chos ma 'dres pa rnams kyi bar du ma yin no// gang mngon par 'du ma byas pa de rnam pa thams cad mkhyen pa nyid ma yin no// tshe dang ldan pa sha ra dwa ti'i bu gang yang 'di skad du ci'i phyir na mngon par ma grub pa/ shes rab kyi pha rol du phyin pa mngon par ma grub pa la ji ltar gdams shing rjes su bstan par bya zhes smras zhes zer ba ni/ tshe dang ldan pa sha ra dwa ti'i bu 'di ltar mngon par ma grub pa gang yin pa de shes rab kyi pha rol du phyin pa'o// shes rab kyi pha rol du phyin pa gang yin pa de mngon par ma grub pa ste/ de ltar na mngon par ma grub pa dang / shes rab kyi pha rol du phyin pa zhes bya ba'i chos de gnyis ni gnyis su med de gnyis su byar do// tshe dang ldan pa sha ra dwa ti'i bu rnam grangs des na/ 'di skad du mngon par ma grub pa/ shes rab kyi pha rol du phyin pa mngon par ma grub pa la ji ltar gdams shing rjes su bstan par bya zhes smras so// tshe dang ldan pa sha ra dwa ti'i bu gang yang 'di skad du ci'i phyir na/ mngon par ma grub pa ma gtogs par gang byang chub tu spyod pa'i byang chub sems dpa' de lta bu mi dmigs so// zhes smras/ shes zer ba ni/ tshe dang ldan pa sha ra dwa ti'i bu 'di ltar byang chub sems dpa' sems dpa' chen po shes rab kyi pha rol du phyin pa la spyod pa'i tshe/ mngon par ma grub pa yang gzhan la/ byang chub sems dpa' yang gzhan du yang dag par rjes su mi mthong ste/ de ltar na mngon par ma grub pa dang / byang chub sems dpa' zhes bya ba'i chos de gnyis ni gnyis su med de gnyis su byar med do// mngon par ma grub pa ma gtogs par gzugs yang dag par rjes su mi mthong ste/ de ltar na mngon par ma grub pa dang / gzugs shes bya ba'i chos de gnyis ni gnyis su med de gnyis su byar med do// mngon par ma grub pa ma gtogs par tshor ba dang 'du shes dang 'du byed dang / rnam par shes pa yang dag par rjes su mi mthong ste/ de ltar na mngon par ma grub pa dang / rnam par shes pa zhes bya ba'i chos de gnyis ni gnyis su med de gnyis su byar med do// mngon par ma grub pa ma gtogs pa mig yang dag par rjes su mi mthong ste/ de ltar na mngon par ma grub pa dang / mig ces bya ba'i chos de gnyis ni gnyis su med de gnyis su byar med do// mngon par ma grub pa ma gtogs par rna ba dang sna dang lce dang lus dang yid yang dag par rjes su mi mthong ste/ de ltar na mngon par ma grub pa dang / yid ces bya ba'i chos de gnyis ni gnyis su med de gnyis su byar med do// mngon par ma grub pa ma gtogs par gzugs yang dag par rjes su mi mthong ste/ de ltar na mngon par ma grub pa dang / gzugs shes bya ba'i chos de gnyis ni gnyis su med de gnyis su byar med do// mngon par ma grub pa ma gtogs par/ sgra dang dri dang ro dang reg dang chos yang dag par rjes su mi mthong ste/ de ltar na mngon par ma grub pa dang / chos shes bya ba'i chos de gnyis ni gnyis su med de gnyis su byar med do// mngon par ma grub pa ma gtogs par/ mig gi rnam par shes pa yang dag par rjes su mi mthong ste/ de ltar na mngon par ma grub pa dang / mig gi rnam par shes pa zhes bya ba'i chos de gnyis ni gnyis su med de gnyis su byar med do// mngon par ma grub pa ma gtogs par/ rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa yang dag par rjes su mi mthong ste/ de ltar na mngon par ma grub pa dang / yid kyi rnam par shes pa zhes bya ba'i chos de gnyis ni gnyis su med de gnyis su byar med do// mngon par ma grub pa ma gtogs par/ mig gi 'dus te reg pa yang dag par rjes su mi mthong ste/ de ltar na mngon par ma grub pa dang / mig gi 'dus te reg pa zhes bya ba'i chos de gnyis ni gnyis su med de gnyis su byar med do// mngon par ma grub pa ma gtogs par/ rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa yang dag par rjes su mi mthong ste/ de ltar na mngon par ma grub pa dang / yid kyi 'dus te reg pa zhes bya ba'i chos de gnyis ni gnyis su med de gnyis su byar med do// mngon par ma grub pa ma gtogs par/ mig gi 'dus te reg pa'i rkyen gyis tshor ba yang dag par rjes su mi mthong ste/ de ltar na mngon par ma grub pa dang / mig gi 'dus te reg pa'i rkyen gyis tshor ba zhes bya ba'i chos de gnyis ni gnyis su med de gnyis su byar med do// mngon par ma grub pa ma gtogs par/ rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba yang dag par rjes su mi mthong ste/ de ltar na mngon par ma grub pa dang / yid kyi 'dus te reg pa'i rkyen gyis tshor ba zhes bya ba'i chos de gnyis ni gnyis su med de gnyis su byar med do// mngon par ma grub pa ma gtogs par/ sa'i khams yang dag par rjes su mi mthong ste/ de ltar na mngon par ma grub pa dang / sa'i khams shes bya ba'i chos de gnyis ni gnyis su med de gnyis su byar med do// mngon par ma grub pa ma gtogs par/ chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams yang dag par rjes su mi mthong ste/ de ltar na mngon par ma grub pa dang / rnam par shes pa'i khams shes bya ba'i chos de gnyis ni gnyis su med de gnyis su byar med do// mngon par ma grub pa ma gtogs par/ ma rig pa yang dag par rjes su mi mthong ste/ de ltar na mngon par ma grub pa dang / ma rig pa zhes bya ba'i chos de gnyis ni gnyis su med de gnyis su byar med do// mngon par ma grub pa ma gtogs par/ 'du byed dang rnam par shes pa dang ming dang gzugs dang skye mched drug dang / reg pa dang tshor ba dang sred pa dang len pa dang srid pa dang skye ba dang / rga shi yang dag par rjes su mi mthong ste/ de ltar na mngon par ma grub pa dang / rga shi zhes bya ba'i chos de gnyis ni gnyis su med de gnyis su byar med do// mngon par ma grub pa ma gtogs par/ sbyin pa'i pha rol du phyin pa yang dag par rjes su mi mthong ste/ de ltar na mngon par ma grub pa dang / sbyin pa'i pha rol du phyin pa zhes bya ba'i chos de gnyis ni gnyis su med de gnyis su byar med do// mngon par ma grub pa ma gtogs par/ tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa yang dag par rjes su mi mthong ste/ de ltar na mngon par ma grub pa dang / shes rab kyi pha rol du phyin pa zhes bya ba'i chos de gnyis ni gnyis su med de gnyis su byar med do// mngon par ma grub pa ma gtogs par/ nang stong pa nyid yang dag par rjes su mi mthong ste/ de ltar na mngon par ma grub pa dang / nang stong pa nyid ces bya ba'i chos de gnyis ni gnyis su med de gnyis su byar med do// mngon par ma grub pa ma gtogs par/ dngos po med pa'i ngo bo nyid stong pa nyid kyi bar du yang dag par rjes su mi mthong ste/ de ltar na mngon par ma grub pa dang / dngos po med pa'i ngo bo nyid stong pa nyid ces bya ba'i chos de gnyis ni gnyis su med de gnyis su byar med do// mngon par ma grub pa ma gtogs par/ dran pa nye bar gzhag pa rnams yang dag par rjes su mi mthong ste/ de ltar na mngon par ma grub pa dang / dran pa nye bar gzhag pa rnams shes bya ba'i chos de gnyis ni gnyis su med de gnyis su byar med do// mngon par ma grub pa ma gtogs par/ yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa yang dag par rjes su mi mthong ste/ de ltar na mngon par ma grub pa dang / 'phags pa'i lam yan lag brgyad pa zhes bya ba'i chos de gnyis ni gnyis su med de gnyis su byar med do// mngon par ma grub pa ma gtogs par/ 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar ba dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa rnams yang dag par rjes su mi mthong ste/ de ltar na mngon par ma grub pa dang / sangs rgyas kyi chos ma 'dres pa rnams shes bya ba'i chos de gnyis ni gnyis su med de gnyis su byar med do// mngon par ma grub pa ma gtogs par/ rnam pa thams cad mkhyen pa nyid kyi bar du yang dag par rjes su mi mthong ste/ de ltar na mngon par ma grub pa dang / rnam pa thams cad mkhyen pa nyid ces bya ba'i chos de gnyis ni gnyis su med de gnyis su byar med do// tshe dang ldan pa sha ra dwa ti'i bu rnam grangs des na/ mngon par ma grub pa ma gtogs par/ gang byang chub tu spyod pa'i byang chub sems dpa' de lta bu mi dmigs so// tshe dang ldan pa sha ra dwa ti'i bu gang yang 'di skad du ci'i phyir na/ de ltar bstan pa'i tshe/ byang chub sems dpa' sems dpa' chen po gal te mi 'jigs mi sngang skrag par mi 'gyur na/ byang chub sems dpa' sems dpa' chen po shes rab kyi pha rol du phyin pa la spyod do// zhes smras shes zer ba ni/ tshe dang ldan pa sha ra dwa ti'i bu de ltar byang chub sems dpa' sems dpa' chen pos/ chos thams cad byed pa med par yang dag par rjes su mthong la/ chos thams cad rmi lam dang 'dra bar yang dag par rjes su mthong ngo // chos thams cad sgyu ma dang 'dra ba/ smig rgyu dang 'dra ba sgra brnyan dang 'dra ba mig yor dang 'dra ba/ sprul pa dang 'dra bar yang dag par rjes su mthong bas tshe dang ldan pa sha ra dwa ti'i bu rnam grangs des na/ byang chub sems dpa' sems dpa' chen po shes rab kyi pha rol du phyin pa la spyod pa'i tshe/ bstan pa 'di thos na mi 'jigs mi sngang skrag par mi 'gyur ro// de nas tshe dang ldan pa rab 'byor gyis bcom ldan 'das la 'di skad ces gsol to// bcom ldan 'das gang gi tshe/ byang chub sems dpa' sems dpa' chen po shes rab kyi pha rol du phyin pa la spyod cing // chos de dag la 'di ltar yongs su rtog pa de'i tshe 'di ni gzugs shes bgyi bar gzugs la mi dmigs shing mi len mi gnas te/ mngon par zhen par mi bgyid la 'dogs par mi bgyid do// de'i tshe 'di ni tshor ba dang 'du shes dang 'du byed dang rnam par shes pa zhes bgyi bar rnam par shes pa la mi dmigs shing // mi len mi gnas te/ mngon par zhen par mi bgyid la 'dogs par mi bgyid do// de'i tshe 'di ni mig ces bgyi bar mig la mi dmigs shing mi len mi gnas te/ mngon par zhen par mi bgyid la 'dogs par mi bgyid do// de'i tshe 'di ni rna ba dang sna dang lce dang lus dang yid ces bgyi bar yid la mi dmigs shing mi len mi gnas te/ mngon par zhen par mi bgyid la 'dogs par mi bgyid do// de'i tshe 'di ni gzugs shes bgyi bar gzugs la mi dmigs shing mi len mi gnas te/ mngon par zhen par mi bgyid la 'dogs par mi bgyid do// de'i tshe 'di ni sgra dang dri dang ro dang reg dang chos shes bgyi bar chos la mi dmigs shing mi len mi gnas te/ mngon par zhen par mi bgyid la 'dogs par mi bgyid do// de'i tshe 'di ni mig gi rnam par shes pa zhes bgyi bar mig gi rnam par shes pa la mi dmigs shing mi len mi gnas te/ mngon par zhen par mi bgyid la 'dogs par mi bgyid do// de'i tshe 'di ni rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa zhes bgyi bar/ yid kyi rnam par shes pa la mi dmigs shing mi len mi gnas te/ mngon par zhen par mi bgyid la 'dogs par mi bgyid do// de'i tshe 'di ni mig gi 'dus te reg pa zhes bgyi bar mig gi 'dus te reg pa la mi dmigs shing mi len mi gnas te/ mngon par zhen par mi bgyid la 'dogs par mi bgyid do// de'i tshe 'di ni rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa zhes bgyi bar yid kyi 'dus te reg pa la mi dmigs shing mi len mi gnas te/ mngon par zhen par mi bgyid la 'dogs par mi bgyid do// de'i tshe 'di ni mig gi 'dus te reg pa'i rkyen gyis tshor ba zhes bgyi bar/ mig gi 'dus te reg pa'i rkyen gyis tshor ba la mi dmigs shing mi len mi gnas te/ mngon par zhen par mi bgyid la 'dogs par mi bgyid do// de'i tshe 'di ni rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba zhes bgyi bar/ yid kyi 'dus te reg pa'i rkyen gyis tshor ba la mi dmigs shing mi len mi gnas te/ mngon par zhen par mi bgyid la 'dogs par mi bgyid do// bcom ldan 'das gang gi tshe byang chub sems dpa' sems dpa' chen po shes rab kyi pha rol du phyin pa la spyod cing // chos de dag la 'di ltar yongs su rtog pa de'i tshe 'di ni sbyin pa'i pha rol du phyin pa zhes bgyi ba sbyin pa'i pha rol du phyin pa la mi dmigs shing mi len mi gnas te/ mngon par zhen par mi bgyid la 'dogs par mi bgyid do// de'i tshe 'di ni tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa zhes bgyi bar shes rab kyi pha rol du phyin pa la mi dmigs shing mi len mi gnas te/ mngon par zhen par mi bgyid la 'dogs par mi bgyid do// de'i tshe 'di ni nang stong pa nyid ces bgyi bar nang stong pa nyid la mi dmigs shing mi len mi gnas te/ mngon par zhen par mi bgyid la 'dogs par mi bgyid do// de'i tshe 'di ni dngos po med pa'i ngo bo nyid stong pa nyid kyi bar zhes bgyi bar dngos po med pa'i ngo bo nyid stong pa nyid la mi dmigs shing mi len mi gnas te/ mngon par zhen par mi bgyid la 'dogs par mi bgyid do// bcom ldan 'das byang chub sems dpa' sems dpa' chen po shes rab kyi pha rol du phyin pa la spyod cing // chos de dag la 'di ltar yongs su rtag pa de'i tshe/ 'di ni dran pa nye bar gzhag pa rnams shes bgyi bar/ dran pa nye bar gzhag pa rnams la mi dmigs shing mi len mi gnas te/ mngon par zhen par mi bgyid la 'dogs par mi bgyid do// yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa zhes bgyi bar/ 'phags pa'i lam yan lag brgyad pa la mi dmigs shing mi len mi gnas te/ mngon par zhen par mi bgyid la 'dogs par mi bgyid do// de'i tshe 'di ni 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar ba dang / mthar gyis gnas pa'i snyoms par 'jug pa dang / stong pa nyid dang mtshan ma med pa dang / smon pa med pa dang mngon par shes pa rnams shes bgyi bar mngon par shes pa rnams la mi dmigs shing mi len mi gnas te/ mngon par zhen par mi bgyid la 'dogs par mi bgyid do// de'i tshe 'di ni de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad ces bgyi bar sangs rgyas kyi chos ma 'dres pa rnams la mi dmigs shing mi len mi gnas te/ mngon par zhen par mi bgyid la 'dogs par mi bgyid do// bcom ldan 'das gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ 'di dag ni ting nge 'dzin dang / gzungs kyi sgo zhes bgyi bar ting nge 'dzin dang / gzungs kyi sgo thams cad la mi dmigs shing mi len mi gnas te/ mngon par zhen par mi bgyid la 'dogs par mi bgyid do// de ci'i slad du zhe na/ 'di ltar byang chub sems dpa' sems dpa' chen po shes rab kyi pha rol du phyin pa la spyod pa'i tshe/ gzugs yang dag par rjes su mi mthong // tshor ba dang 'du shes dang 'du byed dang rnam par shes pa yang dag par rjes su mi mthong ngo // mig yang dag par rjes su mi mthong // skye mched dang khams dang rten cing 'brel bar 'byung ba yang dag par rjes su mi mthong // pha rol du phyin pa rnams yang dag par rjes su mi mthong // stong pa nyid thams cad yang dag par rjes su mi mthong // byang chub kyi phyogs kyi chos thams cad yang dag par rjes su mi mthong // 'phags pa'i bden pa dang / bsam gtan dang tshad med pa dang gzugs med pa'i snyoms par 'jug pa dang / rnam par thar pa dang mthar gyis gnas pa'i snyoms par 'jug pa dang / stong pa nyid dang mtshan ma med pa dang / smon pa med pa dang / mngon par shes pa dang / ting nge 'dzin dang gzungs kyi sgo dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad yang dag par rjes su mi mthong // rnam pa thams cad mkhyen pa nyid kyi bar du yang dag par rjes su mi mthong ngo // bcom ldan 'das de ci'i slad du zhe na/ de ni 'di ltar gzugs kyi ma skyes pa gang lags pa de gzugs ma lags te/ de ltar na gzugs dang ma skyes pa de gnyis su ma mchis te/ gnyis su bgyir ma mchis so// de ci'i slad du zhe na/ bcom ldan 'das de ni 'di ltar ma skyes pa ni gcig ma lags gnyis ma lags/ mang ba ma lags tha dad pa ma lags te/ de'i slad du gzugs kyi ma skyes pa gang lags pa de gzugs ma lags so// bcom ldan 'das tshor ba dang 'du shes dang 'du byed dang rnam par shes pa'i ma skyes pa gang lags pa de/ rnam par shes pa ma lags te de ltar na rnam par shes pa dang ma skyes pa de gnyis su ma mchis te gnyis su bgyir ma mchis so// de ci'i slad du zhe na/ bcom ldan 'das de ni 'di ltar ma skyes pa ni gcig ma lags gnyis ma lags mang ba ma lags tha dad pa ma lags te/ de'i slad du rnam par shes pa'i ma skyes pa gang lags pa de rnam par shes pa ma lags so// bcom ldan 'das mig gi ma skyes pa gang lags pa de mig ma lags te/ de ltar na mig dang ma skyes pa de gnyis su ma mchis te gnyis su bgyir ma mchis so// de ci'i slad du zhe na/ bcom ldan 'das de ni 'di ltar ma skyes pa ni gcig ma lags gnyis ma lags mang ba ma lags tha dad pa ma lags te/ de'i slad du mig gi ma skyes pa gang lags pa de mig ma lags so// bcom ldan 'das rna ba dang sna dang lce dang lus dang yid kyi ma skyes pa gang lags pa de yid ma lags te/ de ltar na yid dang ma skyes pa de gnyis su ma mchis te/ gnyis su bgyir ma mchis so// de ci'i slad du zhe na/ bcom ldan 'das de ni 'di ltar ma skyes pa ni gcig ma lags gnyis ma lags mang ba ma lags tha dad pa ma lags te/ de'i slad du yid kyi ma skyes pa gang lags pa de yid ma lags so// bcom ldan 'das gzugs kyi ma skyes pa gang lags pa de gzugs ma lags te/ de ltar na gzugs dang ma skyes pa de gnyis su ma mchis te gnyis su bgyir ma mchis so// de ci'i slad du zhe na/ bcom ldan 'das de ni 'di ltar ma skyes pa ni gcig ma lags gnyis ma lags mang ba ma lags tha dad pa ma lags te/ de'i slad du gzugs kyi ma skyes pa gang lags pa de gzugs ma lags so// bcom ldan 'das sgra dang dri dang ro dang reg dang chos kyi ma skyes pa gang lags pa de/ chos ma lags te de ltar na chos dang ma skyes pa de gnyis su ma mchis te gnyis su bgyir ma mchis so// de ci'i slad du zhe na/ bcom ldan 'das de ni 'di ltar ma skyes pa ni gcig ma lags gnyis ma lags mang ba ma lags tha dad pa ma lags te/ de'i slad du chos kyi ma skyes pa gang lags pa de chos ma lags so// bcom ldan 'das mig gi rnam par shes pa'i ma skyes pa gang lags pa de mig gi rnam par shes pa ma lags te de ltar na mig gi rnam par shes pa dang / ma skyes pa de gnyis su ma mchis te/ gnyis su bgyir ma mchis so// de ci'i slad du zhe na/ bcom ldan 'das de ni 'di ltar ma skyes pa ni gcig ma lags gnyis ma lags mang ba ma lags tha dad pa ma lags te/ de'i slad du mig gi rnam par shes pa'i ma skyes pa gang lags pa de mig gi rnam par shes pa ma lags so// bcom ldan 'das rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa'i ma skyes pa gang lags pa de yid kyi rnam par shes pa ma lags te/ de ltar na yid kyi rnam par shes pa dang / ma skyes pa de gnyis su ma mchis te/ gnyis su bgyir ma mchis so// de ci'i slad du zhe na/ bcom ldan 'das de ni 'di ltar ma skyes pa ni gcig ma lags gnyis ma lags mang ba ma lags tha dad pa ma lags te/ de'i slad du yid kyi rnam par shes pa'i ma skyes pa gang lags pa de yid kyi rnam par shes pa ma lags so// bcom ldan 'das mig gi 'dus te reg pa'i ma skyes pa gang lags pa de mig gi 'dus te reg pa ma lags te/ de ltar na mig gi 'dus te reg pa dang / ma skyes pa de gnyis su ma mchis te gnyis su bgyir ma mchis so// de ci'i slad du zhe na/ bcom ldan 'das de ni 'di ltar ma skyes pa ni gcig ma lags gnyis ma lags mang ba ma lags tha dad pa ma lags te/ de'i slad du mig gi 'dus te reg pa'i ma skyes pa gang lags pa de mig gi 'dus te reg pa ma lags so// bcom ldan 'das rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa'i ma skyes pa gang lags pa de/ yid kyi 'dus te reg pa ma lags te/ de ltar na yid kyi 'dus te reg pa dang / ma skyes pa de gnyis su ma mchis te/ gnyis su bgyir ma mchis so// de ci'i slad du zhe na/ bcom ldan 'das de ni 'di ltar ma skyes pa ni gcig ma lags gnyis ma lags mang ba ma lags tha dad pa ma lags te/ de'i slad du yid kyi 'dus te reg pa'i ma skyes pa gang lags pa de/ yid kyi 'dus te reg pa ma lags so// bcom ldan 'das mig gi 'dus te reg pa'i rkyen gyis tshor ba'i ma skyes pa gang lags pa de/ mig gi 'dus te reg pa'i rkyen gyis tshor ba ma lags te/ de ltar na mig gi 'dus te reg pa'i rkyen gyis tshor ba dang / ma skyes pa de gnyis su ma mchis te gnyis su bgyir ma mchis so// de ci'i slad du zhe na/ bcom ldan 'das de ni 'di ltar ma skyes pa ni gcig ma lags gnyis ma lags mang ba ma lags tha dad pa ma lags te/ de'i slad du mig gi 'dus te reg pa'i rkyen gyis tshor ba'i ma skyes pa gang lags pa de mig gi 'dus te reg pa'i rkyen gyis tshor ba ma lags so// bcom ldan 'das rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba'i ma skyes pa gang lags pa de/ yid kyi 'dus te reg pa'i rkyen gyis tshor ba ma lags te/ de ltar na yid kyi 'dus te reg pa'i rkyen gyis tshor ba dang / ma skyes pa de gnyis su ma mchis te gnyis su bgyir ma mchis so// de ci'i slad du zhe na/ bcom ldan 'das de ni 'di ltar ma skyes pa ni gcig ma lags gnyis ma lags mang ba ma lags tha dad pa ma lags te/ de'i slad du yid kyi 'dus te reg pa'i rkyen gyis tshor ba'i ma skyes pa gang lags pa de yid kyi 'dus te reg pa'i rkyen gyis tshor ba ma lags so// bcom ldan 'das sa'i khams kyi ma skyes pa gang lags pa de sa'i khams ma lags te/ de ltar na sa'i khams dang ma skyes pa de gnyis su ma mchis te gnyis su bgyir ma mchis so// de ci'i slad du zhe na/ bcom ldan 'das de ni 'di ltar ma skyes pa ni gcig ma lags gnyis ma lags mang ba ma lags tha dad pa ma lags te/ de'i slad du sa'i khams kyi ma skyes pa gang lags pa de sa'i khams ma lags so// bcom ldan 'das chu'i khams dang me'i khams dang rlung gi khams dang / nam mkha'i khams dang / rnam par shes pa'i khams kyi ma skyes pa gang lags pa de rnam par shes pa'i khams ma lags te/ de ltar na rnam par shes pa'i khams dang ma skyes pa de gnyis su ma mchis te gnyis su bgyir ma mchis so// de ci'i slad du zhe na/ bcom ldan 'das de ni 'di ltar ma skyes pa ni gcig ma lags gnyis ma lags mang ba ma lags tha dad pa ma lags te/ de'i slad du rnam par shes pa'i khams kyi ma skyes pa gang lags pa de rnam par shes pa'i khams ma lags so// bcom ldan 'das ma rig pa'i ma skyes pa gang lags pa de/ ma rig pa ma lags te de ltar nam rig pa dang ma skyes pa de gnyis su ma mchis te/ gnyis su bgyir ma mchis so// de ci'i slad du zhe na/ bcom ldan 'das de ni 'di ltar ma skyes pa ni gcig ma lags gnyis ma lags mang ba ma lags tha dad pa ma lags te/ de'i slad du ma rig pa'i ma skyes pa gang lags pa de ma rig pa ma lags so// bcom ldan 'das 'du byed dang rnam par shes pa dang ming dang gzugs dang skye mched drug dang reg pa dang tshor ba dang / sred pa dang len pa dang srid pa dang skye ba dang rga shi'i ma skyes pa gang lags pa de/ rga shi ma lags te de ltar na rga shi dang ma skyes pa de gnyis su ma mchis te gnyis su bgyir ma mchis so// de ci'i slad du zhe na/ bcom ldan 'das de ni 'di ltar ma skyes pa ni gcig ma lags gnyis ma lags mang ba ma lags tha dad pa ma lags te/ de'i slad du rga shi'i ma skyes pa gang lags pa de rga shi ma lags so// bcom ldan 'das sbyin pa'i pha rol du phyin pa'i ma skyes pa gang lags pa de/ sbyin pa'i pha rol du phyin pa ma lags te/ de ltar na sbyin pa'i pha rol du phyin pa dang / ma skyes pa de gnyis su ma mchis te/ gnyis su bgyir ma mchis so// de ci'i slad du zhe na/ bcom ldan 'das de ni 'di ltar ma skyes pa ni gcig ma lags gnyis ma lags mang ba ma lags tha dad pa ma lags te/ de'i slad du sbyin pa'i pha rol tu phyin pa'i ma skyes pa gang lags pa de sbyin pa'i pha rol du phyin pa ma lags so// bcom ldan 'das tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa'i ma skyes pa gang lags pa de/ shes rab kyi pha rol du phyin pa ma lags te/ de ltar na shes rab kyi pha rol du phyin pa dang / ma skyes pa de gnyis su ma mchis te gnyis su bgyir ma mchis so// de ci'i slad du zhe na/ bcom ldan 'das de ni 'di ltar ma skyes pa ni gcig ma lags gnyis ma lags mang ba ma lags tha dad pa ma lags te/ de'i slad du shes rab kyi pha rol du phyin pa'i ma skyes pa gang lags pa de shes rab kyi pha rol du phyin pa ma lags so// bcom ldan 'das nang stong pa nyid kyi ma skyes pa gang lags pa de nang stong pa nyid ma lags te/ de ltar na nang stong pa nyid dang / ma skyes pa de gnyis su ma mchis te gnyis su bgyir ma mchis so// de ci'i slad du zhe na/ bcom ldan 'das de ni 'di ltar ma skyes pa ni gcig ma lags gnyis ma lags mang ba ma lags tha dad pa ma lags te/ de'i slad du nang stong pa nyid kyi ma skyes pa gang lags pa de nang stong pa nyid ma lags so// bcom ldan 'das dngos po med pa'i ngo bo nyid stong pa nyid kyi bar gyi ma skyes pa gang lags pa de dngos po med pa'i ngo bo nyid stong pa nyid ma lags te/ de ltar na dngos po med pa'i ngo bo nyid stong pa nyid dang / ma skyes pa de gnyis su ma mchis te gnyis su bgyir ma mchis so// de ci'i slad du zhe na/ bcom ldan 'das de ni 'di ltar ma skyes pa ni gcig ma lags gnyis ma lags/ mang ba ma lags tha dad pa ma lags te/ de'i slad du dngos po med pa'i ngo bo nyid stong pa nyid kyi ma skyes pa gang lags pa de dngos po med pa'i ngo bo nyid stong pa nyid ma lags so// bcom ldan 'das dran pa nye bar gzhag pa rnams kyi ma skyes pa gang lags pa de dran pa nye bar gzhag pa rnams ma lags te/ de ltar na dran pa nye bar gzhag pa rnams dang / ma skyes pa de gnyis su ma mchis te gnyis su bgyir ma mchis so// de ci'i slad du zhe na/ bcom ldan 'das de ni 'di ltar ma skyes pa ni gcig ma lags gnyis ma lags mang ba ma lags tha dad pa ma lags te/ de'i slad du dran pa nye bar gzhag pa rnams kyi ma skyes pa gang lags pa de dran pa nye bar gzhag pa rnams ma lags so// bcom ldan 'das yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa'i ma skyes pa gang lags pa de/ 'phags pa'i lam yan lag brgyad pa ma lags te/ de ltar na 'phags pa'i lam yan lag brgyad pa dang ma skyes pa de gnyis su ma mchis te gnyis su bgyir ma mchis so// de ci'i slad du zhe na/ bcom ldan 'das de ni 'di ltar ma skyes pa ni gcig ma lags gnyis ma lags mang ba ma lags tha dad pa ma lags te/ de'i slad du 'phags pa'i lam yan lag brgyad pa'i ma skyes pa gang lags pa de 'phags pa'i lam yan lag brgyad pa ma lags so// bcom ldan 'das 'phags pa'i bden pa dang / bsam gtan dang tshad med pa dang / gzugs med pa'i snyoms par 'jug pa dang rnam par thar pa dang / mthar gyis gnas pa'i snyoms par 'jug pa dang / stong pa nyid dang mtshan ma med pa dang smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs bcu dang / mi 'jigs pa dang / so so yang dag par rig pa dang / sangs rgyas kyi chos ma 'dres pa brgyad kyi ma skyes pa gang lags pa de sangs rgyas kyi chos ma 'dres pa rnams ma lags te/ de ltar na sangs rgyas kyi chos ma 'dres pa rnams dang / ma skyes pa de gnyis su ma mchis te/ gnyis su bgyir ma mchis so// de ci'i slad du zhe na/ bcom ldan 'das de ni 'di ltar ma skyes pa ni gcig ma lags gnyis ma lags mang ba ma lags tha dad pa ma lags te/ de'i slad du sangs rgyas kyi chos ma 'dres pa rnams kyi ma skyes pa gang lags pa de sangs rgyas kyi chos ma 'dres pa rnams ma lags so// bcom ldan 'das de bzhin nyid kyi ma skyes pa gang lags pa de de bzhin nyid ma lags te/ de ltar na de bzhin nyid dang ma skyes pa de gnyis su ma mchis te gnyis su bgyir ma mchis so// de ci'i slad du zhe na/ bcom ldan 'das de ni 'di ltar ma skyes pa ni gcig ma lags gnyis ma lags mang ba ma lags tha dad pa ma lags te/ de'i slad du de bzhin nyid kyi ma skyes pa gang lags pa de de bzhin nyid ma lags so// bcom ldan 'das chos nyid dang chos kyi dbyings dang / chos skyon med pa nyid dang / yang dag pa'i mtha' dang bsam gyis mi khyab pa'i dbyings dang / thams cad shes pa nyid dang / lam gyi rnam pa shes pa nyid dang rnam pa thams cad mkhyen pa nyid kyi ma skyes pa gang lags pa de rnam pa thams cad mkhyen pa nyid ma lags te/ de ltar na rnam pa thams cad mkhyen pa nyid dang ma skyes pa de gnyis su ma mchis te/ gnyis su bgyir ma mchis so// de ci'i slad du zhe na/ bcom ldan 'das de ni 'di ltar ma skyes pa ni gcig ma lags gnyis ma lags mang ba ma lags tha dad pa ma lags te/ de'i slad du rnam pa thams cad mkhyen pa nyid kyi ma skyes pa gang lags pa dang / rnam pa thams cad mkhyen pa nyid ma lags so// bcom ldan 'das gzugs kyi 'grib pa gang lags pa de ni gzugs ma lags te/ de ltar na gzugs dang 'grib pa de gnyis su ma mchis te gnyis su bgyir ma mchis so// de ci'i slad du zhe na/ bcom ldan 'das de ni 'di ltar 'grib pa ni/ gcig ma lags gnyis ma lags mang ba ma lags tha dad pa ma lags te/ de'i slad du gzugs kyi 'grib pa gang lags pa de gzugs ma lags so// bcom ldan 'das tshor ba dang 'du shes dang 'du byed dang rnam par shes pa'i 'grib pa gang lags pa de ni rnam par shes pa ma lags te/ de ltar na rnam par shes pa dang / 'grib pa de gnyis su ma mchis te/ gnyis su bgyir ma mchis so// de ci'i slad du zhe na/ bcom ldan 'das de ni 'di ltar 'grib pa ni gcig ma lags gnyis ma lags mang ba ma lags tha dad pa ma lags te/ de'i slad du rnam par shes pa'i 'grib pa gang lags pa de rnam par shes pa ma lags so// bcom ldan 'das mig gi 'grib pa gang lags pa de ni mig ma lags te/ de ltar na mig dang 'grib pa de gnyis su ma mchis te gnyis su bgyir ma mchis so// de ci'i slad du zhe na/ bcom ldan 'das de ni 'di ltar 'grib pa ni gcig ma lags gnyis ma lags mang ba ma lags tha dad pa ma lags te/ de'i slad du mig gi 'grib pa gang lags pa de mig ma lags so// bcom ldan 'das rna ba dang sna dang lce dang lus dang yid kyi 'grib pa gang lags pa de ni yid ma lags te/ de ltar na yid dang 'grib pa de gnyis su ma mchis te/ gnyis su bgyir ma mchis so// de ci'i slad du zhe na/ bcom ldan 'das de ni 'di ltar 'grib pa ni gcig ma lags gnyis ma lags mang ba ma lags tha dad pa ma lags te/ de'i slad du yid kyi 'grib pa gang lags pa de yid ma lags so// bcom ldan 'das gzugs kyi 'grib pa gang lags pa de ni gzugs ma lags te/ de ltar na gzugs dang 'grib pa de gnyis su ma mchis te/ gnyis su bgyir ma mchis so// de ci'i slad du zhe na/ bcom ldan 'das de ni 'di ltar 'grib pa ni gcig ma lags gnyis ma lags mang ba ma lags tha dad pa ma lags te/ de'i slad du gzugs kyi 'grib pa gang lags pa de gzugs ma lags so// bcom ldan 'das sgra dang dri dang ro dang reg dang chos kyi 'grib pa gang lags pa de ni chos ma lags te/ de ltar na chos dang 'grib pa de gnyis su ma mchis te gnyis su bgyir ma mchis so// de ci'i slad du zhe na/ bcom ldan 'das de ni 'di ltar 'grib pa ni gcig ma lags gnyis ma lags mang ba ma lags tha dad pa ma lags te/ de'i slad du chos kyi 'grib pa gang lags pa de chos ma lags so// bcom ldan 'das mig gi rnam par shes pa'i 'grib pa gang lags pa de ni mig gi rnam par shes pa ma lags te/ de ltar na mig gi rnam par shes pa dang 'grib pa de gnyis su ma mchis te gnyis su bgyir ma mchis so// de ci'i slad du zhe na/ bcom ldan 'das de ni 'di ltar 'grib pa ni gcig ma lags gnyis ma lags mang ba ma lags tha dad pa ma lags te/ de'i slad du mig gi rnam par shes pa'i 'grib pa gang lags pa de mig gi rnam par shes pa ma lags so// bcom ldan 'das rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa'i 'grib pa gang lags pa de ni yid kyi rnam par shes pa ma lags te/ de ltar na yid kyi rnam par shes pa dang 'grib pa de gnyis su ma mchis te/ gnyis su bgyir ma mchis so// de ci'i slad du zhe na/ bcom ldan 'das de ni 'di ltar 'grib pa ni gcig ma lags gnyis ma lags mang ba ma lags tha dad pa ma lags te/ de'i slad du yid kyi rnam par shes pa'i 'grib pa gang lags pa de yid kyi rnam par shes pa ma lags so// bcom ldan 'das mig gi 'dus te reg pa'i 'grib pa gang lags pa de ni mig gi 'dus te reg pa ma lags te/ de ltar na mig gi 'dus te reg pa dang / 'grib pa de gnyis su ma mchis te/ gnyis su bgyir ma mchis so// de ci'i slad du zhe na/ bcom ldan 'das de ni 'di ltar 'grib pa ni gcig ma lags gnyis ma lags mang ba ma lags tha dad pa ma lags te/ de'i slad du mig gi 'dus te reg pa'i 'grib pa gang lags pa de mig gi 'dus te reg pa ma lags so// bcom ldan 'das rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa'i 'grib pa gang lags pa de ni yid kyi 'dus te reg pa ma lags te/ de ltar na yid kyi 'dus te reg pa dang 'grib pa de gnyis su ma mchis te gnyis su bgyir ma mchis so// de ci'i slad du zhe na/ bcom ldan 'das de ni 'di ltar 'grib pa ni gcig ma lags gnyis ma lags mang ba ma lags tha dad pa ma lags te/ de'i slad du yid kyi 'dus te reg pa'i 'grib pa gang lags pa de yid kyi 'dus te reg pa ma lags so// bcom ldan 'das mig gi 'dus te reg pa'i rkyen gyis tshor ba'i 'grib pa gang lags pa de ni mig gi 'dus te reg pa'i rkyen gyis tshor ba ma lags te/ de ltar na mig gi 'dus te reg pa'i rkyen gyis tshor ba dang / 'grib pa de gnyis su ma mchis te/ gnyis su bgyir ma mchis so// de ci'i slad du zhe na/ bcom ldan 'das de ni 'di ltar 'grib pa ni gcig ma lags gnyis ma lags mang ba ma lags tha dad pa ma lags te/ de'i slad du mig gi 'dus te reg pa'i rkyen gyis tshor ba'i 'grib pa gang lags pa de/ mig gi 'dus te reg pa'i rkyen gyis tshor ba ma lags so// bcom ldan 'das rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba'i 'grib pa gang lags pa de ni yid kyi 'dus te reg pa'i rkyen gyis tshor ba ma lags te/ de ltar na yid kyi 'dus te reg pa'i rkyen gyis tshor ba dang / 'grib pa de gnyis su ma mchis te gnyis su bgyir ma mchis so// de ci'i slad du zhe na/ bcom ldan 'das de ni 'di ltar 'grib pa ni gcig ma lags gnyis ma lags mang ba ma lags tha dad pa ma lags te/ de'i slad du yid kyi 'dus te reg pa'i rkyen gyis tshor ba'i 'grib pa gang lags pa de yid kyi 'dus te reg pa'i rkyen gyis tshor ba ma lags so// bcom ldan 'das sa'i khams kyi 'grib pa gang lags pa de ni/ sa'i khams ma lags te/ de ltar na sa'i khams dang / 'grib pa de gnyis su ma mchis te gnyis su bgyir ma mchis so// de ci'i slad du zhe na/ bcom ldan 'das de ni 'di ltar 'grib pa ni gcig ma lags gnyis ma lags mang ba ma lags tha dad pa ma lags te/ de'i slad du sa'i khams kyi 'grib pa gang lags pa de sa'i khams ma lags so// bcom ldan 'das chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams kyi 'grib pa gang lags pa de ni rnam par shes pa'i khams ma lags te/ de ltar na rnam par shes pa'i khams kyi 'grib pa de gnyis su ma mchis te gnyis su bgyir ma mchis so// de ci'i slad du zhe na/ bcom ldan 'das de ni 'di ltar 'grib pa ni gcig ma lags gnyis ma lags mang ba ma lags tha dad pa ma lags te/ de'i slad du rnam par shes pa'i khams kyi 'grib pa gang lags pa de rnam par shes pa'i khams ma lags so// bcom ldan 'das ma rig pa'i 'grib pa gang lags pa de ni ma rig pa ma lags te/ de ltar na ma rig pa dang 'grib pa de gnyis su ma mchis te gnyis su bgyir ma mchis so// de ci'i slad du zhe na/ bcom ldan 'das de ni 'di ltar 'grib pa ni gcig ma lags gnyis ma lags mang ba ma lags tha dad pa ma lags te/ de'i slad du ma rig pa'i 'grib pa gang lags pa de ma rig pa ma lags so// bcom ldan 'das 'du byed dang / rnam par shes pa dang ming dang gzugs dang skye mched drug dang / reg pa dang tshor ba dang sred pa dang len pa dang srid pa dang skye ba dang rga shi'i 'grib pa gang lags pa de ni rga shi ma lags te/ de ltar na rga shi dang 'grib pa de gnyis su ma mchis te gnyis su bgyir ma mchis so// de ci'i slad du zhe na/ bcom ldan 'das de ni 'di ltar 'grib pa ni gcig ma lags gnyis ma lags mang ba ma lags tha dad pa ma lags te/ de'i slad du rga shi'i 'grib pa gang lags pa de rga shi ma lags so// // shes rab kyi pha rol du phyin pa stong phrag nyi shu lnga pa/ bam po nyi shu lnga pa/ bcom ldan 'das sbyin pa'i pha rol tu phyin pa'i 'grib pa gang lags pa de ni/ sbyin pa'i pha rol du phyin pa ma lags te/ de ltar na sbyin pa'i pha rol du phyin pa dang 'grib pa de gnyis su ma mchis te/ gnyis su bgyir ma mchis so// de ci'i slad du zhe na/ bcom ldan 'das de ni 'di ltar 'grib pa ni gcig ma lags gnyis ma lags mang ba ma lags tha dad pa ma lags te/ de'i slad du sbyin pa'i pha rol du phyin pa'i 'grib pa gang lags pa de/ sbyin pa'i pha rol du phyin pa ma lags so// bcom ldan 'das tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa'i 'grib pa gang lags pa de ni/ shes rab kyi pha rol du phyin pa ma lags te/ de ltar na shes rab kyi pha rol du phyin pa dang / 'grib pa de gnyis su ma mchis te/ gnyis su bgyir ma mchis so// de ci'i slad du zhe na/ bcom ldan 'das de ni 'di ltar 'grib pa ni gcig ma lags gnyis ma lags mang ba ma lags tha dad pa ma lags te/ de'i slad du shes rab kyi pha rol du phyin pa'i 'grib pa gang lags pa de/ shes rab kyi pha rol du phyin pa ma lags so// bcom ldan 'das nang stong pa nyid kyi 'grib pa gang lags pa de ni nang stong pa nyid ma lags te/ de ltar na nang stong pa nyid dang / 'grib pa de gnyis su ma mchis te/ gnyis su bgyir ma mchis so// de ci'i slad du zhe na/ bcom ldan 'das de ni 'di ltar 'grib pa ni gcig ma lags gnyis ma lags mang ba ma lags tha dad pa ma lags te/ de'i slad du nang stong pa nyid kyi 'grib pa gang lags pa de nang stong pa nyid ma lags so// bcom ldan 'das dngos po med pa'i ngo bo nyid stong pa nyid kyi bar gyi 'grib pa gang lags pa de ni/ dngos po med pa'i ngo bo nyid stong pa nyid ma lags te/ de ltar na dngos po med pa'i ngo bo nyid stong pa nyid dang / 'grib pa de gnyis su ma mchis te/ gnyis su bgyir ma mchis so// de ci'i slad du zhe na/ bcom ldan 'das de ni 'di ltar 'grib pa ni gcig ma lags gnyis ma lags mang ba ma lags tha dad pa ma lags te/ de'i slad du dngos po med pa'i ngo bo nyid stong pa nyid kyi 'grib pa gang lags pa de/ dngos po med pa'i ngo bo nyid stong pa nyid ma lags so// bcom ldan 'das dran pa nye bar gzhag pa rnams kyi 'grib pa gang lags pa de ni dran pa nye bar gzhag pa rnams ma lags te/ de ltar na dran pa nye bar gzhag pa rnams dang / 'grib pa de gnyis su ma mchis te gnyis su bgyir ma mchis so// de ci'i slad du zhe na/ bcom ldan 'das de ni 'di ltar 'grib pa ni gcig ma lags gnyis ma lags mang ba ma lags tha dad pa ma lags te/ de'i slad du dran pa nye bar gzhag pa'i 'grib pa gang lags pa de/ dran pa nye bar gzhag pa rnams ma lags so// bcom ldan 'das yang dag par spong ba rnams dang / rdzu 'phrul kyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa'i 'grib pa gang lags pa de ni/ 'phags pa'i lam yan lag brgyad pa ma lags te/ de ltar na 'phags pa'i lam yan lag brgyad pa dang / 'grib pa de gnyis su ma mchis te gnyis su bgyir ma mchis so// de ci'i slad du zhe na/ bcom ldan 'das de ni 'di ltar 'grib pa ni gcig ma lags gnyis ma lags mang ba ma lags tha dad pa ma lags te/ de'i slad du 'phags pa'i lam yan lag brgyad pa'i 'grib pa gang lags pa de 'phags pa'i lam yan lag brgyad pa ma lags so// bcom ldan 'das 'phags pa'i bden pa dang / bsam gtan dang tshad med pa dang / gzugs med pa'i snyoms par 'jug pa dang / rnam par thar pa dang mthar gyis gnas pa'i snyoms par 'jug pa dang stong pa nyid dang mtshan ma med pa dang smon pa med pa dang mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs bcu dang / mi 'jigs pa dang so so yang dag par rig pa dang / sangs rgyas kyi chos ma 'dres pa brgyad kyi 'grib pa gang lags pa de ni/ sangs rgyas kyi chos ma 'dres pa brgyad ma lags te/ de ltar na sangs rgyas kyi chos ma 'dres pa rnams dang / 'grib pa de gnyis su ma mchis te/ gnyis su bgyir ma mchis so// de ci'i slad du zhe na/ bcom ldan 'das de ni 'di ltar 'grib pa ni gcig ma lags gnyis ma lags mang ba ma lags tha dad pa ma lags te/ de'i slad du sangs rgyas kyi chos ma 'dres pa rnams kyi 'grib pa gang lags pa de ni/ sangs rgyas kyi chos ma 'dres pa rnams ma lags so// bcom ldan 'das de bzhin du de bzhin nyid dang / ma nor ba de bzhin nyid dang / gzhan ma yin pa de bzhin nyid dang / chos nyid dang chos kyi dbyings dang chos kyi gnas nyid dang / chos mi 'gyur ba nyid dang yang dag pa'i mtha' dang bsam gyis mi khyab pa'i dbyings nas/ rnam pa thams cad mkhyen pa nyid kyi bar gyi 'grib pa gang lags pa de ni rnam pa thams cad mkhyen pa nyid ma lags te/ de ltar na rnam pa thams cad mkhyen pa nyid dang 'grib pa de gnyis su ma mchis te gnyis su bgyir ma mchis so// de ci'i slad du zhe na/ bcom ldan 'das de ni 'di ltar 'grib pa ni gcig ma lags gnyis ma lags mang ba ma lags tha dad pa ma lags te/ de'i slad du rnam pa thams cad mkhyen pa nyid 'grib pa gang lags pa de/ rnam pa thams cad mkhyen pa nyid ma lags so// bcom ldan 'das gang yang gzugs shes bgyi ba 'di ni gnyis su ma mchis shing // nyam pa ma mchis pa'i chos kyi rnam grangs su bgyis pa'o// gang yang tshor ba dang 'du shes dang 'du byed dang rnam par shes pa zhes bgyi ba 'di ni gnyis su ma mchis shing // nyam pa ma mchis pa'i chos kyi rnam grangs su bgyis pa'o// gang yang mig ces bgyi ba 'di ni gnyis su ma mchis shing nyam pa ma mchis pa'i chos kyi rnam grangs su bgyis pa'o// gang yang rna ba dang sna dang lce dang lus dang yid ces bgyi ba 'di ni gnyis su ma mchis shing // nyam pa ma mchis pa'i chos kyi rnam grangs su bgyis pa'o// gang yang gzugs shes bgyi ba 'di ni gnyis su ma mchis shing // nyam pa ma mchis pa'i chos kyi rnam grangs su bgyis pa'o// gang yang sgra dang dri dang ro dang reg dang chos shes bgyi ba 'di ni gnyis su ma mchis shing // nyam pa ma mchis pa'i chos kyi rnam grangs su bgyis pa'o// gang yang mig gi rnam par shes pa zhes bgyi ba 'di ni gnyis su ma mchis shing // nyam pa ma mchis pa'i chos kyi rnam grangs su bgyis pa'o// gang yang rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa zhes bgyi ba 'di ni gnyis su ma mchis shing // nyam pa ma mchis pa'i chos kyi rnam grangs su bgyis pa'o// gang yang mig gi 'dus te reg pa zhes bgyi ba 'di ni gnyis su ma mchis shing // nyam pa ma mchis pa'i chos kyi rnam grangs su bgyis pa'o// gang yang rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa zhes bgyi ba 'di ni gnyis su ma mchis shing // nyam pa ma mchis pa'i chos kyi rnam grangs su bgyis pa'o// gang yang mig gi 'dus te reg pa'i rkyen gyis tshor ba zhes bgyi ba 'di ni gnyis su ma mchis shing // nyam pa ma mchis pa'i chos kyi rnam grangs su bgyis pa'o// gang yang rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba zhes bgyi ba 'di ni gnyis su ma mchis shing // nyam pa ma mchis pa'i chos kyi rnam grangs su bgyis pa'o// gang yang dran pa nye bar gzhag pa rnams shes bgyi ba'i bar 'di ni gnyis su ma mchis shing // nyam pa ma mchis pa'i chos kyi rnam grangs su bgyis pa'o// gang yang 'phags pa'i lam yan lag brgyad pa zhes bgyi ba 'di ni gnyis su ma mchis shing // nyam pa ma mchis pa'i chos kyi rnam grangs su bgyis pa'o// gang yang sangs rgyas kyi chos ma 'dres pa brgyad ces bgyi ba'i bar 'di ni gnyis su ma mchis shing // nyam pa ma mchis pa'i chos kyi rnam grangs su bgyis pa'o// gang yang rnam pa thams cad mkhyen pa nyid ces bgyi ba'i bar 'di ni gnyis su ma mchis shing // nyam pa ma mchis pa'i chos kyi rnam grangs su bgyis pa'o// shes rab kyi pha rol du phyin pa stong phrag nyi shu lnga pa las le'u bcu gnyis pa'o// // de nas tshe dang ldan pa sha ra dwa ti'i bus/ tshe dang ldan pa rab 'byor la 'di skad ces smras so// tshe dang ldan pa rab 'byor byang chub sems dpa' sems dpa' chen po shes rab kyi pha rol du phyin pa la spyod pa'i tshe/ chos 'di dag la ni ji ltar yongs su rtog // tshe dang ldan pa rab 'byor byang chub sems dpa' ni gang // shes rab kyi pha rol du phyin pa ni gang // yongs su brtag pa ni gang de skad ces smras pa dang / tshe dang ldan pa rab 'byor gyis tshe dang ldan pa sha ra dwa ti'i bu la 'di skad ces smras so// tshe dang ldan pa sha ra dwa ti'i bu gang yang 'di skad du byang chub sems dpa' gang zhes zer ba ni gang gi phyir sems can byang chub yin pa de'i phyir byang chub sems dpa' zhes bya'o// byang chub des kyang chos thams cad kyi rnam pa shes te chos de dag la mngon par chags pa med do// chos gang gi rnam pa shes she na/ gzugs kyi rnam pa shes te/ de la mngon par chags pa med do// tshor ba dang 'du shes dang 'du byed dang / rnam par shes pa'i rnam pa shes te/ de la mngon par chags pa med do// skye mched dang khams dang rten cing 'brel bar 'byung ba'i rnam pa shes te/ de la mngon par chags pa med do// pha rol du phyin pa rnams dang / stong pa nyid thams cad dang / byang chub kyi phyogs kyi chos sum cu rtsa bdun kyi rnam pa shes te/ de la mngon par chags pa med do// 'phags pa'i bden pa dang / bsam gtan dang tshad med pa dang / gzugs med pa'i snyoms par 'jug pa dang rnam par thar ba dang / mthar gyis gnas pa'i snyoms par 'jug pa dang / stong pa nyid dang mtshan ma med pa dang smon pa med pa dang mngon par shes pa dang / ting nge 'dzin dang gzungs kyi sgo dang de bzhin gshegs pa'i stobs bcu dang / mi 'jigs pa rnams dang so so yang dag par rig pa rnams dang / sangs rgyas kyi chos ma 'dres pa brgyad kyi rnam pa shes te/ de la mngon par chags pa med do// smras pa tshe dang ldan pa rab 'byor chos thams cad kyi rnam pa gang yin/ rab 'byor gyis smras pa/ tshe dang ldan pa sha ra dwa ti'i bu rnam pa gang dang tshul gang dang mtshan ma gang gis chos rnams rnam pa yod par bya ba ste/ 'di ltar 'dus byas dang 'dus ma byas kyi chos rnams gzugs sam sgra'am dri'am ro'am reg gam phyi nang gi chos kyang shes te/ rnam pa gang dang tshul gang dang mtshan ma gang gis rnam par yod par bya ba 'di dag ni chos thams cad kyi rnam pa zhes bya'o// tshe dang ldan pa sha ra dwa ti'i bu gang yang 'di skad du/ shes rab kyi pha rol du phyin pa gang zhes zer ba ni/ tshe dang ldan pa sha ra dwa ti'i bu gang la shes rab kyi pha rol du phyin pa zhes bya ba de ni ring du song ba ste/ gang las ring du song ba zhes bya zhe na/ tshe dang ldan pa sha ra dwa ti'i bu phung po rnams las ring du song bas na/ de'i phyir ring du song ba zhes bya'o// skye mched rnams dang / khams rnams las ring du song bas na/ de'i phyir ring du song ba zhes bya'o// nyon mongs pa thams cad dang / lta ba'i rnam pa thams cad dang / 'gro ba drug las ring du song bas na/ de'i phyir ring du song ba zhes bya'o// sbyin pa'i pha rol du phyin pa las ring du song bas na/ de'i phyir ring du song ba zhes bya'o// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa las ring du song bas na/ de'i phyir ring du song ba zhes bya'o// nang stong pa nyid las ring du song bas na/ de'i phyir ring du song ba zhes bya'o// phyi stong pa nyid las ring du song bas na/ de'i phyir ring du song ba zhes bya'o// phyi nang stong pa nyid las ring du song bas na/ de'i phyir ring du song ba zhes bya'o// dngos po med pa'i ngo bo nyid stong pa nyid kyi bar las ring du song bas na/ de'i phyir ring du song ba zhes bya'o// dran pa nye bar gzhag pa rnams las ring du song bas na/ de'i phyir ring du song ba zhes bya'o// yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa las ring du song bas na/ de'i phyir ring du song ba zhes bya'o// 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa rnams dang / mthar gyis gnas pa'i snyoms par 'jug pa rnams dang / stong pa nyid dang mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams las ring du song bas na/ de'i phyir ring du song ba zhes bya'o// de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / sangs rgyas kyi chos ma 'dres pa rnams las/ ring du song bas na/ de'i phyir ring du song ba zhes bya'o// rnam pa thams cad mkhyen pa nyid kyi bar las ring du song bas na/ de'i phyir ring du song ba zhes bya'o// tshe dang ldan pa sha ra dwa ti'i bu rnam grangs des na/ ring du song ba ste/ de ni shes rab kyi pha rol du phyin pa'o// tshe dang ldan pa sha ra dwa ti'i bu gang yang 'di skad du yongs su brtag pa gang zhes zer ba ni/ tshe dang ldan pa sha ra dwa ti'i bu 'di la byang chub sems dpa' sems dpa' chen po shes rab kyi pha rol du phyin pa la spyod pa'i tshe/ gzugs rtag ces bya ba dang / mi rtag ces bya bar yongs su mi rtog go / bde zhes bya ba dang sdug bsngal zhes bya bar yongs su mi rtog go / bdag ces bya ba dang bdag med ces bya bar yongs su mi rtog go / sdug ces bya ba dang mi sdug ces bya bar yongs su mi rtog go / stong zhes bya ba dang mi stong zhes bya bar yongs su mi rtog go / mtshan ma yod ces bya ba dang / mtshan ma med ces bya bar yongs su mi rtog go / smon pa yod ces bya ba dang / smon pa med ces bya bar yongs su mi rtog go / zhi zhes bya ba dang ma zhi zhes bya bar yongs su mi rtog go / dben zhes bya ba dang mi dben zhes bya bar yongs su mi rtog go / tshor ba dang 'du shes dang 'du byed dang rnam par shes pa rtag ces bya ba dang / mi rtag ces bya bar yongs su mi rtog go / bde zhes bya ba dang sdug bsngal zhes bya bar yongs su mi rtog go / bdag ces bya ba dang bdag med ces bya bar yongs su mi rtog go / sdug ces bya ba dang mi sdug ces bya bar yongs su mi rtog go / stong zhes bya ba dang mi stong zhes bya bar yongs su mi rtog go / mtshan ma yod ces bya ba dang / mtshan ma med ces bya bar yongs su mi rtog go / smon pa yod ces bya ba dang / smon pa med ces bya bar yongs su mi rtog go / zhi zhes bya ba dang ma zhi zhes bya bar yongs su mi rtog go / dben zhes bya ba dang mi dben zhes bya bar yongs su mi rtog go / mig rtag ces bya ba dang / mi rtag ces bya bar yongs su mi rtog go / bde zhes bya ba dang sdug bsngal zhes bya bar yongs su mi rtog go / bdag ces bya ba dang bdag med ces bya bar yongs su mi rtog go / sdug ces bya ba dang mi sdug ces bya bar yongs su mi rtog go / stong zhes bya ba dang mi stong zhes bya bar yongs su mi rtog go / mtshan ma yod ces bya ba dang mtshan ma med ces bya bar yongs su mi rtog go / smon pa yod ces bya ba dang smon pa med ces bya bar yongs su mi rtog go / zhi zhes bya ba dang ma zhi zhes bya bar yongs su mi rtog go / dben zhes bya ba dang mi dben zhes bya bar yongs su mi rtog go / rna ba dang sna dang lce dang lus dang yid rtag ces bya ba dang mi rtag ces bya bar yongs su mi rtog go / bde zhes bya ba dang sdug bsngal zhes bya bar yongs su mi rtog go / bdag ces bya ba dang bdag med ces bya bar yongs su mi rtog go / sdug ces bya ba dang mi sdug ces bya bar yongs su mi rtog go / stong zhes bya ba dang mi stong zhes bya bar yongs su mi rtog go / mtshan ma yod ces bya ba dang mtshan ma med ces bya bar yongs su mi rtog go / smon pa yod ces bya ba dang smon pa med ces bya bar yongs su mi rtog go / zhi zhes bya ba dang ma zhi zhes bya bar yongs su mi rtog go / dben zhes bya ba dang mi dben zhes bya bar yongs su mi rtog go / gzugs rtag ces bya ba dang / mi rtag ces bya bar yongs su mi rtog go / bde zhes bya ba dang sdug bsngal zhes bya bar yongs su mi rtog go / bdag ces bya ba dang bdag med ces bya bar yongs su mi rtog go / sdug ces bya ba dang mi sdug ces bya bar yongs su mi rtog go / stong zhes bya ba dang mi stong zhes bya bar yongs su mi rtog go / mtshan ma yod ces bya ba dang mtshan ma med ces bya bar yongs su mi rtog go / smon pa yod ces bya ba dang smon pa med ces bya bar yongs su mi rtog go / zhi zhes bya ba dang ma zhi zhes bya bar yongs su mi rtog go / dben zhes bya ba dang mi dben zhes bya bar yongs su mi rtog go / sgra dang dri dang ro dang reg dang chos rtag ces bya ba dang mi rtag ces bya bar yongs su mi rtog go / bde zhes bya ba dang sdug bsngal zhes bya bar yongs su mi rtog go / bdag ces bya ba dang bdag med ces bya bar yongs su mi rtog go / sdug ces bya ba dang mi sdug ces bya bar yongs su mi rtog go / stong zhes bya ba dang mi stong zhes bya bar yongs su mi rtog go / mtshan ma yod ces bya ba dang mtshan ma med ces bya bar yongs su mi rtog go / smon pa yod ces bya ba dang smon pa med ces bya bar yongs su mi rtog go / zhi zhes bya ba dang ma zhi zhes bya bar yongs su mi rtog go / dben zhes bya ba dang mi dben zhes bya bar yongs su mi rtog go / mig gi rnam par shes pa rtag ces bya ba dang mi rtag ces bya bar yongs su mi rtog go / bde zhes bya ba dang sdug bsngal zhes bya bar yongs su mi rtog go / bdag ces bya ba dang bdag med ces bya bar yongs su mi rtog go / sdug ces bya ba dang mi sdug ces bya bar yongs su mi rtog go / stong zhes bya ba dang mi stong zhes bya bar yongs su mi rtog go / mtshan ma yod ces bya ba dang mtshan ma med ces bya bar yongs su mi rtog go / smon pa yod ces bya ba dang smon pa med ces bya bar yongs su mi rtog go / zhi zhes bya ba dang ma zhi zhes bya bar yongs su mi rtog go / dben zhes bya ba dang mi dben zhes bya bar yongs su mi rtog go / rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa rtag ces bya ba dang mi rtag ces bya bar yongs su mi rtog go / bde zhes bya ba dang sdug bsngal zhes bya bar yongs su mi rtog go / bdag ces bya ba dang bdag med ces bya bar yongs su mi rtog go / sdug ces bya ba dang mi sdug ces bya bar yongs su mi rtog go / stong zhes bya ba dang mi stong zhes bya bar yongs su mi rtog go / mtshan ma yod ces bya ba dang mtshan ma med ces bya bar yongs su mi rtog go / smon pa yod ces bya ba dang smon pa med ces bya bar yongs su mi rtog go / zhi zhes bya ba dang ma zhi zhes bya bar yongs su mi rtog go / dben zhes bya ba dang mi dben zhes bya bar yongs su mi rtog go / mig gi 'dus te reg pa rtag ces bya ba dang mi rtag ces bya bar yongs su mi rtog go / bde zhes bya ba dang sdug bsngal zhes bya bar yongs su mi rtog go / bdag ces bya ba dang bdag med ces bya bar yongs su mi rtog go / sdug ces bya ba dang mi sdug ces bya bar yongs su mi rtog go / stong zhes bya ba dang mi stong zhes bya bar yongs su mi rtog go / mtshan ma yod ces bya ba dang mtshan ma med ces bya bar yongs su mi rtog go / smon pa yod ces bya ba dang smon pa med ces bya bar yongs su mi rtog go / zhi zhes bya ba dang ma zhi zhes bya bar yongs su mi rtog go / dben zhes bya ba dang mi dben zhes bya bar yongs su mi rtog go / rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa rtag ces bya ba dang mi rtag ces bya bar yongs su mi rtog go / bde zhes bya ba dang sdug bsngal zhes bya bar yongs su mi rtog go / bdag ces bya ba dang bdag med ces bya bar yongs su mi rtog go / sdug ces bya ba dang mi sdug ces bya bar yongs su mi rtog go / stong zhes bya ba dang mi stong zhes bya bar yongs su mi rtog go / mtshan ma yod ces bya ba dang mtshan ma med ces bya bar yongs su mi rtog go / smon pa yod ces bya ba dang smon pa med ces bya bar yongs su mi rtog go / zhi zhes bya ba dang ma zhi zhes bya bar yongs su mi rtog go / dben zhes bya ba dang mi dben zhes bya bar yongs su mi rtog go / mig gi 'dus te reg pa'i rkyen gyis tshor ba rtag ces bya ba dang mi rtag ces bya bar yongs su mi rtog go / bde zhes bya ba dang sdug bsngal zhes bya bar yongs su mi rtog go / bdag ces bya ba dang bdag med ces bya bar yongs su mi rtog go / sdug ces bya ba dang mi sdug ces bya bar yongs su mi rtog go / stong zhes bya ba dang mi stong zhes bya bar yongs su mi rtog go / mtshan ma yod ces bya ba dang mtshan ma med ces bya bar yongs su mi rtog go / smon pa yod ces bya ba dang smon pa med ces bya bar yongs su mi rtog go / zhi zhes bya ba dang ma zhi zhes bya bar yongs su mi rtog go / dben zhes bya ba dang mi dben zhes bya bar yongs su mi rtog go / rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba rtag ces bya ba dang mi rtag ces bya bar yongs su mi rtog go / bde zhes bya ba dang sdug bsngal zhes bya bar yongs su mi rtog go / bdag ces bya ba dang bdag med ces bya bar yongs su mi rtog go / sdug ces bya ba dang mi sdug ces bya bar yongs su mi rtog go / stong zhes bya ba dang mi stong zhes bya bar yongs su mi rtog go / mtshan ma yod ces bya ba dang mtshan ma med ces bya bar yongs su mi rtog go / smon pa yod ces bya ba dang smon pa med ces bya bar yongs su mi rtog go / zhi zhes bya ba dang ma zhi zhes bya bar yongs su mi rtog go / dben zhes bya ba dang mi dben zhes bya bar yongs su mi rtog go / sa'i khams rtag ces bya ba dang mi rtag ces bya bar yongs su mi rtog go / bde zhes bya ba dang sdug bsngal zhes bya bar yongs su mi rtog go / bdag ces bya ba dang bdag med ces bya bar yongs su mi rtog go / sdug ces bya ba dang mi sdug ces bya bar yongs su mi rtog go / stong zhes bya ba dang mi stong zhes bya bar yongs su mi rtog go / mtshan ma yod ces bya ba dang mtshan ma med ces bya bar yongs su mi rtog go / smon pa yod ces bya ba dang smon pa med ces bya bar yongs su mi rtog go / zhi zhes bya ba dang ma zhi zhes bya bar yongs su mi rtog go / dben zhes bya ba dang mi dben zhes bya bar yongs su mi rtog go / chu'i khams dang me'i khams dang rlung gi khams dang / nam mkha'i khams dang rnam par shes pa'i khams rtag ces bya ba dang mi rtag ces bya bar yongs su mi rtog go / bde zhes bya ba dang sdug bsngal zhes bya bar yongs su mi rtog go / bdag ces bya ba dang bdag med ces bya bar yongs su mi rtog go / sdug ces bya ba dang mi sdug ces bya bar yongs su mi rtog go / stong zhes bya ba dang mi stong zhes bya bar yongs su mi rtog go / mtshan ma yod ces bya ba dang mtshan ma med ces bya bar yongs su mi rtog go / smon pa yod ces bya ba dang smon pa med ces bya bar yongs su mi rtog go / zhi zhes bya ba dang ma zhi zhes bya bar yongs su mi rtog go / dben zhes bya ba dang mi dben zhes bya bar yongs su mi rtog go / ma rig pa rtag ces bya ba dang mi rtag ces bya bar yongs su mi rtog go / bde zhes bya ba dang sdug bsngal zhes bya bar yongs su mi rtog go / bdag ces bya ba dang bdag med ces bya bar yongs su mi rtog go / sdug ces bya ba dang mi sdug ces bya bar yongs su mi rtog go / stong zhes bya ba dang mi stong zhes bya bar yongs su mi rtog go / mtshan ma yod ces bya ba dang mtshan ma med ces bya bar yongs su mi rtog go / smon pa yod ces bya ba dang smon pa med ces bya bar yongs su mi rtog go / zhi zhes bya ba dang ma zhi zhes bya bar yongs su mi rtog go / dben zhes bya ba dang mi dben zhes bya bar yongs su mi rtog go / 'du byed dang rnam par shes pa dang ming dang gzugs dang skye mched drug dang reg pa dang tshor ba dang / sred pa dang len pa dang srid pa dang skye ba dang rga shi rtag ces bya ba dang mi rtag ces bya bar yongs su mi rtog go / bde zhes bya ba dang sdug bsngal zhes bya bar yongs su mi rtog go / bdag ces bya ba dang bdag med ces bya bar yongs su mi rtog go / sdug ces bya ba dang mi sdug ces bya bar yongs su mi rtog go / stong zhes bya ba dang mi stong zhes bya bar yongs su mi rtog go / mtshan ma yod ces bya ba dang mtshan ma med ces bya bar yongs su mi rtog go / smon pa yod ces bya ba dang smon pa med ces bya bar yongs su mi rtog go / zhi zhes bya ba dang ma zhi zhes bya bar yongs su mi rtog go / dben zhes bya ba dang mi dben zhes bya bar yongs su mi rtog go / sbyin pa'i pha rol du phyin pa rtag ces bya ba dang mi rtag ces bya bar yongs su mi rtog go / bde zhes bya ba dang sdug bsngal zhes bya bar yongs su mi rtog go / bdag ces bya ba dang bdag med ces bya bar yongs su mi rtog go / sdug ces bya ba dang mi sdug ces bya bar yongs su mi rtog go / stong zhes bya ba dang mi stong zhes bya bar yongs su mi rtog go / mtshan ma yod ces bya ba dang mtshan ma med ces bya bar yongs su mi rtog go / smon pa yod ces bya ba dang smon pa med ces bya bar yongs su mi rtog go / zhi zhes bya ba dang ma zhi zhes bya bar yongs su mi rtog go / dben zhes bya ba dang mi dben zhes bya bar yongs su mi rtog go / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa rtag ces bya ba dang mi rtag ces bya bar yongs su mi rtog go / bde zhes bya ba dang sdug bsngal zhes bya bar yongs su mi rtog go / bdag ces bya ba dang bdag med ces bya bar yongs su mi rtog go / sdug ces bya ba dang mi sdug ces bya bar yongs su mi rtog go / stong zhes bya ba dang mi stong zhes bya bar yongs su mi rtog go / mtshan ma yod ces bya ba dang mtshan ma med ces bya bar yongs su mi rtog go / smon pa yod ces bya ba dang smon pa med ces bya bar yongs su mi rtog go / zhi zhes bya ba dang ma zhi zhes bya bar yongs su mi rtog go / dben zhes bya ba dang mi dben zhes bya bar yongs su mi rtog go / nang stong pa nyid rtag ces bya ba dang mi rtag ces bya bar yongs su mi rtog go / bde zhes bya ba dang sdug bsngal zhes bya bar yongs su mi rtog go / bdag ces bya ba dang bdag med ces bya bar yongs su mi rtog go / sdug ces bya ba dang mi sdug ces bya bar yongs su mi rtog go / stong zhes bya ba dang mi stong zhes bya bar yongs su mi rtog go / mtshan ma yod ces bya ba dang mtshan ma med ces bya bar yongs su mi rtog go / smon pa yod ces bya ba dang smon pa med ces bya bar yongs su mi rtog go / zhi zhes bya ba dang ma zhi zhes bya bar yongs su mi rtog go / dben zhes bya ba dang mi dben zhes bya bar yongs su mi rtog go / dngos po med pa'i ngo bo nyid stong pa nyid kyi bar du rtag ces bya ba dang mi rtag ces bya bar yongs su mi rtog go / bde zhes bya ba dang sdug bsngal zhes bya bar yongs su mi rtog go / bdag ces bya ba dang bdag med ces bya bar yongs su mi rtog go / sdug ces bya ba dang mi sdug ces bya bar yongs su mi rtog go / stong zhes bya ba dang mi stong zhes bya bar yongs su mi rtog go / mtshan ma yod ces bya ba dang mtshan ma med ces bya bar yongs su mi rtog go / smon pa yod ces bya ba dang smon pa med ces bya bar yongs su mi rtog go / zhi zhes bya ba dang ma zhi zhes bya bar yongs su mi rtog go / dben zhes bya ba dang mi dben zhes bya bar yongs su mi rtog go / dran pa nye bar gzhag pa rnams rtag ces bya ba dang mi rtag ces bya bar yongs su mi rtog go / bde zhes bya ba dang sdug bsngal zhes bya bar yongs su mi rtog go / bdag ces bya ba dang bdag med ces bya bar yongs su mi rtog go / sdug ces bya ba dang mi sdug ces bya bar yongs su mi rtog go / stong zhes bya ba dang mi stong zhes bya bar yongs su mi rtog go / mtshan ma yod ces bya ba dang mtshan ma med ces bya bar yongs su mi rtog go / smon pa yod ces bya ba dang smon pa med ces bya bar yongs su mi rtog go / zhi zhes bya ba dang ma zhi zhes bya bar yongs su mi rtog go / dben zhes bya ba dang mi dben zhes bya bar yongs su mi rtog go / yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa rtag ces bya ba dang mi rtag ces bya bar yongs su mi rtog go / bde zhes bya ba dang sdug bsngal zhes bya bar yongs su mi rtog go / bdag ces bya ba dang bdag med ces bya bar yongs su mi rtog go / sdug ces bya ba dang mi sdug ces bya bar yongs su mi rtog go / stong zhes bya ba dang mi stong zhes bya bar yongs su mi rtog go / mtshan ma yod ces bya ba dang mtshan ma med ces bya bar yongs su mi rtog go / smon pa yod ces bya ba dang smon pa med ces bya bar yongs su mi rtog go / zhi zhes bya ba dang ma zhi zhes bya bar yongs su mi rtog go / dben zhes bya ba dang mi dben zhes bya bar yongs su mi rtog go / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa rnams dang / mthar gyis gnas pa'i snyoms par 'jug pa rnams dang / rnam par thar pa'i sgo stong pa nyid dang mtshan ma med pa dang smon pa med pa dang mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / sangs rgyas kyi chos ma 'dres pa rnams rtag ces bya ba dang mi rtag ces bya bar yongs su mi rtog go / bde zhes bya ba dang sdug bsngal zhes bya bar yongs su mi rtog go / bdag ces bya ba dang bdag med ces bya bar yongs su mi rtog go / sdug ces bya ba dang mi sdug ces bya bar yongs su mi rtog go / stong zhes bya ba dang mi stong zhes bya bar yongs su mi rtog go / mtshan ma yod ces bya ba dang mtshan ma med ces bya bar yongs su mi rtog go / smon pa yod ces bya ba dang smon pa med ces bya bar yongs su mi rtog go / zhi zhes bya ba dang ma zhi zhes bya bar yongs su mi rtog go / dben zhes bya ba dang mi dben zhes bya bar yongs su mi rtog go / rnam pa thams cad mkhyen pa nyid kyi bar du rtag ces bya ba dang mi rtag ces bya bar yongs su mi rtog go / bde zhes bya ba dang sdug bsngal zhes bya bar yongs su mi rtog go / bdag ces bya ba dang bdag med ces bya bar yongs su mi rtog go / sdug ces bya ba dang mi sdug ces bya bar yongs su mi rtog go / stong zhes bya ba dang mi stong zhes bya bar yongs su mi rtog go / mtshan ma yod ces bya ba dang mtshan ma med ces bya bar yongs su mi rtog go / smon pa yod ces bya ba dang smon pa med ces bya bar yongs su mi rtog go / zhi zhes bya ba dang ma zhi zhes bya bar yongs su mi rtog go / dben zhes bya ba dang mi dben zhes bya bar yongs su mi rtog go / 'di lta ste tshe dang ldan pa sha ra dwa ti'i bu byang chub sems dpa' sems dpa' chen po shes rab kyi pha rol du phyin pa la spyod pa'i tshe/ chos 'di dag la yongs su rtog pa med pa'i tshul gyis de ltar yongs su rtog go / smras pa tshe dang ldan pa rab 'byor ci'i phyir na de skad du gzugs kyi ma skyes pa gang yin pa de ni gzugs ma yin/ tshor ba dang 'du shes dang 'du byed dang rnam par shes pa'i ma skyes pa gang yin pa de ni rnam par shes pa ma yin zhes zer/ tshe dang ldan pa rab 'byor ci'i phyir na/ de skad du skye mched dang khams dang rten cing 'brel bar 'byung ba dang / pha rol du phyin pa rnams dang / stong pa nyid thams cad dang / byang chub kyi phyogs kyi chos thams cad dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar ba rnams dang mthar gyis gnas pa'i snyoms par 'jug pa rnams dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / sangs rgyas kyi chos ma 'dres pa rnams dang / rnam pa thams cad mkhyen pa nyid kyi ma skyes pa gang yin pa de ni rnam pa thams cad mkhyen pa nyid ma yin zhes zer/ rab 'byor gyis smras pa tshe dang ldan pa sha ra dwa ti'i bu gzugs ni gzugs kyis stong ste/ gang stong pa de ni gzugs ma yin te/ skye ba med do// tshe dang ldan pa sha ra dwa ti'i bu rnam grangs des na/ gzugs kyi ma skyes pa gang yin pa de ni gzugs ma yin no// tshe dang ldan pa sha ra dwa ti'i bu tshor ba dang 'du shes dang 'du byed dang rnam par shes pa ni rnam par shes pas stong ste/ gang stong pa de ni rnam par shes pa ma yin te skye ba med do// tshe dang ldan pa sha ra dwa ti'i bu rnam grangs des na/ rnam par shes pa'i ma skyes pa gang yin pa de rnam par shes pa ma yin no// tshe dang ldan pa sha ra dwa ti'i bu skye mched dang khams dang rten cing 'brel bar 'byung ba ni rten cing 'brel bar 'byung bas stong ste/ gang stong ba de ni rten cing 'brel bar 'byung ba ma yin te skye ba med do// tshe dang ldan pa sha ra dwa ti'i bu rnam grangs des na/ rten cing 'brel bar 'byung ba'i ma skyes pa gang yin pa de rten cing 'brel bar 'byung ba ma yin no// tshe dang ldan pa sha ra dwa ti'i bu sbyin pa'i pha rol du phyin pa ni/ sbyin pa'i pha rol du phyin pas stong ste/ gang stong pa de ni sbyin pa'i pha rol du phyin pa ma yin te skye ba med do// tshe dang ldan pa sha ra dwa ti'i bu rnam grangs des na/ sbyin pa'i pha rol du phyin pa'i ma skyes pa gang yin pa de sbyin pa'i pha rol du phyin pa ma yin no// tshe dang ldan pa sha ra dwa ti'i bu tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa ni shes rab kyi pha rol du phyin pas stong ste/ gang stong pa de ni shes rab kyi pha rol du phyin pa ma yin te skye ba med do// tshe dang ldan pa sha ra dwa ti'i bu rnam grangs des na/ shes rab kyi pha rol du phyin pa'i ma skyes pa gang yin pa de ni shes rab kyi pha rol du phyin pa ma yin no// tshe dang ldan pa sha ra dwa ti'i bu nang stong pa nyid ni nang stong pa nyid kyis stong ste/ gang stong pa de ni nang stong pa nyid ma yin te skye ba med do// tshe dang ldan pa sha ra dwa ti'i bu rnam grangs des na/ nang stong pa nyid kyi ma skyes pa gang yin pa de nang stong pa nyid ma yin no// tshe dang ldan pa sha ra dwa ti'i bu phyi stong pa nyid ni phyi stong pa nyid kyis stong ste/ gang stong pa de ni phyi stong pa nyid ma yin te skye ba med do// tshe dang ldan pa sha ra dwa ti'i bu rnam grangs des na/ phyi stong pa nyid kyi ma skyes pa gang yin pa de phyi stong pa nyid ma yin no// tshe dang ldan pa sha ra dwa ti'i bu phyi nang stong pa nyid ni phyi nang stong pa nyid kyis stong ste/ gang stong pa de ni phyi nang stong pa nyid ma yin te skye ba med do/ tshe dang ldan pa sha ra dwa ti'i bu rnam grangs des na/ phyi nang stong pa nyid kyi ma skyes pa gang yin pa de phyi nang stong pa nyid ma yin no// tshe dang ldan pa sha ra dwa ti'i bu dngos po med pa'i ngo bo nyid stong pa nyid kyi bar ni/ dngos po med pa'i ngo bo nyid stong pa nyid kyis stong ste/ gang stong pa de ni dngos po med pa'i ngo bo nyid stong pa nyid ma yin te skye ba med do// tshe dang ldan pa sha ra dwa ti'i bu rnam grangs des na/ dngos po med pa'i ngo bo nyid stong pa nyid kyi ma skyes pa gang yin pa de dngos po med pa'i ngo bo nyid stong pa nyid ma yin no// tshe dang ldan pa sha ra dwa ti'i bu dran pa nye bar gzhag pa rnams ni dran pa nye bar gzhag pa rnams kyis stong ste/ gang stong pa de ni dran pa nye bar gzhag pa rnams ma yin te skye ba med do// tshe dang ldan pa sha ra dwa ti'i bu rnam grangs des na/ dran pa nye bar gzhag pa rnams kyi ma skyes pa gang yin pa de dran pa nye bar gzhag pa rnams ma yin no// tshe dang ldan pa sha ra dwa ti'i bu yang dag par spong ba rnams dang / rdzu 'phrul gyi rkang pa rnams dang / dbang po rnams dang stobs rnams dang / byang chub kyi yan lag rnams dang / 'phags pa'i lam yan lag brgyad pa ni/ 'phags pa'i lam yan lag brgya da pas stong ste/ gang stong pa de ni 'phags pa'i lam yan lag brgyad pa ma yin te skye ba med do// tshe dang ldan pa sha ra dwa ti'i bu rnam grangs des na/ 'phags pa'i lam yan lag brgyad pa'i ma skyes pa gang yin pa de/ 'phags pa'i lam yan lag brgyad pa ma yin no// tshe dang ldan pa sha ra dwa ti'i bu 'phags pa'i bden pa rnams dang / bsam gtan rnams dang tshad med pa rnams dang / gzugs med pa'i snyoms par 'jug pa rnams dang / rnam par thar pa rnams dang / mthar gyis gnas pa'i snyoms par 'jug pa rnams dang / rnam par thar pa'i sgo stong pa nyid dang mtshan ma med pa dang / smon pa med pa dang mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / sangs rgyas kyi chos ma 'dres pa rnams ni/ sangs rgyas kyi chos ma 'dres pa rnams kyis stong ste/ gang stong pa de ni sangs rgyas kyi chos ma 'dres pa rnams ma yin te skye ba med do// tshe dang ldan pa sha ra dwa ti'i bu rnam grangs des na/ sangs rgyas kyi chos ma 'dres pa rnams kyi ma skyes pa gang yin pa de/ sangs rgyas kyi chos ma 'dres pa rnams ma yin no// tshe dang ldan pa sha ra dwa ti'i bu rnam pa thams cad mkhyen pa nyid kyi bar du/ rnam pa thams cad mkhyen pa nyid kyis stong ste/ gang stong pa de ni rnam pa thams cad mkhyen pa nyid ma yin te/ skye ba med do// tshe dang ldan pa sha ra dwa ti'i bu rnam grangs des na/ rnam pa thams cad mkhyen pa nyid kyi ma skyes pa gang yin pa de/ rnam pa thams cad mkhyen pa nyid ma yin no// smras pa tshe dang ldan pa rab 'byor ci'i phyir na 'di skad du/ gzugs kyi 'grib pa gang yin pa de ni gzugs ma yin no// tshor ba dang 'du shes dang 'du byed dang rnam par shes pa'i 'grib pa gang yin pa de ni rnam par shes pa ma yin no// skye mched dang khams dang rten cing 'brel bar 'byung ba dang pha rol du phyin pa thams cad dang / stong pa nyid thams cad dang / byang chub kyi phyogs kyi chos rnams dang / 'phags pa'i bden pa dang / bsam gtan dang tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / rnam par thar pa'i sgo stong pa nyid dang / mtshan ma med pa dang smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs dang / mi 'jigs pa dang so so yang dag par rig pa dang / sangs rgyas kyi chos ma 'dres pa rnams kyi 'grib pa gang yin pa de ni/ sangs rgyas kyi chos ma 'dres pa rnams ma yin/ rnam pa thams cad mkhyen pa nyid kyi bar gyi 'grib pa gang yin pa de ni/ rnam pa thams cad mkhyen pa nyid ma yin zhes zer/ rab 'byor gyis smras pa/ tshe dang ldan pa sha ra dwa ti'i bu 'di ltar 'grib pa gang yin pa dang gzugs gang yin pa dang / gnyis su byar med pa gang yin pa dang / 'grib pa gang yin pa dang / tshor ba dang 'du shes dang 'du byed dang rnam par shes pa gang yin pa dang / gnyis su byar med pa gang yin pa'i chos de dag thams cad kyang ldan pa yang ma yin/ mi ldan pa yang ma yin/ gzugs med pa bltar med pa thogs pa med pa ste/ 'di ltar mtshan nyid med par mtshan nyid gcig pa'o// 'grib pa gang yin pa dang / skye mched dang khams dang rten cing 'brel bar 'byung ba gang yin pa dang / gnyis su byar med pa'i chos gang yin pa de dag thams cad kyang ldan pa yang ma yin/ mi ldan pa yang ma yin gzugs med pa bltar med pa thogs pa med pa ste/ 'di ltar mtshan nyid med par mtshan nyid gcig pa'o// 'grib pa gang yin pa dang pha rol du phyin pa rnams dang / stong pa nyid thams cad dang byang chub kyi phyogs kyi chos rnams dang / 'phags pa'i bden pa rnams dang / bsam gtan rnams dang / tshad med pa rnams dang gzugs med pa'i snyoms par 'jug pa rnams dang / rnam par thar ba rnams dang / mthar gyis gnas pa'i snyoms par 'jug pa rnams dang / rnam par thar pa'i sgo stong pa nyid dang / mtshan ma med pa dang smon pa med pa dang mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / sangs rgyas kyi chos ma 'dres pa rnams dang rnam pa thams cad mkhyen pa nyid kyi bar gang yin pa dang / gnyis su byar med pa'i chos gang yin pa de dag thams cad kyang ldan pa yang ma yin mi ldan pa yang ma yin gzugs med pa bltar med pa thogs pa med pa ste/ 'di ltar mtshan nyid med par mtshan nyid gcig pa'o// tshe dang ldan pa sha ra dwa ti'i bu rnam grangs des na/ gzugs kyi 'grib pa gang yin pa de yang gzugs ma yin/ tshor ba dang 'du shes dang 'du byed dang rnam par shes pa'i 'grib pa gang yin pa de yang rnam par shes pa ma yin/ skye mched dang khams dang rten cing 'brel bar 'byung ba'i 'grib pa gang yin pa de yang rten cing 'brel bar 'byung ba ma yin/ pha rol du phyin pa rnams dang stong pa nyid thams cad dang / byang chub kyi phyogs kyi chos rnams dang / 'phags pa'i bden pa rnams dang / bsam gtan rnams dang tshad med pa rnams dang / gzugs med pa'i snyoms par 'jug pa rnams dang / rnam par thar ba rnams dang / mthar gyis gnas pa'i snyoms par 'jug pa rnams dang / rnam par thar pa'i sgo stong pa nyid dang mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs rnams dang mi 'jigs pa rnams dang / so so yang dag par rig pa rnams dang / sangs rgyas kyi chos ma 'dres pa rnams dang / rnam pa thams cad mkhyen pa nyid kyi bar gyi 'grib pa gang yin pa/ de yang rnam pa thams cad mkhyen pa nyid ma yin no// smras pa/ rab 'byor ci'i phyir na de skad du gang 'di gzugs shes bya ba de ni gnyis su med pa'i grangs su byas pa'o// gang 'di tshor ba dang 'du shes dang 'du byed dang rnam par shes pa zhes bya ba de ni gnyis su med pa'i grangs su byas pa'o// gang 'di rnam pa thams cad mkhyen pa nyid kyi bar zhes bya ba de ni gnyis su med pa'i grangs su byas pa'o// zhes zer/ rab 'byor gyis smras pa/ tshe dang ldan pa sha ra dwa ti'i bu 'di ltar gzugs kyang gzhan ma yin/ ma skyes pa yang gzhan ma yin te/ ma skyes pa nyid kyang gzugs/ gzugs nyid kyang ma skyes pa te/ tshe dang ldan pa sha ra dwa ti'i bu rnam grangs des na/ 'di gzugs shes bya ba de ni gnyis su med pa'i grangs su byas pa'o// 'di ltar tshor ba dang 'du shes dang 'du byed dang / rnam par shes pa yang gzhan ma yin ma skyes pa yang gzhan ma yin te/ ma skyes pa nyid kyang rnam par shes pa rnam par shes pa nyid kyang ma skyes pa ste/ tshe dang ldan pa sha ra dwa ti'i bu rnam grangs des na/ gang 'di rnam par shes pa zhes bya ba 'di ni gnyis su med pa'i grangs su byas pa'o// 'di ltar skye mched dang khams dang rten cing 'brel bar 'byung ba dang / pha rol du phyin pa rnams dang / stong pa nyid thams cad dang / byang chub kyi phyogs kyi chos rnams dang / 'phags pa'i bden pa dang bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa rnams dang / mthar gyis gnas pa'i snyoms par 'jug pa rnams dang / rnam par thar pa'i sgo stong pa nyid dang / mtshan ma med pa dang / smon pa med pa dang mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / sangs rgyas kyi chos ma 'dres pa rnams kyang gzhan ma yin/ ma skyes pa yang gzhan ma yin te/ ma skyes pa nyid kyang sangs rgyas kyi chos ma 'dres pa rnams/ sangs rgyas kyi chos ma 'dres pa nyid kyang ma skyes pa ste/ tshe dang ldan pa sha ra dwa ti'i bu rnam grangs des na/ gang 'di sangs rgyas kyi chos ma 'dres pa rnams shes bya ba de ni gnyis su med pa'i grangs su byas pa'o// 'di ltar rnam pa thams cad mkhyen pa nyid kyi bar yang gzhan ma yin/ ma skyes pa yang gzhan ma yin te/ ma skyes pa nyid kyang rnam pa thams cad mkhyen pa nyid/ rnam pa thams cad mkhyen pa nyid kyang ma skyes pa ste/ tshe dang ldan pa sha ra dwa ti'i bu rnam grangs des na/ gang 'di rnam pa thams cad mkhyen pa nyid ces bya ba de ni gnyis su med pa'i grangs su byas pa'o// de nas tshe dang ldan pa rab 'byor gyis bcom ldan 'das la 'di skad ces gsol to// bcom ldan 'das gang gi tshe na/ byang chub sems dpa' sems dpa' chen po shes rab kyi pha rol du phyin pa la spyod cing // chos de dag la de ltar yongs su rtog pa de'i tshe/ shin du rnam par dag pa'i slad du gzugs kyi ma skyes pa mthong bar 'gyur/ shin du rnam par dag pa'i slad du/ tshor ba dang / 'du shes dang / 'du byed dang / rnam par shes pa'i ma skyes pa mthong bar 'gyur/ shin du rnam par dag pa'i slad du skye mched rnams dang khams rnams dang rten cing 'brel bar 'byung ba rnams kyi ma skyes pa mthong bar 'gyur/ shin du rnam par dag pa'i slad du sbyin pa'i pha rol du phyin pa'i ma skyes pa mthong bar 'gyur/ shin du rnam par dag pa'i slad du tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa'i ma skyes pa mthong bar 'gyur/ shin du rnam par dag pa'i slad du/ nang stong pa nyid kyi ma skyes pa mthong bar 'gyur/ shin du rnam par dag pa'i slad du/ dngos po med pa'i ngo bo nyid stong pa nyid kyi bar gyi ma skyes pa mthong bar 'gyur/ shin du rnam par dag pa'i slad du/ dran pa nye bar gzhag pa rnams kyi ma skyes pa mthong bar 'gyur/ shin du rnam par dag pa'i slad du/ yang dag par spong ba rnams dang rdzu 'phrul gyi rkang pa rnams dang / dbang po rnams dang / stobs rnams dang byang chub kyi yan lag rnams dang / 'phags pa'i lam yan lag brgyad pa'i ma skyes pa mthong bar 'gyur/ shin du rnam par dag pa'i slad du 'phags pa'i bden pa rnams dang / bsam gtan rnams dang tshad med pa rnams dang / gzugs med pa'i snyoms par 'jug pa rnams dang / rnam par thar pa rnams dang / mthar gyis gnas pa'i snyoms par 'jug pa rnams dang / rnam par thar pa'i sgo stong pa nyid dang / mtshan ma med pa dang / smon pa med pa dang mngon par shes pa rnams dang ting nge 'dzin rnams dang gzungs kyi sgo rnams dang / de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / sangs rgyas kyi chos ma 'dres pa brgyad kyi ma skyes pa mthong bar 'gyur/ shin du rnam par dag pa'i slad du rnam pa thams cad mkhyen pa nyid kyi bar gyi ma skyes pa mthong bar 'gyur/ shin du rnam par dag pa'i slad du/ so so'i skye bo'i ma skyes pa mthong bar 'gyur/ shin du rnam par dag pa'i slad du/ so so'i skye bo'i chos rnams kyi ma skyes pa mthong bar 'gyur/ shin du rnam par dag pa'i slad du/ rgyun du zhugs pa dang rgyun du zhugs pa'i chos rnams kyi ma skyes pa mthong bar 'gyur/ shin du rnam par dag pa'i slad du/ lan cig phyir 'ong ba dang / lan cig phyir 'ong ba'i chos rnams dang phyir mi 'ong ba dang phyir mi 'ong ba'i chos rnams dang / dgra bcom pa dang dgra bcom pa'i chos rnams dang / rang sangs rgyas dang rang sangs rgyas kyi chos rnams dang / byang chub sems dpa' dang byang chub sems dpa'i chos rnams dang / sangs rgyas kyi ma skyes pa mthong bar 'gyur/ shin du rnam par dag pa'i slad du/ sangs rgyas kyi chos rnams kyi ma skyes pa mthong bar 'gyur ro// de nas tshe dang ldan pa sha ra dwa ti'i bus/ tshe dang ldan pa rab 'byor la 'di skad ces smras so// tshe dang ldan pa rab 'byor gyis smras pa'i don bdag gis shes pa ltar na/ gzugs kyang ma skyes la tshor ba dang 'du shes dang 'du byed dang / rnam par shes pa yang ma skyes/ skye mched rnams kyang ma skyes/ khams rnams kyang ma skyes/ rten cing 'brel bar 'byung ba rnams kyang ma skyes/ pha rol du phyin pa rnams kyang ma skyes/ stong pa nyid thams cad kyang ma skyes/ byang chub kyi phyogs kyi chos sum cu rtsa bdun yang ma skyes/ 'phags pa'i bden pa rnams dang bsam gtan rnams dang / tshad med pa rnams dang / gzugs med pa'i snyoms par 'jug pa rnams kyang ma skyes/ rnam par thar ba rnams dang mthar gyis gnas pa'i snyoms par 'jug pa rnams dang / rnam par thar pa'i sgo stong pa nyid dang / mtshan ma med pa dang smon pa med pa yang ma skyes/ mngon par shes pa rnams dang / ting nge 'dzin rnams dang gzungs kyi sgo rnams kyang ma skyes/ de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang sangs rgyas kyi chos ma 'dres pa brgyad kyang ma skyes/ rnam pa thams cad mkhyen pa nyid kyi bar yang ma skyes/ so so'i skye bo yang ma skyes/ so so'i skye bo'i chos rnams kyang ma skyes/ rgyun du zhugs pa yang ma skyes/ rgyun du zhugs pa'i chos kyang ma skyes/ lan cig phyir 'ong ba yang ma skyes/ lan cig phyir 'ong ba'i chos kyang ma skyes phyir mi 'ong ba yang ma skyes/ phyir mi 'ong ba'i chos kyang ma skyes/ dgra bcom pa yang ma skyes/ dgra bcom pa'i chos kyang ma skyes/ rang sangs rgyas kyang ma skyes/ rang sangs rgyas kyi chos kyang ma skyes/ byang chub sems dpa' yang ma skyes/ byang chub sems dpa'i chos kyang ma skyes/ sangs rgyas kyang ma skyes/ sangs rgyas kyi chos kyang ma skyes pa yin na/ tshe dang ldan pa rab 'byor de ltar gal te gzugs kyang skye ba med/ sangs rgyas kyi chos ma 'dres pa brgyad kyi bar yang skye ba med/ rnam pa thams cad mkhyen pa nyid kyi bar yang skye ba med/ so so'i skye bo yang skye ba med/ so so'i skye bo'i chos kyang skye ba med/ rgyun du zhugs pa dang rgyun du zhugs pa'i chos kyang skye ba med/ lan cig phyir 'ong ba dang / lan cig phyir 'ong ba'i chos kyang skye ba med/ phyir mi 'ong ba dang phyir mi 'ong ba'i chos kyang skye ba med/ dgra bcom pa dang dgra bcom pa'i chos kyang skye ba med/ rang sangs rgyas dang rang sangs rgyas kyi chos kyang skye ba med/ byang chub sems dpa' yang skye ba med/ byang chub sems dpa'i chos kyang skye ba med/ sangs rgyas kyang skye ba med/ sangs rgyas kyi chos kyang skye ba med na ni/ nyan thos kyi theg pa pa rnams kyis kyang // rgyun du zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i 'bras bu dang dgra bcom pa nyid thob zin par 'gyur ro// rang sangs rgyas kyi theg pa pa rnams kyis kyang // rang sangs rgyas kyi byang chub thob zin par 'gyur ro// byang chub sems dpa' sems dpa' chen pos kyang // rnam pa thams cad mkhyen pa nyid thob zin par 'gyur ro// 'gro ba lnga rnams kyang tha mi dad par 'gyur ro// byang chub sems dpa' sems dpa' chen pos kyang byang chub rnam lnga thob zin par 'gyur ro// tshe dang ldan pa rab 'byor gal te chos thams cad ma skyes pa yin na/ ci'i phyir rgyun du zhugs pas ni/ kun du sbyor ba gsum spang ba'i phyir lam bsgoms/ lan cig phyir 'ong bas ni 'dod chags dang / zhe sdang dang gti mug bsrabs pa'i phyir lam bsgoms/ phyir mi 'ong bas ni/ dam pa ma yin pa'i cha can gyi/ kun du sbyor ba lnga spang ba'i phyir lam bsgoms/ dgra bcom pas ni bla ma'i cha can gyi/ kun du sbyor ba rnams spang ba'i phyir lam bsgoms/ rang sangs rgyas kyi theg pa la zhugs pas ni/ rang byang chub kyi don du lam bsgoms/ ci'i phyir byang chub sems dpa' sems dpa' chen po ni/ sems can rnams kyi don du de ltar sdug bsngal nyams su myong bar byed cing dka' ba'i spyad pa spyod cing // ci'i phyir de bzhin gshegs pas ni/ bla na med pa yang dag par rdzogs pa'i byang chub tu mngon par rdzogs par sangs rgyas/ ci'i phyir de bzhin gshegs pas ni/ chos kyi 'khor lo bskor/ de skad ces smras pa dang / tshe dang ldan pa rab 'byor gyis/ tshe dang ldan pa sha ra dwa ti'i bu la 'di skad ces smras so// tshe dang ldan pa sha ra dwa ti'i bu bdag ni chos ma skyes pa la 'thob pa yod pa dang / khong du chud pa yod par mi 'dod do// ma skyes pa la rgyun du zhugs pa yod par mi 'dod do// rgyun du zhugs pa'i 'bras bu yod par mi 'dod do// ma skyes pa la lan cig phyir 'ong ba yod par mi 'dod do// lan cig phyir 'ong ba'i 'bras bu yod par mi 'dod do// ma skyes pa la phyir mi 'ong ba yod par mi 'dod do// phyir mi 'ong ba'i 'bras bu yod par mi 'dod do// ma skyes pa la dgra bcom pa yod par mi 'dod do// dgra bcom pa nyid mngon du bya ba yod par mi 'dod do// ma skyes pa la rang sangs rgyas yod par mi 'dod do// rang byang chub yod par mi 'dod do// tshe dang ldan pa sha ra dwa ti'i bu bdag ni byang chub sems dpa' sems dpa' chen po/ dka' ba'i spyad pa spyod pa yod par mi 'dod do// byang chub sems dpa' sems dpa' chen po yang dka' ba spyod pa'i 'du shes kyis mi spyod do// de ci'i phyir zhe na/ tshe dang ldan pa sha ra dwa ti'i bu sdug bsngal gyi 'du shes bskyed na/ sems can tshad med grangs med pa'i don bya bar mi nus kyi/ tshe dang ldan pa sha ra dwa ti'i bu sems can rnams la mar 'du shes bskyed pa dang / phar 'du shes bskyed pa dang / bdag tu 'du shes bskyed pa dang / bur 'du shes bskyed pas/ sems can grangs med tshad med pa'i don bya ba de yang mi dmigs pa'i tshul du nus par 'gyur ro// byang chub sems dpa' sems dpa' chen po ni 'di ltar sems bskyed de/ ji ltar bdag bdag ces bya ba yang de ni thams cad du thams cad rnam pa thams cad du thams cad med cing mi dmigs pa de bzhin du phyi nang gi chos rnams la yang 'du shes bskyed de/ de ltar 'du shes bskyed kyang dga' ba'i 'du shes mi bskyed do// de ci'i phyir zhe na/ 'di ltar de ni chos gang yang mi len mi gnas pa'i phyir ro// tshe dang ldan pa sha ra dwa ti'i bu bdag ni ma skyes pa la de bzhin gshegs pa yod par mi 'dod do// bla na med pa yang dag par rdzogs pa'i byang chub kyang yod par mi 'dod do// de bzhin gshegs pas chos kyi 'khor lo bskor ba ltar na/ ma skyes pa'i chos kyis 'thob pa'am 'thob par bya ba med do// smras pa tshe dang ldan pa rab 'byor khyod chos skyes pas 'thob par 'dod dam/ 'on tam ma skyes pa'i chos kyis 'thob par 'dod/ rab 'byor gyis smras pa/ tshe dang ldan pa sha ra dwa ti'i bu bdag ni skyes pa'i chos kyis kyang 'thob par yang mi 'dod do// ma skyes pa'i chos kyis kyang 'thob par mi 'dod do// smras pa tshe dang ldan pa rab 'byor 'o na 'thob pa med la mngon par rtogs pa med dam/ rab 'byor gyis smras pa/ tshe dang ldan pa sha ra dwa ti'i bu 'thob par yang yod/ mngon par rtogs pa yang yod de/ gnyis kyis ma yin gyi/ tshe dang ldan pa sha ra dwa ti'i bu 'thob pa'am mngon par rtogs pa ni 'jig rten gyi tha snyad kyis gdags pa'o// rgyun du zhugs pa'am/ lan cig phyir 'ong ba'am/ phyir mi 'ong ba'am/ dgra bcom pa'am/ rang sangs rgyas sam/ byang chub sems dpa' 'am/ sangs rgyas dag kyang 'jig rten gyi tha snyad kyis gdags pa ste/ don dam par ni 'thob pa'am/ mngon par rtogs pa'am/ rgyun du zhugs pa'am/ lan cig phyir 'ong ba'am/ phyir mi 'ong ba'am/ dgra bcom pa'am/ rang sangs rgyas sam/ byang chub sems dpa' 'am/ sangs rgyas su gdags pa med do// smras pa tshe dang ldan pa rab 'byor thob pa dang / mngon par rtogs par bya ba 'jig rten gyi tha snyad du yod pa de bzhin du 'gro ba lnga dag kyang 'jig rten gyi tha snyad du tha dad kyi don dam par ma yin nam/ smras pa tshe dang ldan pa sha ra dwa ti'i bu de de bzhin te/ ji ltar thob pa dang / mngon par rtogs pa 'jig rten gyi tha snyad du yod pa de bzhin du 'gro ba lnga dag kyang 'jig rten gyi tha snyad du tha dad kyi don dam par ma yin no// de ci'i phyir zhe na/ tshe dang ldan pa sha ra dwa ti'i bu don dam par ni las kyang med/ las kyi rnam par smin pa yang med/ skye ba yang med/ 'gag pa yang med/ kun nas nyon mongs pa yang med/ rnam par byang ba yang med do// smras pa tshe dang ldan pa rab 'byor ma skyes pa'i chos skye bar 'gyur ram/ 'on tam skyes pa'i chos skye bar 'gyur/ rab 'byor gyis smras pa/ tshe dang ldan pa sha ra dwa ti'i bu bdag ni ma skyes pa'i chos kyang skye bar mi 'dod do// skyes pa'i chos kyang skye bar mi 'dod do// // shes rab kyi pha rol du phyin pa stong phrag nyi shu lnga pa/ bam po nyi shu drug pa/ smras pa tshe dang ldan pa rab 'byor ma skyes pa'i chos skye bar mi 'dod pa gang yin/ rab 'byor gyis smras pa/ tshe dang ldan pa sha ra dwa ti'i bu bdag ni gzugs ma skyes pa rang bzhin gyis stong pa skye bar mi 'dod do// tshe dang ldan pa sha ra dwa ti'i bu bdag ni tshor ba dang 'du shes dang 'du byed dang rnam par shes pa ma skyes pa rang bzhin gyis stong pa skye bar mi 'dod do// tshe dang ldan pa sha ra dwa ti'i bu bdag ni skye mched rnams dang / khams rnams dang / rten cing 'brel bar 'byung ba rnams dang / pha rol du phyin pa rnams dang / stong pa nyid thams cad dang / byang chub kyi phyogs kyi chos rnams dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar ba rnams dang / mthar gyis gnas pa'i snyoms par 'jug pa rnams dang / rnam par thar pa'i sgo stong pa nyid dang / mtshan ma med pa dang smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / sangs rgyas kyi chos ma 'dres pa rnams ma skyes pa rang bzhin gyis stong pa skye bar mi 'dod do// tshe dang ldan pa sha ra dwa ti'i bu bdag ni rnam pa thams cad mkhyen pa nyid kyi bar du ma skyes pa rang bzhin gyis stong pa skye bar mi 'dod do// smras pa tshe dang ldan pa rab 'byor chos skyes pa skye bar mi 'dod pa gang // smras pa tshe dang ldan pa sha ra dwa ti'i bu bdag ni gzugs skyes pa rang bzhin gyis stong pa skye bar mi 'dod do// tshe dang ldan pa sha ra dwa ti'i bu bdag ni tshor ba dang 'du shes dang 'du byed dang rnam par shes pa skyes pa/ rang bzhin gyis stong pa skye bar mi 'dod do// tshe dang ldan pa sha ra dwa ti'i bu bdag ni skye mched dang khams dang rten cing 'brel bar 'byung ba dang / pha rol du phyin pa rnams dang / stong pa nyid thams cad dang / byang chub kyi phyogs kyi chos rnams dang / 'phags pa'i bden pa rnams dang bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar ba rnams dang mthar gyis gnas pa'i snyoms par 'jug pa rnams dang / rnam par thar pa'i sgo stong pa nyid dang mtshan ma med pa dang / smon pa med pa dang mngon par shes pa rnams dang / ting nge 'dzin rnams dang / gzungs kyi sgo rnams dang de bzhin gshegs pa'i stobs rnams dang / mi 'jigs pa rnams dang so so yang dag par rig pa rnams dang / sangs rgyas kyi chos ma 'dres pa rnams skyes pa rang bzhin gyis stong pa skye bar mi 'dod do// tshe dang ldan pa sha ra dwa ti'i bu bdag ni rnam pa thams cad mkhyen pa nyid kyi bar du skyes pa rang bzhin gyis stong pa skye bar mi 'dod do// smras pa tshe dang ldan pa rab 'byor skye ba skye'am/ 'on tam skye ba mi skye/ smras pa tshe dang ldan pa sha ra dwa ti'i bu skye ba yang mi skye mi skye ba yang mi skye'o// de ci'i phyir zhe na/ 'di ltar tshe dang ldan pa sha ra dwa ti'i bu skye ba gang yin pa dang skye ba med pa gang yin pa'i chos de gnyis ka yang ldan pa yang ma yin/ mi ldan pa yang ma yin/ gzugs med pa bltar med pa thogs pa med pa ste/ 'di ltar mtshan nyid med par mtshan nyid gcig pa'o// tshe dang ldan pa sha ra dwa ti'i bu de ltar rnam grangs des na/ skye ba yang mi skye mi skye ba yang mi skye'o// sha ra dwa ti'i bus smras pa/ tshe dang ldan pa rab 'byor ma skyes pa'i chos ma skyes pa'i chos shes bya bar brjod par khyod kyis spobs na/ tshe dang ldan pa rab 'byor ma skyes pa rnams kyi skye ba med pa la yang brjod du spobs par 'gyur ram/ rab 'byor gyis smras pa/ tshe dang ldan pa sha ra dwa ti'i bu ma skyes pa'i chos ma skyes pa'i chos shes bya ba brjod par khyod kyis spobs so// zhes zer ba ni/ tshe dang ldan pa sha ra dwa ti'i bu ma skyes pa'i chos ma skyes pa'i chos shes bya ba brjod pa la bdag gis spobs pa med do// tshe dang ldan pa sha ra dwa ti'i bu chos ma skyes pa rnams kyi skye ba med pa yang bdag gis brjod par spobs pa med de/ de ci'i phyir zhe na/ tshe dang ldan pa sha ra dwa ti'i bu 'di ltar ma skyes pa'i chos gang yin pa dang / skye ba med pa gang yin pa dang / spobs pa gang yin pa dang / brjod pa gang yin pa dang / mi skye ba gang yin pa'i chos de dag thams cad kyang ldan pa yang ma yin/ mi ldan pa yang ma yin/ gzugs med pa bltar med pa thogs pa med pa ste/ 'di ltar mtshan nyid med par mtshan nyid gcig pa dag go / smras pa tshe dang ldan pa rab 'byor brjod pa ni skye ba med ces bya ba yin te/ spobs pa yang skye ba med la chos kyang skye ba med de/ gang las brtsams shing brjod par spobs pa'i chos de dag kyang skye ba med pa yin nam/ rab 'byor gyis smras pa tshe dang ldan pa sha ra dwa ti'i bu de de bzhin te/ brjod pa ni ma skyes pa'o// spobs pa ni ma skyes pa'o// chos ni ma skyes pa'o// gang las brtsams te smra bar spobs pa'i chos de dag kyang ma skyes pa'o// de ci'i phyir zhe na/ tshe dang ldan pa sha ra dwa ti'i bu de ni 'di ltar gzugs skye ba med do// tshor ba dang 'du shes dang 'du byed dang rnam par shes pa skye ba med do// mig skye ba med do// rna ba dang sna dang lce dang lus dang yid skye ba med do// gzugs skye ba med do// sgra dang dri dang ro dang reg dang chos skye ba med do// mig gi rnam par shes pa skye ba med do// rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa skye ba med do// mig gi 'dus te reg pa skye ba med do// rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa skye ba med do// mig gi 'dus te reg pa'i rkyen gyis tshor ba skye ba med do// rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba skye ba med do// sa'i khams skye ba med do// chu'i khams skye ba med do// me'i khams dang / rlung gi khams dang / nam mkha'i khams dang / rnam par shes pa'i khams skye ba med do// ma rig pa skye ba med do// 'du byed dang rnam par shes pa dang / ming dang gzugs dang skye mched drug dang / reg pa dang tshor ba dang sred pa dang len pa dang srid pa dang skye ba dang rga shi skye ba med do// sbyin pa'i pha rol du phyin pa skye ba med do// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa skye ba med do// nang stong pa nyid skye ba med do// phyi stong pa nyid skye ba med do// phyi nang stong pa nyid skye ba med do// dngos po med pa'i ngo bo nyid stong pa nyid kyi bar du skye ba med do// dran pa nye bar gzhag pa rnams skye ba med do// yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa skye ba med do// 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar ba rnams dang / mthar gyis gnas pa'i snyoms par 'jug pa rnams dang / rnam par thar pa'i sgo stong pa nyid dang mtshan ma med pa dang smon pa med pa dang mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / sangs rgyas kyi chos ma 'dres pa rnams skye ba med do// tshe dang ldan pa sha ra dwa ti'i bu rnam grangs des na/ brjod pa ni skye ba med pa ste/ spobs pa yang skye ba med la chos kyang skye ba med de gang las brtsams shing brjod par spobs pa'i chos de dag kyang skye ba med pa'o// smras pa tshe dang ldan pa rab 'byor ni chos smra ba'i nang na mchog tu bya bar 'os pa ste/ de ci'i phyir zhe na/ 'di ltar gnas brtan rab 'byor ni gang dang gang yongs su dris pa de dang de la thogs pa med do// rab 'byor gyis smras pa tshe dang ldan pa sha ra dwa ti'i bu de ni bcom ldan 'das kyi nyan thos/ chos thams cad la gnas pa med pa dag gi chos nyid de/ de dag ni gang dang gang yongs su dris pa de dang de la thogs pa med do// de ci'i phyir zhe na/ 'di ltar chos thams cad ni mi gnas pa'i phyir ro// smras pa tshe dang ldan pa rab 'byor ji ltar na chos thams cad stong pa nyid mi gnas pa yin/ rab 'byor gyis smras pa/ tshe dang ldan pa sha ra dwa ti'i bu gzugs rang bzhin gyis stong pa ste/ de ni nang na yang mi gnas phyi rol na yang mi gnas/ gnyis ka med par yang mi dmigs so// tshe dang ldan pa sha ra dwa ti'i bu tshor ba dang 'du shes dang 'du byed dang rnam par shes pa ni rang bzhin gyis stong pa ste/ de ni nang na yang mi gnas phyi rol na yang mi gnas gnyis ka med par yang mi dmigs so// tshe dang ldan pa sha ra dwa ti'i bu mig ni rang bzhin gyis stong pa ste/ de ni nang na yang mi gnas phyi rol na yang mi gnas gnyis ka med par yang mi dmigs so// tshe dang ldan pa sha ra dwa ti'i bu rna ba dang sna dang lce dang lus dang yid ni rang bzhin gyis stong pa ste/ de ni nang na yang mi gnas phyi rol na yang mi gnas gnyis ka med par yang mi dmigs so// tshe dang ldan pa sha ra dwa ti'i bu gzugs ni rang bzhin gyis stong pa ste/ de ni nang na yang mi gnas phyi rol na yang mi gnas gnyis ka med par yang mi dmigs so// tshe dang ldan pa sha ra dwa ti'i bu sgra dang dri dang ro dang reg dang chos ni rang bzhin gyis stong pa ste/ de ni nang na yang mi gnas phyi rol na yang mi gnas gnyis ka med par yang mi dmigs so// tshe dang ldan pa sha ra dwa ti'i bu mig gi rnam par shes pa ni rang bzhin gyis stong pa ste/ de ni nang na yang mi gnas phyi rol na yang mi gnas gnyis ka med par yang mi dmigs so// tshe dang ldan pa sha ra dwa ti'i bu rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa ni rang bzhin gyis stong pa ste/ de ni nang na yang mi gnas phyi rol na yang mi gnas gnyis ka med par yang mi dmigs so// tshe dang ldan pa sha ra dwa ti'i bu mig gi 'dus te reg pa ni rang bzhin gyis stong pa ste/ de ni nang na yang mi gnas phyi rol na yang mi gnas gnyis ka med par yang mi dmigs so// tshe dang ldan pa sha ra dwa ti'i bu rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa ni rang bzhin gyis stong pa ste/ de ni nang na yang mi gnas phyi rol na yang mi gnas gnyis ka med par yang mi dmigs so// tshe dang ldan pa sha ra dwa ti'i bu mig gi 'dus te reg pa'i rkyen gyis tshor ba ni rang bzhin gyis stong pa ste/ de ni nang na yang mi gnas phyi rol na yang mi gnas gnyis ka med par yang mi dmigs so// tshe dang ldan pa sha ra dwa ti'i bu rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba ni rang bzhin gyis stong pa ste/ de ni nang na yang mi gnas phyi rol na yang mi gnas gnyis ka med par yang mi dmigs so// tshe dang ldan pa sha ra dwa ti'i bu sa'i khams ni rang bzhin gyis stong pa ste/ de ni nang na yang mi gnas phyi rol na yang mi gnas gnyis ka med par yang mi dmigs so// tshe dang ldan pa sha ra dwa ti'i bu chu'i khams dang me'i khams dang rlung gi khams dang nam mkha'i khams dang rnam par shes pa'i khams ni rang bzhin gyis stong pa ste/ de ni nang na yang mi gnas phyi rol na yang mi gnas gnyis ka med par yang mi dmigs so// tshe dang ldan pa sha ra dwa ti'i bu ma rig pa ni rang bzhin gyis stong pa ste/ de ni nang na yang mi gnas phyi rol na yang mi gnas gnyis ka med par yang mi dmigs so// tshe dang ldan pa sha ra dwa ti'i bu 'du byed dang rnam par shes pa dang ming dang gzugs dang skye mched drug dang reg pa dang tshor ba dang sred pa dang len pa dang srid pa dang skye ba dang rga shi ni rang bzhin gyis stong pa ste/ de ni nang na yang mi gnas phyi rol na yang mi gnas gnyis ka med par yang mi dmigs so// tshe dang ldan pa sha ra dwa ti'i bu sbyin pa'i pha rol du phyin pa ni rang bzhin gyis stong pa ste/ de ni nang na yang mi gnas phyi rol na yang mi gnas gnyis ka med par yang mi dmigs so// tshe dang ldan pa sha ra dwa ti'i bu tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol tu phyin pa dang / shes rab kyi pha rol du phyin pa ni rang bzhin gyis stong pa ste/ de ni nang na yang mi gnas phyi rol na yang mi gnas gnyis ka med par yang mi dmigs so// tshe dang ldan pa sha ra dwa ti'i bu nang stong pa nyid ni rang bzhin gyis stong pa ste/ de ni nang na yang mi gnas phyi rol na yang mi gnas gnyis ka med par yang mi dmigs so// tshe dang ldan pa sha ra dwa ti'i bu dngos po med pa'i ngo bo nyid stong pa nyid kyi bar ni rang bzhin gyis stong pa ste/ de ni nang na yang mi gnas phyi rol na yang mi gnas gnyis ka med par yang mi dmigs so// tshe dang ldan pa sha ra dwa ti'i bu dran pa nye bar gzhag pa rnams ni rang bzhin gyis stong pa ste/ de ni nang na yang mi gnas phyi rol na yang mi gnas gnyis ka med par yang mi dmigs so// tshe dang ldan pa sha ra dwa ti'i bu yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa ni rang bzhin gyis stong pa ste/ de ni nang na yang mi gnas phyi rol na yang mi gnas gnyis ka med par yang mi dmigs so// 'phags pa'i bden pa rnams dang / bsam gtan rnams dang tshad med pa rnams dang / gzugs med pa'i snyoms par 'jug pa rnams dang / rnam par thar ba brgyad dang / mthar gyis gnas pa'i snyoms par 'jug pa dgu dang / stong pa nyid dang mtshan ma med pa dang smon pa med pa dang / mngon par shes pa rnams dang ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad ni rang bzhin gyis stong pa ste/ de ni nang na yang mi gnas phyi rol na yang mi gnas gnyis ka med par yang mi dmigs so// tshe dang ldan pa sha ra dwa ti'i bu rnam pa thams cad mkhyen pa nyid kyi bar ni rang bzhin gyis stong pa ste/ de ni nang na yang mi gnas phyi rol na yang mi gnas gnyis ka med par yang mi dmigs so// tshe dang ldan pa sha ra dwa ti'i bu rnam grangs des na/ chos thams cad ni rang bzhin gyis stong pa nyid kyi phyir mi gnas so// tshe dang ldan pa sha ra dwa ti'i bu byang chub sems dpa' sems dpa' chen po pha rol du phyin pa drug la spyod pas/ de ltar gzugs yongs su sbyang bar bya'o// tshor ba dang 'du shes dang 'du byed dang rnam par shes pa yongs su sbyang bar bya'o// skye mched dang / khams dang / rten cing 'brel bar 'byung ba yongs su spyad par bya'o// pha rol du phyin pa rnams dang / stong pa nyid thams cad dang / byang chub kyi phyogs kyi chos sum cu rtsa bdun dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar ba brgyad dang / mthar gyis gnas pa'i snyoms par 'jug pa dgu dang / stong pa nyid dang mtshan ma med pa dang / smon pa med pa dang mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang mi 'jigs pa bzhi dang so so yang dag par rig pa bzhi dang / byams pa chen po dang snying rje chen po dang / sangs rgyas kyi chos ma 'dres pa brgyad yongs su spyad par bya'o// rnam pa thams cad mkhyen pa nyid kyi bar du yongs su sbyang ba bya'o// de nas tshe dang ldan pa sha ra dwa ti'i bus tshe dang ldan pa rab 'byor la 'di skad ces smras so// tshe dang ldan pa rab 'byor ji ltar na/ byang chub sems dpa' sems dpa' chen po pha rol du phyin pa drug la spyod pa'i tshe/ byang chub kyi lam yongs su sbyong ba yin/ rab 'byor gyis smras pa/ tshe dang ldan pa/ sha ra dwa ti'i bu sbyin pa'i pha rol du phyin pa ni 'jig rten pa yang yod/ 'jig rten las 'das pa yang yod/ tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa ni 'jig rten pa yang yod/ 'jig rten las 'das pa yang yod do// smras pa tshe dang ldan pa rab 'byor 'jig rten pa'i sbyin pa'i pha rol du phyin pa ni gang 'jig rten las 'das pa ni gang // rab 'byor gyis smras pa/ tshe dang ldan pa sha ra dwa ti'i bu 'di la byang chub sems dpa' sems dpa' chen po sbyin pa byed cing // sbyin bdag tu gyur pa dge sbyong dang / bram ze dang / phongs pa dang / ltogs pa dang / 'dron pa dang / slong ba zas 'dod pa la ni zas skom dang / theg pa dang gos dang / me tog dang phreng ba dang spos dang byug pa dang gnas dang mal stan dang yo byad dang sman dang mi'i yo byad gzhan gang ci yang rung ba'i bar du/ yongs su gtong ste/ bu pho 'dod pa la ni bu pho yongs su gtong bu mo 'dod pa la ni bu mo/ chung ma 'dod pa la ni chung ma/ rgyal srid 'dod pa la ni rgyal srid/ mgo 'dod pa la ni mgo/ yan lag dang nying lag 'dod pa la ni yan lag dang nying lag // sha dang khrag dang rkang 'dod pa la ni sha dang khrag dang rkang yongs su gtong ste/ de yang gnas shing yongs su gtong la/ de 'di snyam du bdag ni yongs su gtong ba'o// 'di ni len pa'o// 'di ni sbyin pa'o// bdag ni ser sna med pa'o// bdag ni sbyin pa'i bdag po'o// bdag ni bdog pa thams cad gtong ba'o// bdag ni sangs rgyas kyi bka' bzhin du byed pa'o// bdag ni sbyin pa'i pha rol tu phyin pa la spyod pa'o zhes zer te sbyin pa de byin nas kyang dmigs pa'i tshul gyis/ sems can thams cad dang thun mong du byas te/ bla na med pa yang dag par rdzogs pa'i byang chub tu bsngo zhing // bdag gi sbyin pa'i 'bras bu 'dis sems can 'di dag tshe 'di nyid la bde ba dang nye bar len pa med par/ yongs su mya ngan las 'das par gyur cig ces yongs su bsngo ste/ de chags pa gsum la chags shing // sbyin pa de yongs su gtong ngo // gsum gang zhe na/ 'di ltar bdag du 'du shes pa dang gzhan du 'du shes pa dang sbyin par 'du shes pa 'di gsum la chags nas/ sbyin pa de dag yongs su gtong ste/ 'di ni 'jig rten pa'i sbyin pa'i pha rol du phyin pa zhes bya'o// ci'i phyir 'jig rten pa'i sbyin pa'i pha rol du phyin pa zhes bya zhe na/ de ni 'di ltar 'jig rten las mi g.yo mi 'phags mi 'da' bas de'i phyir 'jig rten pa'i sbyin pa'i pha rol du phyin pa zhes bya'o// de la 'jig rten las 'das pa'i sbyin pa'i pha rol du phyin pa gang zhe na/ 'di ltar 'khor gsum yongs su dag pa ste/ de la 'khor gsum yongs su dag pa gang zhe na/ tshe dang ldan pa sha ra dwa ti'i bu 'di la byang chub sems dpa' sems dpa' chen po sbyin pa gtong ba'i tshe/ bdag mi dmigs len pa mi dmigs sbyin pa mi dmigs rnam par smin pa la yang dga' bar mi byed pa ste/ tshe dang ldan pa sha ra dwa ti'i bu 'di ni byang chub sems dpa' sems dpa' chen po'i 'khor gsum yongs su dag pa'o// tshe dang ldan pa sha ra dwa ti'i bu gzhan yang byang chub sems dpa' sems dpa' chen po sbyin pa yongs su gtong zhing // sbyin pa de sems can thams cad la gtong ste/ sems can de dag kyang mi dmigs par/ bla na med pa yang dag par rdzogs pa'i byang chub tu bsngo zhing // mtshan ma cung zad kyang yang dag par rjes su mi mthong ba 'di ni/ tshe dang ldan pa sha ra dwa ti'i bu 'jig rten las 'das pa'i sbyin pa'i pha rol tu phyin pa zhes bya'o// ci'i phyir 'jig rten las 'das pa'i sbyin pa'i pha rol du phyin pa zhes bya zhe na/ de ni 'di ltar 'jig rten las g.yo zhing 'phags la 'da' bas/ de'i phyir 'jig rten las 'das pa'i sbyin pa'i pha rol du phyin pa zhes bya'o// tshe dang ldan pa sha ra dwa ti'i bu tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa ni 'jig rten pa yang yod/ 'jig rten las 'das pa yang yod de/ de la 'jig rten pa'i tshul khrims kyi pha rol du phyin pa gang zhe na/ tshe dang ldan pa sha ra dwa ti'i bu 'di la byang chub sems dpa' sems dpa' chen po tshul khrims srung zhing // de yang gnas pas srung ste/ de 'di snyam du bdag ni sems can thams cad kyi don du tshul khrims srung ngo // 'di ni tshul khrims so// bdag ni sangs rgyas kyi bka' bzhin byed do// zhes bya ba nas de 'di ltar bdag tu 'du shes pa dang / gzhan du 'du shes pa dang tshul khrims su 'du shes pa dang / chags pa 'di dag gsum zhes bya ba'i bar la chags shing // tshul khrims srung ste/ 'di ni 'jig rten pa'i tshul khrims kyi pha rol du phyin pa zhes bya'o// de ci'i phyir 'jig rten pa'i tshul khrims kyi pha rol du phyin pa zhes bya zhe na/ de ni 'di ltar 'jig rten las mi g.yo mi 'phags mi 'da' bas/ de'i phyir 'jig rten pa zhes bya'o// de la 'jig rten las 'das pa'i tshul khrims kyi pha rol du phyin pa gang zhe na/ 'di ltar 'khor gsum yongs su dag pa ste/ de la 'khor gsum yongs su dag pa gang zhe na/ tshe dang ldan pa sha ra dwa ti'i bu 'di la byang chub sems dpa' sems dpa' chen po'i tshul khrims srung ba'i tshe/ bdag mi dmigs sems can mi dmigs/ tshul khrims mi dmigs/ rnam par smin pa la yang dga' bar mi byed cing // tshul khrims de yang sems can thams cad la gtong ste/ sems can de dag kyang mi dmigs par bla na med par yang dag par rdzogs pa'i byang chub tu bsngo zhing // mtshan ma cung zad kyang yang dag par rjes su mi mthong ba 'di ni/ 'jig rten las 'das pa'i tshul khrims kyi pha rol du phyin pa zhes bya ste/ de ni 'di ltar 'jig rten las g.yo zhing 'phags la 'da' bas/ de'i phyir 'jig rten las 'das pa zhes bya'o// de la 'jig rten pa'i bzod pa'i pha rol du phyin pa gang zhe na/ tshe dang ldan pa sha ra dwa ti'i bu 'di la byang chub sems dpa' sems dpa' chen po bzod pa sgom zhing // de yang gnas pas sgom ste/ de 'di snyam du bdag ni sems can thams cad kyi don du bzod pa bsgom mo// 'di ni bzod pa'o// bdag ni sangs rgyas kyi bka' bzhin byed do// zhes bya ba nas de 'di ltar bdag du 'du shes pa dang / gzhan du 'du shes pa dang / bzod par 'du shes pa dang / chags pa 'di gsum zhes bya ba'i bar la chags shing bzod pa sgom ste/ 'di ni 'jig rten pa'i bzod pa'i pha rol du phyin pa zhes bya'o// de ci'i phyir 'jig rten pa'i bzod pa'i pha rol du phyin pa zhes bya zhe na/ de ni 'di ltar 'jig rten las mi g.yo mi 'phags mi 'da' bas/ de'i phyir 'jig rten pa zhes bya'o// de la 'jig rten las 'das pa'i bzod pa'i pha rol du phyin pa gang zhe na/ 'di ltar 'khor gsum yongs su dag pa ste/ de la 'khor gsum yongs su dag pa gang zhe na/ tshe dang ldan pa sha ra dwa ti'i bu 'di la byang chub sems dpa' sems dpa' chen po bzod pa sgom pa'i tshe/ bdag mi dmigs sems can mi dmigs bzod pa mi dmigs/ rnam par smin pa la yang dga' bar mi byed cing // bzod pa de yang sems can thams cad la gtong ste/ sems can de dag kyang mi dmigs par bla na med pa yang dag par rdzogs pa'i byang chub tu bsngo zhing // mtshan ma cung zad kyang yang dag par rjes su mi mthong ba 'di ni/ 'jig rten las 'das pa'i bzod pa'i pha rol du phyin pa zhes bya ste/ de ni 'di ltar 'jig rten las g.yo zhing 'phags la 'da' bas/ de'i phyir 'jig rten las 'das pa zhes bya'o// de la 'jig rten pa'i brtson 'grus kyi pha rol du phyin pa gang zhe na/ tshe dang ldan pa sha ra dwa ti'i bu 'di la byang chub sems dpa' sems dpa' chen po brtson 'grus rtsom zhing // de yang gnas pas rtsom ste/ de 'di snyam du bdag ni sems can thams cad kyi don du brtson 'grus rtsom mo// 'di ni lus so// 'di ni sems so// 'di ni brtson 'grus so// bdag ni sangs rgyas kyi bka' bzhin du byed do// zhes bya ba nas de 'di ltar bdag tu 'du shes pa dang / gzhan du 'du shes pa dang / brtson 'grus su 'du shes pa dang / chags pa 'di gsum zhes bya ba'i bar la chags shing brtson 'grus rtsom ste/ 'di ni 'jig rten pa'i brtson 'grus kyi pha rol du phyin pa zhes bya'o// de ci'i phyir 'jig rten pa'i brtson 'grus kyi pha rol du phyin pa zhes bya zhe na/ de ni 'di ltar 'jig rten las mi g.yo mi 'phags mi 'da' bas/ de'i phyir 'jig rten pa zhes bya'o// de la 'jig rten las 'das pa'i brtson 'grus kyi pha rol du phyin pa gang zhe na/ 'di ltar 'khor gsum yongs su dag pa ste/ de la 'khor gsum yongs su dag pa gang zhe na/ tshe dang ldan pa sha ra dwa ti'i bu 'di la byang chub sems dpa' sems dpa' chen po brtson 'grus rtsom pa'i tshe/ bdag mi dmigs sems can mi dmigs brtson 'grus mi dmigs/ rnam par smin pa la yang dga' bar mi byed cing // brtson 'grus de yang sems can thams cad la gtong ste/ sems can de dag kyang mi dmigs par bla na med pa yang dag par rdzogs pa'i byang chub tu bsngo zhing // mtshan ma cung zad kyang yang dag par rjes su mi mthong ba 'di ni/ 'jig rten las 'das pa'i brtson 'grus kyi pha rol tu phyin pa zhes bya ste/ de ni 'di ltar 'jig rten las g.yo zhing 'phags la 'da' bas/ de'i phyir 'jig rten las 'das pa zhes bya'o// de la 'jig rten pa'i bsam gtan gyi pha rol du phyin pa gang zhe na/ tshe dang ldan pa sha ra dwa ti'i bu 'di la byang chub sems dpa' sems dpa' chen po bsam gtan la snyoms par 'jug cing // de yang gnas pas snyoms par 'jug ste/ de 'di snyam du bdag ni sems can thams cad kyi don du bsam gtan la snyoms par 'jug go / 'di ni bsam gtan no// bdag ni sangs rgyas kyi bka' bzhin byed do// zhes bya ba nas de 'di ltar bdag du 'du shes pa dang / gzhan du 'du shes pa dang / bsam gtan du 'du shes pa dang / chags pa 'di gsum zhes bya ba'i bar la chags shing bsam gtan la snyoms par 'jug ste/ 'di ni 'jig rten pa'i bsam gtan gyi pha rol du phyin pa zhes bya'o// de ci'i phyir 'jig rten pa'i bsam gtan gyi pha rol du phyin pa zhes bya zhe na/ de ni 'di ltar 'jig rten las mi g.yo mi 'phags mi 'da' bas/ de'i phyir 'jig rten pa zhes bya'o// de la 'jig rten las 'das pa'i bsam gtan gyi pha rol du phyin pa gang zhe na/ 'di ltar 'khor gsum yongs su dag pa ste/ de la 'khor gsum yongs su dag pa gang zhe na/ tshe dang ldan pa sha ra dwa ti'i bu 'di la byang chub sems dpa' sems dpa' chen po bsam gtan la snyoms par 'jug pa'i tshe bdag mi dmigs sems can mi dmigs bsam gtan mi dmigs rnam par smin pa la yang dga' bar mi byed do// bsam gtan de yang sems can thams cad la gtong ste/ sems can de dag kyang mi dmigs par bla na med pa yang dag par rdzogs pa'i byang chub tu bsngo zhing // mtshan ma cung zad kyang yang dag par rjes su mi mthong ba 'di ni/ 'jig rten las 'das pa'i bsam gtan gyi pha rol du phyin pa zhes bya ste/ de ni 'di ltar 'jig rten las g.yo zhing 'phags la 'da' bas/ de'i phyir 'jig rten las 'das pa zhes bya'o// de la 'jig rten pa'i shes rab kyi pha rol du phyin pa gang zhe na/ tshe dang ldan pa sha ra dwa ti'i bu/ 'di la byang chub sems dpa' sems dpa' chen po shes rab sgom zhing // de yang gnas pas sgom ste/ de 'di snyam du bdag ni sems can thams cad kyi don du shes rab sgom mo// 'di ni shes rab bo// bdag ni sangs rgyas kyi bka' bzhin byed do zhes bya ba nas/ de 'di ltar bdag tu 'du shes pa dang / gzhan du 'du shes pa dang / shes rab tu 'du shes pa dang / chags pa 'di gsum zhes bya ba'i bar la chags shing // shes rab sgom ste/ 'di ni 'jig rten pa'i shes rab kyi pha rol du phyin pa zhes bya'o// de ci'i phyir 'jig rten pa'i shes rab kyi pha rol du phyin pa zhes bya zhe na/ de ni 'di ltar 'jig rten las mi g.yo mi 'phags mi 'da' bas/ de'i phyir 'jig rten pa zhes bya'o// de la 'jig rten las 'das pa'i shes rab kyi pha rol du phyin pa gang zhe na/ 'di ltar 'khor gsum yongs su dag pa ste/ de la 'khor gsum yongs su dag pa gang zhe na/ tshe dang ldan pa sha ra dwa ti'i bu/ 'di la byang chub sems dpa' sems dpa' chen po shes rab kyi pha rol du phyin pa sgom pa'i tshe/ bdag mi dmigs sems can mi dmigs/ shes rab mi dmigs/ rnam par smin pa la yang dga' bar mi byed cing // shes rab de yang sems can thams cad la gtong ste/ sems can de dag kyang mi dmigs par/ bla na med pa yang dag par rdzogs pa'i byang chub tu bsngo zhing // mtshan ma cung zad kyang yang dag par rjes su mi mthong ba 'di ni/ 'jig rten las 'das pa'i/ shes rab kyi pha rol du phyin pa zhes bya ste/ de ni 'di ltar/ 'jig rten las g.yo zhing 'phags la 'da' bas/ de'i phyir/ 'jig rten las 'das pa zhes bya'o// tshe dang ldan pa sha ra dwa ti'i bu de ltar na/ byang chub sems dpa' sems dpa' chen po pha rol du phyin pa drug la spyod cing // byang chub kyi lam yongs su sbyong ba yin no// smras pa/ tshe dang ldan pa rab 'byor byang chub sems dpa' sems dpa' chen po'i byang chub kyi lam gang yin/ rab 'byor gyis smras pa/ tshe dang ldan pa sha ra dwa ti'i bu/ sbyin pa'i pha rol du phyin pa ni/ byang chub sems dpa' sems dpa' chen po'i byang chub kyi lam mo// tshul khrims kyi pha rol tu phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa ni/ byang chub sems dpa' sems dpa' chen po'i/ byang chub kyi lam mo// tshe dang ldan pa sha ra dwa ti'i bu/ nang stong pa nyid ni/ byang chub sems dpa' sems dpa' chen po'i byang chub kyi lam mo// phyi stong pa nyid ni/ byang chub sems dpa' sems dpa' chen po'i byang chub kyi lam mo// phyi nang stong pa nyid ni/ byang chub sems dpa' sems dpa' chen po'i/ byang chub kyi lam mo// dngos po med pa'i ngo bo nyid stong pa nyid kyi bar ni/ byang chub sems dpa' sems dpa' chen po'i byang chub kyi lam mo// tshe dang ldan pa sha ra dwa ti'i bu/ dran pa nye bar gzhag pa bzhi ni/ byang chub sems dpa' sems dpa' chen po'i byang chub kyi lam mo// yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa ni/ byang chub sems dpa' sems dpa' chen po'i byang chub kyi lam mo// tshe dang ldan pa sha ra dwa ti'i bu/ 'phags pa'i bden pa bzhi ni/ byang chub sems dpa' sems dpa' chen po'i byang chub kyi lam mo// bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa lnga dang / ting nge 'dzin thams cad dang / gzungs kyi sgo thams cad ni/ byang chub sems dpa' sems dpa' chen po'i byang chub kyi lam mo// de bzhin gshegs pa'i stobs bcu ni/ byang chub sems dpa' sems dpa' chen po'i byang chub kyi lam mo// mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad ni/ byang chub sems dpa' sems dpa' chen po'i byang chub kyi lam mo// smras pa/ tshe dang ldan pa rab 'byor legs so legs so// byang chub kyi lam 'di pha rol du phyin pa gang gi mthu yin/ rab 'byor gyis smras pa/ tshe dang ldan pa sha ra dwa ti'i bu de ni/ shes rab kyi pha rol du phyin pa'i mthu ste/ de ci'i phyir zhe na/ tshe dang ldan pa sha ra dwa ti'i bu de ni/ 'di ltar shes rab kyi pha rol du phyin pa ni/ nyan thos kyi chos dang / rang sangs rgyas kyi chos dang / byang chub sems dpa'i chos dang / sangs rgyas kyi chos dang / dge ba'i chos thams cad skyed pa'o// tshe dang ldan pa sha ra dwa ti'i bu/ shes rab kyi pha rol du phyin pa ni/ nyan thos kyi chos dang / rang sangs rgyas kyi chos dang / byang chub sems dpa'i chos dang / sangs rgyas kyi chos dang / dge ba'i chos thams cad yongs su sdud cing yang dag par sdud pa'o// tshe dang ldan pa sha ra dwa ti'i bu/ sngon gyi de bzhin gshegs pa dgra bcom pa yang dag par rdzogs pa'i sangs rgyas rnams kyis kyang // shes rab kyi pha rol tu phyin pa 'di la spyad de/ bla na med pa yang dag par rdzogs pa'i byang chub tu mngon par sangs rgyas so// tshe dang ldan pa sha ra dwa ti'i bu/ ma byon pa'i de bzhin gshegs pa dgra bcom pa yang dag par rdzogs pa'i sangs rgyas rnams kyis kyang shes rab kyi pha rol du phyin pa 'di nyid la spyod cing // bla na med pa yang dag par rdzogs pa'i byang chub tu mngon par rdzogs par 'tshang rgya'o// tshe dang ldan pa sha ra dwa ti'i bu/ da ltar phyogs bcu'i 'jig rten gyi khams na/ de bzhin gshegs pa dgra bcom pa yang dag par rdzogs pa'i sangs rgyas gang ji snyed cig bzhugs shing // 'tsho skyong ba de dag gis kyang // shes rab kyi pha rol du phyin pa 'di nyid la spyad de/ bla na med pa yang dag par rdzogs pa'i byang chub tu mngon par rdzogs par sangs rgyas so// tshe dang ldan pa sha ra dwa ti'i bu/ gal te shes rab kyi pha rol du phyin pa bshad pa'i tshe/ byang chub sems dpa' sems dpa' chen po nem nur 'am/ rmongs par mi 'gyur na/ tshe dang ldan pa sha ra dwa ti'i bu byang chub sems dpa' sems dpa' chen po de ni 'di ltar/ sems can thams cad bskyab pa dang / sems can thams cad yongs su mi gtong ba'i phyir/ de mi dmigs pa'i tshul gyis rnam par spyod pa 'di rnam par spyod par shes par bya'o// byang chub sems dpa' sems dpa' chen po de ni 'di ltar/ snying rje chen po yid la bya ba'i yid la bya ba de dang ma bral bar shes par bya'o// smras pa tshe dang ldan pa rab 'byor rnam par spyod pa 'dis rnam par spyod cing 'di lta ste/ snying rje chen po yid la bya ba'i yid la bya ba de dang ma bral bas/ byang chub sems dpa' sems dpa' chen por 'dod na/ tshe dang ldan pa rab 'byor de lta na ni/ sems can thams cad kyang byang chub sems dpar 'gyur ro// de ci'i phyir zhe na/ tshe dang ldan pa rab 'byor sems can thams cad kyang yid la bya ba dang ni ma bral lo// rab 'byor gyis smras pa/ tshe dang ldan pa sha ra dwa ti'i bu legs so legs so// dri'o dri'o snyam pa'i don de nyid/ tshe dang ldan pa sha ra dwa ti'i bus/ yang dag pa'i tshig brjod pas yongs su bzung ngo // de ci'i phyir zhe na/ 'di ltar tshe dang ldan pa sha ra dwa ti'i bu/ sems can med pa'i phyir/ yid la byed pa med par rig par bya'o// sems can dngos po med pa'i phyir/ yid la byed pa dngos po med par rig par bya'o// sems can rang bzhin med pa'i phyir/ yid la byed pa rang bzhin med par rig par bya'o// sems can stong pa nyid kyi phyir/ yid la byed pa stong pa nyid du rig par bya'o// sems can dben pa'i phyir yid la byed pa dben par rig par bya'o// sems can mngon par rdzogs par 'tshang mi rgya ba'i phyir/ yid la byed pa mngon par rdzogs par 'tshang mi rgya bar rig par bya'o// tshe dang ldan pa sha ra dwa ti'i bu/ gzugs med pa'i phyir yid la byed pa med par rig par bya'o// gzugs dngos po med pa'i phyir yid la byed pa dngos po med par rig par bya'o// gzugs rang bzhin med pa'i phyir/ yid la byed pa rang bzhin med par rig par bya'o// gzugs stong pa nyid kyi phyir yid la byed pa stong pa nyid du rig par bya'o// gzugs dben pa'i phyir yid la byed pa dben par rig par bya'o// gzugs mngon par rdzogs par 'tshang mi rgya ba'i phyir/ yid la byed pa mngon par rdzogs par 'tshang mi rgya bar rig par bya'o// tshe dang ldan pa sha ra dwa ti'i bu tshor ba dang 'du shes dang 'du byed dang rnam par shes pa med pa'i phyir yid la byed pa med par rig par bya'o// rnam par shes pa dngos po med pa'i phyir yid la byed pa dngos po med par rig par bya'o// rnam par shes pa rang bzhin med pa'i phyir yid la byed pa rang bzhin med par rig par bya'o// rnam par shes pa stong pa nyid kyi phyir yid la byed pa stong pa nyid du rig par bya'o// rnam par shes pa dben pa'i phyir yid la byed pa dben par rig par bya'o// rnam par shes pa mngon par rdzogs par 'tshang mi rgya ba'i phyir/ yid la byed pa mngon par rdzogs par 'tshang mi rgya bar rig par bya'o// tshe dang ldan pa sha ra dwa ti'i bu/ skye mched dang / khams dang / rten cing 'brel bar 'byung ba med pa'i phyir yid la byed pa med par rig par bya'o// rten cing 'brel bar 'byung ba dngos po med pa'i phyir yid la byed pa dngos po med par rig par bya'o// rten cing 'brel bar 'byung ba rang bzhin med pa'i phyir yid la byed pa rang bzhin med par rig par bya'o// rten cing 'brel par 'byung ba stong pa nyid kyi phyir yid la byed pa stong pa nyid du rig par bya'o// rten cing 'brel bar 'byung ba dben pa'i phyir yid la byed pa dben par rig par bya'o// rten cing 'brel par 'byung ba mngon par rdzogs par 'tshang mi rgya ba'i phyir/ yid la byed pa mngon par rdzogs par 'tshang mi rgya bar rig par bya'o// tshe dang ldan pa sha ra dwa ti'i bu/ sbyin pa'i pha rol tu phyin pa med pa'i phyir yid la byed pa med par rig par bya'o// sbyin pa'i pha rol tu phyin pa dngos po med pa'i phyir/ yid la byed pa dngos po med par rig par bya'o// sbyin pa'i pha rol tu phyin pa rang bzhin med pa'i phyir/ yid la byed pa rang bzhin med par rig par bya'o// sbyin pa'i pha rol tu phyin pa stong pa nyid kyi phyir/ yid la byed pa stong pa nyid du rig par bya'o// sbyin pa'i pha rol tu phyin pa dben pa'i phyir yid la byed pa dben par rig par bya'o// sbyin pa'i pha rol tu phyin pa mngon par rdzogs par 'tshang mi rgya ba'i phyir/ yid la byed pa mngon par rdzogs par 'tshang mi rgya bar rig par bya'o// tshe dang ldan pa sha ra dwa ti'i bu/ tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa med pa'i phyir/ yid la byed pa med par rig par bya'o// shes rab kyi pha rol tu phyin pa dngos po med pa'i phyir/ yid la byed pa dngos po med par rig par bya'o// shes rab kyi pha rol tu phyin pa rang bzhin med pa'i phyir/ yid la byed pa rang bzhin med par rig par bya'o// shes rab kyi pha rol tu phyin pa stong pa nyid kyi phyir/ yid la byed pa stong pa nyid du rig par bya'o// shes rab kyi pha rol tu phyin pa dben pa'i phyir/ yid la byed pa dben par rig par bya'o// shes rab kyi pha rol tu phyin pa mngon par rdzogs par 'tshang mi rgya ba'i phyir/ yid la byed pa mngon par rdzogs par 'tshang mi rgya bar rig par bya'o// tshe dang ldan pa sha ra dwa ti'i bu/ nang stong pa nyid yid la byed pa med par rig par bya'o// nang stong pa nyid dngos po med pa'i phyir/ yid la byed pa dngos po med par rig par bya'o// nang stong pa nyid rang bzhin med pa'i phyir/ yid la byed pa rang bzhin med par rig par bya'o// nang stong pa nyid stong pa nyid kyi phyir yid la byed pa stong pa nyid du rig par bya'o// nang stong pa nyid dben pa'i phyir/ yid la byed pa dben par rig par bya'o// nang stong pa nyid mngon par rdzogs par 'tshang mi rgya ba'i phyir/ yid la byed pa mngon par rdzogs par 'tshang mi rgya bar rig par bya'o// tshe dang ldan pa sha ra dwa ti'i bu/ dngos po med pa'i ngo bo nyid stong pa nyid kyi bar du med pa'i phyir/ yid la byed pa med par rig par bya'o// dngos po med pa'i ngo bo nyid stong pa nyid dngos po med pa'i phyir/ yid la byed pa dngos po med par rig par bya'o// dngos po med pa'i ngo bo nyid stong pa nyid rang bzhin med pa'i phyir/ yid la byed pa rang bzhin med par rig par bya'o// dngos po med pa'i ngo bo nyid stong pa nyid kyi phyir/ yid la byed pa stong pa nyid du rig par bya'o// dngos po med pa'i ngo bo nyid stong pa nyid dben pa'i phyir/ yid la byed pa dben par rig par bya'o// dngos po med pa'i ngo bo nyid stong pa nyid mngon par rdzogs par 'tshang mi rgya ba'i phyir/ yid la byed pa mngon par rdzogs par 'tshang mi rgya bar rig par bya'o// tshe dang ldan pa sha ra dwa ti'i bu/ dran pa nye bar gzhag pa med pa'i phyir/ yid la byed pa med par rig par bya'o// dran pa nye bar gzhag pa dngos po med pa'i phyir/ yid la byed pa dngos po med par rig par bya'o// dran pa nye bar gzhag pa rang bzhin med pa'i phyir/ yid la byed pa rang bzhin med par rig par bya'o// dran pa nye bar gzhag pa stong pa nyid kyi phyir/ yid la byed pa stong pa nyid du rig par bya'o// dran pa nye bar gzhag pa dben pa'i phyir/ yid la byed pa dben par rig par bya'o// dran pa nye bar gzhag pa mngon par rdzogs par 'tshang mi rgya ba'i phyir/ yid la byed pa mngon par rdzogs par 'tshang mi rgya bar rig par bya'o// tshe dang ldan pa sha ra dwa ti'i bu/ yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa med pa'i phyir/ yid la byed pa med par rig par bya'o// 'phags pa'i lam yan lag brgyad pa dngos po med pa'i phyir/ yid la byed pa dngos po med par rig par bya'o// 'phags pa'i lam yan lag brgyad pa rang bzhin med pa'i phyir/ yid la byed pa rang bzhin med par rig par bya'o// 'phags pa'i lam yan lag brgyad pa stong pa nyid kyi phyir/ yid la byed pa stong pa nyid du rig par bya'o// 'phags pa'i lam yan lag brgyad pa dben pa'i phyir/ yid la byed pa dben par rig par bya'o// 'phags pa'i lam yan lag brgyad pa mngon par rdzogs par 'tshang mi rgya ba'i phyir/ yid la byed pa mngon par rdzogs par 'tshang mi rgya bar rig par bya'o// 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar ba rnams dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa med pa'i phyir/ yid la byed pa med par rig par bya'o// sangs rgyas kyi chos ma 'dres pa dngos po med pa'i phyir/ yid la byed pa dngos po med par rig par bya'o// sangs rgyas kyi chos ma 'dres pa rang bzhin med pa'i phyir/ yid la byed pa rang bzhin med par rig par bya'o// sangs rgyas kyi chos ma 'dres pa stong pa nyid kyi phyir/ yid la byed pa stong pa nyid du rig par bya'o// sangs rgyas kyi chos ma 'dres pa dben pa'i phyir/ yid la byed pa dben par rig par bya'o// sangs rgyas kyi chos ma 'dres pa mngon par rdzogs par 'tshang mi rgya ba'i phyir/ yid la byed pa mngon par rdzogs par 'tshang mi rgya bar rig par bya'o// tshe dang ldan pa sha ra dwa ti'i bu/ byang chub kyi bar du med pa'i phyir/ yid la byed pa med par rig par bya'o// byang chub dngos po med pa'i phyir/ yid la byed pa dngos po med par rig par bya'o// byang chub rang bzhin med pa'i phyir/ yid la byed pa rang bzhin med par rig par bya'o// byang chub stong pa nyid kyi phyir/ yid la byed pa stong pa nyid du rig par bya'o// byang chub dben pa'i phyir/ yid la byed pa dben par rig par bya'o// byang chub mngon par rdzogs par 'tshang mi rgya ba'i phyir/ yid la byed pa mngon par rdzogs par 'tshang mi rgya bar rig par bya'o// tshe dang ldan pa sha ra dwa ti'i bu/ rnam grangs des na/ byang chub sems dpa' sems dpa' chen po/ 'di lta ste/ snying rje chen po yid la byed pa nyid dang mi 'bral bar rig par bya'o// de nas bcom ldan 'das kyis tshe dang ldan pa rab 'byor la/ 'di skad ces legs so zhes bya ba gnang ste/ rab 'byor legs so legs so// de ltar de bzhin gshegs pa'i mthus/ rab 'byor khyod ji ltar ston pa de bzhin du/ byang chub sems dpa' sems dpa' chen po rnams la/ shes rab kyi pha rol tu phyin pa bstan par bya'o// byang chub sems dpa' sems dpa' chen pos kyang ji ltar khyod kyis ba stan pa de bzhin du/ shes rab kyi pha rol tu phyin pa la bslab par bya'o// shes rab kyi pha rol tu phyin pa'i le'u 'di/ tshe dang ldan pa rab 'byor gyis smras pa'i tshe/ stong gsum gyi stong chen po'i 'jig rten gyi khams 'di rnam pa drug tu g.yos te/ g.yos so// rab tu g.yos so// kun du g.yos so// 'gul to// rab tu 'gul to// kun tu 'gul to// ldeg go / rab tu ldeg go / kun du ldeg go / chem chem/ rab tu chem chem/ kun du chem chem/ 'ur 'ur rab tu 'ur 'ur/ kun du 'ur 'ur ro// shar phyogs dma' bar gyur na/ nub phyogs mtho bar gyur to// shar phyogs mtho bar gyur na/ nub phyogs dma' bar gyur to// byang phyogs dma' bar gyur na/ lho phyogs mtho bar gyur to// lho phyogs dma' bar gyur na/ byang phyogs mtho bar gyur to// dbus dma' bar gyur na/ mtha' mtho bar gyur to// mtha' dma' bar gyur na/ dbus mtho bar gyur to// de nas bcom ldan 'das kyis de'i tshe 'dzum pa mdzad do// de nas tshe dang ldan pa rab 'byor gyis/ bcom ldan 'das la 'di skad ces gsol to// bcom ldan 'das ci'i rgyu ci'i rkyen kyis 'dzum pa mdzad/ de skad ces gsol ba dang / bcom ldan 'das kyis tshe dang ldan pa rab 'byor la/ 'di skad ces bka' stsal to// rab 'byor ji ltar nga 'jig rten gyi khams mi mjed 'di na shes rab kyi pha rol tu phyin pa ston pa de bzhin du shar phyogs kyi 'jig rten gyi khams tshad med grangs med pa dag na yang // de bzhin gshegs pa dgra bcom pa yang dag par rdzogs pa'i sangs rgyas rnams/ shes rab kyi pha rol tu phyin pa 'di nyid/ byang chub sems dpa' sems dpa' chen po rnams la ston pa mdzad do// rab 'byor ji ltar nga 'jig rten gyi khams mi mjed 'di na/ shes rab kyi pha rol tu phyin pa ston pa de bzhin du lho dang / nub dang / byang dang / byang shar dang / shar lho dang / lho nub dang / nub byang dang / 'og dang / steng gi phyogs kyi phyogs re re'i 'jig rten gyi khams tshad med grangs med pa dag na yang // de bzhin gshegs pa dgra bcom pa yang dag par rdzogs pa'i sangs rgyas rnams/ shes rab kyi pha rol tu phyin pa 'di nyid/ byang chub sems dpa' sems dpa' chen po rnams la ston pa mdzad do// shes rab kyi pha rol tu phyin pa bstan pa 'di bshad pa'i tshe/ lha dang mi'i skye dgu khrag khrig phrag bcu gnyis mi skye ba'i chos la bzod pa skyes so// phyogs bcu kun tu 'jig rten gyi khams su/ sangs rgyas bcom ldan 'das rnams kyis/ shes rab kyi pha rol tu phyin pa 'di bstan pa'i tshe yang // sems can tshad med grangs med pa dag bla na med pa yang dag par rdzogs pa'i byang chub tu sems skyes so// shes rab kyi pha rol tu phyin pa stong phrag nyi shu lnga pa las/ rab 'byor gyi le'u ste bcu gsum pa'o// // de nas stong gsum gyi stong chen po'i/ 'jig rten gyi khams 'di na/ rgyal chen bzhi'i ris kyi lha/ ji snyed cig yod pa de dag thams cad kyang // lha bye ba khrag khrig brgya stong du ma dang lhan cig 'khor de nyid du 'dus par gyur/ stong gsum gyi stong chen po'i 'jig rten gyi khams na/ lha'i dbang po brgya byin ji snyed yod pa de dag thams cad kyang // lha'i bu bye ba khrag khrig brgya stong du ma dang lhan cig 'khor de nyid du 'dus par gyur/ stong gsum gyi stong chen po'i 'jig rten gyi khams na/ lha'i bu rab mtshe ma ji snyed yod pa dang / lha'i bu rab dga' ldan ji snyed yod pa dang / lha'i bu rab 'phrul dga' ji snyed yod pa dang / lha'i bu gzhan 'phrul dbang byed ji snyed yod pa de dag thams cad kyang // lha'i bu bye ba khrag khrig brgya stong du ma dang lhan cig 'khor de nyid du 'dus par gyur/ stong gsum gyi stong chen po'i 'jig rten gyi khams na/ tshangs pa ji snyed yod pa de dag thams cad kyang // lha'i bu bye ba khrag khrig brgya stong du ma dang lhan cig 'khor de nyid du 'dus par gyur/ stong gsum gyi stong chen po'i 'jig rten gyi khams na/ gnas gtsang ma'i bar gyi lha'i bu ji snyed yod pa de dag thams cad kyang // lha'i bu bye ba khrag khrig brgya stong du ma dang lhan cig 'khor de nyid du 'dus par gyur te/ rgyal chen bzhi'i ris kyi lha rnams kyi las kyi rnam par smin pa las skyes pa'i lus kyi 'od gang yin pa dang / sum cu rtsa gsum gyi lha dang / mtshe ma'i lha dang / dga' ldan gyi lha dang / 'phrul dga'i lha dang / gzhan 'phrul dbang byed kyi lha dang / tshangs ris kyi lha dang / kun snang dang ba'i lha dang / dge rgyas kyi lha dang / 'bras bu che ba'i lha dang / gnas gtsang ma'i lha rnams kyi/ las kyi rnam par smin pa las skyes pa'i lus kyi 'od gang yin pa de dag gis/ de bzhin gshegs pa'i rang bzhin gyi 'od kyi/ brgya'i char yang nye bar ma song // stong gi char yang nye bar ma song // brgya stong gi char yang nye bar ma song // bye ba khrag khrig brgya stong gi char yang nye bar ma song // grangs dang / cha dang / bgrang ba dang / dper yang ma bzod de/ 'di lta ste dper na/ 'dzam bu na da'i gser gyi drung na/ lcags nag po'am/ mgal dum lham me ma yin/ lhan ne ma yin/ lhang nge ma yin pa de bzhin du/ de bzhin gshegs pa'i rang bzhin gyi 'od kyi drung na/ lha'i las kyi rnam par smin pa las skyes pa'i 'od de dag thams cad/ lham me ma yin/ lhan ne ma yin/ lhang nge ma yin gyi/ de bzhin gshegs pa'i 'od 'ba' shig de dag gi nang na dam par snang ngo // gtso bor snang ngo // gya nom par snang ngo // 'phags par snang ngo // mchog tu snang ngo // rab tu snang ngo // phul du snang ngo // bla na med par snang ngo // gong na med par snang ngo // de nas lha'i dbang po brgya byin gyis/ tshe dang ldan pa rab 'byor la/ 'di skad ces smras so// btsun pa rab 'byor stong gsum gyi stong chen po'i/ 'jig rten gyi khams na/ rgyal chen bzhi'i ris kyi lha dang / sum cu rtsa gsum gyi lha dang / mtshe ma'i lha dang / dga' ldan gyi lha dang / 'phrul dga'i lha dang / gzhan 'phrul dbang byed kyi lha dang / tshangs ris kyi lha dang / gnas gtsang ma'i ris kyi bar gyi lha gang ji snyed pa de dag thams cad/ shes rab kyi pha rol tu phyin pa gtan la bab par bstan pa thos par 'dod na/ chos nyan par 'dod pa'i phyir lhags na/ byang chub sems dpa' sems dpa' chen pos ni ji ltar/ shes rab kyi pha rol tu phyin pa la gnas par bya/ byang chub sems dpa' sems dpa' chen po'i/ shes rab kyi pha rol tu phyin pa ni gang yin/ byang chub sems dpa' sems dpa' chen pos/ shes rab kyi pha rol tu phyin pa la ni/ ji ltar bslab par bya/ de skad ces smras pa dang / tshe dang ldan pa rab 'byor gyis/ lha'i dbang po brgya byin la 'di skad ces smras so// shes rab kyi pha rol tu phyin pa stong phrag nyi shu lnga pa/ dum bu gnyis pa/ bam po nyi shu bdun pa/ kau shi ka de'i phyir shin du legs par nyon la yid la zung shig dang / sangs rgyas kyi mthu dang sangs rgyas kyi byin gyi rlabs kyis/ byang chub sems dpa' sems dpa' chen po rnams kyi shes rab kyi pha rol tu phyin pa dang / byang chub sems dpa' sems dpa' chen po shes rab kyi pha rol tu phyin pa la ji ltar gnas par bya ba dang / ji ltar bslab par bya ba dang lha'i bu gang gis bla na med pa yang dag par rdzogs pa'i byang chub tu sems ma skyes pa de dag gis kyang // bla na med pa yang dag par rdzogs pa'i byang chub tu sems bskyed par bya ba bstan par bya'o// gang yang dag par skyon med par zhugs par gyur pa de dag ni bla na med pa yang dag par rdzogs pa'i byang chub tu sems bskyed pa'i mthu med de/ de ci'i phyir zhe na/ de dag gis 'khor ba'i rgyun gyi mtshams gcad pa'i phyir te/ 'on kyang gal te de dag bla na med pa yang dag par rdzogs pa'i byang chub tu sems bskyed na de dag la yang rjes su yi rang ngo // khyad par du 'phags pa'i chos rnams las khyad par du 'phags pa'i chos rnams 'thob par 'gyur bas/ de dag gis dge ba'i phyogs la bdag ni bar chad mi byed do// kau shi ka de la byang chub sems dpa' sems dpa' chen po'i/ shes rab kyi pha rol tu phyin pa gang zhe na/ kau shi ka 'di la byang chub sems dpa' sems dpa' chen pos rnam pa thams cad mkhyen pa nyid dang ldan pa'i sems bskyed pas/ de mi dmigs pa'i tshul gyis gzugs ni mi rtag par yid la bya'o// gzugs ni sdug bsngal ba dang bdag med pa dang zhi ba dang dben pa dang nad dang shu ba dang zug rngu dang sdig pa dang na ba dang dgra dang 'jig pa'i chos can dang / mi brtan pa dang 'jig pa dang 'jigs pa dang 'go ba'i nad dang / stong pa nyid dang bdag gi med pa dang yid brtan du mi rung ba dang / gnod par yid la bya'o rnam pa thams cad mkhyen pa nyid dang ldan pa'i sems bskyed pas/ de mi dmigs pa'i tshul gyis tshor ba dang / 'du shes dang 'du byed dang rnam par shes pa ni mi rtag par yid la bya'o// rnam par shes pa ni sdug bsngal ba dang / bdag med pa dang zhi ba dang dben pa dang nad dang shu ba dang zug rngu dang sdig pa dang na ba dang dgra dang 'jig pa'i chos can dang / mi brtan pa dang 'jig pa dang 'jigs pa dang 'go ba'i nad dang / stong pa nyid dang bdag gi med pa dang yid brtan du mi rung ba dang / gnod par yid la bya'o// rnam pa thams cad mkhyen pa nyid dang ldan pa'i sems bskyed pas/ de mi dmigs pa'i tshul gyis mig ni mi rtag par yid la bya'o// mig ni sdug bsngal ba dang bdag med pa dang / zhi ba dang dben pa dang nad dang shu ba dang zug rngu dang sdig pa dang na ba dang dgra dang 'jig pa'i chos can dang / mi brtan pa dang 'jig pa dang 'jigs pa dang 'go ba'i nad dang stong pa nyid dang bdag gi med pa dang / yid brtan du mi rung ba dang gnod par yid la bya'o// rnam pa thams cad mkhyen pa nyid dang ldan pa'i sems bskyed pas de mi dmigs pa'i tshul gyis rna ba dang sna dang lce dang lus dang yid ni mi rtag par yid la bya'o// yid ni sdug bsngal ba dang bdag med pa dang zhi ba dang dben pa dang nad dang shu ba dang zug rngu dang sdig pa dang na ba dang dgra dang 'jig pa'i chos can dang mi brtan pa dang 'jig pa dang 'jigs pa dang 'go ba'i nad dang stong pa nyid dang bdag gi med pa dang / yid brtan du mi rung ba dang gnod par yid la bya'o// rnam pa thams cad mkhyen pa nyid dang ldan pa'i sems bskyed pas/ de mi dmigs pa'i tshul gyis gzugs ni mi rtag par yid la bya'o// gzugs ni sdug bsngal ba dang bdag med pa dang zhi ba dang dben pa dang / nad dang shu ba dang zug rngu dang sdig pa dang na ba dang dgra dang 'jig pa'i chos can dang mi brtan pa dang 'jig pa dang 'jigs pa dang 'go ba'i nad dang stong pa nyid dang bdag gi med pa dang yid brtan du mi rung ba dang / gnod par yid la bya'o// rnam pa thams cad mkhyen pa nyid dang ldan pa'i sems bskyed pas de mi dmigs pa'i tshul gyis sgra dang dri dang ro dang reg dang chos ni mi rtag par yid la bya'o// chos ni sdug bsngal ba dang bdag med pa dang zhi ba dang dben pa dang nad dang shu ba dang zug rngu dang sdig pa dang na ba dang / dgra dang 'jig pa'i chos can dang mi brtan pa dang 'jig pa dang 'jigs pa dang 'go ba'i nad dang stong pa nyid dang bdag gi med pa dang yid brtan du mi rung ba dang / gnod par yid la bya'o// rnam pa thams cad mkhyen pa nyid dang ldan pa'i sems bskyed pas/ de mi dmigs pa'i tshul gyis mig gi rnam par shes pa ni mi rtag par yid la bya'o// mig gi rnam par shes pa ni sdug bsngal ba dang bdag med pa dang zhi ba dang dben pa dang / nad dang shu ba dang zug rngu dang sdig pa dang na ba dang dgra dang 'jig pa'i chos can dang mi brtan pa dang 'jig pa dang 'jigs pa dang 'go ba'i nad dang stong pa nyid dang bdag gi med pa dang yid brtan du mi rung ba dang gnod par yid la bya'o// rnam pa thams cad mkhyen pa nyid dang ldan pa'i sems bskyed pas/ de mi dmigs pa'i tshul gyis rna ba'i rnam par shes pa dang sna'i rnam par shes pa dang / lce'i rnam par shes pa dang lus kyi rnam par shes pa dang / yid kyi rnam par shes pa ni mi rtag par yid la bya'o// yid kyi rnam par shes pa ni sdug bsngal ba dang bdag med pa dang zhi ba dang dben pa dang nad dang shu ba dang / zug rngu dang sdig pa dang na ba dang dgra dang 'jig pa'i chos can dang mi brtan pa dang 'jig pa dang 'jigs pa dang 'go ba'i nad dang stong pa nyid dang bdag gi med pa dang yid brtan du mi rung ba dang gnod par yid la bya'o// rnam pa thams cad mkhyen pa nyid dang ldan pa'i sems bskyed pas de mi dmigs pa'i tshul gyis mig gi 'dus te reg pa ni mi rtag par yid la bya'o// mig gi 'dus te reg pa ni sdug bsngal ba dang bdag med pa dang zhi ba dang dben pa dang nad dang shu ba dang zug rngu dang sdig pa dang na ba dang dgra dang 'jig pa'i chos can dang mi brtan pa dang 'jig pa dang 'jigs pa dang 'go ba'i nad dang stong pa nyid dang bdag gi med pa dang yid brtan du mi rung ba dang / gnod par yid la bya'o// rnam pa thams cad mkhyen pa nyid dang ldan pa'i sems bskyed pas/ de mi dmigs pa'i tshul gyis rna ba'i 'dus te reg pa dang sna'i 'dus te reg pa dang / lce'i 'dus te reg pa dang lus kyi 'dus te reg pa dang yid kyi 'dus te reg pa ni mi rtag par yid la bya'o/ yid kyi 'dus te reg pa ni sdug bsngal ba dang bdag med pa dang zhi ba dang dben pa dang nad dang shu ba dang zug rngu dang sdig pa dang / na ba dang dgra dang 'jig pa'i chos can dang / mi brtan pa dang 'jig pa dang 'jigs pa dang 'go ba'i nad dang stong pa nyid dang bdag gi med pa dang yid brtan du mi rung ba dang gnod par yid la bya'o// rnam pa thams cad mkhyen pa nyid dang ldan pa'i sems bskyed pas de mi dmigs pa'i tshul gyis/ mig gi 'dus te reg pa'i rkyen gyis tshor ba ni mi rtag par yid la bya'o// mig gi 'dus te reg pa'i rkyen gyis tshor ba ni sdug bsngal ba dang bdag med pa dang zhi ba dang dben pa dang nad dang shu ba dang zug rngu dang sdig pa dang na ba dang dgra dang 'jig pa'i chos can dang / mi brtan pa dang 'jig pa dang 'jigs pa dang 'go ba'i nad dang stong pa nyid dang bdag gi med pa dang yid brtan du mi rung ba dang / gnod par yid la bya'o// rnam pa thams cad mkhyen pa nyid dang ldan pa'i sems bskyed pas de mi dmigs pa'i tshul gyis rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba ni mi rtag par yid la bya'o// yid kyi 'dus te reg pa'i rkyen gyis tshor ba ni sdug bsngal ba dang bdag med pa dang zhi ba dang / dben pa dang nad dang shu ba dang zug rngu dang sdig pa dang na ba dang dgra dang 'jig pa'i chos can dang / mi brtan pa dang 'jig pa dang 'jigs pa dang 'go ba'i nad dang stong pa nyid dang bdag gi med pa dang yid brtan du mi rung ba dang gnod par yid la bya'o// rnam pa thams cad mkhyen pa nyid dang ldan pa'i sems bskyed pas/ de mi dmigs pa'i tshul gyis sa'i khams ni mi rtag par yid la bya'o// sa'i khams ni sdug bsngal ba dang bdag med pa dang zhi ba dang dben pa dang nad dang shu ba dang zug rngu dang sdig pa dang na ba dang dgra dang 'jig pa'i chos can dang / mi brtan pa dang 'jig pa dang 'jigs pa dang 'go ba'i nad dang stong pa nyid dang bdag gi med pa dang yid brtan du mi rung ba dang gnod par yid la bya'o// rnam pa thams cad mkhyen pa nyid dang ldan pa'i sems bskyed pas/ de mi dmigs pa'i tshul gyis chu'i khams dang me'i khams dang rlung gi khams dang nam mkha'i khams dang / rnam par shes pa'i khams ni mi rtag par yid la bya'o// rnam par shes pa'i khams ni sdug bsngal ba dang / bdag med pa dang zhi ba dang dben pa dang nad dang shu ba dang zug rngu dang sdig pa dang / na ba dang dgra dang 'jig pa'i chos can dang / mi brtan pa dang 'jig pa dang 'jigs pa dang 'go ba'i nad dang stong pa nyid dang bdag gi med pa dang yid brtan du mi rung ba dang / gnod par yid la bya'o// rnam pa thams cad mkhyen pa nyid dang ldan pa'i sems bskyed pas/ de mi dmigs pa'i tshul gyis/ ma rig pa ni mi rtag par yid la bya'o ma rig pa ni sdug bsngal ba dang / bdag med pa dang zhi ba dang dben pa dang nad dang shu ba dang zug rngu dang sdig pa dang na ba dang dgra dang 'jig pa'i chos can dang / mi brtan pa dang 'jig pa dang 'jigs pa dang 'go ba'i nad dang stong pa nyid dang bdag gi med pa dang yid brtan du mi rung ba dang gnod par yid la bya'o// rnam pa thams cad mkhyen pa nyid dang ldan pa'i sems bskyed pas/ de mi dmigs pa'i tshul gyis/ 'du byed dang rnam par shes pa dang / ming dang gzugs dang skye mched drug dang reg pa dang tshor ba dang sred pa dang len pa dang srid pa dang skye ba dang rga shi ni mi rtag par yid la bya'o// rga shi ni sdug bsngal ba dang bdag med pa dang zhi ba dang dben pa dang nad dang shu ba dang zug rngu dang sdig pa dang na ba dang dgra dang 'jig pa'i chos can dang / mi brtan pa dang 'jig pa dang 'jigs pa dang 'go ba'i nad dang stong pa nyid dang bdag gi med pa dang yid brtan du mi rung ba dang gnod par yid la bya'o// de bzhin du rnam pa thams cad mkhyen pa nyid dang ldan pa'i sems bskyed pas/ de mi dmigs pa'i tshul gyis/ ma rig pa 'gag pa dang 'du byed dang rnam par shes pa dang ming dang gzugs dang skye mched drug dang / reg pa dang tshor ba dang sred pa dang len pa dang srid pa dang skye ba dang rga shi dang mya ngan dang smre sngags 'don pa dang sdug bsngal ba dang yid mi bde ba dang / 'khrug pa 'gag pa ni bdag med par yid la bya'o// de bzhin du zhi ba dang dben pa dang stong pa nyid dang mtshan ma med pa dang smon pa med pa dang mngon par 'du bya ba med par yid la bya'o// kau shi ka gzhan yang byang chub sems dpa' sems dpa' chen po ni rnam pa thams cad mkhyen pa nyid dang ldan pa'i sems bskyed pas de mi dmigs pa'i tshul gyis/ sbyin pa'i pha rol tu phyin pa la spyod do// rnam pa thams cad mkhyen pa nyid dang ldan pa'i sems bskyed pas de mi dmigs pa'i tshul gyis/ tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol du phyin pa la spyod do// kau shi ka gzhan yang byang chub sems dpa' sems dpa' chen po ni rnam pa thams cad mkhyen pa nyid dang ldan pa'i sems bskyed pas de mi dmigs pa'i tshul gyis/ dran pa nye bar gzhag pa bzhi sgom mo// rnam pa thams cad mkhyen pa nyid dang ldan pa'i sems bskyed pas/ de mi dmigs pa'i tshul gyis yang dag par spong ba bzhi dang / rdzu 'phrul gyi rkang pa bzhi dang / dbang po lnga dang stobs ldan dang byang chub kyi yan lag bdun dang / 'phags pa'i lam yan lag brgyad bsgom mo// rnam pa thams cad mkhyen pa nyid dang ldan pa'i sems bskyed pas/ de mi dmigs pa'i tshul gyis 'phags pa'i bden pa bzhi dang / bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / rnam par thar pa brgyad dang / mthar kyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang smon pa med pa dang mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang snying rje chen po dang / sangs rgyas kyi chos ma 'dres pa brgyad sgom mo// kau shi ka gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ 'di ltar yang dag par slob ste/ chos rnams mngon par rlan par byed pa dang / yongs su rlan par byed pa dang yongs su rdzogs par byed pa dang yongs su rgyas par byed pa dang yongs su dpyod par byed pa de dag ni chos kho nar zad de/ de la bdag gam bdag gi med do// de ci'i phyir zhe na/ de ni 'di ltar byang chub sems dpa' sems dpa' chen po'i yongs su bsngo ba'i sems gang yin pa de yang byang chub kyi sems dang 'grogs pa ma yin/ byang chub kyi sems gang yin pa de yang yongs su bsngo ba'i sems dang 'grogs pa ma yin te/ kau shi ka yongs su bsngo ba'i sems gang yin pa de ni byang chub kyi sems la med cing mi dmigs/ byang chub kyi sems gang yin pa de ni yongs su bsngo ba'i sems la med cing mi dmigs te/ kau shi ka gang de ltar chos thams cad la yang rab tu rtog la/ chos gang la yang rnam par rgyu ba med pa 'di ni byang chub sems dpa' sems dpa' chen po'i shes rab kyi pha rol du phyin pa'o// de skad ces smras pa dang / lha'i dbang po brgya byin gyis tshe dang ldan pa rab 'byor la 'di skad ces smras so// btsun pa rab 'byor ji ltar na yongs su bsngo ba'i sems byang chub kyi sems dang 'grogs pa ma yin/ ji ltar na byang chub kyi sems yongs su bsngo ba'i sems dang 'grogs pa ma yin/ ji ltar na yongs su bsngo ba'i sems byang chub kyi sems la med cing mi dmigs/ ji ltar na byang chub kyi sems yongs su bsngo ba'i sems la med cing mi dmigs rab 'byor gyis smras pa/ kau shi ka yongs su bsngo ba'i sems gang yin pa de ni sems ma yin/ byang chub kyi sems gang yin pa de yang sems ma yin te/ de ltar na sems ma yin pa gang yin pa de ni bsam gyis mi khyab pa'o// bsam gyis mi khyab pa gang yin pa de ni sems ma yin pa ste/ sems ma yin pa de ni sems ma yin par yang yongs su bsngo ba med/ bsam gyis mi khyab pa yang bsam gyis mi khyab par yongs su bsngo ba med de/ de ltar na sems ma yin pa gang yin pa de ni bsam gyis mi khyab pa'o// bsam gyis mi khyab pa gang yin pa de ni sems ma yin pa ste/ gang de ltar chos thams cad la yang so sor rtog la/ chos gang la yang mngon par zhen pa med cing mi dmigs pa 'di ni/ kau shi ka byang chub sems dpa' sems dpa' chen po'i shes rab kyi pha rol du phyin pa'o// de nas bcom ldan 'das kyis/ tshe dang ldan pa rab 'byor la bka' stsal ba/ rab 'byor khyod de ltar byang chub sems dpa' sems dpa' chen po rnams la/ shes rab kyi pha rol du phyin pa ston cing mos pa skyed pa legs so legs so// rab 'byor legs so legs so// rab 'byor gyis gsol ba/ bcom ldan 'das bdag gis ni bka' drin dran par bgyis te/ bka' drin mi dran par mi bgyi'o// de ci'i slad du zhe na/ de ni 'di ltar sngon gyi de bzhin gshegs pa dgra bcom pa yang dag par rdzogs pa'i sangs rgyas rnams bzhugs pa'i tshe/ de dag gi nyan thos de dag gis de bzhin gshegs pa dgra bcom pa yang dag par rdzogs pa'i sangs rgyas sngon byang chub sems dpar gyur ba'i tshe/ pha rol du phyin pa drug la gdams pa dang / rjes su bstan par bgyis te/ dgyes pa dang yang dag par bskul ba dang legs par gzeng bstod pa dang / rab tu dgyes pa dang gzhag pa dang / shin du brtan par bgyis pas/ sngon byang chub sems dpar gyur pa'i tshe/ pha rol du phyin pa drug la bslab pa mdzad de/ bcom ldan 'das kyis bla na med pa yang dag par rdzogs pa'i byang chub tu mngon par rdzogs par sangs rgyas so// bcom ldan 'das de bzhin du bdag gis kyang byang chub sems dpa' sems dpa' chen po rnams pha rol du phyin pa drug la gdams par bgyi'o// rjes su bstan par bgyi'o// dga' bar bgyi'o/ yang dag par bskul bar bgyi'o/ legs par gzeng bstod par bgyi'o// rab tu dga' bar bgyi'o// dgod par bgyi'o// shin du brtan par bgyi'o// bdag gis byang chub sems dpa' sems dpa' chen po pha rol du phyin pa drug la de ltar gdams pa dang / rjes su bstan pa dang dga' bar bgyis pa dang / yang dag par bskul ba dang legs par gzeng bstod pa dang rab tu dga' bar bgyis pa dang bkod pa dang shin du brtan pa dag kyang bla na med pa yang dag par rdzogs pa'i byang chub tu mngon par 'tshang rgya bar 'gyur ro// de nas tshe dang ldan pa rab 'byor gyis/ lha'i dbang po brgya byin la 'di skad ces smras so// kau shi ka de'i phyir shin du legs par nyon la yid la zung shig dang / ji ltar byang chub sems dpa' sems dpa' chen pos shes rab kyi pha rol du phyin pa la gnas par bya ba dang / ji ltar mi gnas par bya ba bdag gis bshad do// kau shi ka gzugs ni gzugs kyis stong ngo / tshor ba dang 'du shes dang 'du byed dang rnam par shes pa ni rnam par shes pas stong ngo // byang chub sems dpa' ni byang chub sems dpas stong ngo // kau shi ka de ltar na gzugs stong pa nyid dang / tshor ba dang 'du shes dang 'du byed dang rnam par shes pa stong pa nyid dang byang chub sems dpa' stong pa nyid de la gnyis su med cing gnyis su byar med do// kau shi ka byang chub sems dpa' sems dpa' chen pos shes rab kyi pha rol du phyin pa la de ltar gnas par bya'o// kau shi ka gzhan yang mig ni mig gis stong ngo // rna ba dang sna dang lce dang lus dang yid ni yid kyis stong ngo // byang chub sems dpa' ni byang chub sems dpas stong ngo / kau shi ka de ltar na mig stong pa nyid dang / rna ba dang sna dang lce dang lus dang yid stong pa nyid dang / byang chub sems dpa' stong pa nyid de la gnyis su med cing gnyis su byar med do// kau shi ka gzhan yang gzugs ni gzugs kyis stong ngo // sgra dang dri dang ro dang reg dang chos ni chos kyis stong ngo // byang chub sems dpa' ni byang chub sems dpas stong ngo // kau shi ka de ltar na gzugs stong pa nyid dang sgra dang dri dang ro dang reg dang chos stong pa nyid dang byang chub sems dpa' stong pa nyid de la gnyis su med cing gnyis su byar med do// kau shi ka gzhan yang mig gi rnam par shes pa ni mig gi rnam par shes pas stong ngo // rna ba'i rnam par shes pa dang sna'i rnam par shes pa dang lce'i rnam par shes pa dang lus kyi rnam par shes pa dang yid kyi rnam par shes pa ni yid kyi rnam par shes pas stong ngo // byang chub sems dpa' ni byang chub sems dpas stong ngo // kau shi ka de ltar na mig gi rnam par shes pa stong pa nyid dang rna ba'i rnam par shes pa dang sna'i rnam par shes pa dang lce'i rnam par shes pa dang lus kyi rnam par shes pa dang yid kyi rnam par shes pa stong pa nyid dang / byang chub sems dpa' stong pa nyid de la gnyis su med cing gnyis su byar med do// kau shi ka gzhan yang mig gi 'dus te reg pa ni mig gi 'dus te reg pas stong ngo / rna ba'i 'dus te reg pa dang sna'i 'dus te reg pa dang lce'i 'dus te reg pa dang lus kyi 'dus te reg pa dang yid kyi 'dus te reg pa ni yid kyi 'dus te reg pas stong ngo // byang chub sems dpa' ni byang chub sems dpas stong ngo // kau shi ka de ltar na mig gi 'dus te reg pa stong pa nyid dang / rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa stong pa nyid dang / byang chub sems dpa' stong pa nyid de la gnyis su med cing gnyis su byar med do kau shi ka gzhan yang mig gi 'dus te reg pa las byung ba'i tshor ba ni mig gi 'dus te reg pa las byung ba'i tshor bas stong ngo // rna ba'i 'dus te reg pa las byung ba'i tshor ba dang / sna'i 'dus te reg pa las byung ba'i tshor ba dang / lce'i 'dus te reg pa las byung ba'i tshor ba dang lus kyi 'dus te reg pa las byung ba'i tshor ba dang / yid kyi 'dus te reg pa las byung ba'i tshor ba ni yid kyi 'dus te reg pa las byung ba'i tshor bas stong ngo // byang chub sems dpa' ni byang chub sems dpas stong ngo // kau shi ka de ltar na mig gi 'dus te reg pa las byung ba'i tshor ba stong pa nyid dang / rna ba'i 'dus te reg pa las byung ba'i tshor ba dang / sna'i 'dus te reg pa las byung ba'i tshor ba dang / lce'i 'dus te reg pa las byung ba'i tshor ba dang / lus kyi 'dus te reg pa las byung ba'i tshor ba dang / yid kyi 'dus te reg pa las byung ba'i tshor ba stong pa nyid dang / byang chub sems dpa' stong pa nyid de la gnyis su med cing gnyis su byar med do// kau shi ka byang chub sems dpa' sems dpa' chen pos/ shes rab kyi pha rol du phyin pa la de ltar gnas par bya'o// kau shi ka gzhan yang sa'i khams ni sa'i khams kyis stong ngo // chu'i khams dang me'i khams dang rlung gi khams dang nam mkha'i khams dang rnam par shes pa'i khams ni rnam par shes pa'i khams kyis stong ngo // byang chub sems dpa' ni byang chub sems dpas stong ngo // kau shi ka de ltar na sa'i khams stong pa nyid dang chu'i khams dang me'i khams dang rlung gi khams dang nam mkha'i khams dang rnam par shes pa'i khams stong pa nyid dang / byang chub sems dpa' stong pa nyid de la gnyis su med cing gnyis su byar med do// kau shi ka byang chub sems dpa' sems dpa' chen pos shes rab kyi pha rol du phyin pa la de ltar gnas par bya'o// kau shi ka gzhan yang ma rig pa ni ma rig pas stong ngo // 'du byed dang rnam par shes pa dang ming dang gzugs dang skye mched drug dang reg pa dang tshor ba dang sred pa dang len pa dang srid pa dang skye ba dang rga shi ni rga shis stong ngo // byang chub sems dpa' ni byang chub sems dpas stong ngo / kau shi ka de ltar na ma rig pa stong pa nyid dang / 'du byed dang rnam par shes pa dang ming dang gzugs dang skye mched drug dang reg pa dang tshor ba dang sred pa dang len pa dang srid pa dang skye ba dang rga shi stong pa nyid dang byang chub sems dpa' stong pa nyid de la gnyis su med cing gnyis su byar med do// kau shi ka byang chub sems dpa' sems dpa' chen pos shes rab kyi pha rol du phyin pa la de ltar gnas par bya'o// kau shi ka gzhan yang ma rig pa 'gags pa ni ma rig pa 'gags pas stong ngo // de bzhin du 'du byed dang rnam par shes pa dang ming dang gzugs dang skye mched drug dang reg pa dang tshor ba dang sred pa dang len pa dang srid pa dang skye ba dang rga shi 'gags pa ni rga shi 'gags pas stong ngo // byang chub sems dpa' ni byang chub sems dpas stong ste/ de ltar na ma rig pa 'gags pa stong pa nyid dang / rga shi 'gags pa stong pa nyid dang byang chub sems dpa' stong pa nyid de la gnyis su med cing gnyis su byar med de/ kau shi ka byang chub sems dpa' sems dpa' chen pos shes rab kyi pha rol du phyin pa la de ltar gnas par bya'o// kau shi ka gzhan yang sbyin pa'i pha rol du phyin pa ni sbyin pa'i pha rol du phyin pas stong ngo // tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa ni shes rab kyi pha rol du phyin pas stong ngo // byang chub sems dpa' ni byang chub sems dpas stong ngo // kau shi ka de ltar na sbyin pa'i pha rol du phyin pa stong pa nyid dang / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa stong pa nyid dang / byang chub sems dpa' stong pa nyid de la gnyis su med cing gnyis su byar med do// kau shi ka byang chub sems dpa' sems dpa' chen pos shes rab kyi pha rol du phyin pa la de ltar gnas par bya'o// kau shi ka gzhan yang nang stong pa nyid ni nang stong pa nyid kyis stong ngo // dngos po med pa'i ngo bo nyid stong pa nyid kyi bar ni dngos po med pa'i ngo bo nyid stong pa nyid kyi bar gyis stong ngo // byang chub sems dpa' ni byang chub sems dpas stong ngo // kau shi ka de ltar na nang stong pa nyid stong pa nyid dang / dngos po med pa'i ngo bo nyid stong pa nyid kyi bar stong pa nyid dang / byang chub sems dpa' stong pa nyid de la gnyis su med cing gnyis su byar med de/ kau shi ka byang chub sems dpa' sems dpa' chen pos shes rab kyi pha rol du phyin pa la de ltar gnas par bya'o// kau shi ka gzhan yang dran pa nye bar gzhag pa rnams ni dran pa nye bar gzhag pa rnams kyis stong ngo // yang dag par spong ba dang rdzu 'phrul gyi rkang pa dang / dbang po dang stobs dang byang chub kyi yan lag dang 'phags pa'i lam yan lag brgyad pa ni 'phags pa'i lam yan lag brgyad pas stong ngo // byang chub sems dpa' ni byang chub sems dpas stong ngo // kau shi ka de ltar na dran pa nye bar gzhag pa stong pa nyid dang / yang dag par spong ba dang rdzu 'phrul gyi rkang pa dang dbang po dang stobs dang byang chub kyi yan lag dang / 'phags pa'i lam yan lag brgyad pa stong pa nyid dang / byang chub sems dpa' stong pa nyid de la gnyis su med cing gnyis su byar med do// kau shi ka byang chub sems dpa' sems dpa' chen pos shes rab kyi pha rol du phyin pa la de ltar gnas par bya'o// kau shi ka 'phags pa'i bden pa rnams dang / bsam gtan rnams dang tshad med pa rnams dang / gzugs med pa'i snyoms par 'jug pa rnams dang / rnam par thar pa rnams dang mthar kyis gnas pa'i snyoms par 'jug pa dgu dang stong pa nyid dang mtshan ma med pa dang smon pa med pa dang mngon par shes pa rnams dang / ting nge 'dzin rnams dang gzungs kyi sgo rnams dang / de bzhin gshegs pa'i stobs bcu dang mi 'jigs pa bzhi dang so so yang dag par rig pa bzhi dang / sangs rgyas kyi chos ma 'dres pa rnams ni sangs rgyas kyi chos ma 'dres pa rnams kyis stong ngo // byang chub sems dpa' ni byang chub sems dpas stong ngo // kau shi ka de ltar na 'phags pa'i bden pa stong pa nyid dang / sangs rgyas kyi chos ma 'dres pa'i bar stong pa nyid dang / byang chub sems dpa' stong pa nyid de la gnyis su med cing gnyis su byar med do/ kau shi ka byang chub sems dpa' sems dpa' chen pos shes rab kyi pha rol du phyin pa la de ltar gnas par bya'o// kau shi ka gzhan yang nyan thos kyi theg pa ni nyan thos kyi theg pas stong ngo // rang sangs rgyas kyi theg pa ni rang sangs rgyas kyi theg pas stong ngo // sangs rgyas kyi theg pa ni sangs rgyas kyi theg pas stong ngo // byang chub sems dpa' ni byang chub sems dpas stong ngo // kau shi ka de ltar na nyan thos kyi theg pa stong pa nyid dang / rang sangs rgyas kyi theg pa stong pa nyid dang / sangs rgyas kyi theg pa stong pa nyid dang / byang chub sems dpa' stong pa nyid de la gnyis su med cing gnyis su byar med de/ kau shi ka byang chub sems dpa' sems dpa' chen pos shes rab kyi pha rol du phyin pa la de ltar gnas par bya'o// kau shi ka gzhan yang nyan thos ni nyan thos kyis stong ngo // rang sangs rgyas ni rang sangs rgyas kyis stong ngo // sangs rgyas ni sangs rgyas kyis stong ngo // byang chub sems dpa' ni byang chub sems dpas stong ngo // kau shi ka de ltar na nyan thos stong pa nyid dang / rang sangs rgyas stong pa nyid dang / sangs rgyas stong pa nyid dang / byang chub sems dpa' stong pa nyid de la gnyis su med cing gnyis su byar med de/ kau shi ka byang chub sems dpa' sems dpa' chen pos shes rab kyi pha rol du phyin pa la de ltar gnas par bya'o// kau shi ka gzhan yang rgyun du zhugs pa'i 'bras bu ni rgyun du zhugs pa'i 'bras bus stong ngo // lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub dang / lam gyi rnam pa shes pa nyid dang / rnam pa thams cad mkhyen pa nyid ni rnam pa thams cad mkhyen pa nyid kyis stong ngo // byang chub sems dpa' ni byang chub sems dpas stong ngo // kau shi ka de ltar na rgyun du zhugs pa'i 'bras bu stong pa nyid dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub dang / lam gyi rnam pa shes pa nyid dang / rnam pa thams cad mkhyen pa nyid stong pa nyid dang / byang chub sems dpa' stong pa nyid de la gnyis su med cing gnyis su byar med do// kau shi ka byang chub sems dpa' sems dpa' chen pos shes rab kyi pha rol du phyin pa la de ltar gnas par bya'o// de nas lha'i dbang po brgya byin gyis gnas brtan rab 'byor la 'di skad ces smras so// btsun pa rab 'byor ji ltar na byang chub sems dpa' sems dpa' chen po shes rab kyi pha rol du phyin pa la spyod pas gnas par mi bya/ rab 'byor gyis smras pa/ kau shi ka 'di la byang chub sems dpa' sems dpa' chen pos shes rab kyi pha rol du phyin pa la spyod pa'i tshe/ dmigs pa'i tshul gyis gzugs la gnas par mi bya'o// tshor ba dang 'du shes dang 'du byed dang / rnam par shes pa la gnas par mi bya'o// dmigs pa'i tshul gyis mig la gnas par mi bya'o// rna ba dang sna dang lce dang lus dang yid la gnas par mi bya'o// dmigs pa'i tshul gyis gzugs la gnas par mi bya'o// sgra dang dri dang ro dang reg dang chos la gnas par mi bya'o// dmigs pa'i tshul gyis mig gi rnam par shes pa la gnas par mi bya'o// rna ba'i rnam par shes pa dang sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa la gnas par mi bya'o// dmigs pa'i tshul gyis mig gi 'dus te reg pa la gnas par mi bya'o// rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa la gnas par mi bya'o// dmigs pa'i tshul gyis mig gi 'dus te reg pa las byung ba'i tshor ba la gnas par mi bya'o// rna ba'i 'dus te reg pa las byung ba'i tshor ba dang / sna'i 'dus te reg pa las byung ba'i tshor ba dang / lce'i 'dus te reg pa las byung ba'i tshor ba dang / lus kyi 'dus te reg pa las byung ba'i tshor ba dang / yid kyi 'dus te reg pa las byung ba'i tshor ba la gnas par mi bya'o// dmigs pa'i tshul gyis sa'i khams la gnas par mi bya'o// chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams la gnas par mi bya'o// dmigs pa'i tshul gyis ma rig pa la gnas par mi bya'o// 'du byed dang rnam par shes pa dang ming dang gzugs dang skye mched drug dang / reg pa dang tshor ba dang sred pa dang len pa dang srid pa dang skye ba dang / rga shi la gnas par mi bya'o// dmigs pa'i tshul gyis sbyin pa'i pha rol du phyin pa la gnas par mi bya'o// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la gnas par mi bya'o// dmigs pa'i tshul gyis nang stong pa nyid la gnas par mi bya'o// dngos po med pa'i ngo bo nyid stong pa nyid kyi bar la gnas par mi bya'o// dmigs pa'i tshul gyis dran pa nye bar bzhag pa rnams la gnas par mi bya'o// yang dag par spong ba dang rdzu 'phrul gyi rkang pa dang dbang po dang stobs dang byang chub kyi yan lag dang 'phags pa'i lam yan lag brgyad pa la gnas par mi bya'o// dmigs pa'i tshul gyis 'phags pa'i bden pa rnams dang bsam gtan rnams dang / tshad med pa rnams dang gzugs med pa'i snyoms par 'jug pa rnams dang / rnam par thar pa rnams dang mthar gyis gnas pa'i snyoms par 'jug pa dgu dang / stong pa nyid dang mtshan ma med pa dang smon pa med pa dang / mngon par shes pa rnams dang ting nge 'dzin rnams dang / gzungs kyi sgo rnams dang de bzhin gshegs pa'i stobs bcu dang mi 'jigs pa bzhi dang / so so yang dag par rig pa bzhi dang byams pa chen po dang snying rje chen po dang / sangs rgyas kyi chos ma 'dres pa brgyad la gnas par mi bya'o// dmigs pa'i tshul gyis nyan thos kyi theg pa la gnas par mi bya'o// dmigs pa'i tshul gyis rang sangs rgyas kyi theg pa la gnas par mi bya'o// dmigs pa'i tshul gyis sangs rgyas kyi theg pa la gnas par mi bya'o// dmigs pa'i tshul gyis rgyun du zhugs pa'i 'bras bu la gnas par mi bya'o// dmigs pa'i tshul gyis lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang rang byang chub dang / sangs rgyas nyid la gnas par mi bya'o// dmigs pa'i tshul gyis thams cad shes pa nyid la gnas par mi bya'o// dmigs pa'i tshul gyis lam gyi rnam pa shes pa nyid dang / rnam pa thams cad mkhyen pa nyid la gnas par mi bya'o// dmigs pa'i tshul gyis gzugs shes bya bar gnas par mi bya'o// dmigs pa'i tshul gyis tshor ba dang / 'du shes dang 'du byed dang rnam par shes pa zhes bya bar gnas par mi bya'o// dmigs pa'i tshul gyis skye mched dang khams dang rten cing 'brel bar 'byung ba zhes bya bar gnas par mi bya'o// dmigs pa'i tshul gyis sbyin pa'i pha rol du phyin pa zhes bya bar gnas par mi bya'o// dmigs pa'i tshul gyis tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa zhes bya bar gnas par mi bya'o// dmigs pa'i tshul gyis nang stong pa nyid ces bya bar gnas par mi bya'o// dmigs pa'i tshul gyis dngos po med pa'i ngo bo nyid stong pa nyid kyi bar zhes bya bar gnas par mi bya'o// dmigs pa'i tshul gyis dran pa nye bar gzhag pa rnams shes bya bar gnas par mi bya'o// dmigs pa'i tshul gyis yang dag par spong ba rnams dang rdzu 'phrul gyi rkang pa rnams dang / dbang po rnams dang stobs rnams dang byang chub kyi yan lag rnams dang 'phags pa'i lam yan lag brgyad pa zhes bya bar gnas par mi bya'o// dmigs pa'i tshul gyis 'phags pa'i bden pa rnams dang bsam gtan rnams dang / tshad med pa rnams dang gzugs med pa'i snyoms par 'jug pa rnams dang / rnam par thar pa rnams dang mthar kyis gnas pa'i snyoms par 'jug pa rnams dang / stong pa nyid dang mtshan ma med pa dang smon pa med pa dang mngon par shes pa dang / ting nge 'dzin dang gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang so so yang dag par rig pa bzhi dang / byams pa chen po dang snying rje chen po dang / sangs rgyas kyi chos ma 'dres pa rnams shes bya bar gnas par mi bya'o// dmigs pa'i tshul gyis rgyun tu zhugs pa'i 'bras bu zhes bya bar gnas par mi bya'o// dmigs pa'i tshul gyis lan cig phyir 'ong ba'i 'bras bu dang / phyir mi 'ong ba'i 'bras bu dang dgra bcom pa nyid dang / rang byang chub dang lam gyi rnam pa shes pa nyid dang / rnam pa thams cad mkhyen pa nyid ces bya bar gnas par mi bya'o// dmigs pa'i tshul gyis gzugs rtag ces bya ba dang mi rtag ces bya bar gnas par mi bya'o// gzugs bde zhes bya ba dang sdug bsngal zhes bya ba dang / bdag ces bya ba dang bdag med ces bya ba dang / sdug ces bya ba dang mi sdug ces bya ba dang / zhi zhes bya ba dang ma zhi zhes bya ba dang / dben zhes bya ba dang mi dben zhes bya ba dang / stong zhes bya ba dang mi stong zhes bya ba dang / mtshan ma yod ces bya ba dang mtshan ma med ces bya ba dang / smon pa yod ces bya ba dang smon pa med ces bya bar gnas par mi bya'o// dmigs pa'i tshul gyis tshor ba dang 'du shes dang 'du byed dang rnam par shes pa rtag ces bya ba dang mi rtag ces bya bar gnas par mi bya'o// dmigs pa'i tshul gyis rnam par shes pa bde zhes bya ba dang sdug bsngal zhes bya ba dang / bdag ces bya ba dang bdag med ces bya ba dang / sdug ces bya ba dang mi sdug ces bya ba dang zhi zhes bya ba dang ma zhi zhes bya ba dang dben zhes bya ba dang mi dben zhes bya ba dang / stong zhes bya ba dang mi stong zhes bya ba dang / mtshan ma yod ces bya ba dang mtshan ma med ces bya ba dang / smon pa yod ces bya ba dang smon pa med ces bya bar gnas par mi bya'o// dmigs pa'i tshul gyis skye mched dang khams dang rten cing 'brel par 'byung ba rtag ces bya ba dang mi rtag ces bya bar gnas par mi bya'o// dmigs pa'i tshul gyis rten cing 'brel par 'byung ba bde zhes bya ba dang sdug bsngal zhes bya ba dang / bdag ces bya ba dang bdag med ces bya ba dang / sdug ces bya ba dang mi sdug ces bya ba dang / zhi zhes bya ba dang ma zhi zhes bya ba dang / dben zhes bya ba dang mi dben zhes bya ba dang / stong zhes bya ba dang mi stong zhes bya ba dang / mtshan ma yod ces bya ba dang mtshan ma med ces bya ba dang / smon pa yod ces bya ba dang smon pa med ces bya bar gnas par mi bya'o// dmigs pa'i tshul gyis sbyin pa'i pha rol du phyin pa rtag ces bya ba dang mi rtag ces bya bar gnas par mi bya'o// dmigs pa'i tshul gyis sbyin pa'i pha rol du phyin pa bde zhes bya ba dang sdug bsngal zhes bya ba dang / bdag ces bya ba dang bdag med ces bya ba dang / sdug ces bya ba dang mi sdug ces bya ba dang / zhi zhes bya ba dang ma zhi zhes bya ba dang / dben zhes bya ba dang mi dben zhes bya ba dang / stong zhes bya ba dang mi stong zhes bya ba dang / mtshan ma yod ces bya ba dang mtshan ma med ces bya ba dang / smon pa yod ces bya ba dang smon pa med ces bya bar gnas par mi bya'o// dmigs pa'i tshul gyis tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa rtag ces bya ba dang mi rtag ces bya bar gnas par mi bya'o// dmigs pa'i tshul gyis shes rab kyi pha rol du phyin pa bde zhes bya ba dang sdug bsngal zhes bya ba dang / bdag ces bya ba dang bdag med ces bya ba dang / sdug ces bya ba dang mi sdug ces bya ba dang / zhi zhes bya ba dang ma zhi zhes bya ba dang / dben zhes bya ba dang mi dben zhes bya ba dang / stong zhes bya ba dang mi stong zhes bya ba dang / mtshan ma yod ces bya ba dang mtshan ma med ces bya ba dang / smon pa yod ces bya ba dang smon pa med ces bya bar gnas par mi bya'o// dmigs pa'i tshul gyis nang stong pa nyid rtag ces bya ba dang / mi rtag ces bya bar gnas par mi bya'o// dmigs pa'i tshul gyis nang stong pa nyid bde zhes bya ba dang / sdug bsngal zhes bya ba dang / bdag ces bya ba dang bdag med ces bya ba dang sdug ces bya ba dang mi sdug ces bya ba dang / zhi zhes bya ba dang ma zhi zhes bya ba dang / dben zhes bya ba dang mi dben zhes bya ba dang / stong zhes bya ba dang mi stong zhes bya ba dang / mtshan ma yod ces bya ba dang mtshan ma med ces bya ba dang / smon pa yod ces bya ba dang smon pa med ces bya bar gnas par mi bya'o// dmigs pa'i tshul gyis dngos po med pa'i ngo bo nyid stong pa nyid kyi bar rtag ces bya ba dang mi rtag ces bya bar gnas par mi bya'o// dmigs pa'i tshul gyis dngos po med pa'i ngo bo nyid stong pa nyid kyi bar bde zhes bya ba dang / sdug bsngal zhes bya ba dang / bdag ces bya ba dang bdag med ces bya ba dang / sdug ces bya ba dang mi sdug ces bya ba dang / zhi zhes bya ba dang ma zhi zhes bya ba dang / dben zhes bya ba dang mi dben zhes bya ba dang / stong zhes bya ba dang mi stong zhes bya ba dang / mtshan ma yod ces bya ba dang mtshan ma med ces bya ba dang / smon pa yod ces bya ba dang smon pa med ces bya bar gnas par mi bya'o// dmigs pa'i tshul gyis dran pa nye bar gzhag pa brtag ces bya ba dang mi rtag ces bya bar gnas par mi bya'o// dmigs pa'i tshul gyis dran pa nye bar gzhag pa bde zhes bya ba dang sdug bsngal zhes bya ba dang / bdag ces bya ba dang bdag med ces bya ba dang / sdug ces bya ba dang mi sdug ces bya ba dang / zhi zhes bya ba dang ma zhi zhes bya ba dang / dben zhes bya ba dang mi dben zhes bya ba dang / stong zhes bya ba dang mi stong zhes bya ba dang / mtshan ma yod ces bya ba dang mtshan ma med ces bya ba dang / smon pa yod ces bya ba dang smon pa med ces bya bar gnas par mi bya'o// dmigs pa'i tshul gyis yang dag par spong ba dang / rdzu 'phrul gyi rkang pa dang / dbang po dang stobs dang byang chub kyi yan lag dang 'phags pa'i lam yan lag brgyad pa dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa rnams dang / mthar gyis gnas pa'i snyoms par 'jug pa dgu dang / stong pa nyid dang mtshan ma med pa dang / smon pa med pa dang mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang snying rje chen po dang sangs rgyas kyi chos ma 'dres pa brgyad rtag ces bya ba dang mi rtag ces bya bar gnas par mi bya'o// dmigs pa'i tshul gyis sangs rgyas kyi chos ma 'dres pa brgyad pa de zhes bya ba dang / sdug bsngal zhes bya ba dang / bdag ces bya ba dang bdag med ces bya ba dang / sdug ces bya ba dang mi sdug ces bya ba dang / zhi zhes bya ba dang ma zhi zhes bya ba dang / dben zhes bya ba dang mi dben zhes bya ba dang / stong zhes bya ba dang mi stong zhes bya ba dang / mtshan ma yod ces bya ba dang mtshan ma med ces bya ba dang / smon pa yod ces bya ba dang smon pa med ces bya bar gnas par mi bya'o// dmigs pa'i tshul gyis rnam pa thams cad mkhyen pa nyid kyi bar rtag ces bya ba dang / mi rtag ces bya bar gnas par mi bya'o// dmigs pa'i tshul gyis rnam pa thams cad mkhyen pa nyid kyi bar bde zhes bya ba dang / sdug bsngal zhes bya ba dang / bdag ces bya ba dang bdag med ces bya ba dang / sdug ces bya ba dang mi sdug ces bya ba dang / zhi zhes bya ba dang ma zhi zhes bya ba dang / dben zhes bya ba dang mi dben zhes bya ba dang / stong zhes bya ba dang mi stong zhes bya ba dang / mtshan ma yod ces bya ba dang mtshan ma med ces bya ba dang / smon pa yod ces bya ba dang smon pa med ces bya bar gnas par mi bya'o// kau shi ka gzhan yang rgyun du zhugs pa'i 'bras bu 'dus ma byas las gdags shes bya bar dmigs pa'i tshul gyis gnas par mi bya'o// lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang rang byang chub dang / bla na med pa yang dag par rdzogs pa'i byang chub 'dus ma byas las gdags shes bya bar dmigs pa'i tshul gyis gnas par mi bya'o/ rgyun du zhugs pa sbyin pa'i gnas zhes bya bar dmigs pa'i tshul gyis gnas par mi bya'o// lan cig phyir 'ong ba dang phyir mi 'ong ba dang / dgra bcom pa dang rang byang chub dang de bzhin gshegs pa dgra bcom pa yang dag par rdzogs pa'i sangs rgyas sbyin pa'i gnas shes bya bar dmigs pa'i tshul gyis gnas par mi bya'o// kau shi ka gzhan yang byang chub sems dpa' sems dpa' chen pos sa dang po la dmigs pa'i tshul gyis gnas par mi bya'o// sa gnyis pa dang sa gsum pa dang sa bzhi pa dang sa lnga pa dang sa drug pa dang sa bdun pa dang sa brgyad pa dang sa dgu pa dang sa bcu pa la dmigs pa'i tshul gyis gnas par mi bya'o// de ci'i phyir zhe na/ gnas pa ni mi brtan par 'gyur ba'i phyir ro// kau shi ka gzhan yang byang chub sems dpa' sems dpa' chen pos sems dang po bskyed pa la gnas te/ sbyin pa'i pha rol du phyin pa yongs su rdzogs par bya'o// zhes bya bar dmigs pa'i tshul gyis gnas par mi bya'o// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa yongs su rdzogs par bya'o// zhes bya bar dmigs pa'i tshul gyis gnas par mi bya'o// dran pa nye bar gzhag pa rnams yongs su rdzogs par bya'o// zhes bya bar dmigs pa'i tshul gyis gnas par mi bya'o// yang dag par spong ba rnams dang rdzu 'phrul gyi rkang pa rnams dang dbang po rnams dang / stobs rnams dang byang chub kyi yan lag rnams dang 'phags pa'i lam yan lag brgyad pa yongs su rdzogs par bya'o// zhes bya bar dmigs pa'i tshul gyis gnas par mi bya'o// byang chub sems dpa' sems dpa' chen pos byang chub sems dpa'i skyon med par 'jug par bya'o// zhes bya bar dmigs pa'i tshul gyis gnas par mi bya'o// byang chub sems dpa'i skyon med par zhugs nas/ phyir mi ldog pa'i sa la gnas par bya'o// byang chub sems dpa'i mngon par shes pa lnga yongs su rdzogs par bya'o// byang chub sems dpa'i mngon par shes pa lnga la gnas te/ sangs rgyas bcom ldan 'das rnams la blta ba dang / phyag bya ba dang mchod pa dang bsnyen bkur ba dang chos mnyan pa dang / thos nas kyang de bzhin nyid du gzhan la bstan par bya ba'i phyir/ sangs rgyas kyi zhing tshad med grangs med par 'gro'o// sangs rgyas bcom ldan 'das de dag gi zhing ci 'dra ba de 'dra ba nyid du yongs su bsgrub par bya'o// sems can rnams byang chub tu yongs su smin par bya'o// 'jig rten gyi khams tshad med grangs med par song ste/ de bzhin gshegs pa dgra bcom pa yang dag par rdzogs pa'i sangs rgyas rnams la me tog dang / phreng ba dang dri dang byug pa dang phye ma dang chos gos dang gdugs dang / rgyal mtshan dang ba dan mang pos rim gror bya'o// bkur bstir bya'o// bsti stang du bya'o/ mchod par bya'o// de bzhin gshegs pa de dag la na bza' bye ba khrag khrig brgya stong mang po dag gis kyang mchod par bya'o// zhes bya ba de ltar yang dmigs pa'i tshul gyis gnas par mi bya'o// sems can tshad med grangs med pa bla na med pa yang dag par rdzogs pa'i byang chub tu rab tu dgod par bya'o// zhes bya bar dmigs pa'i tshul gyis gnas par mi bya'o// mig lnga bsgrub par bya ste/ lnga gang zhe na sha'i mig dang lha'i mig dang shes rab kyi mig dang / chos kyi mig dang sangs rgyas kyi mig bsgrub par bya'o// ting nge 'dzin thams cad yongs su bsgrub par bya'o// ting nge 'dzin gang dang gang gis rnam par rtse bar 'dod pa'i ting nge 'dzin de dang des rnam par rtse bar bya'o// gzungs kyi sgo thams cad yongs su bsgrub par bya'o// de bzhin gshegs pa'i stobs bcu yongs su bsgrub par bya'o// mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad yongs su bsgrub par bya'o// zhes bya bar dmigs pa'i tshul gyis gnas par mi bya'o// lus la skyes bu chen po'i mtshan sum cu rtsa gnyis yongs su bsgrub par bya'o// dpe byad bzang po brgyad cu yongs su bsgrub par bya'o/ zhes bya bar dmigs pa'i tshul gyis gnas par mi bya'o// dad pa'i rjes su 'brang ba'o zhes bya bar dmigs pa'i tshul gyis gnas par mi bya'o// chos kyi rjes su 'brang ba'o brgyad pa'o rgyun tu zhugs pa'o po zos na lan bdun pa'o rigs nas rigs su 'gro ba'o/ gcig gis chod pa'o gang zag mgo mnyam pa'o tshe zad pa'o nyon mongs pa zad pa'o/ zhes bya bar dmigs pa'i tshul gyis gnas par mi bya'o// rgyun du zhugs pa'o zhes bya bar dmigs pa'i tshul gyis gnas par mi bya'o// lan cig phyir 'ong ba ste 'jig rten 'dir lan cig phyir 'ongs nas sdug bsngal mthar 'byin to// phyir mi 'ong ba'i 'bras bu mngon du bya ba'i phyir zhugs pa'o// phyir mi 'ong ba ste de nyid du yongs su mya ngan las 'da' ba'o// dgra bcom pa'i 'bras bu mngon du bya ba'i phyir zhugs pa'o dgra bcom pa ste/ tshe 'di nyid la phung po ma lus pa'i mya ngan las 'das pa'i dbyings su mya ngan las 'da' ba'o// rang sangs rgyas so zhes bya bar dmigs pa'i tshul gyis gnas par mi bya'o// nyan thos kyi sa dang rang sangs rgyas kyi sa las bzlas te byang chub sems dpa'i sa la gnas par bya'o// lam gyi rnam pa shes pa nyid kyi ye shes dang / rnam pa thams cad mkhyen pa nyid kyi ye shes la gnas par bya'o zhes bya bar dmigs pa'i tshul gyis gnas par mi bya'o// rnam pa thams cad du chos thams cad mngon par rdzogs par sangs rgyas nas/ bag chags kyi mtshams sbyor ba'i nyon mongs pa thams cad zad par bya'o// bla na med pa yang dag par rdzogs par sangs rgyas nas chos kyi 'khor lo bskor bar bya'o// sangs rgyas kyi bya ba byas te/ 'jig rten gyi khams tshad med grangs med par song ste/ sems can rnams yongs su mya ngan las bzla'o zhes bya bar dmigs pa'i tshul gyis gnas par mi bya'o// rdzu 'phrul gyi rkang pa bzhi la gnas te ting nge 'dzin gang la snyoms par zhugs pas bskal pa gang gA'i klung gi bye ma snyed du gnas par 'gyur ba de lta bu'i ting nge 'dzin la mnyam par gzhag go zhes bya bar dmigs pa'i tshul gyis gnas par mi bya'o// bdag gi tshe ni tshad med par gyur cig ces bya bar dmigs pa'i tshul gyis gnas par mi bya'o// bdag gis skyes bu chen po'i sum cu rtsa gnyis las mtshan re re zhing yang bsod nams brgyas yongs su grub par gyur cig ces bya bar dmigs pa'i tshul gyis gnas par mi bya'o// shar phyogs kyi 'jig rten gyi khams gang gA'i klung gi bye ma snyed la rgya ji tsam yod pa dang / lho dang nub dang byang dang byang shar dang shar lho dang lho nub dang / nub byang gi 'jig rten gyi khams gang gA'i klung gi bye ma snyed la rgya ji tsam yod pa de tsam gyi tha grur bdag gis sangs rgyas kyi zhing gcig bsgrub bo zhes bya bar dmigs pa'i tshul gyis gnas par mi bya'o// bdag gis stong gsum gyi stong chen po'i 'jig rten gyi khams rdo rje'i rgyu las grub par gyur cig ces bya bar dmigs pa'i tshul gyis gnas par mi bya'o// bdag gis byang chub kyi shing gi dri sems can gang gis tshor yang rung ste/ de dag la 'dod chags dang zhe sdang dang gti mug gi gnod pa med par gyur cig // nyan thos kyi sems dang rang sangs rgyas kyi sems bskyed par ma gyur cig ces bya bar dmigs pa'i tshul gyis gnas par mi bya'o// de dag thams cad kyang bla na med pa yang dag par rdzogs pa'i byang chub tu nges par gyur cig ces bya ba dang / sems can gang gis byang chub kyi shing gi dri de tshor bar gyur pa de dag gis lus sam sems la nad gang yang med par gyur cig ces bya bar dmigs pa'i tshul gyis gnas par mi bya'o// bdag gis sangs rgyas kyi zhing der gzugs kyi sgra yod par ma gyur cig ces bya bar/ dmigs pa'i tshul gyis gnas par mi bya'o// tshor ba dang 'du shes dang 'du byed dang rnam par shes pa'i sgra yod par ma gyur cig ces/ bya bar dmigs pa'i tshul gyis gnas par mi bya'o// khams dang skye mched dang rten cing 'brel bar 'byung ba'i sgra yod par ma gyur cig ces/ bya bar dmigs pa'i tshul gyis gnas par mi bya'o// sbyin pa'i pha rol du phyin pa'i sgra yod par ma gyur cig // tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa'i sgra yod par ma gyur cig // nang stong pa nyid kyi sgra yod par ma gyur cig // phyi stong pa nyid kyi sgra yod par ma gyur cig // phyi nang stong pa nyid kyi sgra yod par ma gyur cig // dngos po med pa'i ngo bo nyid stong pa nyid kyi bar gyi sgra yod par ma gyur cig ces/ bya bar dmigs pa'i tshul gyis gnas par mi bya'o// dran pa nye bar gzhag pa rnams kyi sgra yod par ma gyur cig // yang dag par spong ba dang / rdzu 'phrul gyi rkang pa dang / dbang po dang stobs dang / byang chub kyi yan lag dang / 'phags pa'i lam yan lag brgyad pa'i sgra yod par ma gyur cig // 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa rnams dang / mthar gyis gnas pa'i snyoms par 'jug pa rnams dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang de bzhin gshegs pa'i stobs dang / mi 'jigs pa dang / so so yang dag par rig pa dang / byams pa chen po dang / snying rje chen po dang / sangs rgyas kyi chos ma 'dres pa rnams kyi sgra yod par ma gyur cig ces/ bya bar dmigs pa'i tshul gyis gnas par mi bya'o// rgyun tu zhugs pa'i sgra yod par ma gyur cig // lan cig phyir 'ong ba'i sgra dang / phyir mi 'ong ba'i sgra dang / dgra bcom pa'i sgra yod par ma gyur cig ces bya bar dmigs pa'i tshul gyis gnas par mi bya'o// rang sangs rgyas kyi sgra yod par ma gyur cig// byang chub sems dpa'i sgra yod par ma gyur cig // sangs rgyas kyi sgra yod par ma gyur cig ces bya bar dmigs pa'i tshul gyis gnas par mi bya'o// de ci'i phyir zhe na/ 'di ltar de bzhin gshegs pa dgra bcom pa yang dag par rdzogs pa'i sangs rgyas kyis/ bla na med pa yang dag par rdzogs pa'i byang chub tu mngon par rdzogs par sangs rgyas kyang chos thams cad mi dmigs pa'i phyir te/ kau shi ka de ltar byang chub sems dpa' sems dpa' chen pos shes rab kyi pha rol du phyin pa la dmigs pa'i tshul gyis gnas par mi bya'o// de nas tshe dang ldan pa sha ra dwa ti'i bu 'di snyam ste/ ji ltar byang chub sems dpa' sems dpa' chen po shes rab kyi pha rol du phyin pa la gnas par bya snyam pa dang / de nas tshe dang ldan pa rab 'byor kyis/ tshe dang ldan pa sha ra dwa ti'i bu'i sems kyi rnam par rtog pa sems kyis yongs su shes nas/ tshe dang ldan pa sha ra dwa ti'i bu la smras pa/ tshe dang ldan pa sha ra dwa ti'i bu de ji snyam du sems/ de bzhin gshegs pa dgra bcom pa yang dag par rdzogs pa'i sangs rgyas ci zhig la gnas/ smras pa tshe dang ldan pa rab 'byor de bzhin gshegs pa ni ci la yang gnas pa ma yin no// tshe dang ldan pa rab 'byor de bzhin gshegs pa dgra bcom pa yang dag par rdzogs pa'i sangs rgyas kyi thugs ni/ sbyin pa'i pha rol du phyin pa la mi gnas/ tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la mi gnas so// de gzugs la mi gnas so// tshor ba dang 'du shes dang 'du byed dang / rnam par shes pa la mi gnas so// skye mched dang khams dang / rten cing 'brel par 'byung ba la mi gnas/ nang stong pa nyid la mi gnas/ phyi stong pa nyid la mi gnas/ phyi nang stong pa nyid la mi gnas/ dngos po med pa'i ngo bo nyid stong pa nyid kyi bar la mi gnas so// !/ shes rab kyi pha rol du phyin pa stong phrag nyi shu lnga pa/ bam po nyer brgyad pa/ byang chub kyi phyogs kyi chos sum bcu rtsa bdun la mi gnas so// 'phags pa'i bden pa dang / bsam gtan dang tshad med pa dang / gzugs med pa'i snyoms par 'jug pa dang / rnam par thar pa brgyad dang mthar gyis gnas pa'i snyoms par 'jug pa dgu dang / stong pa nyid dang mtshan ma med pa dang / smon pa med pa dang mngon par shes pa dang / ting nge 'dzin dang gzungs kyi sgo rnams la mi gnas/ de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad la mi gnas so// rnam pa thams cad mkhyen pa nyid la mi gnas so// rab 'byor gyis smras pa tshe dang ldan pa sha ra dwa ti'i bu byang chub sems dpa' sems dpa' chen pos ni/ ji ltar de bzhin gshegs pa dgra bcom pa yang dag par rdzogs pa'i sangs rgyas gzugs la gnas pa yang ma yin/ mi gnas pa yang ma yin/ tshor ba dang 'du shes dang 'du byed dang / rnam par shes pa la gnas pa yang ma yin mi gnas pa yang ma yin/ mig la gnas pa yang ma yin mi gnas pa yang ma yin/ rna ba dang sna dang lce dang lus dang yid la gnas pa yang ma yin mi gnas pa yang ma yin/ gzugs la gnas pa yang ma yin mi gnas pa yang ma yin/ sgra dang dri dang ro dang reg dang chos la gnas pa yang ma yin mi gnas pa yang ma yin/ mig gi rnam par shes pa la gnas pa yang ma yin mi gnas pa yang ma yin/ rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa la gnas pa yang ma yin mi gnas pa yang ma yin/ mig gi 'dus te reg pa la gnas pa yang ma yin mi gnas pa yang ma yin/ rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa la gnas pa yang ma yin mi gnas pa yang ma yin/ mig gi 'dus te reg pa'i rkyen gyis tshor ba la gnas pa yang ma yin/ mi gnas pa yang ma yin/ rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba la gnas pa yang ma yin mi gnas pa yang ma yin/ sa'i khams la gnas pa yang ma yin mi gnas pa yang ma yin/ chu'i khams dang me'i khams dang / rlung gi khams dang / nam mkha'i khams dang / rnam par shes pa'i khams la gnas pa yang ma yin mi gnas pa yang ma yin/ ma rig pa la gnas pa yang ma yin/ mi gnas pa yang ma yin/ 'du byed dang rnam par shes pa dang / ming dang gzugs dang skye mched drug dang / reg pa dang tshor ba dang sred pa dang / len pa dang srid pa dang skye ba dang / rga shi la gnas pa yang ma yin mi gnas pa yang ma yin/ sbyin pa'i pha rol du phyin pa la gnas pa yang ma yin/ mi gnas pa yang ma yin/ tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la gnas pa yang ma yin/ mi gnas pa yang ma yin/ nang stong pa nyid la gnas pa yang ma yin mi gnas pa yang ma yin/ dngos po med pa'i ngo bo nyid stong pa nyid kyi bar la gnas pa yang ma yin/ mi gnas pa yang ma yin/ dran pa nye bar gzhag pa rnams la gnas pa yang ma yin mi gnas pa yang ma yin/ yang dag par spong ba dang / rdzu 'phrul gyi rkang pa dang / dbang po dang stobs dang / byang chub kyi yan lag dang / 'phags pa'i lam yan lag brgyad pa la gnas pa yang ma yin mi gnas pa yang ma yin/ 'phags pa'i bden pa dang / bsam gtan dang tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang mtshan ma med pa dang / smon pa med pa dang mngon par shes pa dang / ting nge 'dzin dang gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad la gnas pa yang ma yin mi gnas pa yang ma yin/ rnam pa thams cad mkhyen pa nyid kyi bar la gnas pa yang ma yin mi gnas pa yang ma yin pa de ltar shes rab kyi pha rol du phyin pa la gnas par bya ste/ tshe dang ldan pa sha ra dwa ti'i bu byang chub sems dpa' sems dpa' chen pos shes rab kyi pha rol du phyin pa la de ltar mi dmigs pa'i tshul gyis bslab par bya'o// gnas par bya'o// de nas 'khor de'i nang nas lha'i bu kha cig 'di snyam du sems par gyur te/ gang gnod sbyin rnams kyi gnod sbyin gyi tshig dang / gnod sbyin gyi skad dang gnod sbyin gyi sgra dang / gnod sbyin gyi brjod pa de dag ni smras par gyur na/ shes par rung gi / gang 'phags pa rab 'byor shes rab kyi pha rol du phyin pa 'chad pa dang brjod pa dang ston pa dang / rnam par 'byed pa dang gsal bar byed pa dang / gtan la bab par ston pa de ni shes par mi rung ngo // de nas tshe dang ldan pa rab 'byor gyis/ lha'i bu de dag gi sems kyi rnam par rtog pa de sems kyis yongs su shes nas/ lha'i bu de dag la smras pa/ lha'i bu dag gang smras pa/ de shes par mi rung ngam/ lha'i bu rnams kyis smras pa/ 'phags pa rab 'byor shes par mi rung ngo // rab 'byor gyis smras pa/ lha'i bu dag 'di ltar yi ge gcig kyang ma brjod kyis/ gang ma brjod pa de ni thos par mi rung ngo // gang thos par mi rung ba de ni shes par mi rung ngo / de ci'i phyir zhe na/ shes rab kyi pha rol du phyin pa ni yi ge ma yin te// de la su yang ston pa dang nyan pa dang / shes par byed pa med de/ de ci'i phyir zhe na/ lha'i bu dag de bzhin gshegs pa dgra bcom pa yang dag par rdzogs pa'i sangs rgyas rnams kyi byang chub ni yi ge med pa'o// lha'i bu dag 'di lta ste dper na/ de bzhin gshegs pa dgra bcom pa yang dag par rdzogs pa'i sangs rgyas rnams kyi sprul pa zhig sprul te/ sprul pa des kyang dge slong dang / dge slong ma dang dge bsnyen dang / dge bsnyen ma'i 'khor bzhi mngon par sprul la de nas sprul pa des sprul pa'i 'khor bzhi po de dag la chos bstan par gyur na/ lha'i bu dag de la ji snyam du sems/ 'khor der sus kyang bstan par gyur pa'am/ sus kyang thos par gyur pa'am/ sus kyang shes par gyur pa yod dam/ smras pa tshe dang ldan pa btsun pa rab 'byor de ni med do// rab 'byor gyis smras pa/ lha'i bu dag de bzhin du chos thams cad kyang sprul ba lta bu ste/ de la sus kyang bstan pa med do// sus kyang thos pa med do// sus kyang shes pa med do lha'i bu dag 'di lta ste dper na skyes bu gnyid kyis log pa'i rmi lam na/ de bzhin gshegs pa dgra bcom pa yang dag par rdzogs pa'i sangs rgyas shig chos ston pa mthong na lha'i bu dag de la ji snyam du sems/ de la bstan pa'am/ thos pa 'am/ shes par gyur pa yod dam/ smras pa/ btsun pa rab 'byor de ni med do// rab 'byor gyis smras pa/ lha'i bu dag de bzhin du chos thams cad kyang rmi lam lta bu ste/ de la sus kyang bstan pa med do// sus kyang thos pa med do// sus kyang shes pa med do// lha'i bu dag 'di lta ste dper na/ skyes bu gnyis shig ri'i sul du 'khod de/ sangs rgyas kyi legs pa yang brjod chos dang dge 'dun gyi legs pa yang brjod la de gnyis las sgra brnyan gyi dbyangs byung na/ lha'i bu dag de la ji snyam du sems/ sgra brnyan gcig po des sgra brnyan gnyis pa'i sgra shes par gyur pa yod dam/ smras pa btsun pa rab 'byor de ni med do// rab 'byor kyis smras pa/ lha'i bu dag de bzhin du chos thams cad kyang sgra brnyan lta bu ste/ de la sus kyang bstan pa med do// sus kyang thos pa med do// sus kyang shes pa med do// lha'i bu dag 'di lta ste dper na/ sgyu ma'i mkhan po'am/ sgyu ma'i mkhan po'i mchan bu mkhas pa zhig gis lam po che'i bzhi mdor/ de bzhin gshegs pa dgra bcom pa yang dag par rdzogs pa'i sangs rgyas shig mngon par sprul te/ dge slong dang / dge slong ma dang dge bsnyen dang / dge bsnyen ma'i 'khor bzhi yang mngon par sprul nas/ des sprul pa'i 'khor bzhi la chos bstan na lha'i bu dag de la ji snyam du sems/ de la sus kyang bstan pa'am thos pa 'am/ shes par gyur pa yod dam smras pa/ btsun pa rab 'byor de ni med do// rab 'byor gyis smras pa lha'i bu dag de bzhin du chos thams cad kyang sgyu ma lta bu ste/ de la sus kyang bstan pa med do// sus kyang thos pa med do sus kyang shes pa med do// de nas lha'i bu de dag 'di snyam du sems par gyur te/ kye ma gnas brtan rab 'byor 'di ni gsal bar byed pa ste/ kye ma 'phags pa rab 'byor 'di ni shes rab kyi pha rol du phyin pa gsal bar byed kyang // zab pa bas kyang shin du zab pa ston/ phra ba bas kyang shin du phra ba la 'jug go// de nas tshe dang ldan pa rab 'byor gyis/ lha'i bu de dag gi sems kyi rnam par rtog pa sems kyis yongs su shes te/ lha'i bu de dag la 'di skad ces smras so// lha'i bu dag gzugs ni zab pa ma yin/ phra ba ma yin/ tshor ba dang / 'du shes dang / 'du byed dang / rnam par shes pa ni zab pa ma yin/ phra ba ma yin no// de ci'i phyir zhe na/ gzugs kyi rang bzhin ni zab pa ma yin phra ba ma yin no/ tshor ba dang / 'du shes dang / 'du byed dang / rnam par shes pa'i rang bzhin ni zab pa ma yin phra ba ma yin no// mig ni zab pa ma yin phra ba ma yin no// rna ba dang sna dang lce dang lus dang / yid ni zab pa ma yin phra ba ma yin no// de ci'i phyir zhe na/ mig gi rang bzhin ni zab pa ma yin phra ba ma yin no// rna ba dang sna dang lce dang lus dang / yid kyi rang bzhin ni zab pa ma yin phra ba ma yin no// gzugs ni zab pa ma yin phra ba ma yin no// sgra dang dri dang ro dang reg dang / chos ni zab pa ma yin phra ba ma yin no// de ci'i phyir zhe na/ gzugs kyi rang bzhin ni zab pa ma yin phra ba ma yin no// sgra dang dri dang ro dang reg dang / chos kyi rang bzhin ni zab pa ma yin phra ba ma yin no// mig gi rnam par shes pa ni zab pa ma yin phra ba ma yin no// rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa ni zab pa ma yin phra ba ma yin no// de ci'i phyir zhe na/ mig gi rnam par shes pa'i rang bzhin ni zab pa ma yin phra ba ma yin no// rna ba'i rnam par shes pa'i rang bzhin dang / sna'i rnam par shes pa'i rang bzhin dang / lce'i rnam par shes pa'i rang bzhin dang / lus kyi rnam par shes pa'i rang bzhin dang / yid kyi rnam par shes pa'i rang bzhin ni zab pa ma yin phra ba ma yin no// mig gi 'dus te reg pa ni zab pa ma yin phra ba ma yin no// rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa ni zab pa ma yin phra ba ma yin no// de ci'i phyir zhe na/ mig gi 'dus te reg pa'i rang bzhin ni zab pa ma yin phra ba ma yin no// rna ba'i 'dus te reg pa'i rang bzhin dang / sna'i 'dus te reg pa'i rang bzhin dang / lce'i 'dus te reg pa'i rang bzhin dang / lus kyi 'dus te reg pa'i rang bzhin dang / yid kyi 'dus te reg pa'i rang bzhin ni zab pa ma yin phra ba ma yin no// mig gi 'dus te reg pa'i rkyen gyis tshor ba ni zab pa ma yin phra ba ma yin no// rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba ni zab pa ma yin phra ba ma yin no// de ci'i phyir zhe na/ mig gi 'dus te reg pa'i rkyen gyis tshor ba'i rang bzhin ni zab pa ma yin phra ba ma yin no// rna ba'i 'dus te reg pa'i rkyen gyis tshor ba'i rang bzhin dang / sna'i 'dus te reg pa'i rkyen gyis tshor ba'i rang bzhin dang / lce'i 'dus te reg pa'i rkyen gyis tshor ba'i rang bzhin dang / lus kyi 'dus te reg pa'i rkyen gyis tshor ba'i rang bzhin dang / yid kyi 'dus te reg pa'i rkyen gyis tshor ba'i rang bzhin ni zab pa ma yin phra ba ma yin no// sa'i khams ni zab pa ma yin phra ba ma yin no// chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams ni zab pa ma yin phra ba ma yin no// de ci'i phyir zhe na/ sa'i khams kyi rang bzhin ni zab pa ma yin phra ba ma yin no// chu'i khams kyi rang bzhin dang / me'i khams kyi rang bzhin dang / rlung gi khams kyi rang bzhin dang / nam mkha'i khams kyi rang bzhin dang / rnam par shes pa'i khams kyi rang bzhin ni zab pa ma yin phra ba ma yin no// ma rig pa ni zab pa ma yin phra ba ma yin no// 'du byed dang rnam par shes pa dang / ming dang gzugs dang / skye mched drug dang / reg pa dang tshor ba dang / sred pa dang len pa dang / srid pa dang / skye ba dang rga shi ni zab pa ma yin phra ba ma yin no// de ci'i phyir zhe na/ ma rig pa'i rang bzhin ni zab pa ma yin phra ba ma yin no// 'du byed kyi rang bzhin dang / rnam par shes pa'i rang bzhin dang / ming dang gzugs kyi rang bzhin dang / skye mched drug gi rang bzhin dang / reg pa'i rang bzhin dang / tshor ba'i rang bzhin dang / sred pa'i rang bzhin dang / len pa'i rang bzhin dang / srid pa'i rang bzhin dang / skye ba'i rang bzhin dang / rga shi'i rang bzhin ni zab pa ma yin phra ba ma yin no// sbyin pa'i pha rol du phyin pa ni zab pa ma yin phra ba ma yin no// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa ni zab pa ma yin phra ba ma yin no// de ci'i phyir zhe na/ sbyin pa'i pha rol du phyin pa'i rang bzhin ni zab pa ma yin phra ba ma yin no// tshul khrims kyi pha rol du phyin pa'i rang bzhin dang / bzod pa'i pha rol du phyin pa'i rang bzhin dang / brtson 'grus kyi pha rol du phyin pa'i rang bzhin dang / bsam gtan gyi pha rol du phyin pa'i rang bzhin dang / shes rab kyi pha rol du phyin pa'i rang bzhin ni zab pa ma yin phra ba ma yin no// nang stong pa nyid ni zab pa ma yin phra ba ma yin no// dngos po med pa'i ngo bo nyid stong pa nyid kyi bar ni zab pa ma yin phra ba ma yin no// de ci'i phyir zhe na/ nang stong pa nyid kyi rang bzhin ni zab pa ma yin phra ba ma yin no// dngos po med pa'i ngo bo nyid stong pa nyid kyi bar gyi rang bzhin ni zab pa ma yin phra ba ma yin no// dran pa nye bar gzhag pa rnams ni zab pa ma yin phra ba ma yin no// yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa ni zab pa ma yin phra ba ma yin no// de ci'i phyir zhe na/ dran pa nye bar gzhag pa'i rang bzhin ni zab pa ma yin phra ba ma yin no// yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa'i rang bzhin ni zab pa ma yin phra ba ma yin no// 'phags pa'i bden pa rnams ni zab pa ma yin/ phra ba ma yin no// bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa rnams dang / mthar gyis gnas pa'i snyoms par 'jug pa rnams dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams ni zab pa ma yin/ phra ba ma yin no// de ci'i phyir zhe na/ 'phags pa'i bden pa'i rang bzhin ni zab pa ma yin phra ba ma yin no// bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo'i rang bzhin ni zab pa ma yin phra ba ma yin no// de bzhin gshegs pa'i stobs bcu ni zab pa ma yin phra ba ma yin no// mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad dang / rnam pa thams cad mkhyen pa nyid kyi bar ni zab pa ma yin phra ba ma yin no// de ci'i phyir zhe na/ de bzhin gshegs pa'i stobs kyi rang bzhin ni zab pa ma yin phra ba ma yin no// mi 'jigs pa dang / so so yang dag par rig pa dang / sangs rgyas kyi chos ma 'dres pa dang / rnam pa thams cad mkhyen pa nyid kyi bar gyi rang bzhin ni zab pa ma yin/ phra ba ma yin no// de nas lha'i bu de dag 'di snyam du sems par gyur te/ chos bstan pa 'di la ni gzugs su btags pa med do// tshor ba dang 'du shes dang 'du byed dang / rnam par shes par btags pa med do// chos bstan pa 'di la ni skye mched dang / khams dang / rten cing 'brel bar 'byung bar btags pa med do// chos bstan pa 'di la ni sbyin pa'i pha rol du phyin par btags pa med do// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin par btags pa med do// chos bstan pa 'di la ni nang stong pa nyid du btags pa med do// dngos po med pa'i ngo bo nyid stong pa nyid kyi bar du btags pa med do// chos bstan pa 'di la ni byang chub kyi phyogs kyi chos sum cu rtsa bdun du btags pa med do// 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa rnams dang / mthar gyis gnas pa'i snyoms par 'jug pa rnams dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / sangs rgyas kyi chos ma 'dres pa brgyad du btags pa med do// chos bstan pa 'di la ni rgyun du zhugs par btags pa med do// rgyun du zhugs pa'i 'bras bur btags pa med do// lan cig phyir 'ong ba dang lan cig phyir 'ong ba'i 'bras bu dang / phyir mi 'ong ba dang / phyir mi 'ong ba'i 'bras bu dang / dgra bcom pa nyid dang / rang sangs rgyas rnams dang / rang byang chub dang / byang chub sems dpa'i sa rnams dang / sangs rgyas dang byang chub du btags pa med do/ yi ger btags pa med do// snyam pa dang de nas tshe dang ldan pa rab 'byor gyis lha'i bu de dag la 'di skad ces smras so// lha'i bu dag de de bzhin no// de de bzhin te/ de bzhin gshegs pa'i byang chub ni brjod du med do// smrar med do// de ni sus kyang bstan pa med do// sus kyang thos pa med do// sus kyang shes pa med do// lha'i bu dag de lta bas na la la zhig rgyun du zhugs pa'i 'bras bu la gnas par 'dod cing // rgyun du zhugs pa'i 'bras bu mngon du bya bar 'dod na yang bzod pa 'di la mi rten du mi rung ngo // la la zhig lan cig phyir 'ong ba'i 'bras bu dang phyir mi 'ong ba'i 'bras bu dang / dgra bcom pa nyid dang / rang byang chub dang / la la zhig bla na med pa yang dag par rdzogs pa'i byang chub la gnas par 'dod cing // bla na med pa yang dag par rdzogs pa'i byang chub mngon du bya bar 'dod na yang // bzod pa 'di la mi rten du mi rung ngo // lha'i bu dag de ltar byang chub sems dpa' sems dpa' chen pos sems dang po bskyed nas brjod pa dang / mnyan du med pa'i phyir shes rab kyi pha rol du phyin pa la gnas par bya'o// shes rab kyi pha rol du phyin pa stong phrag nyi shu lnga pa las/ le'u bcu bzhi pa'o// // de nas lha'i bu de dag 'di snyam du sems par gyur te/ gnas brtan rab 'byor la chos mnyan pa rnam pa ji lta bu dag btsal bar bya snyam pa dang / de nas tshe dang ldan pa rab 'byor gyis/ lha'i bu de dag gi sems kyi rnam par rtog pa sems kyis yongs su shes nas/ lha'i bu de dag la 'di skad ces smras so// lha'i bu dag bdag gis chos bstan pa ni sgyu ma lta bu ste/ lha'i bu dag bdag la chos nyan pa yang sgyu ma lta bur btsal bar bya'o// lha'i bu bdag gi chos bstan pa 'di sprul pa lta bu ste/ bdag la chos nyan pa yang sprul pa lta bur btsal bar bya ste/ de dag ni ci yang nyan pa med cing ci yang mngon du byed pa med do// de nas lha'i bu de dag gis tshe dang ldan pa rab 'byor la 'di skad ces smras so// btsun pa rab 'byor ci sems can de dag sgyu ma lta bu ste/ chos nyan pa de dag sgyu ma lta bu yin nam/ sems can de dag sprul pa lta bu ste/ chos nyan pa de dag sprul pa lta bu yin nam/ rab 'byor gyis smras pa/ lha'i bu dag de de bzhin no// de de bzhin te/ sems can de dag ni sgyu ma lta bu ste/ chos nyan pa de dag kyang sgyu ma lta bu'o// sems can de dag ni sprul pa lta bu ste/ chos nyan pa de dag kyang sprul pa lta bu'o// lha'i bu dag sems can de dag rmi lam lta bu sgyu ma lta bu'o// lha'i bu dag gzugs kyang rmi lam lta bu sgyu ma lta bu'o// lha'i bu dag tshor ba dang 'du shes dang 'du byed dang / rnam par shes pa yang rmi lam lta bu sgyu ma lta bu'o// lha'i bu dag mig kyang rmi lam lta bu sgyu ma lta bu'o// rna ba dang sna dang lce dang lus dang / yid kyang rmi lam lta bu sgyu ma lta bu'o// gzugs kyang rmi lam lta bu sgyu ma lta bu'o// sgra dang / dri dang / ro dang / reg dang / chos kyang rmi lam lta bu sgyu ma lta bu'o// mig gi rnam par shes pa yang rmi lam lta bu sgyu ma lta bu'o// rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa yang rmi lam lta bu sgyu ma lta bu'o// mig gi 'dus te reg pa yang rmi lam lta bu sgyu ma lta bu'o// rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa yang rmi lam lta bu sgyu ma lta bu'o// mig gi 'dus te reg pa las byung ba'i tshor ba yang rmi lam lta bu sgyu ma lta bu'o// rna ba'i 'dus te reg pa las byung ba'i tshor ba dang / sna'i 'dus te reg pa las byung ba'i tshor ba dang / lce'i 'dus te reg pa las byung ba'i tshor ba dang / lus kyi 'dus te reg pa las byung ba'i tshor ba dang / yid kyi 'dus te reg pa las byung ba'i tshor ba yang rmi lam lta bu sgyu ma lta bu'o// sa'i khams kyang rmi lam lta bu sgyu ma lta bu'o// chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams kyang rmi lam lta bu sgyu ma lta bu'o// ma rig pa yang rmi lam lta bu sgyu ma lta bu'o// 'du byed dang rnam par shes pa dang / ming dang gzugs dang / skye mched drug dang / reg pa dang tshor ba dang / sred pa dang len pa dang / srid pa dang skye ba dang / rga shi yang rmi lam lta bu sgyu ma lta bu'o// sbyin pa'i pha rol du phyin pa yang rmi lam lta bu sgyu ma lta bu'o// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa yang rmi lam lta bu sgyu ma lta bu'o// nang stong pa nyid kyang rmi lam lta bu sgyu ma lta bu'o// dngos po med pa'i ngo bo nyid stong pa nyid kyi bar du yang rmi lam lta bu sgyu ma lta bu'o// dran pa nye bar gzhag pa rnams kyang rmi lam lta bu sgyu ma lta bu'o// yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa yang rmi lam lta bu sgyu ma lta bu'o// 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa rnams dang / mthar gyis gnas pa'i snyoms par 'jug pa rnams dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa rnams kyang rmi lam lta bu sgyu ma lta bu'o// rgyun du zhugs pa'i 'bras bu yang rmi lam lta bu sgyu ma lta bu'o// lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub kyang rmi lam lta bu sgyu ma lta bu'o// lha'i bu yang dag par rdzogs pa'i byang chub kyang rmi lam lta bu sgyu ma lta bu'o// de nas lha'i bu de dag gis tshe dang ldan pa rab 'byor la 'di skad ces smras so// btsun pa rab 'byor byang chub kyang rmi lam lta bu sgyu ma lta bur bshad na/ mya ngan las 'das pa yang ci rmi lam lta bu sgyu ma lta bur bshad dam/ rab 'byor gyis smras pa/ lha'i bu dag bdag ni mya ngan las 'das pa yang rmi lam lta bu sgyu ma lta bur smra ste/ de bas gal te mya ngan las 'das pa las khyad par du 'phags pa'i chos gzhan zhig yod na yang // de la bdag ni rmi lam lta bu sgyu ma lta bur smra'o// de ci'i phyir zhe na/ lha'i bu dag de ni 'di ltar rmi lam lta bu dang / sgyu ma lta bu dang / mya ngan las 'das pa de la gnyis su med cing gnyis su byar med do// de nas tshe dang ldan pa sha ra dwa ti'i bu dang / tshe dang ldan pa maud gal gyi bu chen po dang / tshe dang ldan pa mdzod ldan chen po dang / tshe dang ldan pa ka t+ya'i bu chen po dang / tshe dang ldan pa byams gang gi bu dang / tshe dang ldan pa 'od srungs chen po dang / byang chub sems dpa' stong phrag du mas/ tshe dang ldan pa rab 'byor la 'di skad ces smras so// btsun pa rab 'byor shes rab kyi pha rol du phyin pa 'di ltar zab pa/ 'di ltar blta dka' ba 'di ltar rtogs par dka' ba 'di ltar zhi ba 'di ltar gsal ba 'di ltar phra ba 'di ltar bzang ba 'di la su dag yid ches par 'gyur/ de nas tshe dang ldan pa rab 'byor gyis nyan thos chen po de dag dang / byang chub sems dpa' sems dpa' chen po de dag la 'di skad ces smras so// tshe dang ldan pa dag phyir mi ldog pa'i byang chub sems dpa' sems dpa' chen po rnams/ shes rab kyi pha rol du phyin pa 'di ltar zab pa 'di ltar shin du brtag dka' ba 'di ltar phra ba/ 'di ltar/ gsal ba/ 'di ltar rtogs par dka' ba/ 'di ltar zhi ba 'di ltar bzang ba/ 'di ltar shin du 'phags pa/ 'di ltar mkhas shing shes pas rig par bya ba 'di la yid ches par 'gyur ro// bden pa mthong ba'i gang zag gam/ dgra bcom pa zag pa zad pa bsam pa yongs su rdzogs pa'am/ sngon gyi rgyal ba la bya ba byas pa'i sems can sangs rgyas bye ba mang po la dge ba'i rtsa ba bskyed bskyed pa dag dang / rigs kyi bu dang rigs kyi bu mo dge ba'i bshes gnyen gyis yongs su zin pa gang shes rab kyi pha rol du phyin pa 'di ltar zab pa/ 'di ltar brtag dka' ba/ 'di ltar brtag pa'i spyod yul ma yin pa/ 'di ltar blta dka' ba 'di ltar rtogs par dka' ba/ 'di ltar zhi ba/ 'di ltar shin du 'phags pa mkhas shing shes pas rig par bya ba 'di la yid ches par 'gyur ba de dag ni/ gzugs stong zhes bya bar rnam par rtog par mi 'gyur/ stong pa nyid gzugs shes bya bar rnam par rtog par mi 'gyur ro// tshor ba dang / 'du shes dang 'du byed dang / rnam par shes pa stong zhes bya bar rnam par rtog par mi 'gyur// stong pa nyid rnam par shes pa zhes bya bar rnam par rtog par mi 'gyur ro// gzugs mtshan ma med ces bya bar rnam par rtog par mi 'gyur/ mtshan ma med pa gzugs shes bya bar rnam par rtog par mi 'gyur ro// tshor ba dang 'du shes dang 'du byed dang / rnam par shes pa mtshan ma med ces bya bar rnam par rtog par mi 'gyur/ mtshan ma med pa rnam par shes pa zhes bya bar rnam par rtog par mi 'gyur ro// gzugs smon pa med ces bya bar rnam par rtog par mi 'gyur/ smon pa med pa gzugs shes bya bar rnam par rtog par mi 'gyur ro// tshor ba dang 'du shes dang 'du byed dang / rnam par shes pa smon pa med ces bya bar rnam par rtog par mi 'gyur/ smon pa med pa rnam par shes pa zhes bya bar rnam par rtog par mi 'gyur ro// gzugs skye ba med ces bya bar rnam par rtog par mi 'gyur/ skye ba med pa gzugs shes bya bar rnam par rtog par mi 'gyur ro// tshor ba dang 'du shes dang 'du byed dang / rnam par shes pa skye ba med ces bya bar rnam par rtog par mi 'gyur/ skye ba med pa rnam par shes pa zhes bya bar rnam par rtog par mi 'gyur ro// gzugs 'gag pa med ces bya bar rnam par rtog par mi 'gyur/ 'gag pa med pa gzugs shes bya bar rnam par rtog par mi 'gyur ro// tshor ba dang 'du shes dang 'du byed dang / rnam par shes pa 'gag pa med ces bya bar rnam par rtog par mi 'gyur/ 'gag pa med pa rnam par shes pa zhes bya bar rnam par rtog par mi 'gyur ro// gzugs zhi zhes bya bar rnam par rtog par mi 'gyur/ zhi ba gzugs shes bya bar rnam par rtog par mi 'gyur ro// tshor ba dang / 'du shes dang / 'du byed dang / rnam par shes pa zhi zhes bya bar rnam par rtog par mi 'gyur/ zhi ba rnam par shes pa zhes bya bar rnam par rtog par mi 'gyur ro// gzugs dben zhes bya bar rnam par rtog par mi 'gyur/ dben pa gzugs shes bya bar rnam par rtog par mi 'gyur ro// tshor ba dang / 'du shes dang / 'du byed dang / rnam par shes pa dben zhes bya bar rnam par rtog par mi 'gyur/ dben pa rnam par shes pa zhes bya bar rnam par rtog par mi 'gyur ro// mig stong zhes bya bar rnam par rtog par mi 'gyur/ stong pa nyid mig ces bya bar rnam par rtog par mi 'gyur ro// rna ba dang sna dang / lce dang lus dang / yid stong zhes bya bar rnam par rtog par mi 'gyur/ stong pa nyid yid ces bya bar rnam par rtog par mi 'gyur ro// mig mtshan ma med ces bya bar rnam par rtog par mi 'gyur/ mtshan ma med pa mig ces bya bar rnam par rtog par mi 'gyur ro// rna ba dang / sna dang / lce dang / lus dang / yid mtshan ma med ces bya bar rnam par rtog par mi 'gyur/ mtshan ma med pa yid ces bya bar rnam par rtog par mi 'gyur ro// mig smon pa med ces bya bar rnam par rtog par mi 'gyur/ smon pa med pa mig ces bya bar rnam par rtog par mi 'gyur ro// rna ba dang / sna dang / lce dang / lus dang / yid smon pa med ces bya bar rnam par rtog par mi 'gyur smon pa med pa yid ces bya bar rnam par rtog par mi 'gyur ro// mig skye ba med ces bya bar rnam par rtog par mi 'gyur/ skye ba med pa mig ces bya bar rnam par rtog par mi 'gyur ro// rna ba dang / sna dang / lce dang / lus dang / yid skye ba med ces bya par rnam par rtog par mi 'gyur/ skye ba med pa yid ces bya bar rnam par rtog par mi 'gyur ro// mig 'gag pa med ces bya bar rnam par rtog par mi 'gyur/ 'gag pa med pa mig ces bya bar rnam par rtog par mi 'gyur ro// rna ba dang sna dang / lce dang lus dang / yid 'gag pa med ces bya bar rnam par rtog par mi 'gyur/ 'gag pa med pa yid ces bya bar rnam par rtog par mi 'gyur ro// mig zhi zhes bya bar rnam par rtog par mi 'gyur/ zhi ba mig ces bya bar rnam par rtog par mi 'gyur ro// rna ba dang sna dang / lce dang lus dang / yid zhi zhes bya bar rnam par rtog par mi 'gyur/ zhi ba yid ces bya bar rnam par rtog par mi 'gyur ro// mig dben zhes bya bar rnam par rtog par mi 'gyur/ dben pa mig ces bya bar rnam par rtog par mi 'gyur ro// rna ba dang sna dang / lce dang lus dang / yid dben zhes bya bar rnam par rtog par mi 'gyur/ dben pa yid ces bya bar rnam par rtog par mi 'gyur ro// gzugs stong zhes bya bar rnam par rtog par mi 'gyur/ stong pa nyid gzugs shes bya bar rnam par rtog par mi 'gyur ro// sgra dang / dri dang / ro dang / reg dang / chos stong zhes bya bar rnam par rtog par mi 'gyur/ stong pa nyid chos zhes bya bar rnam par rtog par mi 'gyur ro// gzugs mtshan ma med ces bya bar rnam par rtog par mi 'gyur/ mtshan ma med pa gzugs shes bya bar rnam par rtog par mi 'gyur ro// sgra dang / dri dang / ro dang / reg dang / chos mtshan ma med ces bya bar rnam par rtog par mi 'gyur/ mtshan ma med pa chos shes bya bar rnam par rtog par mi 'gyur ro// gzugs smon pa med ces bya bar rnam par rtog par mi 'gyur/ smon pa med pa gzugs shes bya bar rnam par rtog par mi 'gyur ro// sgra dang / dri dang / ro dang / reg dang / chos smon pa med ces bya bar rnam par rtog par mi 'gyur/ smon pa med pa chos shes bya bar rnam par rtog par mi 'gyur ro// gzugs skye ba med ces bya bar rnam par rtog par mi 'gyur/ skye ba med pa gzugs shes bya bar rnam par rtog par mi 'gyur ro// sgra dang / dri dang / ro dang / reg dang / chos skye ba med ces bya bar rnam par rtog par mi 'gyur/ skye ba med pa chos shes bya bar rnam par rtog par mi 'gyur ro// gzugs 'gag pa med ces bya bar rnam par rtog par mi 'gyur/ 'gag pa med pa gzugs shes bya bar rnam par rtog par mi 'gyur ro// sgra dang / dri dang / ro dang / reg dang / chos 'gag pa med ces bya bar rnam par rtog par mi 'gyur/ 'gag pa med pa chos shes bya bar rnam par rtog par mi 'gyur ro// gzugs zhi zhes bya bar rnam par rtog par mi 'gyur/ zhi ba gzugs shes bya bar rnam par rtog par mi 'gyur ro// sgra dang / dri dang / ro dang / reg dang / chos zhi zhes bya bar rnam par rtog par mi 'gyur/ zhi ba chos zhes bya bar rnam par rtog par mi 'gyur ro// gzugs dben zhes bya bar rnam par rtog par mi 'gyur/ dben pa gzugs shes bya bar rnam par rtog par mi 'gyur ro// sgra dang / dri dang / ro dang / reg dang / chos dben zhes bya bar rnam par rtog par mi 'gyur/ dben pa chos shes bya bar rnam par rtog par mi 'gyur ro// mig gi rnam par shes pa stong shes bya bar rnam par rtog par mi 'gyur/ stong pa nyid mig gi rnam par shes pa zhes bya bar rnam par rtog par mi 'gyur ro// rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa stong zhes bya bar rnam par rtog par mi 'gyur/ stong pa nyid yid kyi rnam par shes pa zhes bya bar rnam par rtog par mi 'gyur ro// mig gi rnam par shes pa mtshan ma med ces bya bar rnam par rtog par mi 'gyur/ mtshan ma med pa mig gi rnam par shes pa zhes bya bar rnam par rtog par mi 'gyur ro// rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa mtshan ma med ces bya bar rnam par rtog par mi 'gyur/ mtshan ma med pa yid kyi rnam par shes pa zhes bya bar rnam par rtog par mi 'gyur ro// mig gi rnam par shes pa smon pa med ces bya bar rnam par rtog par mi 'gyur/ smon pa med pa mig gi rnam par shes pa zhes bya bar rnam par rtog par mi 'gyur ro// rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa smon pa med ces bya bar rnam par rtog par mi 'gyur/ smon pa med pa yid kyi rnam par shes pa zhes bya bar rnam par rtog par mi 'gyur ro// mig gi rnam par shes pa skye ba med ces bya bar rnam par rtog par mi 'gyur/ skye ba med pa mig gi rnam par shes pa zhes bya bar rnam par rtog par mi 'gyur ro// rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa skye ba med ces bya bar rnam par rtog par mi 'gyur/ skye ba med pa yid kyi rnam par shes pa zhes bya bar rnam par rtog par mi 'gyur ro// mig gi rnam par shes pa 'gag pa med ces bya bar rnam par rtog par mi 'gyur/ 'gag pa med pa mig gi rnam par shes pa zhes bya bar rnam par rtog par mi 'gyur ro// rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa 'gag pa med ces bya bar rnam par rtog par mi 'gyur/ 'gag pa med pa yid kyi rnam par shes pa zhes bya bar rnam par rtog par mi 'gyur ro// mig gi rnam par shes pa zhi zhes bya bar rnam par rtog par mi 'gyur/ zhi ba mig gi rnam par shes pa zhes bya bar rnam par rtog par mi 'gyur ro// rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa zhi zhes bya bar rnam par rtog par mi 'gyur/ zhi ba yid kyi rnam par shes pa zhes bya bar rnam par rtog par mi 'gyur ro// mig gi rnam par shes pa dben zhes bya bar rnam par rtog par mi 'gyur/ dben pa mig gi rnam par shes pa zhes bya bar rnam par rtog par mi 'gyur ro// rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa dben zhes bya bar rnam par rtog par mi 'gyur/ dben pa yid kyi rnam par shes pa zhes bya bar rnam par rtog par mi 'gyur ro// mig gi 'dus te reg pa stong zhes bya bar rnam par rtog par mi 'gyur/ stong pa nyid mig gi 'dus te reg pa zhes bya bar rnam par rtog par mi 'gyur ro// rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa stong zhes bya bar rnam par rtog par mi 'gyur ro// stong pa nyid yid kyi 'dus te reg pa zhes bya bar rnam par rtog par mi 'gyur ro// mig gi 'dus te reg pa mtshan ma med ces bya bar rnam par rtog par mi 'gyur/ mtshan ma med pa mig gi 'dus te reg pa zhes bya bar rnam par rtog par mi 'gyur ro// rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa mtshan ma med ces bya bar rnam par rtog par mi 'gyur/ mtshan ma med pa yid kyi 'dus te reg pa zhes bya bar rnam par rtog par mi 'gyur ro// mig gi 'dus te reg pa smon pa med ces bya bar rnam par rtog par mi 'gyur/ smon pa med pa mig gi 'dus te reg pa zhes bya bar rnam par rtog par mi 'gyur ro// rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa smon pa med ces bya bar rnam par rtog par mi 'gyur/ smon pa med pa yid kyi 'dus te reg pa zhes bya bar rnam par rtog par mi 'gyur ro// mig gi 'dus te reg pa skye ba med ces bya bar rnam par rtog par mi 'gyur/ skye ba med pa mig gi 'dus te reg pa zhes bya bar rnam par rtog par mi 'gyur ro// rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa skye ba med ces bya bar rnam par rtog par mi 'gyur/ skye ba med pa yid kyi 'dus te reg pa zhes bya bar rnam par rtog par mi 'gyur ro/ mig gi 'dus te reg pa 'gag pa med ces bya bar rnam par rtog par mi 'gyur/ 'gag pa med pa mig gi 'dus te reg pa zhes bya bar rnam par rtog par mi 'gyur ro// rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa 'gag pa med ces bya bar rnam par rtog par mi 'gyur/ 'gag pa med pa yid kyi 'dus te reg pa zhes bya bar rnam par rtog par mi 'gyur ro// mig gi 'dus te reg pa zhi zhes bya bar rnam par rtog par mi 'gyur/ zhi ba mig gi 'dus te reg pa zhes bya bar rnam par rtog par mi 'gyur ro// rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa zhi zhes bya bar rnam par rtog par mi 'gyur/ zhi ba yid kyi 'dus te reg pa zhes bya bar rnam par rtog par mi 'gyur ro// mig gi 'dus te reg pa dben zhes bya bar rnam par rtog par mi 'gyur/ dben pa mig gi 'dus te reg pa zhes bya bar rnam par rtog par mi 'gyur ro// rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa dben zhes bya bar rnam par rtog par mi 'gyur/ dben pa yid kyi 'dus te reg pa zhes bya bar rnam par rtog par mi 'gyur ro// mig gi 'dus te reg pa las byung ba'i tshor ba stong zhes bya bar rnam par rtog par mi 'gyur/ stong pa nyid mig gi 'dus te reg pa las byung ba'i tshor ba zhes bya bar rnam par rtog par mi 'gyur ro// rna ba'i 'dus te reg pa las byung ba'i tshor ba dang / sna'i 'dus te reg pa las byung ba'i tshor ba dang / lce'i 'dus te reg pa las byung ba'i tshor ba dang / lus kyi 'dus te reg pa las byung ba'i tshor ba dang / yid kyi 'dus te reg pa las byung ba'i tshor ba stong zhes bya bar rnam par rtog par mi 'gyur/ stong pa nyid yid kyi 'dus te reg pa las byung ba'i tshor ba zhes bya bar rnam par rtog par mi 'gyur ro// mig gi 'dus te reg pa las byung ba'i tshor ba mtshan ma med ces bya bar rnam par rtog par mi 'gyur/ mtshan ma med pa mig gi 'dus te reg pa las byung ba'i tshor ba zhes bya bar rnam par rtog par mi 'gyur ro// rna ba'i 'dus te reg pa las byung ba'i tshor ba dang / sna'i 'dus te reg pa las byung ba'i tshor ba dang / lce'i 'dus te reg pa las byung ba'i tshor ba dang / lus kyi 'dus te reg pa las byung ba'i tshor ba dang / yid kyi 'dus te reg pa las byung ba'i tshor ba mtshan ma med ces bya bar rnam par rtog par mi 'gyur/ mtshan ma med pa yid kyi 'dus te reg pa las byung ba'i tshor ba zhes bya bar rnam par rtog par mi 'gyur ro// mig gi 'dus te reg pa las byung ba'i tshor ba smon pa med ces bya bar rnam par rtog par mi 'gyur/ smon pa med pa mig gi 'dus te reg pa las byung ba'i tshor ba zhes bya bar rnam par rtog par mi 'gyur ro// rna ba'i 'dus te reg pa las byung ba'i tshor ba dang / sna'i 'dus te reg pa las byung ba'i tshor ba dang / lce'i 'dus te reg pa las byung ba'i tshor ba dang / lus kyi 'dus te reg pa las byung ba'i tshor ba dang / yid kyi 'dus te reg pa las byung ba'i tshor ba smon pa med ces bya bar rnam par rtog par mi 'gyur/ smon pa med pa yid kyi 'dus te reg pa las byung ba'i tshor ba zhes bya bar rnam par rtog par mi 'gyur ro// mig gi 'dus te reg pa las byung ba'i tshor ba skye ba med ces bya bar rnam par rtog par mi 'gyur/ skye ba med pa mig gi 'dus te reg pa las byung ba'i tshor ba zhes bya bar rnam par rtog par mi 'gyur ro// rna ba'i 'dus te reg pa las byung ba'i tshor ba dang / sna'i 'dus te reg pa las byung ba'i tshor ba dang / lce'i 'dus te reg pa las byung ba'i tshor ba dang / lus kyi 'dus te reg pa las byung ba'i tshor ba dang / yid kyi 'dus te reg pa las byung ba'i tshor ba skye ba med ces bya bar rnam par rtog par mi 'gyur/ skye ba med pa yid kyi 'dus te reg pa las byung ba'i tshor ba zhes bya bar rnam par rtog par mi 'gyur ro// mig gi 'dus te reg pa las byung ba'i tshor ba 'gag pa med ces bya bar rnam par rtog par mi 'gyur/ 'gag pa med pa mig gi 'dus te reg pa las byung ba'i tshor ba zhes bya bar rnam par rtog par mi 'gyur ro// rna ba'i 'dus te reg pa las byung ba'i tshor ba dang / sna'i 'dus te reg pa las byung ba'i tshor ba dang / lce'i 'dus te reg pa las byung ba'i tshor ba dang / lus kyi 'dus te reg pa las byung ba'i tshor ba dang / yid kyi 'dus te reg pa las byung ba'i tshor ba 'gag pa med ces bya bar rnam par rtog par mi 'gyur/ 'gag pa med pa yid kyi 'dus te reg pa las byung ba'i tshor ba zhes bya bar rnam par rtog par mi 'gyur ro// mig gi 'dus te reg pa las byung ba'i tshor ba zhi zhes bya bar rnam par rtog par mi 'gyur/ zhi ba mig gi 'dus te reg pa las byung ba'i tshor ba zhes bya bar rnam par rtog par mi 'gyur ro// rna ba'i 'dus te reg pa las byung ba'i tshor ba dang / sna'i 'dus te reg pa las byung ba'i tshor ba dang / lce'i 'dus te reg pa las byung ba'i tshor ba dang / lus kyi 'dus te reg pa las byung ba'i tshor ba dang / yid kyi 'dus te reg pa las byung ba'i tshor ba zhi zhes bya bar rnam par rtog par mi 'gyur/ zhi ba yid kyi 'dus te reg pa las byung ba'i tshor ba zhes bya bar rnam par rtog par mi 'gyur ro// mig gi 'dus te reg pa las byung ba'i tshor ba dben zhes bya bar rnam par rtog par mi 'gyur/ dben pa mig gi 'dus te reg pa las byung ba'i tshor ba zhes bya bar rnam par rtog par mi 'gyur ro// rna ba'i 'dus te reg pa las byung ba'i tshor ba dang / sna'i 'dus te reg pa las byung ba'i tshor ba dang / lce'i 'dus te reg pa las byung ba'i tshor ba dang / lus kyi 'dus te reg pa las byung ba'i tshor ba dang / yid kyi 'dus te reg pa las byung ba'i tshor ba dben zhes bya bar rnam par rtog par mi 'gyur/ dben pa yid kyi 'dus te reg pa las byung ba'i tshor ba zhes bya bar rnam par rtog par mi 'gyur ro// sa'i khams stong zhes bya bar rnam par rtog par mi 'gyur/ stong pa nyid sa'i khams shes bya bar rnam par rtog par mi 'gyur ro// chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams stong zhes bya bar rnam par rtog par mi 'gyur/ stong pa nyid rnam par shes pa'i khams shes bya bar rnam par rtog par mi 'gyur ro// sa'i khams mtshan ma med ces bya bar rnam par rtog par mi 'gyur/ mtshan ma med pa sa'i khams shes bya bar rnam par rtog par mi 'gyur ro// chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams mtshan ma med ces bya bar rnam par rtog par mi 'gyur/ mtshan ma med pa rnam par shes pa'i khams shes bya bar rnam par rtog par mi 'gyur ro// sa'i khams smon pa med ces bya bar rnam par rtog par mi 'gyur/ smon pa med pa sa'i khams shes bya bar rnam par rtog par mi 'gyur ro// chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams smon pa med ces bya bar rnam par rtog par mi 'gyur/ smon pa med pa rnam par shes pa'i khams shes bya bar rnam par rtog par mi 'gyur ro// sa'i khams skye ba med ces bya bar rnam par rtog par mi 'gyur/ skye ba med pa sa'i khams shes bya bar rnam par rtog par mi 'gyur ro// chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams skye ba med ces bya bar rnam par rtog par mi 'gyur/ skye ba med pa rnam par shes pa'i khams shes bya bar rnam par rtog par mi 'gyur ro// sa'i khams 'gag pa med ces bya bar rnam par rtog par mi 'gyur/ 'gag pa med pa sa'i khams shes bya bar rnam par rtog par mi 'gyur ro// chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams 'gag pa med ces bya bar rnam par rtog par mi 'gyur/ 'gag pa med pa rnam par shes pa'i khams shes bya bar rnam par rtog par mi 'gyur ro// sa'i khams zhi zhes bya bar rnam par rtog par mi 'gyur/ zhi ba sa'i khams shes bya bar rnam par rtog par mi 'gyur ro// chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams zhi zhes bya bar rnam par rtog par mi 'gyur/ zhi ba rnam par shes pa'i khams shes bya bar rnam par rtog par mi 'gyur ro// sa'i khams dben zhes bya bar rnam par rtog par mi 'gyur/ dben pa sa'i khams shes bya bar rnam par rtog par mi 'gyur ro// chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams dben zhes bya bar rnam par rtog par mi 'gyur/ dben pa rnam par shes pa'i khams shes bya bar rnam par rtog par mi 'gyur ro// ma rig pa stong zhes bya bar rnam par rtog par mi 'gyur/ stong pa nyid ma rig pa zhes bya bar rnam par rtog par mi 'gyur ro// 'du byed dang / rnam par shes pa dang / ming dang gzugs dang / skye mched drug dang / reg pa dang / tshor ba dang / sred pa dang / len pa dang / srid pa dang / skye ba dang / rga shi stong zhes bya bar rnam par rtog par mi 'gyur/ stong pa nyid rga shi zhes bya bar rnam par rtog par mi 'gyur ro// ma rig pa mtshan ma med ces bya bar rnam par rtog par mi 'gyur/ mtshan ma med pa ma rig pa zhes bya bar rnam par rtog par mi 'gyur ro// 'du byed dang / rnam par shes pa dang / ming dang gzugs dang / skye mched drug dang / reg pa dang / tshor ba dang / sred pa dang / len pa dang / srid pa dang skye ba dang / rga shi mtshan ma med ces bya bar rnam par rtog par mi 'gyur/ mtshan ma med pa rga shi zhes bya bar rnam par rtog par mi 'gyur ro// ma rig pa smon pa med ces bya bar rnam par rtog par mi 'gyur/ smon pa med pa ma rig pa zhes bya bar rnam par rtog par mi 'gyur ro// 'du byed dang / rnam par shes pa dang / ming dang gzugs dang / skye mched drug dang / reg pa dang / tshor ba dang / sred pa dang / len pa dang / srid pa dang / skye ba dang / rga shi smon pa med ces bya bar rnam par rtog par mi 'gyur/ smon pa med pa rga shi zhes bya bar rnam par rtog par mi 'gyur ro// ma rig pa skye ba med ces bya bar rnam par rtog par mi 'gyur/ skye ba med pa ma rig pa zhes bya bar rnam par rtog par mi 'gyur ro// 'du byed dang / rnam par shes pa dang / ming dang gzugs dang / skye mched drug dang / reg pa dang / tshor ba dang / sred pa dang / len pa dang / srid pa dang / skye ba dang / rga shi skye ba med ces bya bar rnam par rtog par mi 'gyur/ skye ba med pa rga shi zhes bya bar rnam par rtog par mi 'gyur ro// ma rig pa 'gag pa med ces bya bar rnam par rtog par mi 'gyur/ 'gag pa med pa ma rig pa zhes bya bar rnam par rtog par mi 'gyur ro// 'du byed dang / rnam par shes pa dang / ming dang gzugs dang / skye mched drug dang / reg pa dang / tshor ba dang / sred pa dang / len pa dang / srid pa dang / skye ba dang / rga shi 'gag pa med ces bya bar rnam par rtog par mi 'gyur/ 'gag pa med pa rga shi zhes bya bar rnam par rtog par mi 'gyur ro// ma rig pa zhi zhes bya bar rnam par rtog par mi 'gyur/ zhi ba ma rig pa zhes bya bar rnam par rtog par mi 'gyur ro// 'du byed dang / rnam par shes pa dang / ming dang gzugs dang / skye mched drug dang / reg pa dang / tshor ba dang / sred pa dang / len pa dang / srid pa dang / skye ba dang / rga shi zhi zhes bya bar rnam par rtog par mi 'gyur/ zhi ba rga shi zhes bya bar rnam par rtog par mi 'gyur ro// ma rig pa dben zhes bya bar rnam par rtog par mi 'gyur/ dben pa ma rig pa zhes bya bar rnam par rtog par mi 'gyur ro// 'du byed dang / rnam par shes pa dang / ming dang gzugs dang / skye mched drug dang / reg pa dang / tshor ba dang / sred pa dang / len pa dang / srid pa dang / skye ba dang / rga shi dben zhes bya bar rnam par rtog par mi 'gyur/ dben pa rga shi zhes bya bar rnam par rtog par mi 'gyur ro// // shes rab kyi pha rol du phyin pa stong phrag nyi shu lnga pa/ bam po nyer dgu pa/ sbyin pa'i pha rol du phyin pa stong zhes bya bar rnam par rtog par mi 'gyur/ stong pa nyid sbyin pa'i pha rol du phyin pa zhes bya bar rnam par rtog par mi 'gyur ro// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa stong zhes bya bar rnam par rtog par mi 'gyur/ stong pa nyid shes rab kyi pha rol du phyin pa zhes bya bar rnam par rtog par mi 'gyur ro// sbyin pa'i pha rol du phyin pa mtshan ma med ces bya bar rnam par rtog par mi 'gyur/ mtshan ma med pa sbyin pa'i pha rol du phyin pa zhes bya bar rnam par rtog par mi 'gyur ro// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa mtshan ma med ces bya bar rnam par rtog par mi 'gyur/ mtshan ma med pa shes rab kyi pha rol du phyin pa zhes bya bar rnam par rtog par mi 'gyur ro// sbyin pa'i pha rol du phyin pa smon pa med ces bya bar rnam par rtog par mi 'gyur/ smon pa med pa sbyin pa'i pha rol du phyin pa zhes bya bar rnam par rtog par mi 'gyur ro// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa smon pa med ces bya bar rnam par rtog par mi 'gyur/ smon pa med pa shes rab kyi pha rol du phyin pa zhes bya bar rnam par rtog par mi 'gyur ro// sbyin pa'i pha rol du phyin pa skye ba med ces bya bar rnam par rtog par mi 'gyur/ skye ba med pa sbyin pa'i pha rol du phyin pa zhes bya bar rnam par rtog par mi 'gyur ro// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa skye ba med ces bya bar rnam par rtog par mi 'gyur/ skye ba med pa shes rab kyi pha rol du phyin pa zhes bya bar rnam par rtog par mi 'gyur ro// sbyin pa'i pha rol du phyin pa 'gag pa med ces bya bar rnam par rtog par mi 'gyur/ 'gag pa med pa sbyin pa'i pha rol du phyin pa zhes bya bar rnam par rtog par mi 'gyur ro// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa 'gag pa med ces bya bar rnam par rtog par mi 'gyur/ 'gag pa med pa shes rab kyi pha rol du phyin pa zhes bya bar rnam par rtog par mi 'gyur ro// sbyin pa'i pha rol du phyin pa zhi zhes bya bar rnam par rtog par mi 'gyur/ zhi ba sbyin pa'i pha rol du phyin pa zhes bya bar rnam par rtog par mi 'gyur ro// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa zhi zhes bya bar rnam par rtog par mi 'gyur/ zhi ba shes rab kyi pha rol du phyin pa zhes bya bar rnam par rtog par mi 'gyur ro// sbyin pa'i pha rol du phyin pa dben zhes bya bar rnam par rtog par mi 'gyur/ dben pa sbyin pa'i pha rol du phyin pa zhes bya bar rnam par rtog par mi 'gyur ro// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa dben zhes bya bar rnam par rtog par mi 'gyur/ dben pa shes rab kyi pha rol du phyin pa zhes bya bar rnam par rtog par mi 'gyur ro// nang stong pa nyid stong zhes bya bar rnam par rtog par mi 'gyur/ stong pa nyid nang stong pa nyid ces bya bar rnam par rtog par mi 'gyur ro// dngos po med pa'i ngo bo nyid stong pa nyid kyi bar stong zhes bya bar rnam par rtog par mi 'gyur/ stong pa nyid dngos po med pa'i ngo bo nyid stong pa nyid ces bya bar rnam par rtog par mi 'gyur ro// nang stong pa nyid mtshan ma med ces bya bar rnam par rtog par mi 'gyur/ mtshan ma med pa nang stong pa nyid ces bya bar rnam par rtog par mi 'gyur ro// dngos po med pa'i ngo bo nyid stong pa nyid kyi bar mtshan ma med ces bya bar rnam par rtog par mi 'gyur/ mtshan ma med pa dngos po med pa'i ngo bo nyid stong pa nyid ces bya bar rnam par rtog par mi 'gyur ro// nang stong pa nyid smon pa med ces bya bar rnam par rtog par mi 'gyur/ smon pa med pa nang stong pa nyid ces bya bar rnam par rtog par mi 'gyur ro// dngos po med pa'i ngo bo nyid stong pa nyid kyi bar smon pa med ces bya bar rnam par rtog par mi 'gyur/ smon pa med pa dngos po med pa'i ngo bo nyid stong pa nyid ces bya bar rnam par rtog par mi 'gyur ro// nang stong pa nyid skye ba med ces bya bar rnam par rtog par mi 'gyur/ skye ba med pa nang stong pa nyid ces bya bar rnam par rtog par mi 'gyur ro// dngos po med pa'i ngo bo nyid stong pa nyid kyi bar skye ba med ces bya bar rnam par rtog par mi 'gyur/ skye ba med pa dngos po med pa'i ngo bo nyid stong pa nyid ces bya bar rnam par rtog par mi 'gyur ro// nang stong pa nyid 'gag pa med ces bya bar rnam par rtog par mi 'gyur/ 'gag pa med pa nang stong pa nyid ces bya bar rnam par rtog par mi 'gyur ro// dngos po med pa'i ngo bo nyid stong pa nyid kyi bar 'gag pa med ces bya bar rnam par rtog par mi 'gyur/ 'gag pa med pa dngos po med pa'i ngo bo nyid stong pa nyid ces bya bar rnam par rtog par mi 'gyur ro// nang stong pa nyid zhi zhes bya bar rnam par rtog par mi 'gyur/ zhi ba nang stong pa nyid ces bya bar rnam par rtog par mi 'gyur ro// dngos po med pa'i ngo bo nyid stong pa nyid kyi bar zhi zhes bya bar rnam par rtog par mi 'gyur/ zhi ba dngos po med pa'i ngo bo nyid stong pa nyid ces bya bar rnam par rtog par mi 'gyur ro// nang stong pa nyid dben zhes bya bar rnam par rtog par mi 'gyur/ dben pa nang stong pa nyid ces bya bar rnam par rtog par mi 'gyur ro// dngos po med pa'i ngo bo nyid stong pa nyid kyi bar dben zhes bya bar rnam par rtog par mi 'gyur/ dben pa dngos po med pa'i ngo bo nyid stong pa nyid ces bya bar rnam par rtog par mi 'gyur ro// dran pa nye bar gzhag pa rnams stong zhes bya bar rnam par rtog par mi 'gyur/ stong pa nyid dran pa nye bar gzhag pa rnams shes bya bar rnam par rtog par mi 'gyur ro// yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa stong zhes bya bar rnam par rtog par mi 'gyur/ stong pa nyid 'phags pa'i lam yan lag brgyad pa zhes bya bar rnam par rtog par mi 'gyur ro// dran pa nye bar gzhag pa rnams mtshan ma med ces bya bar rnam par rtog par mi 'gyur/ mtshan ma med pa dran pa nye bar gzhag pa rnams shes bya bar rnam par rtog par mi 'gyur ro// yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa mtshan ma med ces bya bar rnam par rtog par mi 'gyur/ mtshan ma med pa 'phags pa'i lam yan lag brgyad pa zhes bya bar rnam par rtog par mi 'gyur ro// dran pa nye bar gzhag pa rnams smon pa med ces bya bar rnam par rtog par mi 'gyur/ smon pa med pa dran pa nye bar gzhag pa rnams shes bya bar rnam par rtog par mi 'gyur ro// yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa smon pa med ces bya bar rnam par rtog par mi 'gyur/ smon pa med pa 'phags pa'i lam yan lag brgyad pa zhes bya bar rnam par rtog par mi 'gyur ro// dran pa nye bar gzhag pa rnams skye ba med ces bya bar rnam par rtog par mi 'gyur/ skye ba med pa dran pa nye bar gzhag pa rnams shes bya bar rnam par rtog par mi 'gyur ro// yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa skye ba ces bya bar rnam par rtog par mi 'gyur/ skye ba med pa 'phags pa'i lam yan lag brgyad pa zhes bya bar rnam par rtog par mi 'gyur ro// dran pa nye bar gzhag pa rnams 'gag pa med ces bya bar rnam par rtog par mi 'gyur/ 'gag pa med pa dran pa nye bar gzhag pa rnams shes bya bar rnam par rtog par mi 'gyur ro// yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa 'gag pa med ces bya bar rnam par rtog par mi 'gyur/ 'gag pa med pa 'phags pa'i lam yan lag brgyad pa zhes bya bar rnam par rtog par mi 'gyur ro// dran pa nye bar gzhag pa rnams zhi zhes bya bar rnam par rtog par mi 'gyur/ zhi ba dran pa nye bar gzhag pa rnams shes bya bar rnam par rtog par mi 'gyur ro// yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa zhi zhes bya bar rnam par rtog par mi 'gyur/ zhi ba 'phags pa'i lam yan lag brgyad pa zhes bya bar rnam par rtog par mi 'gyur ro// dran pa nye bar gzhag pa rnams dben zhes bya bar rnam par rtog par mi 'gyur/ dben pa dran pa nye bar gzhag pa rnams shes bya bar rnam par rtog par mi 'gyur ro// yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa dben zhes bya bar rnam par rtog par mi 'gyur/ dben pa 'phags pa'i lam yan lag brgyad pa zhes bya bar rnam par rtog par mi 'gyur ro// 'phags pa'i bden pa rnams stong zhes bya bar rnam par rtog par mi 'gyur/ stong pa nyid 'phags pa'i bden pa rnams shes bya bar rnam par rtog par mi 'gyur ro// sangs rgyas kyi chos ma 'dres pa brgyad kyi bar stong zhes bya bar rnam par rtog par mi 'gyur/ stong pa nyid sangs rgyas kyi chos ma 'dres pa brgyad ces bya bar rnam par rtog par mi 'gyur ro// 'phags pa'i bden pa rnams mtshan ma med ces bya bar rnam par rtog par mi 'gyur/ mtshan ma med pa 'phags pa'i bden pa rnams shes bya bar rnam par rtog par mi 'gyur ro// sangs rgyas kyi chos ma 'dres pa brgyad kyi bar mtshan ma med ces bya bar rnam par rtog par mi 'gyur/ mtshan ma med pa sangs rgyas kyi chos ma 'dres pa brgyad ces bya bar rnam par rtog par mi 'gyur ro// 'phags pa'i bden pa rnams smon pa med ces bya bar rnam par rtog par mi 'gyur/ smon pa med pa 'phags pa'i bden pa rnams shes bya bar rnam par rtog par mi 'gyur ro// sangs rgyas kyi chos ma 'dres pa brgyad kyi bar smon pa med ces bya bar rnam par rtog par mi 'gyur/ smon pa med pa sangs rgyas kyi chos ma 'dres pa brgyad ces bya bar rnam par rtog par mi 'gyur ro// 'phags pa'i bden pa rnams skye ba med ces bya bar rnam par rtog par mi 'gyur/ skye ba med pa 'phags pa'i bden pa rnams shes bya bar rnam par rtog par mi 'gyur ro// sangs rgyas kyi chos ma 'dres pa brgyad kyi bar skye ba med ces bya bar rnam par rtog par mi 'gyur/ skye ba med pa sangs rgyas kyi chos ma 'dres pa brgyad ces bya bar rnam par rtog par mi 'gyur ro// 'phags pa'i bden pa rnams 'gag pa med ces bya bar rnam par rtog par mi 'gyur/ 'gag pa med pa 'phags pa'i bden pa rnams shes bya bar rnam par rtog par mi 'gyur ro// sangs rgyas kyi chos ma 'dres pa brgyad kyi bar 'gag pa med ces bya bar rnam par rtog par mi 'gyur/ 'gag pa med pa sangs rgyas kyi chos ma 'dres pa brgyad ces bya bar rnam par rtog par mi 'gyur ro// 'phags pa'i bden pa rnams zhi zhes bya bar rnam par rtog par mi 'gyur/ zhi ba 'phags pa'i bden pa rnams shes bya bar rnam par rtog par mi 'gyur ro// sangs rgyas kyi chos ma 'dres pa brgyad kyi bar zhi zhes bya bar rnam par rtog par mi 'gyur/ zhi ba sangs rgyas kyi chos ma 'dres pa brgyad ces bya bar rnam par rtog par mi 'gyur ro// 'phags pa'i bden pa rnams dben zhes bya bar rnam par rtog par mi 'gyur/ dben pa 'phags pa'i bden pa rnams shes bya bar rnam par rtog par mi 'gyur ro// sangs rgyas kyi chos ma 'dres pa brgyad kyi bar dben zhes bya bar rnam par rtog par mi 'gyur/ dben pa sangs rgyas kyi chos ma 'dres pa brgyad ces bya bar rnam par rtog par mi 'gyur ro// rgyun du zhugs pa'i 'bras bu stong zhes bya bar rnam par rtog par mi 'gyur/ stong pa nyid rgyun du zhugs pa'i 'bras bu zhes bya bar rnam par rtog par mi 'gyur ro// lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub dang / rnam pa thams cad mkhyen pa nyid stong zhes bya bar rnam par rtog par mi 'gyur/ stong pa nyid rnam pa thams cad mkhyen pa nyid ces bya bar rnam par rtog par mi 'gyur ro// rgyun du zhugs pa'i 'bras bu mtshan ma med ces bya bar rnam par rtog par mi 'gyur/ mtshan ma med pa rgyun du zhugs pa'i 'bras bu zhes bya bar rnam par rtog par mi 'gyur ro// lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub dang / rnam pa thams cad mkhyen pa nyid/ mtshan ma med ces bya bar rnam par rtog par mi 'gyur/ mtshan ma med pa rnam pa thams cad mkhyen pa nyid ces bya bar rnam par rtog par mi 'gyur ro// rgyun du zhugs pa'i 'bras bu smon pa med ces bya bar rnam par rtog par mi 'gyur/ smon pa med pa rgyun du zhugs pa'i 'bras bu zhes bya bar rnam par rtog par mi 'gyur ro// lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub dang / rnam pa thams cad mkhyen pa nyid smon pa med ces bya bar rnam par rtog par mi 'gyur/ smon pa med pa rnam pa thams cad mkhyen pa nyid ces bya bar rnam par rtog par mi 'gyur ro// rgyun du zhugs pa'i 'bras bu skye ba med ces bya bar rnam par rtog par mi 'gyur/ skye ba med pa rgyun du zhugs pa'i 'bras bu zhes bya bar rnam par rtog par mi 'gyur ro// lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub dang / rnam pa thams cad mkhyen pa nyid skye ba med ces bya bar rnam par rtog par mi 'gyur/ skye ba med pa rnam pa thams cad mkhyen pa nyid ces bya bar rnam par rtog par mi 'gyur ro// rgyun du zhugs pa'i 'bras bu 'gag pa med ces bya bar rnam par rtog par mi 'gyur/ 'gag pa med pa rgyun du zhugs pa'i 'bras bu zhes bya bar rnam par rtog par mi 'gyur ro// lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub dang / rnam pa thams cad mkhyen pa nyid 'gag pa med ces bya bar rnam par rtog par mi 'gyur/ 'gag pa med pa rnam pa thams cad mkhyen pa nyid ces bya bar rnam par rtog par mi 'gyur ro// rgyun du zhugs pa'i 'bras bu zhi zhes bya bar rnam par rtog par mi 'gyur/ zhi ba rgyun du zhugs pa'i 'bras bu zhes bya bar rnam par rtog par mi 'gyur ro// lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub dang / rnam pa thams cad mkhyen pa nyid zhi zhes bya bar rnam par rtog par mi 'gyur/ zhi ba rnam pa thams cad mkhyen pa nyid ces bya bar rnam par rtog par mi 'gyur ro// rgyun du zhugs pa'i 'bras bu dben zhes bya bar rnam par rtog par mi 'gyur/ dben pa rgyun du zhugs pa'i 'bras bu zhes bya bar rnam par rtog par mi 'gyur ro// lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub dang / rnam pa thams cad mkhyen pa nyid dben zhes bya bar rnam par rtog par mi 'gyur/ dben pa rnam pa thams cad mkhyen pa nyid ces bya bar rnam par rtog par mi 'gyur ro// 'dus byas kyi khams stong zhes bya bar rnam par rtog par mi 'gyur/ stong pa nyid 'dus byas kyi khams shes bya bar rnam par rtog par mi 'gyur ro// 'dus byas kyi khams mtshan ma med ces bya bar rnam par rtog par mi 'gyur/ mtshan ma med pa 'dus byas kyi khams shes bya bar rnam par rtog par mi 'gyur ro// 'dus byas kyi khams smon pa med ces bya bar rnam par rtog par mi 'gyur/ smon pa med pa 'dus byas kyi khams shes bya bar rnam par rtog par mi 'gyur ro// 'dus byas kyi khams skye ba med ces bya bar rnam par rtog par mi 'gyur/ skye ba med pa 'dus byas kyi khams shes bya bar rnam par rtog par mi 'gyur ro// 'dus byas kyi khams 'gag pa med ces bya bar rnam par rtog par mi 'gyur/ 'gag pa med pa 'dus byas kyi khams shes bya bar rnam par rtog par mi 'gyur ro// 'dus byas kyi khams zhi zhes bya bar rnam par rtog par mi 'gyur/ zhi ba 'dus byas kyi khams shes bya bar rnam par rtog par mi 'gyur ro// 'dus byas kyi khams dben zhes bya bar rnam par rtog par mi 'gyur/ dben pa 'dus byas kyi khams shes bya bar rnam par rtog par mi 'gyur ro// 'dus ma byas kyi khams stong zhes bya bar rnam par rtog par mi 'gyur/ stong pa nyid 'dus ma byas kyi khams shes bya bar rnam par rtog par mi 'gyur ro// 'dus ma byas kyi khams mtshan ma med ces bya bar rnam par rtog par mi 'gyur/ mtshan ma med pa 'dus ma byas kyi khams shes bya bar rnam par rtog par mi 'gyur ro// 'dus ma byas kyi khams smon pa med ces bya bar rnam par rtog par mi 'gyur/ smon pa med pa 'dus ma byas kyi khams shes bya bar rnam par rtog par mi 'gyur ro// 'dus ma byas kyi khams skye ba med ces bya bar rnam par rtog par mi 'gyur/ skye ba med pa 'dus ma byas kyi khams shes bya bar rnam par rtog par mi 'gyur ro// 'dus ma byas kyi khams 'gag pa med ces bya bar rnam par rtog par mi 'gyur/ 'gag pa med pa 'dus ma byas kyi khams shes bya bar rnam par rtog par mi 'gyur ro// 'dus ma byas kyi khams zhi zhes bya bar rnam par rtog par mi 'gyur// zhi ba 'dus ma byas kyi khams shes bya bar rnam par rtog par mi 'gyur ro// 'dus ma byas kyi khams dben zhes bya bar rnam par rtog par mi 'gyur/ dben pa 'dus ma byas kyi khams shes bya bar rnam par rtog par mi 'gyur ro// lha'i bu dag rnam grangs des na shes rab kyi pha rol du phyin pa de ltar zab pa nas/ de ltar shin du 'phags pa/ de ltar mkhas shing shes pas rig par bya ba'i bar de la/ yid ches par byed pa su yang med do// de ci'i phyir zhe na/ de ni 'di ltar 'di la chos gang yang ma brjod ma bshad de/ ji ltar 'di la chos gang yang ma brjod ma bshad pa de bzhin du/ 'di la sems can gang yang yid ches par mi byed do// de nas tshe dang ldan pa sha ra dwa ti'i bus/ tshe dang ldan pa rab 'byor la 'di skad ces smras so// tshe dang ldan pa rab 'byor 'o na shes rab kyi pha rol du phyin pa 'di las theg pa gsum po nyan thos kyi theg pa dang / rang sangs rgyas kyi theg pa dang / yang dag par rdzogs pa'i sangs rgyas kyi theg pa rnams kyang rgya cher rnam par ma bkod dam/ byang chub sems dpa' sems dpa' chen po rnams yongs su gzung ba yang ma bstan tam/ sems dang po bskyed pa nas/ sems bcu pa bskyed pa'i bar gyi byang chub sems dpa'i lam 'di lta ste/ sbyin pa'i pha rol du phyin pa dang / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa dang / stong pa nyid thams cad dang / dran pa nye bar gzhag pa bzhi dang / yang dag par spong ba bzhi dang / rdzu 'phrul gyi rkang pa bzhi dang / dbang po lnga dang stobs lnga dang / byang chub kyi yan lag bdun dang / 'phags pa'i lam yan lag brgyad pa dang / 'phags pa'i bden pa bzhi dang / bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa lnga dang / ting nge 'dzin thams cad dang / gzungs kyi sgo thams cad dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad kyang ma bstan tam/ byang chub sems dpa' sems dpa' chen po rnams kyi mngon par shes pa dang / rdzu 'phrul gyis rnam par rtse ba rnams kyang ma bstan tam/ de nas byang chub sems dpa' sems dpa' chen po rnams kyang shes rab kyi pha rol du phyin pa la spyod cing rdzus te skye bar 'gyur zhes mi bya'am/ des na mngon par shes pa rnams la yongs su nyam pa med pa'i chos can du 'gyur zhes mi bya'am/ sangs rgyas kyi zhing nas sangs rgyas kyi zhing du 'dong zhing // dge ba'i rtsa ba gang gis sangs rgyas bcom ldan 'das de dag la rim gror bya ba dang / bkur stir bya ba dang / bsti stang du bya ba dang / mchod par bya bar 'dod pa de lta bu'i dge ba'i rtsa ba de dag kyang phun sum tshogs par 'gyur zhes mi bya'am/ sangs rgyas bcom ldan 'das de dag las chos gang thos pa de yang rnam pa thams cad mkhyen pa nyid thob par ma gyur gyi bar du nam yang rgyun chad par mi 'gyur ro zhes mi bya'am/ 'khrug pa med pa dang / mnyam par gzhag pa med pa'i tshul gyis rtag tu mnyam par gzhag par 'gyur ro zhes mi bya'am/ thogs pa med pa'i spobs pa dang / rgyun 'chad pa med pa'i spobs pa dang / mnyam par gzhag pa'i spobs pa dang / rigs pa'i spobs pa dang / 'brel ba'i spobs pa dang / don dang ldan pa'i spobs pa dang / 'jig rten thams cad las mngon par 'phags shing khyad zhugs pa'i spobs pa dang yang ldan par 'gyur zhes mi bya 'am/ rab 'byor gyis smras pa/ tshe dang ldan pa shar dwa ti'i bu/ de de bzhin no// ji skad du smras pa de de bzhin te/ shes rab kyi pha rol du phyin pa 'di las theg pa gsum po nyan thos kyi theg pa dang / rang sangs rgyas kyi theg pa dang / yang dag par rdzogs pa'i sangs rgyas kyi theg pa rnams kyang rgya cher bstan to// byang chub sems dpa' sems dpa' chen po yongs su gzung ba yang bstan/ 'jig rten thams cad las mngon par 'phags shing khyad zhugs pa'i spobs pa dang ldan pa'i bar du yang 'gyur zhes bya'o// de yang mi dmigs pa'i tshul gyis te/ gang mi dmigs pa'i tshul gyis she na bdag mi dmigs pa'i tshul dang / sems can dang / srog dang / 'gro ba dang / gso ba dang / skyes bu dang / gang zag dang / shed can dang / shed bdag dang / byed pa po dang / tshor ba po dang / shes pa po dang / mthong ba po mi dmigs pa'i tshul dang / gzugs mi dmigs pa'i tshul dang / tshor ba dang / 'du shes dang / 'du byed dang / rnam par shes pa mi dmigs pa'i tshul dang / mig mi dmigs pa'i tshul dang / rna ba dang sna dang / lce dang / lus dang / yid mi dmigs pa'i tshul dang / gzugs mi dmigs pa'i tshul dang / sgra dang / dri dang / ro dang / reg dang / chos mi dmigs pa'i tshul dang / mig gi rnam par shes pa mi dmigs pa'i tshul dang / rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa mi dmigs pa'i tshul dang / mig gi 'dus te reg pa mi dmigs pa'i tshul dang / rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa mi dmigs pa'i tshul dang / mig gi 'dus te reg pa las byung ba'i tshor ba mi dmigs pa'i tshul dang / rna ba'i 'dus te reg pa las byung pa'i tshor ba dang / sna'i 'dus te reg pa las byung ba'i tshor ba dang / lce'i 'dus te reg pa las byung ba'i tshor ba dang / lus kyi 'dus te reg pa las byung ba'i tshor ba dang / yid kyi 'dus te reg pa las byung ba'i tshor ba mi dmigs pa'i tshul dang / sa'i khams mi dmigs pa'i tshul dang / chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams mi dmigs pa'i tshul dang / ma rig pa mi dmigs pa'i tshul dang / 'du byed dang / rnam par shes pa dang / ming dang gzugs dang / skye mched drug dang / reg pa dang / tshor ba dang / sred pa dang / len pa dang / srid pa dang / skye ba dang / rga shi mi dmigs pa'i tshul dang / sbyin pa'i pha rol du phyin pa mi dmigs pa'i tshul dang / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa mi dmigs pa'i tshul dang / nang stong pa nyid mi dmigs pa'i tshul dang / dngos po med pa'i ngo bo nyid stong pa nyid kyi bar du mi dmigs pa'i tshul dang / dran pa nye bar gzhag pa rnams mi dmigs pa'i tshul dang / yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa mi dmigs pa'i tshul dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa rnams dang / mthar gyis gnas pa'i snyoms par 'jug pa rnams dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad mi dmigs pa'i tshul dang / rnam pa thams cad mkhyen pa nyid kyi bar du mi dmigs pa'i tshul gyis rnam pa de lta bur 'gyur ro// de nas tshe dang ldan pa sha ra dwa ti'i bus/ tshe dang ldan pa rab 'byor la 'di skad ces smras so// tshe dang ldan pa rab 'byor ci'i phyir na shes rab kyi pha rol du phyin pa 'di las mi dmigs pa'i tshul gyis theg pa gsum rgya cher bstan/ ci'i phyir na mi dmigs pa'i tshul gyis byang chub sems dpa' sems dpa' chen po/ yongs su gzung ba bstan/ ci'i phyir na mi dmigs pa'i tshul gyis 'jig rten thams cad las mngon par 'phags shing khyad zhugs pa'i spobs pa dang ldan pa'i bar du yin/ de skad ces smras pa dang / tshe dang ldan pa rab 'byor gyis/ tshe dang ldan pa sha ra dwa ti'i bu la 'di skad ces smras so// tshe dang ldan pa sha ra dwa ti'i bu nang stong pa nyid dang / phyi stong pa nyid dang / phyi nang stong pa nyid kyi phyir/ mi dmigs pa'i tshul gyis theg pa gsum rgya cher bstan to// dngos po med pa'i ngo bo nyid stong pa nyid kyi bar gyi phyir mi dmigs pa'i tshul gyis theg pa gsum rgya cher bstan to// nang stong pa nyid dang / phyi stong pa nyid dang / phyi nang stong pa nyid kyi phyir mi dmigs pa'i tshul gyis byang chub sems dpa' sems dpa' chen po rnams yongs su gzung ba bstan to// mi dmigs pa'i tshul gyis byang chub sems dpa' sems dpa' chen po rnams 'jig rten thams cad las mngon par 'phags shing khyad zhugs pa'i spobs pa'i bar dang yang ldan par 'gyur ro// shes rab kyi pha rol du phyin pa stong phrag nyi shu lnga pa las/ le'u bco lnga pa'o// // de nas lha'i dbang po brgya byin 'di snyam du sems par gyur te/ gnas brtan rab 'byor gyis de ltar chos kyi char ba 'di phab ste bstan na/ de la bdag gis kyang shes rab kyi pha rol du phyin pa 'di la mchod pa bya ba'i phyir/ me tog mang po mngon par sprul te/ sangs rgyas bcom ldan 'das dang / byang chub sems dpa' sems dpa' chen po rnams dang / dge slong gi dge 'dun rnams dang / gnas brtan rab 'byor la gtor bar bya'o// mngon par gtor bar bya'o// rab tu gtor bar bya'o snyam mo// de nas stong gsum gyi stong chen po'i 'jig rten gyi khams 'di na rgyal chen bzhi'i ris kyi lha dang / 'og min gyi bar gyi lha ji snyed yod pa de dag kyang 'di snyam du sems par gyur te/ de ltar gnas brtan rab 'byor gyis chos kyi char pa 'di phab ste bstan na/ de la bdag cag gis shes rab kyi pha rol du phyin pa 'di la mchod pa bya ba'i phyir/ me tog mang po mngon par sprul te/ sangs rgyas bcom ldan 'das rnams dang / byang chub sems dpa' sems dpa' chen po rnams dang / dge slong gi dge 'dun rnams dang / gnas brtan rab 'byor la gtor bar bya'o// mngon par gtor bar bya'o// rab tu gtor bar bya'o snyam mo// de nas lha'i dbang po brgya byin dang / stong gsum gyi stong chen po'i 'jig rten gyi khams kyi rgyal chen bzhi'i ris kyi lha dang / 'og min gyi bar gyi lha de dag thams cad kyang // shes rab kyi pha rol du phyin pa 'di la mchod pa bya ba'i phyir/ lha rdzas kyi me tog man dA ra ba mang po mngon par sprul te/ sangs rgyas bcom ldan 'das dang / byang chub sems dpa' sems dpa' chen po rnams dang / dge slong gi dge 'dun rnams dang / gnas brtan rab 'byor la 'thor bar gyur to// mngon par 'thor bar gyur to// rab tu 'thor bar gyur to// me tog de dag gis gtor ma thag tu stong gsum gyi stong chen po'i 'jig rten gyi khams 'di'i gzhi me tog gis khebs par gyur nas/ steng gi bar snang la yang me tog gi khang ba brtsegs pa/ stong gsum gyi stong chen po'i 'jig rten gyi khams tsam mdangs dga' zhing yid du 'ong ba kun nas gnas par gyur to// de nas gnas brtan rab 'byor 'di snyam du sems par gyur te 'di ltar lha rnams kyis mngon par gtor ba'i me tog 'di dag ni bdag gis sngon chad lha'i gnas thams cad na yang yod par ma mthong ste/ me tog 'di dag ni sprul pa'o// 'di ltar lha'i bu dag gis mngon par gtor ba'i me tog 'di dag ni ldum bu las byung ba ma yin/ chu las skyes pa ma yin/ thang las skyes pa ma yin no// 'di ltar lha'i bu dag gis mngon par gtor ba'i me tog 'di dag ni yid las byung ba ste/ me tog 'di dag ni ldum bu las byung ba ma yin no snyam pa dang / de nas lha'i dbang po brgya byin gyis gnas brtan rab 'byor la 'di skad ces smras so// btsun pa rab 'byor me tog 'di dag ni ma byung ba ste/ me tog 'di dag ni yid las byung ba ma yin no// ldum bu las byung ba ma yin no snyam mo// rab 'byor gyis smras pa/ kau shi ka de skad du me tog 'di dag ma byung ma skyes pa ste/ me tog 'di dag yid las byung ba ma yin/ ldum bu las byung ba ma yin no zhes zer ba ni/ kau shi ka de ltar ma skyes pa ni me tog kyang ma yin no// brgya byin gyis smras pa/ btsun pa rab 'byor me tog 'di dag nyi tshe ma byung bar zad dam/ 'on tam gzugs kyang ma byung // tshor ba dang / 'du shes dang / 'du byed dang / rnam par shes pa yang ma byung ba yin/ rab 'byor gyis smras pa/ kau shi ka me tog 'di dag nyi tshe ma byung bar ma zad kyi/ kau shi ka gzugs kyang ma byung ba ste/ gang ma byung ba de ni gzugs ma yin no// kau shi ka tshor ba dang / 'du shes dang / 'du byed dang / rnam par shes pa yang ma byung ba ste/ gang ma byung ba de ni rnam par shes pa ma yin no// kau shi ka mig ni ma byung ba ste/ gang ma byung ba de ni mig ma yin no// kau shi ka rna ba dang / sna dang lce dang lus dang / yid ni ma byung ba ste/ gang ma byung ba de ni yid ma yin no// kau shi ka gzugs ni ma byung ba ste/ gang ma byung ba de ni gzugs ma yin no// kau shi ka sgra dang / dri dang / ro dang / reg dang chos ni ma byung ba ste/ gang ma byung ba de ni chos ma yin no// kau shi ka mig gi rnam par shes pa ni ma byung ba ste/ gang ma byung ba de ni mig gi rnam par shes pa ma yin no// kau shi ka rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa ni ma byung ba ste/ gang ma byung ba de ni yid kyi rnam par shes pa ma yin no// kau shi ka mig gi 'dus te reg pa ni ma byung ba ste/ gang ma byung ba de ni mig gi 'dus te reg pa ma yin no// kau shi ka rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa ni ma byung ba ste/ gang ma byung ba de ni yid kyi 'dus te reg pa ma yin no// kau shi ka mig gi 'dus te reg pa las byung ba'i tshor ba ni ma byung ba ste/ gang ma byung ba de ni mig gi 'dus te reg pa las byung ba'i tshor ba ma yin no// kau shi ka rna ba'i 'dus te reg pa las byung ba'i tshor ba dang / sna'i 'dus te reg pa las byung ba'i tshor ba dang / lce'i 'dus te reg pa las byung ba'i tshor ba dang / lus kyi 'dus te reg pa las byung ba'i tshor ba dang / yid kyi 'dus te reg pa las byung ba'i tshor ba ni ma byung ba ste/ gang ma byung ba de ni yid kyi 'dus te reg pa las byung ba'i tshor ba ma yin no// kau shi ka sa'i khams ni ma byung ba ste/ gang ma byung ba de ni sa'i khams ma yin no// kau shi ka chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams ni ma byung ba ste/ gang ma byung ba de ni rnam par shes pa'i khams ma yin no// kau shi ka ma rig pa ni ma byung ba ste/ gang ma byung ba de ni ma rig pa ma yin no// kau shi ka 'du byed dang / rnam par shes pa dang / ming dang gzugs dang / skye mched drug dang / reg pa dang / tshor ba dang / sred pa dang / len pa dang / srid pa dang / skye ba dang / rga shi ni ma byung ba ste/ gang ma byung ba de ni rga shi ma yin no// kau shi ka sbyin pa'i pha rol du phyin pa ni ma byung ba ste/ gang ma byung ba de ni sbyin pa'i pha rol du phyin pa ma yin no// kau shi ka tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa ni ma byung ba ste/ gang ma byung ba de ni shes rab kyi pha rol du phyin pa ma yin no// kau shi ka nang stong pa nyid ni ma byung ba ste/ gang ma byung ba de ni nang stong pa nyid ma yin no// kau shi ka dngos po med pa'i ngo bo nyid stong pa nyid kyi bar ni ma byung ba ste/ gang ma byung ba de ni dngos po med pa'i ngo bo nyid stong pa nyid ma yin no// kau shi ka dran pa nye bar gzhag pa rnams ni ma byung ba ste/ gang ma byung ba de ni dran pa nye bar gzhag pa rnams ma yin no// kau shi ka yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa ni ma byung ba ste/ gang ma byung ba de ni 'phags pa'i lam yan lag brgyad pa ma yin no// kau shi ka 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs dang / mi 'jigs pa dang / so so yang dag par rig pa dang / byams pa chen po dang / snying rje chen po dang / sangs rgyas kyi chos ma 'dres pa rnams ni ma byung ba ste/ gang ma byung ba de ni sangs rgyas kyi chos ma 'dres pa rnams ma yin no// kau shi ka rgyun du zhugs pa'i 'bras bu ni ma byung ba ste/ gang ma byung ba de ni rgyun du zhugs pa'i 'bras bu ma yin no// kau shi ka lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub ni ma byung ba ste/ gang ma byung ba de ni rang byang chub ma yin no// kau shi ka rnam pa thams cad mkhyen pa nyid ni ma byung ba ste/ gang ma byung ba de ni rnam pa thams cad mkhyen pa nyid ma yin no// kau shi ka rgyun du zhugs pa ni ma byung ba ste/ gang ma byung ba de ni rgyun du zhugs pa ma yin no// kau shi ka lan cig phyir 'ong ba dang / phyir mi 'ong ba dang / dgra bcom pa nyid ni ma byung ba ste/ gang ma byung ba de ni dgra bcom pa ma yin no// kau shi ka rang sangs rgyas ni ma byung ba ste/ gang ma byung ba de ni rang sangs rgyas ma yin no// kau shi ka byang chub sems dpa' ni ma byung ba ste/ gang ma byung ba de ni byang chub sems dpa' ma yin no// kau shi ka de bzhin gshegs pa ni ma byung ba ste/ gang ma byung ba de ni de bzhin gshegs pa ma yin no// de nas lha'i dbang po brgya byin 'di snyam du sems par gyur te/ kye ma gnas brtan rab 'byor 'di ltar btags pa dang yang mi 'gal la/ chos nyid kyang ston pa ni/ shes rab zab bo// de nas bcom ldan 'das kyis lha'i dbang po brgya byin la bka' stsal pa/ de de bzhin no// kau shi ka de de bzhin te/ gnas brtan rab 'byor 'di ni shes rab zab mo dang ldan pa ste/ de ltar btags pa dang yang mi 'gal la/ chos nyid kyang ston to// de nas lha'i dbang po brgya byin gyis gsol pa/ bcom ldan 'das ji ltar gnas brtan rab 'byor 'di btags pa dang yang mi 'gal/ chos nyid kyang ston pa lags/ de skad ces gsol pa dang / bcom ldan 'das kyis lha'i dbang po brgya byin la 'di skad ces bka' stsal to// kau shi ka gzugs ni btags pa tsam mo// btags pa tsam gang yin pa de ni chos nyid de/ de ni gnas brtan rab 'byor gyis mi 'gal ba bstan to// kau shi ka tshor ba dang / 'du shes dang / 'du byed dang / rnam par shes pa ni btags pa tsam mo// btags pa tsam gang yin pa de ni chos nyid de/ de ni gnas brtan rab 'byor gyis mi 'gal ba bstan to// kau shi ka de ci'i phyir zhe na/ chos rnams kyi chos nyid gang yin pa de ni mi 'gal rnam par mi 'gal lo// gang mi 'gal rnam par mi 'gal ba de ni gnas brtan rab 'byor gyis bstan te 'gal ba med do// kau shi ka skye mched dang / khams dang rten cing 'brel par 'byung ba ni btags pa tsam mo// btags pa tsam gang yin pa de ni chos nyid de/ de ni gnas brtan rab 'byor gyis mi 'gal ba bstan to// kau shi ka de ci'i phyir zhe na/ chos nyid gang yin pa de ni mi 'gal rnam par mi 'gal lo// gang mi 'gal rnam par mi 'gal ba de ni gnas brtan rab 'byor gyis bstan te 'gal ba med do// kau shi ka sbyin pa'i pha rol du phyin pa dang / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa dang / nang stong pa nyid dang / dngos po med pa'i ngo bo nyid stong pa nyid kyi bar dang / dran pa nye bar gzhag pa rnams dang / yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad ni btags pa tsam mo// btags pa tsam gang yin pa de ni chos nyid de/ de ni gnas brtan rab 'byor gyis mi 'gal bar bstan to// kau shi ka de ci'i phyir zhe na/ chos rnams kyi chos nyid gang yin pa de ni mi 'gal rnam par mi 'gal lo// gang mi 'gal rnam par mi 'gal ba de ni gnas brtan rab 'byor gyis bstan te 'gal ba med do// rgyun du zhugs pa'i 'bras bu dang // lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub ni btags pa tsam mo// btags pa tsam gang yin pa de ni chos nyid de/ de ni gnas brtan rab 'byor gyis mi 'gal bar bstan to// kau shi ka rnam pa thams cad mkhyen pa nyid ni btags pa tsam mo// btags pa tsam gang yin pa de ni chos nyid de/ de ni gnas brtan rab 'byor gyis mi 'gal bar bstan to// kau shi ka rgyun du zhugs pa ni btags pa tsam mo// btags pa tsam gang yin pa de ni chos nyid de/ de ni gnas brtan rab 'byor gyis mi 'gal bar bstan to// kau shi ka lan cig phyir 'ong ba dang / phyir mi 'ong ba dang / dgra bcom pa dang / rang sangs rgyas dang / byang chub sems dpa' dang / yang dag par rdzogs pa'i sangs rgyas ni btags pa tsam mo// btags pa tsam gang yin pa de ni chos nyid de/ de ni gnas brtan rab 'byor gyis mi 'gal bar bstan to// kau shi ka de ci'i phyir zhe na/ chos rnams kyi chos nyid gang yin pa de ni mi 'gal rnam par mi 'gal lo// gang mi 'gal rnam par mi 'gal ba de ni gnas brtan rab 'byor gyis bstan te 'gal ba med do// kau shi ka de ltar na gnas brtan rab 'byor ni btags pa dang yang 'gal bar mi byed la chos nyid kyang ston to// de nas tshe dang ldan pa rab 'byor gyis lha'i dbang po brgya byin la 'di skad ces smras so// kau shi ka de de bzhin no// de de bzhin te/ bcom ldan 'das kyis kyang chos thams cad ni btags pa tsam du bstan to// kau shi ka byang chub sems dpa' sems dpa' chen pos kyang de ltar chos thams cad btags pa tsam du rig par bya ste/ shes rab kyi pha rol du phyin pa la bslab par bya'o// kau shi ka byang chub sems dpa' sems dpa' chen po de ltar slob pa ni gzugs la mi slob ste/ de ci'i phyir zhe na/ 'di ltar des gang la bslab par bya ba'i gzugs de yang dag par rjes su mi mthong ngo // tshor ba dang 'du shes dang / 'du byed dang rnam par shes pa la mi slob ste/ de ci'i phyir zhe na/ 'di ltar des gang la bslab par bya ba'i rnam par shes pa de yang dag par rjes su mi mthong ngo // byang chub sems dpa' sems dpa' chen po de ltar slob pa ni mig la mi slob ste/ de ci'i phyir zhe na/ 'di ltar des gang la bslab par bya ba'i mig de yang dag par rjes su mi mthong ngo // rna ba dang sna dang lce dang lus dang / yid la mi slob ste/ de ci'i phyir zhe na/ 'di ltar des gang la bslab par bya ba'i yid de yang dag par rjes su mi mthong ngo // byang chub sems dpa' sems dpa' chen po de ltar slob pa ni gzugs la mi slob ste/ de ci'i phyir zhe na/ 'di ltar des gang la bslab par bya ba'i gzugs de yang dag par rjes su mi mthong ngo // sgra dang dri dang ro dang / reg dang / chos la mi slob ste/ de ci'i phyir zhe na/ 'di ltar des gang la bslab par bya ba'i chos de yang dag par rjes su mi mthong ngo // byang chub sems dpa' sems dpa' chen po de ltar slob pa ni mig gi rnam par shes pa la mi slob ste/ de ci'i phyir zhe na/ 'di ltar des gang la bslab par bya ba'i mig gi rnam par shes pa de yang dag par rjes su mi mthong ngo // rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa la mi slob ste/ de ci'i phyir zhe na/ 'di ltar des gang la bslab par bya ba'i yid kyi rnam par shes pa de yang dag par rjes su mi mthong ngo // byang chub sems dpa' sems dpa' chen po de ltar slob pa ni mig gi 'dus te reg pa la mi slob ste/ de ci'i phyir zhe na/ 'di ltar des gang la bslab par bya ba'i mig gi 'dus te reg pa de yang dag par rjes su mi mthong ngo // rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa la mi slob ste/ de ci'i phyir zhe na/ 'di ltar des gang la bslab par bya ba'i yid kyi 'dus te reg pa de yang dag par rjes su mi mthong ngo // byang chub sems dpa' sems dpa' chen po de ltar slob pa ni mig gi 'dus te reg pa'i rkyen gyis tshor ba la mi slob ste/ de ci'i phyir zhe na/ 'di ltar des gang la bslab par bya ba'i mig gi 'dus te reg pa'i rkyen gyis tshor ba de yang dag par rjes su mi mthong ngo // rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba la mi slob ste/ de ci'i phyir zhe na/ 'di ltar des gang la bslab par bya ba'i yid kyi 'dus te reg pa'i rkyen gyis tshor ba de yang dag par rjes su mi mthong ngo // byang chub sems dpa' sems dpa' chen po de ltar slob pa ni sa'i khams la mi slob ste/ de ci'i phyir zhe na/ 'di ltar des gang la bslab par bya ba'i sa'i khams de yang dag par rjes su mi mthong ngo // chu dang me dang rlung dang nam mkha' dang / rnam par shes pa'i khams la mi slob ste/ de ci'i phyir zhe na/ 'di ltar des gang la bslab par bya ba'i rnam par shes pa'i khams de yang dag par rjes su mi mthong ngo // byang chub sems dpa' sems dpa' chen po de ltar slob pa ni ma rig pa la mi slob ste/ de ci'i phyir zhe na/ 'di ltar des gang la bslab par bya ba'i ma rig pa de yang dag par rjes su mi mthong ngo // 'du byed dang / rnam par shes pa dang / ming dang gzugs dang / skye mched drug dang / reg pa dang / tshor ba dang / sred pa dang / len pa dang / srid pa dang / skye ba dang rga shi la mi slob ste/ de ci'i phyir zhe na/ 'di ltar des gang la bslab par bya ba'i rga shi de yang dag par rjes su mi mthong ngo // byang chub sems dpa' sems dpa' chen po de ltar slob pa ni/ sbyin pa'i pha rol du phyin pa la mi slob ste/ de ci'i phyir zhe na/ 'di ltar des gang la bslab par bya ba'i sbyin pa'i pha rol du phyin pa de yang dag par rjes su mi mthong ngo // tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la mi slob ste/ de ci'i phyir zhe na/ 'di ltar des gang la bslab par bya ba'i shes rab kyi pha rol du phyin pa de yang dag par rjes su mi mthong ngo // byang chub sems dpa' sems dpa' chen po de ltar slob pa ni/ nang stong pa nyid la mi slob ste/ de ci'i phyir zhe na/ 'di ltar des gang la bslab par bya ba'i nang stong pa nyid de yang dag par rjes su mi mthong ngo // dngos po med pa'i ngo bo nyid stong pa nyid kyi bar la mi slob ste/ de ci'i phyir zhe na/ 'di ltar des gang la bslab par bya ba'i dngos po med pa'i ngo bo nyid stong pa nyid kyi bar de yang dag par rjes su mi mthong ngo // byang chub sems dpa' sems dpa' chen po de ltar slob pa ni/ dran pa nye bar gzhag pa bzhi la mi slob ste/ de ci'i phyir zhe na/ 'di ltar des gang la bslab par bya ba'i dran pa nye bar gzhag pa de dag yang dag par rjes su mi mthong ngo / yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa la mi slob ste/ de ci'i phyir zhe na/ 'di ltar des gang la bslab par bya ba'i 'phags pa'i lam yan lag brgyad pa de yang dag par rjes su mi mthong ngo // 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / rnam par thar pa'i sgo stong pa nyid dang / mtshan ma med pa dang smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa rnams la mi slob ste/ de ci'i phyir zhe na/ 'di ltar des gang la bslab par bya ba'i sangs rgyas kyi chos ma 'dres pa de dag yang dag par rjes su mi mthong ngo // rgyun du zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub nyid la mi slob/ lam gyi rnam par shes pa nyid la mi slob/ rnam pa thams cad mkhyen pa nyid la mi slob ste/ de ci'i phyir zhe na/ 'di ltar des gang la bslab par bya ba'i rnam pa thams cad mkhyen pa nyid de yang dag par rjes su mi mthong ngo // de nas lha'i dbang po brgya byin gyis/ gnas brtan rab 'byor la 'di skad ces smras so// btsun pa rab 'byor byang chub sems dpa' sems dpa' chen pos ci'i phyir na/ gzugs yang dag par rjes su mi mthong // ci'i phyir na tshor ba dang / 'du shes dang / 'du byed dang / rnam par shes pa yang dag par rjes su mi mthong // ci'i phyir na skye mched dang / khams dang / rten cing 'brel par 'byung ba yang dag par rjes su mi mthong // ci'i phyir na pha rol du phyin pa rnams dang / stong pa nyid thams cad dang / byang chub kyi phyogs kyi chos rnams yang dag par rjes su mi mthong // ci'i phyir na 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad yang dag par rjes su mi mthong // rnam pa thams cad mkhyen pa nyid kyi bar du yang dag par rjes su mi mthong // rab 'byor gyis smras pa/ kau shi ka de ni 'di ltar gzugs gzugs kyis stong ngo // tshor ba tshor bas stong ngo / 'du shes 'du shes kyis stong ngo / 'du byed 'du byed kyis stong ngo / rnam par shes pa rnam par shes pas stong ngo // skye mched dang / khams dang / rten cing 'brel bar 'byung bar rten cing 'brel bar 'byung bas stong ngo // pha rol du phyin pa rnams dang / stong pa nyid thams cad dang / byang chub kyi phyogs kyi chos sum cu rtsa bdun dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad dang / rnam pa thams cad mkhyen pa nyid kyi bar rnam pa thams cad mkhyen pa nyid kyis stong ngo // kau shi ka gzugs stong pa nyid kyis gzugs stong pa nyid yang dag par rjes su mi mthong ngo // tshor ba stong pa nyid kyis tshor ba stong pa nyid yang dag par rjes su mi mthong ngo // 'du shes stong pa nyid kyis 'du shes stong pa nyid yang dag par rjes su mi mthong ngo // 'du byed stong pa nyid kyis 'du byed stong pa nyid yang dag par rjes su mi mthong ngo // rnam par shes pa stong pa nyid kyis rnam par shes pa stong pa nyid yang dag par rjes su mi mthong ngo // rnam pa thams cad mkhyen pa nyid kyi bar gyi stong pa nyid kyis/ rnam pa thams cad mkhyen pa nyid kyis stong pa nyid yang dag par rjes su mi mthong ngo // kau shi ka de ltar gang stong pa nyid 'di la slob pa de ni gnyis su med pas stong pa nyid la slob pa ste/ de gnyis su byar med par gzugs stong pa nyid la slob bo// de gnyis su byar med par tshor ba stong pa nyid dang / 'du shes stong pa nyid dang / 'du byed stong pa nyid dang / rnam par shes pa stong pa nyid la slob bo// de gnyis su byar med par skye mched dang / khams dang / rten cing 'brel bar 'byung ba stong pa nyid la slob bo// de gnyis su byar med par pha rol du phyin pa rnams dang / stong pa nyid thams cad dang / byang chub kyi phyogs kyi chos sum cu rtsa bdun dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa rnams dang / rnam pa thams cad mkhyen pa nyid kyi bar stong pa nyid la slob bo// kau shi ka gzugs stong pa nyid la gang gnyis su byar med par slob pa dang / tshor ba dang / 'du shes dang / 'du byed dang / rnam par shes pa stong pa nyid la gang gnyis su byar med par slob pa dang / rnam pa thams cad mkhyen pa nyid kyi bar stong pa nyid la gang gnyis su byar med par slob pa de ni/ gnyis su byar med par sbyin pa'i pha rol du phyin pa la slob bo// de gnyis su byar med par tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la slob bo// de ni gnyis su byar med par nang stong pa nyid la slob bo// dngos po med pa'i ngo bo nyid stong pa nyid kyi bar la slob bo// de ni gnyis su byar med par dran pa nye bar gzhag pa rnams la slob bo// de ni gnyis su byar med par yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa la slob bo// de ni gnyis su byar med par 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa rnams la slob bo// de ni gnyis su byar med par rgyun du zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub dang / sangs rgyas nyid dang / lam gyi rnam pa shes pa nyid dang / rnam pa thams cad mkhyen pa nyid la slob bo// gnyis su byar med par sbyin pa'i pha rol du phyin pa la gang slob pa dang / gnyis su byar med par tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la gang slob pa dang / gnyis su byar med par nang stong pa nyid la gang slob pa dang / gnyis su byar med par dngos po med pa'i ngo bo nyid stong pa nyid kyi bar la gang slob pa dang / gnyis su byar med par dran pa nye bar gzhag pa rnams la gang slob pa dang gnyis su byar med par 'phags pa'i lam yan lag brgyad pa'i bar la gang slob pa dang / gnyis su byar med par sangs rgyas kyi chos ma 'dres pa brgyad kyi bar la gang slob pa dang / gnyis su byar med par rgyun du zhugs pa'i 'bras bu la gang slob pa dang / gnyis su byar med par dgra bcom pa nyid kyi bar la gang slob pa dang / gnyis su byar med par rang byang chub la gang slob pa dang / gnyis su byar med par sangs rgyas nyid la gang slob pa dang / gnyis su byar med par thams cad mkhyen pa nyid la gang slob pa dang / gnyis su byar med par rnam pa thams cad mkhyen pa nyid kyi bar la gang slob pa de ni/ gnyis su byar med par sangs rgyas kyi chos grangs med tshad med pa la slob po// gnyis su byar med par sangs rgyas kyi chos grangs med tshad med pa la gang slob pa de ni/ gzugs 'phel bar bya ba dang 'grib par bya ba'i phyir mi slob bo// tshor ba dang / 'du shes dang / 'du byed dang / rnam par shes pa 'phel bar bya ba dang 'grib par bya ba'i phyir mi slob bo// skye mched dang / khams 'phel bar bya ba dang 'grib par bya ba'i phyir mi slob bo// rten cing 'brel bar 'byung ba 'phel bar bya ba dang 'grib par bya ba'i phyir mi slob bo// sbyin pa'i pha rol du phyin pa 'phel bar bya ba dang 'grib par bya ba'i phyir mi slob bo// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang bsam gtan gyi pha rol du phyin pa dang / shes rab kyi pha rol du phyin pa 'phel bar bya ba dang 'grib par bya ba'i phyir mi slob bo// nang stong pa nyid dang / phyi stong pa nyid dang / phyi nang stong pa nyid dang / dngos po med pa'i ngo bo nyid stong pa nyid kyi bar 'phel bar bya ba dang 'grib par bya ba'i phyir mi slob bo// dran pa nye bar gzhag pa rnams 'phel bar bya ba dang 'grib par bya ba'i phyir mi slob bo// yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa 'phel bar bya ba dang 'grib par bya ba'i phyir mi slob bo// 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa rnams dang / mthar gyis gnas pa'i snyoms par 'jug pa rnams dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / sangs rgyas kyi chos ma 'dres pa brgyad 'phel bar bya ba dang 'grib par bya ba'i phyir mi slob bo// rnam pa thams cad mkhyen pa nyid kyi bar 'phel bar bya ba dang 'grib par bya ba'i phyir mi slob bo// de ltar gang gzugs 'phel bar bya ba dang 'grib par bya ba'i phyir mi slob pa dang / tshor ba dang / 'du shes dang / 'du byed dang / rnam par shes pa 'phel bar bya ba dang 'grib par bya ba'i phyir mi slob pa dang / rnam pa thams cad mkhyen pa nyid kyi bar 'phel bar bya ba dang 'grib par bya ba'i phyir mi slob pa de ni/ gzugs yongs su gzung ba dang / med par bya ba'i phyir mi slob bo/ tshor ba dang / 'du shes dang / 'du byed dang / rnam par shes pa yongs su gzung ba dang / med par bya ba'i phyir mi slob bo// skye mched dang / khams dang / rten cing 'brel par 'byung ba yongs su gzung ba dang / med par bya ba'i phyir mi slob bo// pha rol du phyin pa rnams dang / stong pa nyid thams cad dang / byang chub kyi phyogs kyi chos sum cu rtsa bdun dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa rnams yongs su gzung ba dang / med par bya ba'i phyir mi slob po// rnam pa thams cad mkhyen pa nyid kyi bar yongs su gzung ba dang med par bya ba'i phyir mi slob bo// // shes rab kyi pha rol du phyin pa stong phrag nyi shu lnga pa/ bam po sum cu pa// de nas tshe dang ldan pa sha ra dwa ti'i bus/ tshe dang ldan pa rab 'byor la 'di skad ces smras so// tshe dang ldan pa rab 'byor de ltar slob pa'i byang chub sems dpa' sems dpa' chen po gzugs yongs su gzung ba dang / med par bya ba'i phyir mi slob pa yin nam/ tshor ba dang / 'du shes dang / 'du byed dang / rnam par shes pa yongs su gzung ba dang / med par bya ba'i phyir mi slob pa yin nam/ rnam pa thams cad mkhyen pa nyid kyi bar du yongs su gzung ba dang / med par bya ba'i phyir mi slob pa yin nam/ rab 'byor gyis smras pa/ tshe dang ldan pa sha ra dwa ti'i bu de ltar slob pa'i byang chub sems dpa' sems dpa' chen po ni gzugs yongs su gzung ba dang / med par bya ba'i phyir mi slob bo// tshor ba dang 'du shes dang 'du byed dang rnam par shes pa yongs su gzung ba dang med par bya ba'i phyir mi slob bo// rnam pa thams cad mkhyen pa nyid kyi bar du yongs su gzung ba dang / med par bya ba'i phyir mi slob bo// // smras pa tshe dang ldan pa rab 'byor byang chub sems dpa' sems dpa' chen po ci'i phyir na gzugs yongs su gzung ba dang med par bya ba'i phyir mi slob pa yin/ ci'i phyir na tshor ba dang / 'du shes dang / 'du byed dang / rnam par shes pa yongs su gzung ba dang / med par bya ba'i phyir mi slob pa yin/ ci'i phyir na rnam pa thams cad mkhyen pa nyid kyi bar du yongs su bzung ba dang / med par bya ba'i phyir mi slob pa yin/ rab 'byor gyis smras pa/ tshe dang ldan pa sha ra dwa ti'i bu de ni 'di ltar gzugs la yongs su 'dzin pa med de/ phyi nang stong pa nyid kyi phyir gzugs la gzugs yongs su mi 'dzin to// de ni 'di ltar tshor ba dang / 'du shes dang / 'du byed dang / rnam par shes pa la yongs su 'dzin pa med de/ phyi nang stong pa nyid kyi phyir rnam par shes pa la rnam par shes pa yongs su mi 'dzin to// de ni 'di ltar skye mched dang / khams dang rten cing 'brel par 'byung ba yongs su 'dzin pa med de/ phyi nang stong pa nyid kyi phyir rten cing 'brel bar 'byung ba la rten cing 'brel bar 'byung ba yongs su mi 'dzin to// de ni 'di ltar pha rol du phyin pa rnams dang / stong pa nyid thams cad dang / byang chub kyi phyogs kyi chos rnams dang / 'phags pa'i bden pa rnams dang / bsam gtan rnams dang / tshad med pa rnams dang / gzugs pa'i snyoms par 'jug pa rnams dang / rnam par thar pa rnams dang / mthar gyis gnas pa'i snyoms par 'jug pa rnams dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / sangs rgyas kyi chos ma 'dres pa rnams yongs su 'dzin pa med de/ phyi nang stong pa nyid kyi phyir sangs rgyas kyi chos ma 'dres pa rnams la/ sangs rgyas kyi chos ma 'dres pa rnams yongs su mi 'dzin to// de ni 'di ltar rnam pa thams cad mkhyen pa nyid kyi bar la yongs su 'dzin pa med de/ phyi nang stong pa nyid kyi phyir rnam pa thams cad mkhyen pa nyid la/ rnam pa thams cad mkhyen pa nyid yongs su mi 'dzin to// tshe dang ldan pa sha ra dwa ti'i bu de ltar na/ byang chub sems dpa' sems dpa' chen po chos thams cad la yongs su 'dzin pa med pa'i tshul gyis/ rnam pa thams cad mkhyen pa nyid du 'byung ngo // smras pa tshe dang ldan pa rab 'byor de ltar slob pa'i byang chub sems dpa' sems dpa' chen po/ shes rab kyi pha rol du phyin pa la bslabs shing // rnam pa thams cad mkhyen pa nyid du 'byung ba yin nam/ rab 'byor gyis smras pa/ tshe dang ldan pa sha ra dwa ti'i bu de ltar slob pa'i byang chub sems dpa' sems dpa' chen po ni shes rab kyi pha rol du phyin pa la bslabs shing // chos thams cad la yongs su 'dzin pa med pa'i tshul gyis/ rnam pa thams cad mkhyen pa nyid du 'byung ngo // smras pa tshe dang ldan pa rab 'byor de ltar slob pa'i byang chub sems dpa' sems dpa' chen po chos thams cad yongs su gzung ba dang / med par bya ba'i phyir bslabs shing rnam pa thams cad mkhyen pa nyid du ji ltar 'byung bar 'gyur/ rab 'byor gyis smras pa/ tshe dang ldan pa sha ra dwa ti'i pu 'di la byang chub sems dpa' sems dpa' chen po shes rab kyi pha rol du phyin pa la spyod pa'i tshe/ gzugs kyi skye ba mi mthong // 'gag pa dang / blang ba dang dor ba dang / kun nas nyon mongs pa dang / rnam par byang ba dang / sogs pa dang / 'bri ba dang / 'grib pa dang / 'phel ba mi mthong ste/ de ci'i phyir zhe na/ de ni 'di ltar gzugs gzugs kyi rang bzhin gyis med cing mi dmigs so// tshor ba dang / 'du shes dang / 'du byed dang / rnam par shes pa'i skye ba mi mthong 'gag pa dang / blang ba dang / dor ba dang / kun nas nyon mongs pa dang / rnam par byang ba dang / sogs pa dang / 'bri ba dang / 'grib pa dang / 'phel ba mi mthong ste/ de ci'i phyir zhe na/ de ni 'di ltar rnam par shes pa rnam par shes pa'i rang bzhin gyis med cing mi dmigs so// skye mched dang / khams dang / rten cing 'brel bar 'byung ba dang / pha rol du phyin pa rnams dang / stong pa nyid thams cad dang / byang chub kyi phyogs kyi chos sum cu rtsa bdun dang / 'phags pa'i bden pa dang / bsam gtan dang / tshad pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs rnams dang / mi 'jigs pa dang / so so yang dag par rig pa dang / sangs rgyas kyi chos ma 'dres pa rnams dang / rnam pa thams cad mkhyen pa nyid kyi bar gyi skye ba mi mthong // 'gag pa dang / blang ba dang / dor ba dang / kun nas nyon mongs pa dang / rnam par byang ba dang / sogs pa dang / 'bri ba dang 'grib pa dang / 'phel ba mi mthong ste/ de ci'i phyir zhe na/ de ni 'di ltar rnam pa thams cad mkhyen pa nyid rnam pa thams cad mkhyen pa nyid kyi rang bzhin gyis med cing mi dmigs so// tshe dang ldan pa shar dwa ti'i bu de ltar na byang chub sems dpa' sems dpa' chen po chos thams cad skye ba med pa dang / 'gag pa med pa dang / blang ba med pa dang / dor ba med pa dang / kun nas nyon mongs pa med pa dang / rnam par byang ba med pa dang / sogs pa med pa dang / 'bri ba med pa dang / 'grib pa med pa dang / 'phel ba med pa'i phyir mi slob/ mi 'byung ba'i tshul gyis shes rab kyi pha rol du phyin pa la bslabs shing // rnam pa thams cad mkhyen pa nyid du 'byung ngo // de nas lha'i dbang po brgya byin gyis tshe dang ldan pa sha ra dwa ti'i bu la 'di skad ces smras so// btsun pa shar dwa ti'i bu byang chub sems dpa' sems dpa' chen po rnams kyi shes rab kyi pha rol du phyin pa gang nas btsal bar bya/ sha ra dwa ti'i bus smras pa/ lha'i dbang po byang chub sems dpa' sems dpa' chen po rnams kyi shes rab kyi pha rol du phyin pa ni/ rab 'byor gyi le'u las btsal bar bya'o// de nas lha'i dbang po brgya byin gyis/ tshe dang ldan pa rab 'byor la 'di skad ces smras so// btsun pa rab 'byor 'phags pa sha ra dwa ti'i bus 'di skad du byang chub sems dpa' sems dpa' chen po rnams kyi shes rab kyi pha rol du phyin pa ni rab 'byor gyi le'u las btsal bar bya'o zhes smras te/ de ni khyod kyi mthu'o// khyod kyi byin gyis brlabs so// rab 'byor gyis smras pa/ kau shi ka 'di ni bdag gi mthu ma yin/ 'di ni bdag gi byin gyis brlabs ma yin no// brgya byin gyis smras pa btsun pa rab 'byor 'o na de su'i mthu/ de su'i byin gyis brlabs/ rab 'byor gyis smras pa/ kau shi ka de ni de bzhin gshegs pa'i mthu'o// de ni de bzhin gshegs pa'i byin gyis brlabs so// brgya byin gyis smras pa/ btsun pa rab 'byor chos thams cad byin gyis brlabs med na/ ci'i phyir de skad du/ 'di ni de bzhin gshegs pa'i mthu'o// 'di ni de bzhin gshegs pa'i byin gyis brlabs so// zhes smra byin gyis brlabs med pa'i chos nyid las gud na yang de bzhin gshegs pa mi dmigs la/ de bzhin nyid las gud na yang de bzhin gshegs pa yod par mi dmigs so// rab 'byor gyis smras pa/ kau shi ka de de bzhin no// de de bzhin te/ byin gyis brlabs med pa'i chos nyid las gud na yang de bzhin gshegs pa yod par mi dmigs la/ de bzhin nyid las gud na yang de bzhin gshegs pa yod par mi dmigs so// byin gyis brlabs med pa'i chos nyid la yang de bzhin gshegs pa mi dmigs la/ de bzhin gshegs pa la yang byin gyis brlabs med pa'i chos mi dmigs so// de bzhin nyid la yang de bzhin gshegs pa mi dmigs so// de bzhin gshegs pa la yang de bzhin nyid mi dmigs so// gzugs kyi de bzhin nyid la yang de bzhin gshegs pa mi dmigs so// de bzhin gshegs pa la yang gzugs kyi de bzhin nyid mi dmigs so// gzugs kyi chos nyid la yang de bzhin gshegs pa mi dmigs so// de bzhin gshegs pa la yang gzugs kyi chos nyid mi dmigs so// tshor ba dang / 'du shes dang / 'du byed dang / rnam par shes pa'i de bzhin nyid la yang de bzhin gshegs pa mi dmigs so// de bzhin gshegs pa la yang rnam par shes pa'i de bzhin nyid mi dmigs so// rnam par shes pa'i chos nyid la yang de bzhin gshegs pa mi dmigs so// de bzhin gshegs pa la yang rnam par shes pa'i chos nyid mi dmigs so// skye mched dang // khams dang / rten cing 'brel par 'byung ba dang / pha rol du phyin pa rnams dang / stong pa nyid thams cad dang / byang chub kyi phyogs kyi chos sum cu rtsa bdun dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa dang / rnam pa thams cad mkhyen pa nyid kyi bar gyi de bzhin nyid la yang de bzhin gshegs pa mi dmigs so// de bzhin gshegs pa la yang rnam pa thams cad mkhyen pa nyid kyi de bzhin nyid mi dmigs so// rnam pa thams cad mkhyen pa nyid kyi chos nyid la yang de bzhin gshegs pa mi dmigs so// de bzhin gshegs pa la yang rnam pa thams cad mkhyen pa nyid kyi chos nyid mi dmigs so// kau shi ka de bzhin gshegs pa gang yin pa de ni gzugs kyi de bzhin nyid dang ldan pa yang ma yin bral ba yang ma yin no// gzugs kyi chos nyid dang ldan pa yang ma yin bral ba yang ma yin no// gzugs kyi de bzhin nyid ma yin pa gzhan dang ldan pa yang ma yin bral ba yang ma yin no// gzugs kyi chos nyid ma yin pa gzhan dang ldan pa yang ma yin/ bral ba yang ma yin no// tshor ba dang / 'du shes dang / 'du byed dang / rnam par shes pa'i de bzhin nyid dang ldan pa yang ma yin bral ba yang ma yin no// rnam par shes pa'i chos nyid dang ldan pa yang ma yin bral ba yang ma yin no// rnam par shes pa'i de bzhin nyid ma yin pa gzhan dang ldan pa yang ma yin bral ba yang ma yin no// rnam par shes pa'i chos nyid ma yin pa gzhan dang ldan pa yang ma yin bral ba yang ma yin no// kau shi ka de bzhin gshegs pa gang yin pa de ni rnam pa thams cad mkhyen pa nyid kyi bar gyi de bzhin nyid dang ldan pa yang ma yin bral ba yang ma yin no/ rnam pa thams cad mkhyen pa nyid kyi chos nyid dang ldan pa yang ma yin bral ba yang ma yin no// rnam pa thams cad mkhyen pa nyid kyi de bzhin nyid ma yin pa gzhan dang ldan pa yang ma yin bral ba yang ma yin no// rnam pa thams cad mkhyen pa nyid kyi chos nyid ma yin pa gzhan dang ldan pa yang ma yin bral ba yang ma yin no// kau shi ka 'di ni gang chos 'di dag thams cad dang ldan pa yang ma yin bral ba yang ma yin pa de'i mthu ste/ byin gyis brlabs med pa'i tshul gyis de'i byin gyis brlabs so// kau shi ka gang yang 'di skad du byang chub sems dpa' sems dpa' chen pos shes rab kyi pha rol du phyin pa gang nas btsal bar bya zhes zer ba ni/ kau shi ka gzugs las kyang btsal bar mi bya/ gzugs las gzhan du yang btsal bar mi bya'o// tshor ba dang / 'du shes dang 'du byed dang / rnam par shes pa las kyang btsal bar mi bya/ rnam par shes pa las gzhan du yang btsal bar mi bya'o// de ci'i phyir zhe na/ kau shi ka de ni 'di ltar gzugs gang yin pa dang / tshor ba dang / 'du shes dang / 'du byed dang / rnam par shes pa gang yin pa dang / byang chub sems dpa' gang yin pa dang / shes rab kyi pha rol du phyin pa gang yin pa dang / btsal ba gang yin pa'i chos de dag thams cad ni ldan pa yang ma yin/ mi ldan pa yang ma yin no// gzugs med pa/ bltar med pa/ thogs pa med pa mtshan nyid gcig pa ste/ 'di ltar mtshan nyid med pa'o// kau shi ka gzhan yang byang chub sems dpa' sems dpa' chen pos/ shes rab kyi pha rol tu phyin pa ni skye mched dang / khams dang / rten cing 'brel bar 'byung ba las kyang btsal bar mi bya/ pha rol du phyin pa rnams dang / stong pa nyid thams cad dang / byang chub kyi phyogs kyi chos rnams dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa rnams dang / rnam pa thams cad mkhyen pa nyid kyi bar las kyang btsal bar mi bya/ rnam pa thams cad mkhyen pa nyid las gzhan du yang btsal bar mi bya'o// de ci'i phyir zhe na/ kau shi ka de ni 'di ltar rnam pa thams cad mkhyen pa nyid gang yin pa dang / byang chub sems dpa' gang yin pa dang / shes rab kyi pha rol tu phyin pa gang yin pa dang / btsal ba gang yin pa'i chos de dag thams cad ni ldan pa yang ma yin mi ldan pa yang ma yin/ gzugs med pa/ bltar med pa/ thogs pa med pa/ mtshan nyid gcig pa ste/ 'di ltar mtshan nyid med pa'o// de ci'i phyir zhe na/ kau shi ka de ni 'di ltar gzugs kyang shes rab kyi pha rol du phyin pa ma yin/ gzugs las gud na yang shes rab kyi pha rol du phyin pa med do// gzugs kyi de bzhin nyid kyang shes rab kyi pha rol du phyin pa ma yin/ gzugs kyi de bzhin nyid las gud na yang shes rab kyi pha rol du phyin pa med do// gzugs kyi chos nyid kyang shes rab kyi pha rol du phyin pa ma yin/ gzugs kyi chos nyid las gud na yang shes rab kyi pha rol du phyin pa med do// tshor ba dang / 'du shes dang / 'du byed dang / rnam par shes pa yang shes rab kyi pha rol du phyin pa ma yin/ rnam par shes pa las gud na yang shes rab kyi pha rol du phyin pa med do// rnam par shes pa'i de bzhin nyid kyang shes rab kyi pha rol du phyin pa ma yin/ rnam par shes pa'i de bzhin nyid las gud na yang shes rab kyi pha rol du phyin pa med do// rnam par shes pa'i chos nyid kyang shes rab kyi pha rol du phyin pa ma yin/ rnam par shes pa'i chos nyid las gud na yang shes rab kyi pha rol du phyin pa med do// skye mched dang / khams dang / rten cing 'brel bar 'byung ba dang / pha rol du phyin pa rnams dang / stong pa nyid thams cad dang / byang chub kyi phyogs kyi chos sum cu rtsa bdun dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa rnams dang / mthar gyis gnas pa'i snyoms par 'jug pa rnams dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / sangs rgyas kyi chos ma 'dres pa rnams dang / rnam pa thams cad mkhyen pa nyid kyi bar yang shes rab kyi pha rol du phyin pa ma yin/ rnam pa thams cad mkhyen pa nyid las gud na yang shes rab kyi pha rol du phyin pa med do// rnam pa thams cad mkhyen pa nyid kyi de bzhin nyid kyang shes rab kyi pha rol du phyin pa ma yin/ rnam pa thams cad mkhyen pa nyid kyi de bzhin nyid las gud na yang shes rab kyi pha rol du phyin pa med do// rnam pa thams cad mkhyen pa nyid kyi chos nyid kyang shes rab kyi pha rol du phyin pa ma yin/ rnam pa thams cad mkhyen pa nyid kyi chos nyid las gud na yang shes rab kyi pha rol du phyin pa med do// de ci'i phyir zhe na/ kau shi ka de ni 'di ltar chos de dag thams cad med cing mi dmigs pa ste/ de ltar chos thams cad med cing mi dmigs pas na gzugs kyang shes rab kyi pha rol du phyin pa ma yin/ gzugs las gud na yang shes rab kyi pha rol du phyin pa med do// gzugs kyi de bzhin nyid kyang shes rab kyi pha rol du phyin pa ma yin/ gzugs kyi de bzhin nyid las gud na yang shes rab kyi pha rol du phyin pa med do// gzugs kyi chos nyid kyang shes rab kyi pha rol du phyin pa ma yin/ gzugs kyi chos nyid las gud na yang shes rab kyi pha rol du phyin pa med do// tshor ba dang 'du shes dang / 'du byed dang / rnam par shes pa yang shes rab kyi pha rol du phyin pa ma yin/ rnam par shes pa las gud na yang shes rab kyi pha rol du phyin pa med do// rnam par shes pa'i de bzhin nyid kyang shes rab kyi pha rol tu phyin pa ma yin rnam par shes pa'i de bzhin nyid las gud na yang shes rab kyi pha rol du phyin pa med do// rnam par shes pa'i chos nyid kyang shes rab kyi pha rol du phyin pa ma yin/ rnam par shes pa'i chos nyid las gud na yang shes rab kyi pha rol du phyin pa med do// rnam pa thams cad mkhyen pa nyid kyi bar yang shes rab kyi pha rol du phyin pa ma yin/ rnam pa thams cad mkhyen pa nyid las gud na yang shes rab kyi pha rol du phyin pa med do// rnam pa thams cad mkhyen pa nyid kyi de bzhin nyid kyang shes rab kyi pha rol du phyin pa ma yin/ rnam pa thams cad mkhyen pa nyid kyi de bzhin nyid las gud na yang shes rab kyi pha rol du phyin pa med do// rnam pa thams cad mkhyen pa nyid kyi chos nyid kyang shes rab kyi pha rol du phyin pa ma yin/ rnam pa thams cad mkhyen pa nyid kyi chos nyid las gud na yang shes rab kyi pha rol du phyin pa med do// de nas lha'i dbang po brgya byin gyis/ gnas brtan rab 'byor la 'di skad ces smras so// btsun pa rab 'byor byang chub sems dpa' sems dpa' chen po rnams kyi pha rol du phyin pa 'di ni che ba ste/ 'di ltar shes rab kyi pha rol du phyin pa'o// btsun pa rab 'byor byang chub sems dpa' sems dpa' chen po rnams kyi pha rol du phyin pa 'di ni tshad med pa ste/ 'di ltar shes rab kyi pha rol du phyin pa'o// btsun pa rab 'byor byang chub sems dpa' sems dpa' chen po rnams kyi pha rol du phyin pa 'di ni mtha' yas pa ste/ 'di ltar shes rab kyi pha rol du phyin pa'o// de la bslabs shing rgyun du zhugs pa rnams kyis ni/ rgyun du zhugs pa'i 'bras bu thob bo// 'thob bo// thob par 'gyur ro// lan cig phyir 'ong ba dang / phyir mi 'ong ba dang / dgra bcom pa rnams kyis ni/ dgra bcom pa nyid thob bo// 'thob bo// thob par 'gyur ro// rang sangs rgyas rnams ni rang byang chub tu mngon par sangs rgyas so// mngon par 'tshang rgya'o// mngon par 'tshang rgya bar 'gyur ro// de la bslabs shing byang chub sems dpa' sems dpa' chen po rnams ni sems can yongs su smin par byas/ sangs rgyas kyi zhing yongs su dag par byas nas/ bla na med pa yang dag par rdzogs pa'i byang chub tu mngon par rdzogs par sangs rgyas so// mngon par rdzogs par 'tshang rgya'o// mngon par rdzogs par 'tshang rgya bar 'gyur ro// rab 'byor gyis smras pa/ kau shi ka de de bzhin no// de de bzhin te/ byang chub sems dpa' sems dpa' chen po rnams kyi pha rol du phyin pa 'di ni che ba ste/ 'di ltar shes rab kyi pha rol du phyin pa'o// byang chub sems dpa' sems dpa' chen po rnams kyi pha rol du phyin pa 'di ni tshad med pa ste/ 'di ltar shes rab kyi pha rol du phyin pa'o// byang chub sems dpa' sems dpa' chen po rnams kyi pha rol du phyin pa 'di ni mtha' yas pa ste/ 'di ltar shes rab kyi pha rol du phyin pa'o// de la bslabs shing rgyun du zhugs pa rnams kyis ni/ rgyun du zhugs pa'i 'bras bu thob bo// 'thob bo// thob par 'gyur ro// lan cig phyir 'ong ba dang / phyir mi 'ong ba dang / dgra bcom pa rnams kyis ni dgra bcom pa nyid thob bo// 'thob bo// thob par 'gyur ro// rang sangs rgyas rnams kyis ni/ rang byang chub tu mngon par sangs rgyas so// mngon par 'tshang rgya'o// mngon par 'tshang rgya bar 'gyur ro// de la bslabs shing byang chub sems dpa' sems dpa' chen po rnams ni/ sems can rnams yongs su smin par byas/ sangs rgyas kyi zhing yongs su dag par byas nas/ bla na med pa yang dag par rdzogs pa'i byang chub tu mngon par rdzogs par sangs rgyas so// mngon par rdzogs par 'tshang rgya'o// mngon par rdzogs par 'tshang rgya bar 'gyur ro// kau shi ka gzugs rgya che ba'i phyir byang chub sems dpa' sems dpa' chen po rnams kyi pha rol du phyin pa 'di rgya che ba yin te/ de ci'i phyir zhe na/ kau shi ka de ni 'di ltar gzugs kyi sngon gyi mtha' mi dmigs/ phyi ma'i mtha' mi dmigs/ dbus mi dmigs so// kau shi ka tshor ba dang / 'du shes dang / 'du byed dang / rnam par shes pa rgya che ba'i phyir byang chub sems dpa' sems dpa' chen po rnams kyi pha rol du phyin pa 'di ni rgya che ba yin te/ de ci'i phyir zhe na/ kau shi ka de ni 'di ltar rnam par shes pa'i sngon gyi mtha' mi dmigs/ phyi ma'i mtha' mi dmigs/ dbus mi dmigs so// skye mched dang / khams dang / rten cing 'brel par 'byung ba dang / pha rol du phyin pa rnams dang / stong pa nyid thams cad dang / byang chub kyi phyogs kyi chos sum cu rtsa bdun dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs bcu dang / mi 'jigs pa dang / so so yang dag par rig pa dang / sangs rgyas kyi chos ma 'dres pa dang / rnam pa thams cad mkhyen pa nyid kyi bar du rgya che ba'i phyir/ byang chub sems dpa' sems dpa' chen po rnams kyi pha rol du phyin pa 'di ni rgya che ba yin te/ de ci'i phyir zhe na/ kau shi ka de ni 'di ltar rnam pa thams cad mkhyen pa nyid kyi sngon gyi mtha' mi dmigs/ phyi ma'i mtha' mi dmigs/ dbus mi dmigs so// kau shi ka rnam grangs des na byang chub sems dpa' sems dpa' chen po rnams kyi pha rol du phyin pa 'di ni rgya che ba ste/ 'di ltar shes rab kyi pha rol du phyin pa'o// kau shi ka gzugs tshad med pa'i phyir/ byang chub sems dpa' sems dpa' chen po rnams kyi pha rol du phyin pa tshad med pa ste/ de ci'i phyir zhe na/ kau shi ka de ni 'di ltar gzugs kyi tshad ni dmigs su med do// kau shi ka 'di lta ste dper na/ nam mkha'i tshad ni dmigs su med do// kau shi ka de bzhin du gzugs kyi tshad kyang dmigs su med do// nam mkha' tshad med pa'i phyir gzugs tshad med do// gzugs tshad med pa'i phyir shes rab kyi pha rol du phyin pa tshad med do// kau shi ka tshor ba tshad med pa dang / 'du shes tshad med pa dang / 'du byed tshad med pa dang / rnam par shes pa tshad med pa'i phyir/ byang chub sems dpa' sems dpa' chen po rnams kyi shes rab kyi pha rol du phyin pa tshad med pa ste/ de ci'i phyir zhe na/ kau shi ka de ni 'di ltar rnam par shes pa'i tshad ni dmigs su med do// kau shi ka 'di lta ste dper na/ nam mkha'i tshad ni dmigs su med do// kau shi ka de bzhin du rnam par shes pa'i tshad ni dmigs su med do// nam mkha' tshad med pa'i phyir rnam par shes pa tshad med do// rnam par shes pa tshad med pa'i phyir/ shes rab kyi pha rol du phyin pa tshad med do// kau shi ka skye mched dang / khams dang / rten cing 'brel par 'byung ba dang / pha rol du phyin pa rnams dang / stong pa nyid thams cad dang / byang chub kyi phyogs kyi chos sum cu rtsa bdun dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / stobs bcu dang / mi 'jigs pa dang / so so yang dag par rig pa dang / sangs rgyas kyi chos ma 'dres pa rnams dang / rnam pa thams cad mkhyen pa nyid kyi bar du tshad med pa'i phyir/ byang chub sems dpa' sems dpa' chen po rnams kyi pha rol du phyin pa 'di tshad med pa ste/ de ci'i phyir zhe na/ kau shi ka de ni 'di ltar rnam pa thams cad mkhyen pa nyid kyi tshad ni dmigs su med do// kau shi ka 'di lta ste dper na/ nam mkha'i tshad ni dmigs su med do// kau shi ka de bzhin du rnam pa thams cad mkhyen pa nyid kyi tshad kyang dmigs su med do// nam mkha' tshad med pa'i phyir rnam pa thams cad mkhyen pa nyid tshad med do// rnam pa thams cad mkhyen pa nyid tshad med pa'i phyir shes rab kyi pha rol du phyin pa tshad med do// kau shi ka rnam grangs des na/ byang chub sems dpa' sems dpa' chen po rnams kyi pha rol du phyin pa de ni tshad med pa ste/ 'di ltar shes rab kyi pha rol du phyin pa'o// kau shi ka gzugs mtha' yas pa'i phyir byang chub sems dpa' sems dpa' chen po rnams kyi pha rol du phyin pa 'di mtha' yas pa ste/ de ci'i phyir zhe na/ kau shi ka de ni 'di ltar gzugs kyi mtha' dang dbus mi dmigs so// tshor ba dang / 'du shes dang / 'du byed dang / rnam par shes pa mtha' yas pa'i phyir byang chub sems dpa' sems dpa' chen po rnams kyi pha rol du phyin pa 'di mtha' yas pa ste/ de ci'i phyir zhe na/ kau shi ka de ni 'di ltar rnam par shes pa mtha' dang dbus mi dmigs so// skye mched dang / khams dang / rten cing 'brel bar 'byung ba dang / pha rol du phyin pa rnams dang / stong pa nyid thams cad dang / byang chub kyi phyogs kyi chos sum cu rtsa bdun dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs bcu dang / mi 'jigs pa dang / so so yang dag par rig pa dang / sangs rgyas kyi chos ma 'dres pa brgyad dang / rnam pa thams cad mkhyen pa nyid kyi bar du mtha' yas pa'i phyir/ byang chub sems dpa' sems dpa' chen po rnams kyi pha rol du phyin pa 'di mtha' yas pa ste/ de ci'i phyir zhe na/ kau shi ka de ni 'di ltar rnam pa thams cad mkhyen pa nyid kyi mtha' dang dbus mi dmigs so// kau shi ka rnam grangs des na byang chub sems dpa' sems dpa' chen po rnams kyi pha rol du phyin pa 'di ni gzugs mtha' yas pa dang / tshor ba dang / 'du shes dang / 'du byed dang rnam par shes pa mtha' yas pa dang / rnam pa thams cad mkhyen pa nyid kyi bar mtha' yas pa'i phyir/ mtha' yas pa ste/ de ni 'di ltar shes rab kyi pha rol du phyin pa'o// kau shi ka gzhan yang dmigs pa mtha' yas pa'i phyir/ byang chub sems dpa' sems dpa' chen po rnams kyi pha rol du phyin pa 'di mtha' yas pa ste/ de ni 'di ltar shes rab kyi pha rol du phyin pa'o// brgya byin gyis smras pa/ btsun pa rab 'byor de rnam pa gang gis na dmigs pa mtha' yas pa'i phyir/ byang chub sems dpa' sems dpa' chen po rnams kyi pha rol du phyin pa 'di mtha' yas pa ste/ 'di ltar shes rab kyi pha rol du phyin pa yin zhes smra/ rab 'byor gyis smras pa/ kau shi ka rnam pa thams cad mkhyen pa nyid dmigs pa mtha' yas pa'i phyir/ byang chub sems dpa' sems dpa' chen po rnams kyi pha rol du phyin pa 'di mtha' yas pa ste/ de ni 'di ltar shes rab kyi pha rol du phyin pa'o// kau shi ka gzhan yang chos dmigs pa mtha' yas pa'i phyir/ byang chub sems dpa' sems dpa' chen po rnams kyi pha rol du phyin pa 'di mtha' yas pa ste/ de ni 'di ltar shes rab kyi pha rol du phyin pa'o// brgya byin gyis smras pa/ btsun pa rab 'byor de rnam pa gang gis na/ chos dmigs pa mtha' yas pa'i phyir/ byang chub sems dpa' sems dpa' chen po rnams kyi pha rol tu phyin pa 'di mtha' yas pa ste/ 'di ltar shes rab kyi pha rol du phyin pa yin zhes bya/ rab 'byor gyis smras pa/ kau shi ka chos kyi dbyings mtha' yas pa'i phyir/ byang chub sems dpa' sems dpa' chen po rnams kyi pha rol du phyin pa 'di mtha' yas pa ste/ de ni 'di ltar shes rab kyi pha rol du phyin pa'o// kau shi ka gzhan yang de bzhin nyid dmigs pa med pas mtha' yas pa'i phyir/ byang chub sems dpa' sems dpa' chen po rnams kyi pha rol du phyin pa 'di mtha' yas pa ste/ de ni 'di ltar shes rab kyi pha rol du phyin pa'o// brgya byin gyis smras pa/ btsun pa rab 'byor de rnam pa gang gis na dmigs pa mtha' yas pa'i phyir/ byang chub sems dpa' sems dpa' chen po rnams kyi pha rol du phyin pa 'di mtha' yas pa ste/ 'di ltar shes rab kyi pha rol du phyin pa yin zhes bya/ rab 'byor gyis smras pa/ kau shi ka de ni 'di ltar de bzhin nyid mtha' yas pa'i phyir dmigs pa mtha' yas so// dmigs pa mtha' yas pa'i phyir de bzhin nyid mtha' yas so// kau shi ka de bzhin nyid dang / dmigs pa mtha' yas pa'i phyir/ byang chub sems dpa' sems dpa' chen po rnams kyi pha rol du phyin pa 'di mtha' yas so// kau shi ka gzhan yang sems can mtha' yas pa'i phyir/ byang chub sems dpa' sems dpa' chen po rnams kyi pha rol du phyin pa 'di mtha' yas so// brgya byin gyis smras pa/ btsun pa rab 'byor de rnam pa gang gis na/ sems can can mtha' yas pa'i phyir/ byang chub sems dpa' sems dpa' chen po rnams kyi pha rol du phyin pa 'di mtha' yas pa yin zhes bya/ rab 'byor gyis smras pa/ kau shi ka de ji snyam du sems/ 'di lta ste sems can sems can zhes bya ba de chos gang gi tshig bla dgas yin/ brgya byin gyis smras pa/ btsun pa rab 'byor de ni chos kyi tshig kyang ma yin/ chos ma yin pa'i tshig kyang ma yin te/ 'di ltar sems can sems can zhes bya ba 'di ni blo bur du ming du btags pa/ dngos po med par ming du btags pa/ dmigs pa med par ming du btags pa'o// rab 'byor gyis smras pa/ kau shi ka de ji snyam du sems/ shes rab kyi pha rol du phyin pa 'di las sems can du bshad pa gang yang yod dam/ brgya byin gyis smras pa/ btsun pa rab 'byor de ni med do// rab 'byor gyis smras pa/ kau shi ka gang la sems can du bshad pa gang yang med pa de la/ sems can mtha' yas pa yod de/ kau shi ka gal te de bzhin gshegs pa dgra bcom pa yang dag par rdzogs pa'i sangs rgyas bskal pa gang gA'i klung gi bye ma snyed du bzhugs te/ sems can sems can zhes gsung du brjod na/ kau shi ka de ji snyam du sems/ de la sems can gang yang skye ba'am/ 'gag par 'gyur ba yod dam/ smras pa btsun pa rab 'byor de ni med de/ de ci'i phyir zhe na/ sems can thog ma nas rnam par dag pa'i phyir ro// rab 'byor gyis smras pa/ kau shi ka de ltar rnam grangs des na/ sems can mtha' yas pa'i phyir/ shes rab kyi pha rol du phyin pa mtha' yas par rig par bya'o// de nas dbang po dang bcas pa'i lha rnams dang / tshangs pa dang bcas pa'i lha rnams dang / skye dgu'i bdag po dang bcas pa'i lha rnams dang / skyes pa dang bud med du bcas pa dag gis lan gsum du ched du brjod pa ched du brjod de/ gang gnas brtan rab 'byor gyis 'di ltar de bzhin gshegs pa 'byung ba'i don du/ de bzhin gshegs pa'i byin gyis brlabs pa dang / mthus bshad cing brjod pa bstan pa'i chos 'di ni kye ma legs par bshad do// kye ma chos 'di ni legs par bshad do// kye ma chos kyi chos nyid 'di ni legs par bshad do// bcom ldan 'das bdag cag gis byang chub sems dpa' sems dpa' chen po gang shes rab kyi pha rol du phyin pa 'di dang ma bral ba de ni/ de bzhin gshegs pa nyid du gzung bar bgyi'o// chos gang yang dmigs su ma mchis te/ gzugs sam/ tshor ba'am/ 'du shes sam/ 'du byed dam/ rnam par shes pa'am/ rnam pa thams cad mkhyen pa nyid kyi bar ram/ chos gang yang dmigs su ma mchis kyis kyang theg pa gsum rnam par dgod pa mchis te/ gsum gang zhe na/ 'di lta ste/ nyan thos kyi theg pa dang / rang sangs rgyas kyi theg pa dang / yang dag par rdzogs pa'i sangs rgyas kyi theg pa'o// de nas bcom ldan 'das kyis dbang po dang bcas pa rnams la bka' stsal pa/ lha'i bu dag de de bzhin no// ji skad du smras pa de de bzhin te/ chos gang yang dmigs su med de/ gzugs sam/ tshor ba'am/ 'du shes sam/ 'du byed dam/ rnam par shes pa'am/ rnam pa thams cad mkhyen pa nyid kyi bar ram/ chos gang yang mi dmigs mod kyi theg pa gsum rnam par dgod pa yang yod de/ gsum gang zhe na/ nyan thos kyi theg pa dang / rang sangs rgyas kyi theg pa dang / bla na med pa yang dag par rdzogs pa'i sangs rgyas kyi theg pa'o// lha'i bu dag byang chub sems dpa' sems dpa' chen po gang mi dmigs pa'i tshul gyis/ shes rab kyi pha rol du phyin pa 'di dang ma bral ba de ni/ de bzhin gshegs pa nyid du gzung bar bya'o// de ci'i phyir zhe na/ de ni 'di ltar shes rab kyi pha rol du phyin pa 'di las theg pa gsum rgya cher bstan te/ gsum gang zhe na/ 'di ltar nyan thos kyi theg pa dang / rang sangs rgyas kyi theg pa dang / yang dag par rdzogs pa'i sangs rgyas kyi theg pa bshad do// pha rol du phyin pa rnams dang / stong pa nyid thams cad dang / dran pa nye bar gzhag pa dang / yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / lam dang / 'phags pa'i bden pa dang bsam gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa dang / rnam pa thams cad mkhyen pa nyid kyi bar las gzhan du yang de bzhin gshegs pa mi dmigs so// lha'i bu dag byang chub sems dpa' sems dpa' chen po ni chos 'di dag thams cad la slob pa ste/ sbyin pa'i pha rol du phyin pa la slob bo// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la slob bo// nang stong pa nyid la slob bo/ dngos po med pa'i ngo bo nyid stong pa nyid kyi bar la slob bo// dran pa nye bar gzhag pa la slob bo// yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / lam dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa dang / rnam pa thams cad mkhyen pa nyid kyi bar la slob bo/ lha'i bu dag de bas na byang chub sems dpa' sems dpa' chen po shes rab kyi pha rol du phyin pa 'di dang mi 'bral bar/ spyod pa de ni de bzhin gshegs pa nyid ces bya ste/ lha'i bu dag gang gi tshe/ de bzhin gshegs pa dgra bcom pa yang dag par rdzogs pa'i sangs rgyas mar me mdzad kyi zhabs 'bring byed cing // rgyal po'i khab pad mo yod pa'i nang gi tshong 'dus kyi dbus na 'dug pa'i tshe/ sbyin pa'i pha rol du phyin pa dang bral bar ma gyur to// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa dang / nang stong pa nyid dang / dngos po med pa'i ngo bo nyid stong pa nyid kyi bar dang / dran pa nye bar gzhag pa rnams dang / yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / lam rnams dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / byams pa chen po dang / snying rje chen po dang / sangs rgyas kyi chos ma 'dres pa rnams dang yang bral bar ma gyur te/ de mi dmigs pa'i tshul gyis sangs rgyas kyi chos tshad med pa gzhan dag dang yang bral bar ma gyur to// lha'i bu dag de'i tshe de bzhin gshegs pa dgra bcom pa yang dag par rdzogs pa'i sangs rgyas mar me mdzad kyis/ nga la khye'u khyod ni ma 'ongs pa'i dus kyi bskal pa grangs med pa na/ bskal pa bzang po'i tshe/ 'jig rten gyi khams 'di nyid du shAkya thub pa zhes bya ba de bzhin gshegs pa dgra bcom pa yang dag par rdzogs pa'i sangs rgyas mkhyen pa dang rkang par ldan pa/ bde bar gshegs pa 'jig rten mkhyen pa/ bla na med pa/ skyes bu 'dul ba'i kha lo sgyur ba/ lha dang mi rnams kyi ston pa/ sangs rgyas bcom ldan 'das su 'gyur ro// zhes bla na med pa yang dag par rdzogs pa'i byang chub tu lung bstan to// de nas lha'i bu de dag gis bcom ldan 'das la 'di skad ces gsol to// bcom ldan 'das byang chub sems dpa' sems dpa' chen po rnams kyi shes rab kyi pha rol du phyin pa 'di de ltar gzugs mi len mi 'dor ba'i tshul dang / tshor ba dang / 'du shes dang / 'du byed dang / rnam par shes pa mi len mi 'dor ba'i tshul dang / skye mched dang / khams dang / rten cing 'brel bar 'byung ba dang / pha rol du phyin pa rnams dang / stong pa nyid thams cad dang / byang chub kyi phyogs kyi chos rnams dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa brgyad dang / rnam pa thams cad mkhyen pa nyid kyi bar du mi len mi 'dor ba'i tshul gyis/ byang chub sems dpa' sems dpa' chen po rnams kyi rnam pa thams cad mkhyen pa nyid 'thun par yongs su 'dzin pa ni ngo mtshar che'o// de nas bcom ldan 'das kyis dge slong dang dge slong ma dang / dge bsnyen dang / dge bsnyen ma'i 'khor bzhi dang / byang chub sems dpa' sems dpa' chen po rnams dang / rgyal chen bzhi'i ris kyi lha'i bu dang / 'og min gyi bar gyi lha'i bu de dag 'dus shing tshogs par mkhyen nas/ de dag thams cad dpang du bcugs te/ lha'i dbang po brgya byin la bka' stsal pa/ kau shi ka byang chub sems dpa' sems dpa' chen po'am/ dge slong ngam/ dge slong ma'am/ dge bsnyen nam/ dge bsnyen ma 'am/ rigs kyi bu'am rigs kyi bu mo'am/ lha'i bu'am lha'i bu mo gang shes rab kyi pha rol du phyin pa 'di 'dzin pa dang / 'chang ba dang / klog pa dang / kun chub par byed pa dang / sgom pa dang / gzhan la rgya cher 'chad pa dang / tshul bzhin du yid la byed cing rnam pa thams cad mkhyen pa nyid kyi sems dang yang mi 'bral ba de dag ni/ bdud sdig to can dang / bdud kyi ris kyi lha rnams kyis glags rnyed par mi 'gyur ro// de ci'i phyir zhe na/ de ni 'di ltar rigs kyi bu dang / rigs kyi bu mo de dag gis gzugs stong pa nyid shin du byin gyis brlabs par 'gyur/ tshor ba dang / 'du shes dang / 'du byed dang / rnam par shes pa stong pa nyid shin du byin gyis brlabs par 'gyur ro// de ci'i phyir zhe na/ de ni 'di ltar stong pa nyid kyis stong pa nyid la glags mi rnyed/ mtshan ma med pas mtshan ma med pa la glags mi rnyed/ smon pa med pas smon pa med pa la glags mi rnyed do// de ni 'di ltar rigs kyi bu 'am rigs kyi bu mo de dag gis skye mched dang / khams dang / rten cing 'brel par 'byung ba dang / pha rol du phyin pa rnams dang / stong pa nyid thams cad dang / byang chub kyi phyogs kyi chos rnams dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / rnam par thar pa'i sgo stong pa nyid dang / mtshan ma med pa dang / smon pa med pa dang mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa rnams dang / rnam pa thams cad mkhyen pa nyid kyi bar du stong pa nyid shin du byin gyis brlabs par 'gyur ro// de ci'i phyir zhe na/ de ni 'di ltar stong pa nyid kyis stong pa nyid la glags mi rnyed/ mtshan ma med pas mtshan ma med pa la glags mi rnyed/ smon pa med pas smon pa med pa la glags mi rnyed do// de ci'i phyir zhe na/ de ni 'di ltar gang gis glags rnyed par 'gyur ba dang / gang du glags rnyed par 'gyur ba dang / gang la glags rnyed par 'gyur ba de dag gis ngo bo nyid med do// kau shi ka rigs kyi bu'am rigs kyi bu mo de dag la ni mi'am/ mi ma yin pa glags lta zhing glags tshol ba dag gis glags rnyed par mi 'gyur ro// de ci'i phyir zhe na/ de ni 'di ltar rigs kyi bu dang rigs kyi bu mo de dag gis de mi dmigs pa'i tshul gyis/ sems can thams cad la byams pa dang / snying rje dang / dga' ba dang / btang snyoms shin du bsgoms pa'i phyir ro// rigs kyi bu'am rigs kyi bu mo de dag ni nyam nga ba mi spongs pas dus byed par yang mi 'gyur te/ de ci'i phyir zhe na/ de ni 'di ltar rigs kyi bu dang rigs kyi bu mo sbyin pa'i pha rol du phyin pa la spyod pa de dag gis/ sems can thams cad la yang dag pa'i rim gros bsnyen bkur byas pa'i phyir ro// kau shi ka gang yang stong gsum gyi stong chen po'i 'jig rten gyi khams na/ rgyal chen bzhi'i ris kyi lha dang / sum cu rtsa gsum gyi lha dang / mtshe ma dang dga' ldan dang / 'phrul dga' dang / gzhan 'phrul dbang byed dang / kun snang dang ba dang / dge rgyas dang / 'bras bu che ba'i lha rnams bla na med pa yang dag par rdzogs pa'i byang chub tu yang dag par zhugs pa ji snyed cig yod pa dang / lha'i bu gang gis shes rab kyi pha rol du phyin pa 'di ma thos pa dang / ma bzung ba dang / ma bcangs pa dang / kun chub par ma byas pa de dag gis kyang // shes rab kyi pha rol du phyin pa 'di mnyan par bya'o// gzung bar bya'o// bcang bar bya'o// klag par bya'o// kun chub par bya'o// tshul bzhin du yid la bya'o// rnam pa thams cad mkhyen pa'i sems dang ma bral bar bya'o// kau shi ka gzhan yang rigs kyi bu dang rigs kyi bu mo gang shes rab kyi pha rol phyin pa 'di 'dzin cing 'chang ba dang / klog cing kun chub par byed pa dang / tshul bzhin du yid la byed cing rnam pa thams cad mkhyen pa'i sems dang yang ma bral bar byed cing de dag ni khyim stong pa na 'dug kyang rung // bla gab med pa na 'dug kyang rung // lam gol pa na 'dug kyang rung ste/ 'jigs pa'am sngang bar mi 'gyur ro// de ci'i phyir zhe na/ 'di ltar rigs kyi bu dang / rigs kyi bu mo de dag gis nang stong pa nyid de mi dmigs pa'i tshul gyis shin du bsgoms so// phyi stong pa nyid dang / phyi nang stong pa nyid dang / dngos po med pa'i ngo bo nyid stong pa nyid kyi bar du de mi dmigs pa'i tshul gyis shin du bsgoms so// de nas de'i tshe stong gsum gyi stong chen po'i 'jig rten gyi khams na/ rgyal chen bzhi'i ris kyi lha dang / sum cu rtsa gsum gyi lha dang / mtshe ma dang / dga' ldan dang / 'phrul dga' dang / gzhan 'phrul dbang byed dang / gnas gtsang ma'i ris kyi bar gyi lha ji snyed cig yod pa de dag thams cad kyis bcom ldan 'das la 'di skad ces gsol to// bcom ldan 'das bdag cag gis rigs kyi bu dang rigs kyi bu mo gang shes rab kyi pha rol du phyin pa 'di la mos shing 'dzin pa dang / 'chang ba dang / klog pa dang / kun chub par bgyid pa dang / tshul bzhin du yid la bgyid cing // gzhan la yang rgya cher ston pa dang / rnam pa thams cad mkhyen pa nyid du yid la bgyid pa dang / mi 'bral ba de dag la rtag tu rgyun mi chad par bsrung ba dang / bskyang ba dang / bskyab par bgyi'o// de ci'i slad du zhe na/ bcom ldan 'das byang chub sems dpa' sems dpa' chen po mchis na/ sems can dmyal ba rnams kyang rgyun chad par 'gyur/ byol song gi skye gnas dang / gshin rje'i 'jig rten dang / lha las phongs pa dang / mi las dbul ba dang / nad dang gnod pa dang / 'go ba'i nad thams cad kyang rgyun chad cing 'jig pa dang ma mchis par 'gyur/ mu ge'i mya ngam thams cad kyang rgyun chad par 'gyur byang chub sems dpa' sems dpa' chen po mchis na/ dge ba bcu'i las kyi lam rnams 'jig rten du 'byung bar 'gyur/ bsam gtan bzhi 'jig rten du 'byung bar 'gyur/ tshad med pa bzhi 'jig rten du 'byung bar 'gyur/ gzugs med pa'i snyoms par 'jug pa bzhi 'jig rten du 'byung bar 'gyur/ mngon par shes pa lnga 'jig rten du 'byung bar 'gyur/ sbyin pa'i pha rol du phyin pa 'jig rten du 'byung bar 'gyur/ tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa 'jig rten du 'byung bar 'gyur/ nang stong pa nyid dang / dngos po med pa'i ngo bo nyid stong pa nyid kyi bar du 'jig rten du 'byung bar 'gyur/ dran pa nye bar gzhag pa dang / yang dag par spong ba dang / rdzu 'phrul gyi rkang pa dang / dbang po dang stobs dang / byang chub kyi yan lag dang / 'phags pa'i lam yan lag brgyad pa dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa rnams dang / rnam pa thams cad mkhyen pa nyid kyi bar du 'jig rten du 'byung bar 'gyur/ byang chub sems dpa' sems dpa' chen po mchis na/ rgyal rigs che zhing mtho ba rnams mchis par 'gyur/ bram ze'i rigs che zhing mtho ba rnams dang / khyim bdag gi rigs che zhing mtho ba rnams dang / 'khor los sgyur ba'i rgyal po dang / rgyal chen bzhi'i ris kyi lha rnams dang / 'og min gyi bar gyi lha rnams mchis par 'gyur/ byang chub sems dpa' sems dpa' chen po mchis na/ rgyun du zhugs pa'i 'bras bu dang / rgyun du zhugs pa mchis par 'gyur/ lan cig phyir 'ong ba'i 'bras bu dang / lan cig phyir 'ong ba mchis par 'gyur/ phyir mi 'ong ba'i 'bras bu dang / phyir mi 'ong ba mchis par 'gyur/ dgra bcom pa nyid dang / dgra bcom pa mchis par 'gyur/ rang byang chub dang / rang sangs rgyas mchis par 'gyur/ byang chub sems dpa' sems dpa' chen po mchis na/ sems can yongs su smin pa mchis par 'gyur/ sangs rgyas kyi zhing yongs su dag pa mchis par 'gyur/ 'jig rten du de bzhin gshegs pa dgra bcom pa yang dag par rdzogs pa'i sangs rgyas 'byung bar 'gyur/ chos kyi 'khor lo skor ba mchis par 'gyur/ sangs rgyas dkon mchog dang / chos dkon mchog dang / dge 'dun dkon mchog 'byung bar 'gyur/ bcom ldan 'das rnam grangs des na/ lha dang / mi dang / lha ma yin du bcas pa'i 'jig rten gyis/ byang chub sems dpa' sems dpa' chen po la bsrung ba dang / bskyang ba dang / bskyab par bgyi'o// de skad ces gsol pa dang / bcom ldan 'das kyis lha'i dbang po brgya byin la 'di skad ces bka' stsal to// kau shi ka de de bzhin no// de de bzhin te/ byang chub sems dpa' sems dpa' chen po yod na/ sems can dmyal ba dang / byol song gi skye gnas dang / gshin rje'i 'jig rten thams cad rgyun chad par 'gyur ro// lha las phongs pa dang / mi las dbul ba dang / nad dang gnod pa dang / 'go ba'i nad thams cad rgyun chad pa dang / 'jig pa dang med par 'gyur ro// mu ge'i mya ngan thams cad rgyun chad par 'gyur ro// byang chub sems dpa' sems dpa' chen po yod na/ dge ba bcu'i las kyi lam 'jig rten du 'byung bar 'gyur ro// bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / mngon par shes pa lnga 'jig rten du 'byung bar 'gyur ro// pha rol du phyin pa rnams dang / stong pa nyid thams cad dang / byang chub kyi phyogs kyi chos rnams dang / 'phags pa'i bden pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang mtshan ma med pa dang / smon pa med pa dang / mngon par shes pa dang / ting nge 'dzin dang gzungs kyi sgo dang / de bzhin gshegs pa'i stobs dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad dang / rnam pa thams cad mkhyen pa nyid kyi bar du 'jig rten du 'byung bar 'gyur ro// byang chub sems dpa' sems dpa' chen po yod na/ rgyal rigs che zhing mtho ba dang / bram ze'i rigs che zhing mtho ba dang / khyim bdag gi rigs che zhing mtho ba yod par 'gyur ro// 'khor los sgyur ba'i rgyal po dang / rgyal chen bzhi'i ris kyi lha rnams dang / 'og min gyi bar gyi lha rnams yod par 'gyur ro// byang chub sems dpa' sems dpa' chen po yod na/ rgyun du zhugs pa'i 'bras bu dang / rgyun du zhugs pa yod par 'gyur ro// lan cig phyir 'ong ba'i 'bras bu dang / lan cig phyir 'ong ba yod par 'gyur ro// phyir mi 'ong ba'i 'bras bu dang / phyir mi 'ong ba yod par 'gyur ro// dgra bcom pa nyid dang / dgra bcom pa yod par 'gyur ro// rang byang chub dang rang sangs rgyas yod par 'gyur ro// byang chub sems dpa' sems dpa' chen po yod na/ sems can yongs su smin pa yod par 'gyur ro// sangs rgyas kyi zhing yongs su dag pa yod par 'gyur ro// 'jig rten du de bzhin gshegs pa dgra bcom pa yang dag par rdzogs pa'i sangs rgyas 'byung bar 'gyur ro// chos kyi 'khor lo skor ba yod par 'gyur ro// sangs rgyas dang chos dang dge 'dun dkon mchog 'byung bar 'gyur ro// de bas na lha dang mi dang lha ma yin du bcas pa'i 'jig rten gyis/ byang chub sems dpa' sems dpa' chen po la rim gror bya'o// bkur sti dang bsti stang du bya'o// mchod par bya'o// rtag tu rgyun mi chad par de la bsrung ba dang / bskyang ba dang / bskyab par bya'o// kau shi ka gang yang byang chub sems dpa' sems dpa' chen po la rim gror bya ba dang / bkur stir bya ba dang / bsti stang du bya ba dang / mchod par bya bar sems pa de ni nga la rim gror bya ba dang / bkur stir bya ba dang / bsti stang du bya ba dang / mchod par bya bar sems so// de bas na lha dang / mi dang lha ma yin du bcas pa'i 'jig rten gyis/ byang chub sems dpa' sems dpa' chen po la rim gror bya'o// bkur stir bya'o// bsti stang du bya'o/ mchod par bya'o// rtag tu rgyun mi chad par de la bsrung ba dang / bskyang ba dang / bskyab par bya'o// kau shi ka stong gsum gyi stong chen po'i 'jig rten gyi khams 'di lta ste dper na 'dam bu'i tshal lam/ smyig ma'i tshal lam/ bu ram shing gi tshal lam/ 'od ma'i tshal lam/ ci skyang gi byings sam/ 'bras kyi zhing ngam/ til gyi zhing bzhin du nyan thos dang / rang sangs rgyas kyis gang bar gyur la de dag la rigs kyi bu 'am rigs kyi bu mo gang la la zhig gis/ nam 'tsho'i bar du yo byad thams cad kyis rim gror byas pa dang / bkur stir byas pa dang / bsti stang du byas pa dang / mchod par byas pa bas/ gang la las byang chub sems dpa' sems dpa' chen po sems dang po bskyed pa pha rol du phyin pa drug dang ma bral ba zhig la/ rim gror byas/ bkur stir byas/ bsti stang du byas/ mchod par byas na/ de ni de bas bsod nams ches mang du 'phel lo// de ci'i phyir zhe na/ 'di ltar kau shi ka nyan thos dang / rang sangs rgyas de dag yod na/ byang chub sems dpa' sems dpa' chen po 'jig rten du 'byung bar 'gyur ba ma yin/ de bzhin gshegs pa dgra bcom pa yang dag par rdzogs pa'i sangs rgyas 'jig rten du 'byung bar 'gyur ba ma yin gyi/ kau shi ka byang chub sems dpa' sems dpa' chen po yod na/ nyan thos dang / rang sangs rgyas thams cad 'jig rten na yod par 'gyur ro// de bzhin gshegs pa dgra bcom pa yang dag par rdzogs pa'i sangs rgyas rnams 'jig rten du 'byung bar 'gyur ro// kau shi ka de bas na lha dang / mi dang / lha ma yin du bcas pa'i 'jig rten gyis/ byang chub sems dpa' sems dpa' chen po la rim gror bya'o// bkur stir bya'o// bsti stang du bya'o// mchod par bya'o// rtag tu rgyun mi chad par de la bsrung ba dang / bskyang ba dang / bskyab par bya'o// shes rab kyi pha rol du phyin pa stong phrag nyi shu lnga pa las/ le'u bcu drug pa'o// // de nas lha'i dbang po brgya byin gyis/ bcom ldan 'das la 'di skad ces gsol to// bcom ldan 'das de ltar byang chub sems dpa' sems dpa' chen po shes rab kyi pha rol du phyin pa 'di/ 'dzin pa dang / 'chang ba dang / klog pa dang / kun chub par bgyid pa dang / tshul bzhin du yid la bgyid pa de dag gis/ tshe 'di la 'thob pa'i yon tan 'di dag yongs su zin par 'gyur zhing // sems can rnams yongs su smin par bgyid pa dang / sangs rgyas kyi zhing yongs su dag par bgyid pa dang / sangs rgyas bcom ldan 'das la bsnyen bkur ba'i slad du/ sangs rgyas kyi zhing nas sangs rgyas kyi zhing du mchi ba dang / dge ba'i rtsa ba gang gis sangs rgyas bcom ldan 'das de dag la rim gror bgyi ba dang / bkur stir bgyi ba dang / bsti stang du bgyi ba dang / mchod par bgyi bar 'tshal ba de lta bu'i dge ba'i rtsa ba de dag kyang phun sum tshogs par 'gyur ba dang / sangs rgyas bcom ldan 'das de dag las chos gang thos pa de dag kyang // bla na med pa yang dag par rdzogs pa'i byang chub tu mngon par rdzogs par sangs rgyas par ma gyur gyi bar du dran pa mi nyams pa dang / rigs phun sum tshogs pa yongs su 'dzin pa dang / skyid pa phun sum tshogs pa dang / tshe phun sum tshogs pa dang / 'khor phun sum tshogs pa dang / mtshan phun sum tshogs pa dang / 'od phun sum tshogs pa dang / mig phun sum tshogs pa dang / dbyangs phun sum tshogs pa dang / ting nge 'dzin phun sum tshogs pa dang / gzungs phun sum tshogs pa yongs su 'dzin pa dang / thabs mkhas pas ba dag kyang // sangs rgyas kyi skur mngon par sprul cing // 'jig rten gyi khams nas 'jig rten gyi khams su mngon par mchi ba dang / gang du sangs rgyas bcom ldan 'das skye zhing 'byung bar ma gyur ba de dang de dag du mchis shing // sbyin pa'i pha rol du phyin pa'i yon tan rjod pa dang / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa'i yon tan rjod pa dang / nang stong pa nyid dang / dngos po med pa'i ngo bo nyid stong pa nyid kyi bar gyi yon tan rjod pa dang / dran pa nye bar gzhag pa rnams kyi yon tan rjod pa dang / yang dag par spong ba dang / rdzu 'phrul gyi rkang pa dang / dbang po dang stobs dang / byang chub kyi yan lag dang / 'phags pa'i lam yan lag brgyad pa dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa'i yon tan rjod pa dang / thabs mkhas pas sems can rnams la chos ston pa dang / sems can rnams nyan thos kyi theg pa dang / rang sangs rgyas kyi theg pa dang / theg pa gsum la 'dul ba ni ngo mtshar che'o// de nas lha'i dbang po brgya byin gyis/ bcom ldan 'das la 'di skad ces gsol to// bcom ldan 'das de ltar shes rab kyi pha rol du phyin pa 'di yongs su bzung na/ pha rol du phyin pa drug po thams cad yongs su bzung bar 'gyur ba dang / stong pa nyid thams cad dang / dran pa nye bar gzhag pa dang / yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa rnams dang / rnam pa thams cad mkhyen pa nyid kyi bar du yongs su gzung par 'gyur ba ngo mtshar che'o// de skad ces gsol pa dang / bcom ldan 'das kyis lha'i dbang po brgya byin la 'di skad ces bka' stsal to// kau shi ka de de bzhin no// de de bzhin te/ shes rab kyi pha rol du phyin pa yongs su bzung bas/ pha rol du phyin pa thams cad yongs su gzung bar 'gyur ro// stong pa nyid thams cad dang / byang chub kyi phyogs kyi chos rnams dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad dang / rnam pa thams cad mkhyen pa nyid kyi bar du yongs su gzung bar 'gyur ro// kau shi ka gzhan yang shes rab kyi pha rol du phyin pa 'di bzung ba dang / yongs su bzung ba dang / bcangs pa dang / blags pa dang / kun chub par byed pa dang / tshul bzhin du yid la byed na/ rigs kyi bu'am rigs kyi bu mo de dag gis tshe 'di la yon tan gang dang gang yongs su zin par 'gyur ba de dag bstan gyis/ shin du legs par nyon la yid la gyis shig // bcom ldan 'das de ltar bgyi'o zhes nas/ lha'i dbang po brgya byin bcom ldan 'das la phyir nyan to// bcom ldan 'das kyis de la 'di skad ces bka' stsal to// kau shi ka mu stegs can gzhan dang mu stegs spyod pa dang / kun du rgyu ba dang bdud dam bdud kyi ris su gtogs pa'i lha 'am/ gang zag nga rgyal can la la zhig // shes rab kyi pha rol du phyin pa 'di la brgal bar 'dod pa dang / 'di dang dbral bar 'dod pa dang / 'di la brtsad par 'dod pa dang / dgal bar 'dod pa zhig byung na/ brgal bar 'dod pa dang / dbral bar 'dod pa dang / brtsad par 'dod pa dang / dgal bar 'dod pa de dag gis brgal ba dang / dbral bar 'dod pa dang / brtsad par 'dod pa dang / dgal bar 'dod pa de dag gi rgol ba dang dbral bar bya ba dang / brtsad pa dang / dgal bar byed pa gang dang gang byung ba kun kyang myur du nub cing med par gyur te/ brgal bar dga' ba dang / dbral bar dga' ba dang / brtsad par dga' ba dang / dgal bar dga' ba de dag gi bsam pa yang yongs su rdzogs par mi 'gyur ro// de ci'i phyir zhe na/ kau shi ka de ni 'di ltar byang chub sems dpa' sems dpa' chen po yun ring por pha rol du phyin pa drug la spyod pa'i tshe/ gang gi don du sems can rnams yun ring por 'thab pa dang / rtsod pa dang / 'khrug pa dang / shags su gyur pa'i phyi nang gi chos de dag byang chub sems dpa' sems dpa' chen pos yongs su btang ste/ sems can de dag sbyin pa'i pha rol du phyin pa la rab tu bkod pa'i phyir ro// gang gi don du sems can de dag yun ring por tshul khrims ngan par 'gyur ba'i phyi nang gi chos de dag // byang chub sems dpa' sems dpa' chen pos yongs su btang ste/ sems can de dag tshul khrims kyi pha rol du phyin pa la rab tu bkod pa'i phyir ro// gang gi don du sems can de dag yun ring por khro ba dang / gnod sems dang / 'tshe bar gyur ba'i phyi nang gi chos de dag byang chub sems dpa' sems dpa' chen pos yongs su btang ste/ sems can de dag bzod pa'i pha rol du phyin pa la rab tu bkod pa'i phyir ro// gang gi don du sems can de dag yun ring por le lo byed par gyur pa'i phyi nang gi chos de dag // byang chub sems dpa' sems dpa' chen pos yongs su btang ste/ sems can de dag brtson 'grus kyi pha rol du phyin pa la rab tu bkod pa'i phyir ro// gang gi don du sems can de dag yun ring por sems g.yengs par gyur pa'i phyi nang gi chos de dag byang chub sems dpa' sems dpa' chen pos yongs su btang ste/ sems can de dag bsam gtan gyi pha rol du phyin pa la rab tu bkod pa'i phyir ro// gang gi don du sems can de dag yun ring por shes rab 'chal par gyur pa'i phyi nang gi chos de dag // byang chub sems dpa' sems dpa' chen pos yongs su btang ste/ shes rab kyi pha rol du phyin pa la rab tu bkod pa dang / yang dag par bskul ba'i phyir ro// kau shi ka gang gi don du sems can de dag 'di lta ste/ bag la nyal ba dang / kun nas ldang bas 'khor ba na 'khor bar gyur ba'i bag la nyal ba dang / kun nas ldang ba de dag byang chub sems dpa' sems dpa' chen pos rnam par bcil te/ sems can de dag bsam gtan bzhi la yang dag par bskul ba'i phyir ro// tshad med pa bzhi dang / gzugs med pa'i snyoms par 'jug pa bzhi dang / mngon par shes pa lnga dang / dran pa nye par gzhag pa bzhi dang / yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa dang / 'phags pa'i bden pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa la yang dag par bskul ba'i phyir ro// rgyun du zhugs pa'i 'bras bu dang / lan cig phyir 'ong pa'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub dang / bla na med pa yang dag par rdzogs pa'i byang chub la yang dag par bskul ba'i phyir ro// kau shi ka de ltar byang chub sems dpa' sems dpa' chen po byang chub sems dpa'i spyad pa spyod pa'i tshe/ de la yon tan de dag 'byung ste/ tshe rabs gzhan la yang bla na med pa yang dag par rdzogs pa'i byang chub tu mngon par rdzogs par sangs rgyas nas/ chos kyi 'khor lo bskor te/ sems can rnams/ smon lam gyi tshul bzhin du rab tu bkod nas/ phung po ma lus pa'i mya ngan las 'das pa'i dbyings su yongs su mya ngan las 'das par 'gyur te/ kau shi ka de ni byang chub sems dpa' sems dpa' chen po rnams kyi tshe rabs gzhan la 'byung ba'i yon tan dang / legs pa dag go// kau shi ka gzhan yang sa'i phyogs gang na rigs kyi bu'am rigs kyi bu mo shes rab kyi pha rol tu phyin pa 'di 'dzin cing 'chang ba dang / klog cing kun chub par byed pa dang / tshul bzhin du yid la byed pa yod pa'i sa'i phyogs der bdud dam/ bdud kyi ris su gtogs pa'i lha 'am/ mu stegs can gzhan dang kun du rgyu ba'am/ gang zag nga rgyal can rnams kyis shes rab kyi pha rol du phyin pa 'di la sems g.yeng bar bya ba 'am/ rgal ba'am/ brtsad pa'am/ 'gal ba'am/ med par bya ba'i phyir 'ong bar mi nus te de'i gong du de dag la yon tan dang legs par 'gyur ba ni/ shes rab kyi pha rol tu phyin pa 'di mnyan pa dang gzung ba dang bsgom pa dang / theg pa gsum gyis byung nas/ sdug bsngal mthar 'byin par 'gyur ro// kau shi ka 'di lta ste dper na/ rtsi ma g+hi zhes bya ba dug thams cad zhi bar byed pa yod de/ der sbrul lam srog chags bkres pas mnar cing // zas tshol ba zhig gis srog chags kyi rigs la la mthong bar gyur te/ des srog chags kyi rigs de bza' ba'i phyir/ de'i rjes su 'brangs te bsnyags par gyur na/ de nas srog chags kyi rigs de 'chi bas 'jigs shing skrag ste/ rtsi mag+hi gang na yod pa der song na/ de nas sbrul de rtsi de'i dri tshor ba tsam gyis phyir ldog par 'gyur ro// de ci'i phyir zhe na/ kau shi ka de ltar sbrul gyi gdug pa zil gyis gnon pa de ni rtsi ma g+hi'i rtsi'i yon tan te/ kau shi ka rtsi mag+hi de ni de lta bu'i mthu dang ldan no// kau shi ka de bzhin du rigs kyi bu 'am rigs kyi bu mo gang la la shes rab kyi pha rol du phyin pa 'di 'dzin cing 'chang ba dang / klog cing kun chub par byed pa dang / tshul bzhin du yid la byed pa de la ni/ kau shi ka rgol ba dang rtsod pa dang / 'gal bar byed pa gang dang gang byung ba de dag thams cad shes rab kyi pha rol du phyin pa'i gzi brjid dang / shes rab kyi pha rol du phyin pa'i mthus de dag nye bar zhi ba dang med par 'gyur te/ gang dang gang nas byung ba de dang de nyid du med par 'gyur zhing rnam par 'phel bar mi 'gyur ro// de ci'i phyir zhe na/ kau shi ka de ni 'di ltar shes rab kyi pha rol du phyin pa ni sdig to mi dge ba'i chos thams cad nye bar zhi bar byed pa ste/ rnam par 'phel bar byed pa ma yin no// sdig to mi dge ba'i chos gang thams cad nye bar zhi bar byed cing rnam par 'phel bar byed pa ma yin zhe na/ 'di lta ste 'dod chags dang / zhe sdang dang / gti mug nye bar zhi bar byed de rnam par 'phel bar byed pa ma yin no// ma rig pa dang 'du byed dang / rnam par shes pa dang / ming dang gzugs dang / skye mched drug dang / reg pa dang / tshor ba dang / sred pa dang / len pa dang / srid pa dang / skye ba dang / rga shi dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa dang / sdug bsngal gyi phung po chen po 'ba' shig gi bar du nye bar zhi bar byed de/ rnam par 'phel bar byed pa ma yin no// bar du gcod pa dang / sgrib pa dang / bag la nyal ba dang / kun nas ldang ba dang / bdag tu lta ba dang / sems can dang / srog dang / 'gro ba dang / gso ba dang / skyes bu dang / gang zag dang / shed can dang / shed bdag dang / byed pa po dang / tshor ba po dang / shes pa po dang / mthong ba por lta ba dang / chad par lta ba dang / rtag par lta ba dang / yod par lta ba dang / med par lta ba dang / lta ba'i rnam pa thams cad dang / ser sna dang tshul khrims ngan pa dang / gnod sems dang / le lo dang 'khrug pa dang / shes rab 'chal pa dang / rtag par 'du shes pa dang / bde bar 'du shes pa dang / bdag du 'du shes pa dang / sdug par 'du shes pa dang / sred pas sred pa'i rnam par spyod pa dang / gzugs su 'dzin pa dang / tshor ba dang / 'du shes dang / 'du byed dang / rnam par shes par 'dzin pa dang / sbyin pa'i pha rol du phyin par 'dzin pa dang / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin par 'dzin pa dang / nang stong pa nyid du 'dzin pa dang / dngos po med pa'i ngo bo nyid stong pa nyid kyi bar du 'dzin pa dang / dran pa nye bar gzhag par 'dzin pa dang / yang dag par spong pa dang / rdzu 'phrul gyi rkang pa dang / dbang po dang / stobs dang byang chub kyi yan lag dang / 'phags pa'i lam yan lag brgyad par 'dzin pa dang / 'phags pa'i bden pa dang bsam gtan dang / tshad med pa dang gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs dang mi 'jigs pa dang / so so yang dag par rig pa dang / sangs rgyas kyi chos ma 'dres par 'dzin pa dang / rnam pa thams cad mkhyen pa nyid kyi bar du 'dzin pa nye bar zhi bar byed de/ rnam par 'phel bar byed pa ma yin no// mya ngan las 'das par 'dzin pa nye bar zhi bar byed de/ rnam par 'phel bar byed pa ma yin no// kau shi ka shes rab kyi pha rol du phyin pa 'di ni sdig to mi dge ba'i chos de dag thams cad zhi bar byed pa yin te/ rnam par 'phel bar byed pa ma yin no// kau shi ka stong gsum gyi stong chen po'i 'jig rten gyi khams na/ rgyal po chen po bzhi dang / lha'i dbang po brgya byin dang / mi mjed kyi bdag po tshangs pa dang / 'og min gyi lha'i bar de dag thams cad kyang // rigs kyi bu 'am rigs kyi bu mo gang // shes rab kyi pha rol tu phyin pa 'di 'dzin cing 'chang ba dang / klog cing kun chub par byed pa dang / tshul bzhin du yid la byed pa de la rtag tu rgyun mi chad par bsrung pa dang / bskyab pa dang / bskyang par byed do// // shes rab kyi pha rol tu phyin pa stong phrag nyi shu lnga pa/ bam po sum cu gcig pa/ phyogs bcu'i 'jig rten gyi khams na/ sangs rgyas bcom ldan 'das gang bzhugs shing 'tsho skyong ba de dag kyang rigs kyi bu'am rigs kyi bu mo gang shes rab kyi pha rol du phyin pa 'di 'dzin cing 'chang ba dang / klog cing kun chub par byed pa dang / tshul bzhin du yid la byed pa de la rtag tu rgyun mi chad par bsrung ba dang / bskyab pa dang / bskyang bar mdzad de de ni mi dge ba'i chos rnams yongs su spangs shing // dge ba'i chos rnams rnam par 'phel bar 'gyur te de ltar mi dmigs pa'i tshul gyis/ sbyin pa'i pha rol du phyin pas rnam par 'phel bar 'gyur gyi yongs su 'grib par mi 'gyur ro mi dmigs pa'i tshul gyis/ tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pas rnam par 'phel bar 'gyur gyi yongs su 'grib par mi 'gyur ro// mi dmigs pa'i tshul gyis nang stong pa nyid kyis rnam par 'phel bar 'gyur gyi/ yongs su 'grib par mi 'gyur ro// mi dmigs pa'i tshul gyis dngos po med pa'i ngo bo nyid stong pa nyid kyi bar du rnam par 'phel bar 'gyur gyi/ yongs su 'grib par mi 'gyur ro// mi dmigs pa'i tshul gyis dran pa nye bar gzhag pa rnams kyis rnam par 'phel bar 'gyur gyi/ yongs su 'grib par mi 'gyur ro// mi dmigs pa'i tshul gyis yang dag par spong ba dang / rdzu 'phrul gyi rkang pa dang / dbang po dang stobs dang / byang chub kyi yan lag dang 'phags pa'i lam yan lag brgyad pas rnam par 'phel bar 'gyur gyi yongs su 'grib par mi 'gyur ro// 'phags pa'i bden pa dang / bsam gtan dang / tshad med pa dang gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa dang / rnam pa thams cad mkhyen pa nyid kyi bar gyis rnam par 'phel bar 'gyur gyi/ yongs su 'grib par mi 'gyur ro// de'i tshig blang bar 'os pa dang ldan par 'gyur ro// tshig ran pa dang ldan par 'gyur ro// tshig 'chal pa med pa dang ldan par 'gyur ro// khro bas zil gyis non pa med par 'gyur ro// nga rgyal gyis zil gyis non pa med par 'gyur ro// ser sna can dang phrag dog can du mi 'gyur ro// bdag kyang srog gcod pa spong bar 'gyur ro// gzhan yang srog gcod pa spong ba la yang dag par skul bar 'gyur ro// srog gcod pa spong ba'i legs pa rjod par 'gyur ro// gzhan gyis srog gcod pa spangs na yang de dag gi legs pa rjod cing rjes su dga' bar 'gyur ro// bdag kyang ma byin par len pa dang / 'dod pas log par g.yem pa dang / du smra ba dang phra ma dang zhe gcod pa dang / tshig kyal pa dang chags sems dang / gnod sems dang log par lta ba spangs bar 'gyur/ gzhan yang log par lta ba spong ba la yang dag par skul bar 'gyur/ log par lta ba spong ba'i legs pa rjod par 'gyur/ gzhan gyis log par lta ba spongs na yang de dag gi legs pa rjod cing brjes su dga' bar 'gyur ro// bdag kyang sbyin pa'i pha rol du phyin pa la 'jug par 'gyur/ gzhan yang sbyin pa'i pha rol du phyin pa la yang dag par skul bar 'gyur/ sbyin pa'i pha rol du phyin pa'i legs pa rjod par 'gyur/ gzhan sbyin pa'i pha rol du phyin pa la 'jug na yang de dag gi legs pa rjod cing rjes su dga' bar 'gyur ro// bdag kyang tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la 'jug par 'gyur ro// gzhan yang shes rab kyi pha rol du phyin pa la yang dag par skul bar 'gyur/ shes rab kyi pha rol du phyin pa'i legs pa rjod par 'gyur/ gzhan yang shes rab kyi pha rol du phyin pa la 'jug na yang de dag gi legs pa rjod cing rjes su dga' bar 'gyur ro// bdag kyang nang stong pa nyid sgom par 'gyur/ gzhan yang nang stong pa nyid sgom pa la yang dag par skul bar 'gyur/ nang stong pa nyid kyi legs pa rjod par 'gyur/ gzhan nang stong pa nyid sgom na yang de dag gi legs pa rjod cing rjes su dga' bar 'gyur ro// bdag kyang dngos po med pa'i ngo bo nyid stong pa nyid kyi bar du sgom par 'gyur/ gzhan yang dngos po med pa'i ngo bo nyid stong pa nyid la yang dag par skul bar 'gyur/ dngos po med pa'i ngo bo nyid stong pa nyid kyi legs pa rjod par 'gyur/ gzhan dngos po med pa'i ngo bo nyid stong pa nyid sgom na yang de dag gi legs pa rjod cing rjes su dga' bar 'gyur ro// bdag kyang ting nge 'dzin thams cad la snyoms par 'jug par 'gyur/ gzhan yang ting nge 'dzin thams cad la snyoms par 'jug par yang dag par skul bar 'gyur/ ting nge 'dzin thams cad la snyoms par 'jug pa'i legs pa rjod par 'gyur/ gzhan ting nge 'dzin thams cad la snyoms par 'jug na yang de dag gi legs pa rjod cing rjes su dga' bar 'gyur ro// bdag kyang gzungs rnams thob par 'gyur/ gzhan yang gzungs rnams thob par bya ba la yang dag par skul bar 'gyur/ gzungs rnams thob par byed pa'i legs pa rjod par 'gyur/ gzhan gyis gzungs rnams thob na yang de dag gi legs pa rjod cing rjes su dga' bar 'gyur ro// bdag kyang bsam gtan dang po la snyoms par 'jug par 'gyur/ gzhan yang bsam gtan dang po la yang dag par skul bar 'gyur/ bsam gtan dang po'i legs pa rjod par 'gyur/ gzhan bsam gtan dang po la snyoms par 'jug na yang de dag gi legs pa rjod cing rjes su dga' bar 'gyur ro// bdag kyang bsam gtan gnyis pa dang / gsum pa dang bzhi pa la snyoms par 'jug par 'gyur/ gzhan yang bsam gtan bzhi pa la yang dag par skul bar 'gyur/ bsam gtan bzhi pa'i legs pa rjod par 'gyur/ gzhan bsam gtan bzhi pa la snyoms par 'jug na yang de dag gi legs pa rjod cing rjes su dga' bar 'gyur ro// bdag kyang byams pa la snyoms par 'jug par 'gyur/ gzhan yang byams pa la snyoms par 'jug pa la yang dag par skul bar 'gyur/ byams pa la snyoms par 'jug pa'i legs pa rjod par 'gyur/ gzhan byams pa la snyoms par 'jug na yang de dag gi legs pa rjod cing rjes su dga' bar 'gyur ro// bdag kyang snying rje dang dga' ba dang btang snyoms la snyoms par 'jug par 'gyur/ gzhan yang btang snyoms la snyoms par 'jug pa yang dag par skul bar 'gyur/ btang snyoms la snyoms par 'jug pa'i legs pa rjod par 'gyur/ gzhan btang snyoms la snyoms par 'jug na yang de dag gi legs pa rjod cing rjes su dga' bar 'gyur ro// bdag kyang nam mkha' mtha' yas skye mched la snyoms par 'jug par 'gyur/ gzhan yang nam mkha' mtha' yas skye mched la snyoms par 'jug par yang dag par skul bar 'gyur/ nam mkha' mtha' yas skye mched la snyoms par 'jug pa'i legs pa rjod par 'gyur/ gzhan nam mkha' mtha' yas skye mched la snyoms par 'jug na yang de dag gi legs pa rjod cing rjes su dga' bar 'gyur ro// bdag kyang rnam shes mtha' yas skye mched dang / med pa'i skye mched dang 'du shes med 'du shes med min skye mched la snyoms par 'jug par 'gyur/ gzhan yang 'du shes med 'du shes med min skye mched la snyoms par 'jug par yang dag par skul bar 'gyur/ 'du shes med 'du shes med min skye mched la snyoms par 'jug pa'i legs pa rjod par 'gyur/ gzhan 'du shes med 'du shes med min skye mched la snyoms par 'jug na yang de dag gi legs pa rjod cing rjes su dga' bar 'gyur ro// bdag kyang dran pa nye bar gzhag pa sgom par 'gyur/ gzhan yang dran pa nye bar gzhag pa sgom pa la yang dag par skul bar 'gyur/ dran pa nye bar gzhag pa sgom pa'i legs pa rjod par 'gyur/ gzhan dran pa nye bar gzhag pa sgom na yang de dag gi legs pa rjod cing rjes su dga' bar 'gyur ro// bdag kyang yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad bsgom par 'gyur/ gzhan yang 'phags pa'i lam yan lag brgyad pa sgom pa la yang dag par skul bar 'gyur/ 'phags pa'i lam yan lag brgyad pa sgom pa'i legs pa rjod par 'gyur/ gzhan 'phags pa'i lam yan lag brgyad pa sgom na yang de dag gi legs brjod cing rjes su dga' bar 'gyur ro// bdag kyang stong pa nyid dang / mtshan ma med pa dang / smon pa med pa'i ting nge 'dzin sgom par 'gyur/ gzhan yang stong pa nyid dang / mtshan ma med pa dang / smon pa med pa'i ting nge 'dzin la yang dag par skul bar 'gyur/ stong pa nyid dang / mtshan ma med pa dang / smon pa med pa'i ting nge 'dzin gyi legs pa rjod par 'gyur/ gzhan stong pa nyid dang mtshan ma med pa dang / smon pa med pa'i ting nge 'dzin sgom na yang de dag gi legs pa rjod cing rjes su dga' bar 'gyur ro// bdag kyang rnam par thar pa brgyad la lugs dang 'thun pa dang / lugs dang mi 'thun par snyoms par 'jug par 'gyur/ gzhan yang rnam par thar pa brgyad la yang dag par skul bar 'gyur/ rnam par thar pa brgyad kyi legs pa rjod par 'gyur/ gzhan rnam par thar pa brgyad la lugs dang mthun pa dang / lugs dang mi mthun par snyoms par 'jug na yang de dag gi legs pa rjod cing rjes su dga' bar 'gyur ro// bdag kyang mthar gyis gnas pa'i snyoms par 'jug pa dgu la snyoms par 'jug par 'gyur/ gzhan yang mthar gyis gnas pa'i snyoms par 'jug pa dgu la snyoms par 'jug par yang dag par skul bar 'gyur/ mthar gyis gnas pa'i snyoms par 'jug pa dgu'i legs pa rjod par 'gyur/ gzhan mthar gyis gnas pa'i snyoms par 'jug pa dgu la snyoms par 'jug na yang de dag gi legs pa rjod cing rjes su dga' bar 'gyur ro// bdag kyang de bzhin gshegs pa'i stobs bcu la snyoms par 'jug par 'gyur/ gzhan yang de bzhin gshegs pa'i stobs bcu la yang dag par skul bar 'gyur/ de bzhin gshegs pa'i stobs bcu'i legs pa rjod par 'gyur/ gzhan de bzhin gshegs pa'i stobs bcu la snyoms par 'jug na yang de dag gi legs pa rjod cing rjes su dga' bar 'gyur ro// bdag kyang mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad sgrub par 'gyur/ gzhan yang sangs rgyas kyi chos ma 'dres pa brgyad sgrub pa la yang dag par skul bar 'gyur/ sangs rgyas kyi chos ma 'dres pa brgyad sgrub pa'i legs pa rjod par 'gyur/ gzhan sangs rgyas kyi chos ma 'dres pa brgyad sgrub na yang de dag gi legs pa rjod cing rjes su dga' bar 'gyur ro// bdag kyang yongs su mi nyam pa'i chos dang / rtag tu btang snyoms dang / lam gyi rnam pa shes pa nyid dang / rnam pa thams cad mkhyen pa nyid thob par 'gyur/ gzhan yang rnam pa thams cad mkhyen pa nyid thob par bya ba la yang dag par skul bar 'gyur/ rnam pa thams cad mkhyen pa nyid kyi legs pa rjod par 'gyur/ gzhan rnam pa thams cad mkhyen pa nyid thob par byed na yang de dag gi legs pa rjod cing rjes su dga' bar 'gyur ro// de pha rol tu phyin pa drug la spyod pa'i tshe/ sbyin pa yongs su gtong yang sems can thams cad dang thun mong du byas shing // mi dmigs pa'i tshul gyis/ bla na med pa yang dag par rdzogs pa'i byang chub tu yongs su bsngo bar 'gyur ro// tshul khrims srung ba dang / bzod pa sgom pa dang / brtson 'grus rtsom pa dang / bsam gtan la snyoms par 'jug pa dang / shes rab sgom yang de dag sems can thams cad dang thun mong du byas shing // mi dmigs pa'i tshul gyis bla na med pa yang dag par rdzogs pa'i byang chub tu yongs su bsngo bar 'gyur ro// rigs kyi bu'am rigs kyi bu mo de ltar pha rol du phyin pa drug la spyod pa'i tshe/ dran pa skye bar 'gyur te/ gal te bdag gis sbyin pa ma btang na ngan song gi rgyud du skye bar 'gyur te/ bdag gis sems can yongs su smin par yang mi 'gyur/ sangs rgyas kyi zhing yongs su dag par yang mi 'gyur/ rnam pa thams cad mkhyen pa nyid thob par yang mi 'gyur ro// gal te bdag gis tshul khrims ma bsrungs na ngan song gsum du skye bar 'gyur te/ mi'i lus 'thob par yang mi 'gyur/ bdag gis sems can yongs su smin par yang mi 'gyur/ sangs rgyas kyi zhing yongs su dag par yang mi 'gyur/ rnam pa thams cad mkhyen pa nyid thob par yang mi 'gyur ro// gal te bdag gis bzod pa ma bsgoms na/ bdag gis dbang po rnams kyang nyams par 'gyur/ bdag gi bzhin gyi dkyil 'khor yang gzi med par 'gyur/ gzugs phun sum tshogs pa yang 'thob par mi 'gyur te/ gzugs phun sum tshogs pa gang gis byang chub sems dpa'i spyad pa spyod pa'i tshe/ mthong ma thag tu sems can rnams bla na med pa yang dag par rdzogs pa'i byang chub tu gdon mi za bar 'gyur ba de lta bu yang med par 'gyur te/ gzugs phun sum tshogs pas sems can yongs su smin par yang mi 'gyur/ sangs rgyas kyi zhing yongs su dag par yang 'gyur/ rnam pa thams cad mkhyen pa nyid thob par yang mi 'gyur ro// gal te le lor gyur na bdag gis byang chub kyi lam thob par yang mi nus/ sems can yongs su smin par yang mi 'gyur/ sangs rgyas kyi zhing yongs su dag par yang mi 'gyur/ rnam pa thams cad mkhyen pa nyid thob par yang mi 'gyur ro// gal te sems 'khrugs par gyur na bdag gis ting nge 'dzin gang gis sems can yongs su smin par 'gyur ba de lta bu'i ting nge 'dzin bskyed par mi nus/ bdag gis sangs rgyas kyi zhing yongs su dag par yang mi 'gyur/ rnam pa thams cad mkhyen pa nyid thob par yang mi 'gyur ro// gal te shes rab 'chal par gyur na bdag gis shes rab dang thabs mkhas pas nyan thos kyis dang / rang sangs rgyas kyi sa las bzlas te/ sems can rnams yongs su smin par byas nas sangs rgyas kyi zhing yongs su dag par sbyangs te/ rnam pa thams cad mkhyen pa nyid thob par bya bar yang mi nus so zhes te/ 'di ltar yang dag par slob ste/ de ltar bdag gis ser sna'i dbang gis sbyin pa'i pha rol du phyin pa yongs su rdzogs par mi bya ba ni mi rigs mi cha'o// tshul khrims ngan pa'i dbang gis tshul khrims kyi pha rol du phyin pa dang / gnod sems kyi dbang gis bzod pa'i pha rol du phyin pa dang / le lo'i dbang gis brtson 'grus kyi pha rol du phyin pa dang / 'khrug pa'i dbang gis bsam gtan gyi pha rol du phyin pa dang / shes rab 'chal ba'i dbang gis shes rab kyi pha rol du phyin pa yongs su rdzogs par mi bya ba ni mi rigs mi cha ste/ pha rol du phyin pa drug yongs su rdzogs par ma byas par ni rnam pa thams cad mkhyen pa nyid du 'byung bar mi 'gyur ro zhes bya ba dran pa skye bar 'gyur te/ kau shi ka de ltar rigs kyi bu 'am rigs kyi bu mo gang shes rab kyi pha rol du phyin pa 'di 'dzin cing 'chang ba dang / klog cing kun chub par byed pa dang / tshul bzhin du yid la byed cing rnam pa thams cad mkhyen pa nyid kyi sems dang mi 'bral ba de dag gis/ tshe 'di dang tshe rabs gzhan la yon tan 'di dag 'thob par 'gyur ro// brgya byin gyis gsol pa/ bcom ldan 'das shes rab kyi pha rol du phyin pa 'di de ltar byang chub sems dpa' sems dpa' chen po rnams yongs su 'dul ba dang / nga rgyal ma mchis par 'gyur ba'i don du nye bar gnas pa ngo mtshar che'o// bcom ldan 'das kyis bka' stsal pa/ kau shi ka de ji ltar na shes rab kyi pha rol du phyin pa 'di byang chub sems dpa' sems dpa' chen po rnams yongs su 'dul ba dang / nga rgyal med pa'i don du nye bar gnas pa yin/ brgya byin gyis gsol pa/ bcom ldan 'das 'di la byang chub sems dpa' sems dpa' chen po 'jig rten pa'i sbyin pa'i pha rol du phyin pa la spyod pa'i tshe/ sangs rgyas bcom ldan 'das rnams dang / rang sangs rgyas dang / nyan thos rnams la sbyin pa yongs su gtong ba bgyid cing 'di snyam du/ 'di ltar bdag ni sangs rgyas bcom ldan 'das rnams dang / rang sangs rgyas rnams dang / nyan thos rnams dang nyam thag pa dang 'gron po dang / slong ba rnams la sbyin pa yongs su gtong ngo snyam du sems na de thabs mi mkhas pa'i sbyin pa des nga rgyal du 'gyur ro// 'jig rten pa'i tshul khrims kyi pha rol du phyin pa la spyod pa'i tshe/ 'di snyam du 'di ltar bdag ni tshul khrims kyi pha rol du phyin pa la spyod do// bdag ni tshul khrims kyi pha rol du phyin pa yongs su rdzogs par byed do snyam na yang // de des nga rgyal du 'gyur ro// 'jig rten pa'i bzod pa'i pha rol du phyin pa la spyod pa'i tshe/ 'di snyam du 'di ltar bdag ni bzod pa'i pha rol du phyin pa la spyod do// bdag ni bzod pa'i pha rol du phyin pa yongs su rdzogs par byed do snyam na yang de des nga rgyal du 'gyur ro// 'jig rten pa'i brtson 'grus kyi pha rol du phyin pa la spyod pa'i tshe/ 'di snyam du 'di ltar bdag ni brtson 'grus kyi pha rol tu phyin pa la spyod do// bdag ni brtson 'grus kyi pha rol du phyin pa yongs su rdzogs par byed do snyam na yang de des nga rgyal du 'gyur ro// 'jig rten pa'i bsam gtan gyi pha rol du phyin pa la spyod pa'i tshe/ 'di snyam du 'di ltar bdag ni bsam gtan gyi pha rol du phyin pa la spyod do// bdag ni bsam gtan gyi pha rol du phyin pa yongs su rdzogs par byed do// snyam na yang de des nga rgyal du 'gyur ro// 'jig rten pa'i shes rab kyi pha rol du phyin pa la spyod pa'i tshe/ 'di snyam du 'di ltar bdag ni shes rab kyi pha rol du phyin pa la spyod do// bdag ni shes rab kyi pha rol du phyin pa sgom mo snyam na yang de thabs mi mkhas pa'i slad du 'jig rten pa'i shes rab kyi pha rol du phyin pa de des nga rgyal du 'gyur ro// dran pa nye bar gzhag pa dang / yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad dang / rnam pa thams cad mkhyen pa nyid kyi bar du thob par bya'o snyam du sems na yang // de bdag tu bgyi ba la mngon par chags pas nga rgyal du 'gyur ro// bcom ldan 'das byang chub sems dpa' sems dpa' chen po de ltar 'jig rten pa'i chos rnams la spyod pa'i tshe/ bdag du bgyi ba la mngon par chags pas nga rgyal du 'gyur te/ de la ni shes rab kyi pha rol du phyin pa yongs su 'dul ba dang / nga rgyal ma mchis pa'i slad du nye bar gnas so// bcom ldan 'das 'di la byang chub sems dpa' sems dpa' chen po 'jig rten las 'das pa'i sbyin pa'i pha rol du phyin pa la spyod pa'i tshe/ shes rab kyi pha rol du phyin pa shin du bsgoms pa'i slad du sbyin pa yang mi dmigs/ gtong ba yang mi dmigs len pa yang mi dmigs te/ bcom ldan 'das de ltar shes rab kyi pha rol du phyin pa ni/ sbyin pa'i pha rol du phyin pa la spyod pa'i byang chub sems dpa' sems dpa' chen po yongs su 'dul ba dang / nga rgyal ma mchis pa'i slad du nye bar gnas so// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la spyod pa'i tshe/ shes rab kyi pha rol du phyin pa la shin du bsgoms pa'i slad du/ shes rab du yang mi dmigs/ shes rab dang ldan pa yang mi dmigs te/ bcom ldan 'das de ltar na shes rab kyi pha rol du phyin pa ni shes rab kyi pha rol du phyin pa la spyod pa'i byang chub sems dpa' sems dpa' chen po yongs su 'dul ba dang / nga rgyal ma mchis pa'i slad du nye bar gnas so// de dran pa nye bar gzhag pa dang / yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / lam dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / stobs bcu dang / mi 'jigs pa dang / so so yang dag par rig pa dang / sangs rgyas kyi chos ma 'dres pa rnams dang / rnam pa thams cad mkhyen pa nyid sgom yang // shes rab kyi pha rol du phyin pa shin du bsgoms pa'i slad du dmigs pa ma mchis te/ bcom ldan 'das de ltar na shes rab kyi pha rol du phyin pa ni/ byang chub sems dpa' sems dpa' chen po yongs su 'dul ba dang / nga rgyal ma mchis pa'i slad du nye bar gnas so// shes rab kyi pha rol du phyin pa stong phrag nyi shu lnga ba las// le'u bcu bdun pa'o// // de nas bcom ldan 'das kyis lha'i dbang po brgya byin la 'di skad ces bka' stsal to// kau shi ka rigs kyi bu 'am rigs kyi bu mo gang shes rab kyi pha rol du phyin pa zab mo 'di 'dzin cing 'chang ba dang / klog cing kun chub par byed pa dang kha ton du byed cing tshul bzhin du yid la byed pa zhig 'thab mo'i nang du 'dug cing g.yul ngor chas pa'i tshe/ der gal te rigs kyi bu'am rigs kyi bu mo gang shes rab kyi pha rol du phyin pa/ zab mo 'di kha ton du byas nas song ste 'dug na/ rigs kyi bu'am rigs kyi bu mo de pham par mi nus te/ gdon mi za bar rgyal bar 'gyur ro// rgyal nas ma smas mnyams par 'thab mo de las thar par 'gyur te/ kau shi ka rigs kyi bu 'am rigs kyi bu mo gang shes rab kyi pha rol du phyin pa zab mo 'di kha ton du byed cing g.yul ngor song song ba las srog gi bar chad du 'gyur ba ni mi srid de/ gnas med skabs med de/ gal te de'i lus la/ la la zhig gis mdas 'phangs sam/ mtshon gyis btab na lus la phog cing 'dzug par mi 'gyur ro// de ci'i phyir zhe na/ rigs kyi bu'am rigs kyi bu mo des yun ring por pha rol du phyin pa drug la spyad de/ shes rab kyi pha rol du phyin pa 'di nyid la brten shes rab kyi pha rol du phyin pa 'di nyid la bsgoms te/ bdag gi 'dod chags kyi mtshon dang / 'dod chags kyi mda' yang bcom/ gzhan gyi 'dod chags kyi mtshon dang / 'dod chags kyi mda' yang bcom/ bdag gi zhe sdang gi mtshon dang / zhe sdang gi mda' yang bcom/ gzhan gyi zhe sdang gi mtshon dang / zhe sdang gi mda' yang bcom/ bdag gi gti mug gi mtshon dang / gti mug gi mda' yang bcom/ gzhan gyi gti mug gi mtshon dang / gti mug gi mda' yang bcom/ bdag gi lta ba'i rnam pa'i mtshon dang / lta ba'i rnam pa'i mda' yang bcom/ gzhan gyi lta ba'i rnam pa'i mtshon dang / lta ba'i rnam pa'i mda' yang bcom/ bdag gi kun nas ldang ba'i mtshon dang / kun nas ldang ba'i mda' yang bcom/ gzhan gyi kun nas ldang ba'i mtshon dang / kun nas ldang ba'i mda' yang bcom/ bdag gi bag la nyal ba'i mtshon dang / bag la nyal ba'i mda' yang bcom/ gzhan gyi bag la nyal ba'i mtshon dang / bag la nyal ba'i mda' yang bcom pa'i phyir te/ kau shi ka rnam grangs des na/ rigs kyi ba'am rigs kyi bu mo g.yul du phyin pa'i tshe/ lus la mtshon nam mdas phog cing zug par mi 'gyur ro// kau shi ka gzhan yang gal te rigs kyi bu'am rigs kyi bu mo shes rab kyi pha rol du phyin pa zab mo 'di 'dzin cing 'chang ba dang / klog cing kun chub par byed pa dang tshul bzhin du yid la byed cing // rnam pa thams cad mkhyen pa nyid kyi sems dang yang mi 'bral na/ de la la la zhig gis dug gis gtor tam/ byad byas sam/ me'i 'obs su brngod dam/ mtshon gyis btab bam/ dug blud dam/ chur bor yang rung ste/ de dag thams cad kyis de la gnod par mi 'gyur ro// de ci'i phyir zhe na/ kau shi ka 'di ltar shes rab kyi pha rol du phyin pa 'di ni rig sngags chen mo'o// kau shi ka 'di ltar shes rab kyi pha rol du phyin pa 'di ni rig sngags bla na med pa'o// kau shi ka 'di ltar shes rab kyi pha rol du phyin pa 'di ni rig sngags gong na med pa ste/ rig sngags 'di la slob pa'i rigs kyi bu 'am rigs kyi bu mo ni bdag la yang gnod par mi byed/ gzhan la yang gnod par mi byed/ gnyis ka la yang gnod par mi byed do// de ci'i phyir zhe na/ 'di ltar de 'di la slob pa'i tshe bdag mi dmigs so mthong ba po'i bar du mi dmigs so// gzugs mi dmigs so// tshor ba dang 'du shes dang / 'du byed dang rnam par shes pa mi dmigs so// skye mched dang / khams dang / rten cing 'brel bar 'byung ba dang pha rol du phyin pa rnams dang / stong pa nyid thams cad dang / byang chub kyi phyogs kyi chos rnams dang / 'phags pa'i bden pa dang / bsam gtan dang / tshad med pa dang gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang smon pa med pa dang / mngon par shes pa dang ting nge 'dzin dang / gzungs kyi sgo dang stobs bcu dang / mi 'jigs pa dang so so yang dag par rig pa dang / sangs rgyas kyi chos ma 'dres pa rnams dang / rnam pa thams cad mkhyen pa nyid kyi bar du mi dmigs so// de ltar mi dmigs pas na bdag la yang gnod par mi byed/ gzhan la yang gnod par mi byed gnyis ka la yang gnod par mi byed de bla na med pa yang dag par rdzogs pa'i byang chub thob cing // sems can thams cad kyi sems la rnam par lta bar 'gyur ro// de ci'i phyir zhe na/ 'das pa dang ma byon pa dang / da ltar byung ba'i de bzhin gshegs pa dgra bcom pa yang dag par rdzogs pa'i sangs rgyas rnams kyis kyang rig sngags 'di nyid la bslabs te/ bla na med pa yang dag par rdzogs pa'i byang chub tu mngon par rdzogs par sangs rgyas so// kau shi ka gzhan yang shes rab kyi pha rol du phyin pa 'di gzung ba ma byas kha ton ma byas/ klag pa dang kun chub par ma byas tshul bzhin du yid la ma byas kyang // gang na bri shing 'chang ba'i khyim 'am grong ngam grong rdal lam grong khyer der ni mi'am mi ma yin pa glags lta bas glags rnyed par mi 'gyur ro// de ci'i phyir zhe na/ de ni 'di ltar shes rab kyi pha rol du phyin pa 'di mchod pa'i phyir/ stong gsum gyi stong chen po'i 'jig rten gyi khams kyi rgyal chen bzhi'i ris kyi lha'i bu dang / sum cu rtsa gsum dang / mtshe ma dang / dga' ldan dang / 'phrul dga' dang / gzhan 'phrul dbang byed dang / tshangs ris dang / tshangs lha nye phan dang / tshangs pa kun 'khor dang / 'og min gyi bar gyi lha'i bu dang / 'jig rten gyi khams tshad med grangs med pa'i rgyal chen bzhi'i ris kyi lha'i bu dang / sum cu rtsa gsum dang / mtshe ma dang / dga' ldan dang / 'phrul dga' dang / gzhan 'phrul dbang byed dang / tshangs ris dang / tshangs lha nye phan dang / tshangs pa kun 'khor dang / 'og min gyi bar gyi lha'i bu gang ji snyed yod pa de dag kyang rigs kyi bu'am/ rigs kyi bu mo gang gis shes rab kyi pha rol du phyin pa zab mo 'di bris shing // bcangs pa de dag la rtag tu rgyun mi chad par bsrung ba dang / bskyab pa dang / bskyang ba byed de/ lha'i bu de dag 'ongs nas kyang shes rab kyi pha rol du phyin pa 'di la rim gro dang / bkur sti dang / bsti stang dang / mchod par byas shing 'dod par 'gyur te/ kau shi ka de ltar gang la las shes rab kyi pha rol du phyin pa 'di bris te/ bcangs na de la tshe 'di'i yon tan dang / legs pa 'di dag yod par 'gyur ro// kau shi ka 'di lta ste/ dper na/ snying po byang chub bam/ snying po byang chub kyi 'khor tam/ snying po byang chub kyi nang na byol song gi skye gnas su gtogs pa'i srog chags sam/ mir gyur pa gang su 'dug kyang rung ste/ de dag la mi'am mi ma yin pas gtse ba'am/ tho 'tsham bar mi nus so// de ci'i phyir zhe na/ sngon gyi de bzhin gshegs pa dgra bcom pa yang dag par rdzogs pa'i sangs rgyas rnams kyis kyang de la bzhugs nas bla na med pa yang dag par rdzogs pa'i byang chub tu mngon par rdzogs par sangs rgyas so// gang ma byon pa dang / da ltar byung ba'i de bzhin gshegs pa dgra bcom pa yang dag par rdzogs pa'i sangs rgyas de dag kyang // de nyid du bzhugs shing bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ro// da ltar phyogs bcu'i 'jig rten gyi khams na/ de bzhin gshegs pa dgra bcom pa yang dag par rdzogs pa'i sangs rgyas gang bzhugs pa de dag kyang de nyid la bzhugs te/ bla na med pa yang dag par rdzogs pa'i byang chub tu mngon par rdzogs par sangs rgyas so// de bzhin gshegs pa dgra bcom pa yang dag par rdzogs pa'i sangs rgyas de dag thams cad kyis/ bla na med pa yang dag par rdzogs pa'i byang chub tu mngon par rdzogs par sangs rgyas nas kyang // sems can thams cad 'jigs pa med pa dang / kho na med pa dang / gcugs med par nan tan mdzad nas/ sems can tshad med grangs med pa lha dang mi'i phun sum tshogs pa la bkod par gyur to// bkod do// dgod par 'gyur ro// rgyun du zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub dang / bla na med pa yang dag par rdzogs pa'i byang chub la bkod par gyur to// bkod do// dgod par 'gyur ro// kau shi ka de ci'i phyir zhe na/ shes rab kyi pha rol du phyin pa 'di nyid kyis sa'i phyogs de sems can thams cad kyi mchod rten du byas pas me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan mang pos phyag bya ba dang / gdud pa dang / bsti stang du bya ba dang / rim gror bya ba dang / mchod par bya ba dang / bkur stir bya bar gyur to// brgya byin gyis gsol pa/ bcom ldan 'das rigs kyi bu'am/ rigs kyi bu mo gang la las shes rab kyi pha rol du phyin pa 'di bris shing glegs bam du bgyis te bcangs la/ de la me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan mang pos rim gro dang / bkur sti dang / bsti stang dang / mchod pa bgyis pa dang / gang la las de bzhin gshegs pa dgra bcom pa yang dag par rdzogs pa'i sangs rgyas yongs su mya ngan las 'das pa'i de bzhin gshegs pa'i sku gdung rnams rin po che sna bdun gyi mchod rten du stsal te/ mchod dam/ rin po che sna bdun gyi snod du stsal te/ de la me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan mang pos rim gro dang / bkur sti dang / bsti stang dang / mchod pa bgyis na/ de gnyis las gang gi bsod nams kyi phung po mang du 'phel ba lags/ bcom ldan 'das kyis bka' stsal pa/ kau shi ka de bas na de khyod nyid la dris/ khyod kyis ji ltar bzod pa de bzhin du lung ston cig // kau shi ka de ji snyam du sems/ de bzhin gshegs pa dgra bcom pa yang dag par rdzogs pa'i sangs rgyas kyis/ rnam pa thams cad mkhyen pa nyid brnyes pa dang / sku 'di lta bu mngon par grub pa de lam gang la bslabs pas/ de bzhin gshegs pa dgra bcom pa yang dag par rdzogs pa'i sangs rgyas kyis/ rnam pa thams cad mkhyen pa nyid brnyes te/ sku 'di lta bu mngon par grub par gyur/ brgya byin gyis gsol pa/ bcom ldan 'das shes rab kyi pha rol du phyin pa 'di nyid la bslabs te/ de bzhin gshegs pa dgra bcom pa yang dag par rdzogs pa'i sangs rgyas kyis/ rnam pa thams cad mkhyen pa nyid brnyes te sku 'di lta bu yang mngon par grub bo// bcom ldan 'das kyis bka' stsal pa/ kau shi ka de de bzhin no// de de bzhin te/ ngas shes rab kyi pha rol du phyin pa 'di nyid la bslabs nas/ rnam pa thams cad mkhyen pa nyid brnyes so// sku 'di 'dra ba yang mngon par grub bo// kau shi ka nga'i sku 'di brnyes pa ni/ de bzhin gshegs pa de bzhin gshegs pa zhes bya ba'i grangs su yang mi 'gro ste/ rnam pa thams cad mkhyen pa nyid brnyes pas/ de bzhin gshegs pa de bzhin gshegs pa zhes bya ba'i grangs su 'gro'o// kau shi ka rnam pa thams cad mkhyen pa nyid ni shes rab kyi pha rol du phyin pa las byung ngo // kau shi ka de ltar lus 'di ni rnam pa thams cad mkhyen pa nyid kyi ye shes kyi gzhi ste/ gzhi de la brten nas de bzhin gshegs pa dgra bcom pa yang dag par rdzogs pa'i sangs rgyas kyis/ rnam pa thams cad mkhyen pa nyid brnyes so// de lta bas na sku 'di ni rnam pa thams cad mkhyen pa nyid kyi ye shes de'i gzhir gyur pas/ sems can thams cad kyi mchod rten du gyur cing phyag bya ba dang / bsti stang du bya ba dang / mchod par bya ba dang / rim gror bya ba dang / bkur stir bya bar gyur te/ kau shi ka de yongs su mya ngan las 'das nas/ sku gdung mchod pa yang sku la mchod pa nyid du 'gyur gyi/ chos la mchod par mi 'gyur ro// kau shi ka rigs kyi bu'am/ rigs kyi bu mo gang la las shes rab kyi pha rol du phyin pa 'di bris te 'dzin cing 'chang ba dang / klog cing kun chub par byed pa dang / tshul bzhin du yid la byed pa dang / me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan mang pos rim gro dang / bkur sti dang / bsti stang dang / mchod pa byas pas ni/ rnam pa thams cad mkhyen pa nyid kyi ye shes la mchod pa byas par 'gyur ro// kau shi ka de bas na rigs kyi bu'am/ rigs kyi bu mo dad pa de bzhin gshegs pa la mchod par 'dod pas/ shes rab kyi pha rol du phyin pa 'di nyid bris te/ gzung bar bya'o// bcang bar bya'o// klag par bya'o// kun chub par bya'o// tshul bzhin du yid la bya'o// me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan mang pos rim gror bya'o// bkur stir bya'o// bsti stang du bya'o// mchod par bya'o// kau shi ka gang la las de bzhin gshegs pa yongs su mya ngan las 'das pa'i sku gdung rin po che sna bdun gyi mchod rten du bcug gam/ rin po che sna bdun gyi snod du blugs shing gces par byas te/ de la me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan mang pos rim gro dang / bkur sti dang / bsti stang dang mchod pa byas pa bas/ gang gis shes rab kyi pha rol du phyin pa 'di bris te/ bzung ba dang / kun chub par byas pa dang / tshul bzhin du yid la byas pa dang / me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan mang pos rim gro dang / bkur sti dang / bsti stang dang / mchod pa byas na/ 'di nyid de bas bsod nams ches mang du 'phel lo// kau shi ka de ci'i phyir zhe na/ pha rol du phyin pa lnga yang 'di las byung ngo // nang stong pa nyid dang / dngos po med pa'i ngo bo nyid stong pa nyid kyi bar yang 'di las byung ngo // dran pa nye bar gzhag pa dang / yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / lam dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa brgyad kyang 'di las byung ngo // sems can yongs su smin par bya ba yang 'di las byung ngo // sangs rgyas kyi zhing phun sum tshogs pa yang 'di las byung ngo // byang chub sems dpa' sems dpa' chen po'i rigs phun sum tshogs pa dang / gzugs phun sum tshogs pa dang / longs spyod phun sum tshogs pa dang / 'khor phun sum tshogs pa yang 'di las byung ngo // byams pa chen po yang 'di las byung ngo // snying rje chen po yang 'di las byung ngo // rgyal rigs che zhing mtho ba dang / bram ze'i rigs che zhing mtho ba dang / khyim bdag gi rigs che zhing mtho ba dang / rgyal chen bzhi'i ris kyi lha'i bu dang / sum cu rtsa gsum dang / mtshe ma dang / dga' ldan dang / 'phrul dga' dang / gzhan 'phrul dbang byed dang / 'og min gyi bar gyi lha rnams kyang 'di las byung ngo // rgyun du zhugs pa dang / lan cig phyir 'ong ba dang / phyir mi 'ong ba dang / dgra bcom pa dang / rang sangs rgyas dang / byang chub sems dpa' dang / de bzhin gshegs pa dgra bcom pa yang dag par rdzogs pa'i sangs rgyas rnams kyi rnam pa thams cad mkhyen pa nyid kyang 'di las byung ngo // brgya byin gyis gsol ba/ bcom ldan 'das 'dzam bu'i gling gi mi gang shes rab kyi pha rol du phyin pa 'di la rim gro mi bgyid/ bkur sti mi bgyid/ bsti stang mi bgyid/ mchod par mi bgyid pa de dag gis shes rab kyi pha rol du phyin pa la mchod pa de ltar mthu che bar ma 'tshal tam/ bcom ldan 'das kyis bka' stsal pa/ kau shi ka de ji snyam du sems/ 'dzam bu'i gling gi mi de dag las sangs rgyas la mos pa mi phyed pa dang ldan pa dang / gang chos dang / dge 'dun la mos pa mi phyed pa dang ldan pa dang / gang sangs rgyas la nem nur med pa dang / gang chos dang / dge 'dun la nem nur med pa dang / gang sangs rgyas la shin du rton pa dang / gang chos dang / dge 'dun la shin du rton pa de lta bu ni ji snyed cig yod/ brgya byin gyis gsol pa/ bcom ldan 'das 'dzam bu'i gling gi mi gang sangs rgyas la mos pa mi phyed pa dang ldan pa dang / gang chos dang / dge 'dun la mos pa mi phyed pa dang ldan pa dang / gang sangs rgyas la nem nur ma mchis pa dang / gang chos dang dge 'dun la nem nur ma mchis pa dang / gang sangs rgyas la shin du rton pa dang / gang chos dang / dge 'dun la shin du rton pa de lta bu ni nyung ngo // bcom ldan 'das kyis bka' stsal pa/ kau shi ka de ji snyam du sems/ 'dzam bu'i gling gi mi las byang chub kyi phyogs kyi chos sum cu rtsa bdun thob pa ni ji snyed cig yod/ rnam par thar pa'i sgo gsum thob pa ni ji snyed cig yod/ rnam par thar pa brgyad thob pa de lta bu ni ji snyed cig yod/ mthar gyis gnas pa'i snyoms par 'jug pa dgu thob pa de lta bu ni ji snyed cig yod/ so so yang dag par rig pa bzhi thob pa de lta bu ni ji snyed cig yod/ mngon par shes pa drug thob pa de lta bu ni ji snyed cig yod/ 'dzam bu'i gling gi mi las kun du sbyor ba gsum spangs pa'i phyir/ rgyun du zhugs par gyur pa de lta bu ni ji snyed cig yod/ 'dod chags dang / zhe sdang dang / gti mug bsrabs pa'i phyir/ lan cig phyir 'ong bar gyur pa de lta bu ni ji snyed cig yod/ dam pa ma yin pa'i cha'i kun du sbyor ba lnga spangs pa'i phyir/ phyir mi 'ong bar gyur pa de lta bu ni ji snyed cig yod/ bla ma'i cha'i kun du sbyor ba lnga spangs pa'i phyir/ dgra bcom par gyur pa de lta bu ni ji snyed cig yod/ rang byang chub tu yang dag par zhugs par gyur pa de lta bu ni ji snyed cig yod/ bla na med pa yang dag par rdzogs pa'i byang chub tu yang dag par zhugs pa de lta bu ni ji snyed cig yod/ brgya byin gyis gsol pa/ 'dzam bu'i gling gi mi la byang chub kyi phyogs kyi chos sum cu rtsa bdun thob pa de lta bu ni ches nyung ngo // de bas kyang rnam par thar pa'i sgo gsum thob pa de lta bu ni ches nyung ngo // de bas kyang rnam par thar pa brgyad thob pa de lta bu ni ches nyung ngo // de bas kyang mthar gyis gnas pa'i snyoms par 'jug pa dgu thob pa de lta bu ni ches nyung ngo // de bas kyang so so yang dag par rig pa bzhi thob pa de lta bu ni ches nyung ngo // de bas kyang mngon par shes pa drug thob pa de lta bu ni ches nyung ngo // de bas kyang 'dzam bu'i gling gi mi las kun du sbyor ba gsum spangs pa'i slad du/ rgyun du zhugs par gyur pa de lta bu ni ches nyung ngo // de bas kyang 'dod chags dang / zhe sdang dang / gti mug bsrabs pa'i slad du/ lan cig phyir 'ong bar gyur pa de lta bu ni ches nyung ngo // de bas kyang dam pa ma lags pa'i cha'i kun du sbyor ba lnga spangs pa'i slad du/ phyir mi 'ong bar gyur pa de lta bu ni ches nyung ngo // de bas kyang bla ma'i cha'i kun du sbyor ba lnga spangs pa'i slad du/ dgra bcom par gyur pa de lta bu ni ches nyung ngo // de bas kyang rang byang chub tu yang dag par zhugs pa de lta bu ni ches nyung ngo // de bas kyang 'dzam bu'i gling gi mi las bla na med pa yang dag par rdzogs pa'i byang chub tu yang dag par zhugs par gyur pa de lta bu ni ches nyung ngo // bcom ldan 'das kyis bka' stsal pa/ kau shi ka de de bzhin no// de de bzhin te/ 'dzam bu'i gling gi mi de dag las/ sangs rgyas la mos pa mi phyed pa dang ldan pa dang / chos la mos pa mi phyed pa dang ldan pa dang / dge 'dun la mos pa mi phyed pa dang ldan pa dang / sangs rgyas la nem nur med pa dang / chos la nem nur med pa dang / dge 'dun la nem nur med pa de lta bu ni ches nyung ngo // de bas kyang sangs rgyas la shin du rton pa dang / chos la shin du rton pa dang / dge 'dun la shin du rton pa de lta bu ni ches nyung ngo // de bas kyang byang chub kyi phyogs kyi chos sum cu rtsa bdun thob pa de lta bu ni ches nyung ngo // de bas kyang rgyun du zhugs par gyur pa de lta bu ni ches nyung ngo // de bas kyang lan cig phyir 'ong par gyur pa de lta bu ni ches nyung ngo // de bas kyang phyir mi 'ong bar gyur pa de lta bu ni ches nyung ngo // de bas kyang dgra bcom par gyur pa de lta bu ni ches nyung ngo // de bas kyang rang byang chub tu yang dag par zhugs pa de lta bu ni ches nyung ngo // de bas kyang bla na med pa yang dag par rdzogs pa'i byang chub tu yang dag par zhugs par gyur pa de lta bu ni ches nyung ngo // de bas kyang byang chub tu spyod par gyur pa de lta bu ni ches nyung ngo // de ci'i phyir zhe na/ de ni 'di ltar sngon 'khor ba na 'khor ba'i tshe/ sangs rgyas ma mthong ba dang / chos ma thos pa dang / dge 'dun la bsnyen ma bkur ba dang / sbyin pa ma byin pa dang / tshul khrims ma bsrungs pa dang / bzod pa ma bsgoms pa dang / brtson 'grus ma brtsams pa dang / bsam gtan ma bsgoms pa dang / shes rab ma bsgoms pa dang / sbyin pa'i pha rol du phyin pa ma thos ma bsgoms pa dang / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa ma thos ma bsgoms pa dang / nang stong pa nyid ma thos ma bsgoms pa dang / dngos po med pa'i ngo bo nyid stong pa nyid kyi bar du ma thos ma bsgoms pa dang / dran pa nye bar gzhag pa rnams ma thos ma bsgoms pa dang / 'phags pa'i lam yan lag brgyad pa'i bar du ma thos ma bsgoms pa dang / sangs rgyas kyi chos ma 'dres pa rnams kyi bar du ma thos ma bsgoms pa dang / rnam pa thams cad mkhyen pa nyid kyi bar du ma thos ma bsgoms pa'i phyir ro// kau shi ka rnam grangs des na 'di ltar 'dzam bu'i gling gi sems can las/ sangs rgyas la mos pa mi phyed pa dang ldan pa dang / chos la mos pa mi phyed pa dang ldan pa dang / dge 'dun la mos pa mi phyed pa dang ldan pa de lta bu ni ches nyung ste/ de bas kyang rang byang chub tu yang dag par zhugs par gyur pa'i bar du ches nyung ngo // de bas kyang bla na med pa yang dag par rdzogs pa'i byang chub tu yang dag par zhugs par gyur pa ches nyung ngo // de bas kyang bsam pa dag pas byang chub tu spyod pa ni ches nyung bar rig par bya'o// kau shi ka mi rnams lta zhog gi de ji snyam du sems/ 'dzam bu'i gling gi srog chags rnams las byang chub kyi phyogs kyi chos sum cu rtsa bdun thob pa dang / rnam par thar pa'i sgo gsum thob pa dang / rnam par thar pa brgyad thob pa dang / mthar gyis gnas pa'i snyoms par 'jug pa dgu thob pa dang / so so yang dag par rig pa bzhi thob pa dang / mngon par shes pa drug thob pa de lta bu ni ji snyed cig yod/ 'dzam bu'i gling gi srog chags rnams las/ kun du sbyor ba gsum spangs pa'i phyir/ rgyun du zhugs par gyur pa dang / 'dod chags dang / zhe sdang dang / gti mug bsrabs pa'i phyir/ lan cig phyir 'ong bar gyur pa dang / dam pa ma yin pa'i cha'i kun du sbyor ba lnga spangs pa'i phyir/ phyir mi 'ong bar gyur pa dang / bla ma'i cha'i kun du sbyor ba lnga spangs pa'i phyir/ dgra bcom par gyur pa dang / rang byang chub tu yang dag par zhugs pa de lta bu ni ji snyed cig yod/ 'dzam bu'i gling gi srog chags rnams las bla na med pa yang dag par rdzogs pa'i byang chub la nem nur med pa dang / sangs rgyas dang / chos dang / dge 'dun la nem nur med pa ni ji snyed cig yod/ 'dzam bu'i gling gi srog chags rnams las mar shes pa dang / par shes pa dang / dge sbyong du shes pa dang / bram zer shes pa dang / rigs kyi gtso bo la rim gro byed pa dang / sbyin pa sbyin pa dang / tshul khrims bsrung ba dang / gso sbyin la gnas pa dang / 'dod pa la kha na ma tho bar 'du shes shing rnam par spyod pa dang / de bzhin du mi rtag par 'du shes pa dang / bdag med par 'du shes pa dang / mi gtsang bar 'du shes pa dang / 'jig rten thams cad du mngon par dga' ba med par 'du shes pa ni ji snyed cig yod/ 'dzam bu'i gling gi srog chags rnams las/ bla na med pa yang dag par rdzogs pa'i byang chub tu yang dag par zhugs pa ni ji snyed cig yod/ brgya byin gyis gsol pa/ bcom ldan 'das 'dzam bu'i gling gi srog chags rnams las byang chub kyi phyogs kyi chos sum cu rtsa bdun thob pa dang / rnam par thar pa'i sgo gsum thob pa dang / rnam par thar pa brgyad thob pa dang / mthar gyis gnas pa'i snyoms par 'jug pa dgu thob pa dang / so so yang dag par rig pa bzhi thob pa dang / mngon par shes pa drug thob pa dang / kun du sbyor ba gsum spangs pa'i slad du/ rgyun du zhugs par gyur pa dang / 'dod chags dang / zhe sdang dang / gti mug bsrabs pa'i slad du/ lan cig phyir 'ong bar gyur pa dang / dam pa ma lags pa'i cha'i kun du sbyor ba lnga spangs pa'i slad du/ phyir mi 'ong bar gyur pa dang / bla ma'i cha'i kun du sbyor ba lnga spangs pa'i slad du/ dgra bcom par gyur pa dang / rang byang chub tu yang dag par zhugs pa de lta bu ni shin du nyung ngo // bcom ldan 'das 'dzam bu'i gling gi srog chags las/ bla na med pa yang dag par rdzogs pa'i byang chub tu yang dag par zhugs pa de lta bu ni de bas kyang ches nyung ngo // bcom ldan 'das kyis bka' stsal pa/ kau shi ka de de bzhin no// de de bzhin te/ ji skad smras pa de bzhin te/ kau shi ka 'dzam bu'i gling gi srog chags las/ byang chub kyi phyogs kyi chos sum cu rtsa bdun thob pa dang / rnam par thar pa'i sgo gsum thob pa dang / rnam par thar pa brgyad thob pa dang / mthar gyis gnas pa'i snyoms par 'jug pa dgu thob pa dang / so so yang dag par rig pa bzhi thob pa dang / mngon par shes pa drug thob pa dang / kun du sbyor ba gsum spangs pa'i phyir/ rgyun du zhugs pa thob pa dang / 'dod chags dang / zhe sdang dang / gti mug bsrabs pa'i phyir/ lan cig phyir 'ong bar gyur pa dang / dam pa ma yin pa'i cha'i kun du sbyor ba lnga spangs pa'i phyir/ phyir mi 'ong bar gyur pa dang / bla ma'i cha can gyi kun du sbyor ba lnga spangs pa'i phyir/ dgra bcom par gyur pa dang / rang byang chub tu yang dag par zhugs pa dang / bla na med pa yang dag par rdzogs pa'i byang chub tu yang dag par zhugs pa de lta bu ni nyung ste/ de bas kyang gang bla na med pa yang dag par rdzogs pa'i byang chub tu spyod pa de lta bu ni ches nyung ngo // de bas kyang bla na med pa yang dag par rdzogs pa'i byang chub tu mngon par rdzogs par 'tshang rgya par 'dod pa de lta bu ni ches nyung ngo // kau shi ka ngas 'di nas sangs rgyas kyi spyan bsgribs pa med pas/ shar phyogs kyi 'jig rten gyi khams gang gA'i klung gi bye ma snyed dag na/ sems can tshad med grangs med pa bla na med pa yang dag par rdzogs pa'i byang chub tu spyod kyang shes rab kyi pha rol du phyin pa'i thabs mkhas pa dang mi ldan pas/ de las gcig gam gnyis shig phyir mi ldog pa'i sa la gnas par 'gyur gyi/ de las phal cher nyan thos dang / rang sangs rgyas kyis la gnas par 'gyur ba mthong ngo // de ci'i phyir zhe na/ kau shi ka bla na med pa yang dag par rdzogs pa'i byang chub ni le lo can/ brtson 'grus med pa/ bsam pa zhan pa/ mos pa dma' ba/ shes rab 'chal pa can rnams kyis bsgrub dka'o// kau shi ka ngas 'di nas sangs rgyas kyi spyan bsgribs pa med pas/ lho dang / nub dang / byang dang / byang shar dang / shar lho dang / lho nub dang / nub byang dang / 'og dang / steng gi phyogs kyi 'jig rten gyi khams gang gA'i klung gi bye ma snyed dag na/ sems can tshad med grangs med pa bla na med pa yang dag par rdzogs pa'i byang chub tu spyod kyang // shes rab kyi pha rol du phyin pa'i thabs mkhas pa dang mi ldan pas/ de las gcig gam gnyis shig phyir mi ldog pa'i sa la gnas par 'gyur gyi de las phal cher nyan thos dang rang sangs rgyas kyis la gnas par 'gyur pa mthong ngo // de ci'i phyir zhe na/ kau shi ka bla na med pa yang dag par rdzogs pa'i byang chub ni le lo can/ brtson 'grus med pa/ bsam pa zhen pa mos pa dma' ba/ shes rab 'chal pa can rnams kyis bsgrub par dka'o// kau shi ka de bas na rigs kyi bu'am/ rigs kyi bu mo gang bla na med pa yang dag par rdzogs pa'i byang chub tu yang dag par zhugs pa de dag myur zhing bde bar/ bla na med pa yang dag par rdzogs pa'i byang chub tu mngon par rdzogs par 'tshang rgya bar 'dod na/ yang dang yang du shes rab kyi pha rol du phyin pa 'di la mnyan par bya'o// gzung bar bya'o// bcang bar bya'o// klag par bya'o// kun chub par bya'o// tshul bzhin du yid la bya'o// de dag gis shes rab kyi pha rol du phyin pa 'di gzung zhing bcang ba dang / klog cing kun chub pa dang / tshul bzhin du yid la byas shing bris te/ me tog dang / bdug spos dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan mang pos rim gror bya'o// bkur stir bya'o// bsti stang du bya'o// mchod par bya'o// dge ba'i chos gang ji snyed pa gzhan yang shes rab kyi pha rol du phyin pa 'di'i nang du 'du ste/ de dag kyang gzung bar bya/ bcang bar bya/ klag par bya/ kun chub par bya/ tshul bzhin du yid la bya ste/ 'di ltar sbyin pa'i pha rol du phyin pa dang / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa dang / nang stong pa nyid dang / dngos po med pa'i ngo bo nyid stong pa nyid kyi bar dang / dran pa nye bar gzhag pa rnams dang / 'phags pa'i lam yan lag brgyad pa'i bar dang / sangs rgyas kyi chos ma 'dres pa brgyad kyi bar dang / gzhan yang sangs rgyas kyi chos tshad med pa gang ji snyed shes rab kyi pha rol du phyin pa 'di'i nang du 'dus pa de dag kyang gzung bar bya'o// bcang bar bya'o// klag par bya'o// kun chub par bya'o// tshul bzhin du yid la bya'o// de ci'i phyir zhe na/ kau shi ka de ni 'di ltar rigs kyi bu'am/ rigs kyi bu mo de dag 'di ltar shes par 'gyur te/ de bzhin gshegs pa sngon byang chub sems dpa'i spyad pa spyod pa'i tshe yang // 'di ltar shes rab kyi pha rol du phyin pa dang / bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa dang / nang stong pa nyid dang / dngos po med pa'i ngo bo nyid stong pa nyid kyi bar dang / dran pa nye bar gzhag pa bzhi dang / yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / lam dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs dang / mi 'jigs pa dang / so so yang dag par rig pa dang / byams pa chen po dang / snying rje chen po dang / sangs rgyas kyi chos ma 'dres pa brgyad po 'di dag dang / gzhan yang sangs rgyas kyi chos tshad med pa dag la bslab pa mdzad kyis/ bdag cag gis kyang de'i rjes su bslab par bya'o// 'di lta ste/ shes rab kyi pha rol du phyin pa 'di ni bdag cag gi ston pa'o// sangs rgyas kyi chos gzhan tshad med pa'i bar du yang bdag cag gi ston pa ste/ de ni sangs rgyas bcom ldan 'das rnams kyis bstan pa'o// rang sangs rgyas dang / dgra bcom pa dang / phyir mi 'ong ba dang / lan cig phyir 'ong ba dang / rgyun du zhugs pa rnams kyis bstan pa yang 'di yin te/ shes rab kyi pha rol du phyin pa'o// shes rab kyi pha rol du phyin pa 'di la slob slob pa dang / bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa la slob slob pa dang / nang stong pa nyid la slob slob pa dang / dngos po med pa'i ngo bo nyid stong pa nyid kyi bar la slob slob pa dang / dran pa nye bar gzhag pa rnams la slob slob pa dang / 'phags pa'i lam yan lag brgyad pa'i bar la slob slob pa dang / sangs rgyas kyi chos ma 'dres pa rnams kyi bar la slob slob pa dang / rnam pa thams cad mkhyen pa nyid kyi bar la slob slob pa'i sangs rgyas bcom ldan 'das rnams dang / rang sangs rgyas rnams dang / dgra bcom pa rnams dang / phyir mi 'ong ba rnams dang / lan cig phyir 'ong ba rnams dang / rgyun du zhugs pa rnams kyis kyang pha rol du phyin par gyur to// pha rol du phyin to// pha rol du phyin par 'gyur ro zhes bya bar shes par 'gyur ro// kau shi ka de bas na rigs kyi bu'am/ rigs kyi bu mo de dag gis de bzhin gshegs pa bzhugs kyang rung // de bzhin gshegs pa yongs su mya ngan las 'das kyang rung ste/ shes rab kyi pha rol du phyin pa 'di nyid la brten par bya'o// de ci'i phyir zhe na// kau shi ka shes rab kyi pha rol du phyin pa 'di nyid nyan thos dang / rang sangs rgyas dang / byang chub sems dpa' sems dpa' chen po thams cad kyi rten yin te/ lha dang mi dang / lha ma yin gyi skye dgu'i bar gyi rten yin no// de dag gis bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa dang / rnam pa thams cad mkhyen pa nyid kyi bar la brten par bya ste/ de ci'i phyir zhe na/ kau shi ka rnam pa thams cad mkhyen pa nyid 'di ni nyan thos dang / rang sangs rgyas dang / byang chub sems dpa' sems dpa' chen po thams cad kyi rten yin te/ lha dang / mi dang / lha ma yin gyi skye dgu'i bar gyi rten yin no// // shes rab kyi pha rol du phyin pa stong phrag nyi shu lnga pa/ bam po sum cu gnyis pa/ kau shi ka rigs kyi bu 'am/ rigs kyi bu mo gang la la zhig gis/ de bzhin gshegs pa yongs su mya ngan las 'das nas/ mchod pa'i phyir rin po che sna bdun gyis mchod rten 'phang du dpag tshad tsam la/ rgyar dpag tshad phyed pa byas te/ de la nam 'tsho'i bar du lha rdzas kyi me tog dang / phreng ba dang / spos dang / byug pa dang / phye ma dang / chos gos dang / na bza' dang / gdugs dang / rgyal mtshan dang / ba dan dang / lha rdzas kyi sil snyan mang pos rim gror byas/ bkur stir byas/ bsti stang du byas/ mchod par byas na/ kau shi ka de la ji snyam du sems/ de'i phyir rigs kyi bu 'am/ rigs kyi bu mo de'i bsod nams mang du 'phel lam/ brgya byin gyis gsol pa/ bcom ldan 'das mang ngo // bde bar gshegs pa mang ngo // bcom ldan 'das kyis bka' stsal pa/ kau shi ka de bas kyang rigs kyi bu 'am/ rigs kyi bu mo gang shes rab kyi pha rol du phyin pa 'di bris shing 'dzin pa dang / 'chang ba dang / klog pa dang / kun chub par byed pa dang / tshul bzhin du yid la byed pa dang / gzhan la yang rgya cher ston cing // rnam pa thams cad mkhyen pa nyid kyi sems dang yang mi 'bral la/ gong du me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan dang / sil snyan sna tshogs kyis rim gror byed/ bkur stir byed/ bsti stang du byed/ mchod par byed na/ de'i bsod nams ches mang du 'phel lo// kau shi ka mchod rten gcig lta zhog gi// kau shi ka gal te rigs kyi bu'am/ rigs kyi bu mo gang la la zhig gis/ de bzhin gshegs pa yongs su mya ngan las 'das nas mchod pa'i phyir 'dzam bu'i gling 'di rin po che sna bdun las byas pa'i mchod rten 'phang du dpag tshad tsam la/ rgyar dpag tshad phyed pas yongs su bkang ste/ de dag la nam 'tsho'i bar du lha rdzas kyi me tog dang / phreng ba dang / spos dang / byug pa dang / phye ma dang / chos gos dang / na bza' dang / gdugs dang / rgyal mtshan dang / ba dan dang / lha rdzas kyi sil snyan mang pos rim gror byas/ bkur stir byas/ bsti stang du byas/ mchod par byas na/ kau shi ka de la ji snyam du sems/ de'i phyir rigs kyi bu'am/ rigs kyi bu mo de'i bsod nams mang bu 'phel lam/ brgya byin gyis gsol pa/ bcom ldan 'das mang ngo // bde bar gshegs pa mang ngo // bcom ldan 'das kyis bka' stsal pa/ kau shi ka de bas kyang rigs kyi bu 'am/ rigs kyi bu mo gang shes rab kyi pha rol du phyin pa 'di bris shing 'dzin pa dang / 'chang ba dang / klog pa dang / kun chub par byed pa dang / tshul bzhin du yid la byed cing // rnam pa thams cad mkhyen pa nyid kyi sems dang yang mi 'bral la/ gong du me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan dang / sil snyan sna tshogs kyis rim gror byed/ bkur stir byed/ bsti stang du byed/ mchod par byed na/ de'i bsod nams ches mang du 'phel lo// kau shi ka 'dzam bu'i gling 'di de bzhin gshegs pa'i mchod rten gyis yongs su bkang ba lta zhog gi// kau shi ka gal te rigs kyi bu'am/ rigs kyi bu mo gang la la zhig gis/ de bzhin gshegs pa yongs su mya ngan las 'das nas/ mchod pa'i phyir gling bzhi pa'i 'jig rten gyi khams 'di rin po che sna bdun las byas pa'i mchod rten 'phang du dpag tshad tsam la/ rgyar dpag tshad phyed pas yongs su bkang ste/ de dag la nam 'tsho'i bar du lha rdzas kyi me tog dang / phreng ba dang / spos dang / byug pa dang / phye ma dang / chos gos dang / na bza' dang / gdugs dang / rgyal mtshan dang / ba dan dang / lha rdzas kyi sil snyan mang pos rim gror byas/ bkur stir byas/ bsti stang du byas/ mchod par byas na/ kau shi ka de la ji snyam du sems/ de'i phyir rigs kyi bu 'am/ rigs kyi bu mo de'i bsod nams mang du 'phel lam/ brgya byin gyis gsol pa/ bcom ldan 'das mang ngo // bde bar gshegs pa mang ngo / bcom ldan 'das kyis bka' stsal pa/ kau shi ka de bas kyang rigs kyi bu 'am/ rigs kyi bu mo gang shes rab kyi pha rol du phyin pa 'di glegs bam du byas te/ 'dzin pa dang / 'chang ba dang / klog pa dang / kun chub par byed pa dang / tshul bzhin du yid la byed pa dang / bris shing me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan dang / sil snyan sna tshogs kyis rim gror byed/ bkur stir byed/ bsti stang du byed/ mchod par byed na/ de'i bsod nams ches mang du 'phel lo// kau shi ka gling bzhi pa'i 'jig rten gyi khams de bzhin gshegs pa'i mchod rten gyis yongs su bkang ba lta zhog gi// kau shi ka gal te rigs kyi bu 'am rigs kyi bu mo gang la la zhig gis/ de bzhin gshegs pa yongs su mya ngan las 'das nas mchod pa'i phyir/ stong gi 'jig rten gyi khams byur bu 'di rin po che sna bdun las byas pa'i mchod rten 'phang du dpag tshad tsam la/ rgyar dpag tshad phyed pas yongs su bkang ste/ de dag la nam 'tsho'i bar du lha rdzas kyi me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan dang / lha rdzas kyi sil snyan mang pos rim gror byas/ bkur stir byas/ bsti stang du byas/ mchod par byas na/ kau shi ka de la ji snyam du sems/ de'i phyir rigs kyi bu 'am/ rigs kyi bu mo de'i bsod nams mang du 'phel lam/ brgya byin gyis gsol pa/ bcom ldan 'das mang ngo // bde bar gshegs pa mang ngo // bcom ldan 'das kyis bka' stsal pa/ kau shi ka de bas kyang rigs kyi bu 'am/ rigs kyi bu mo gang shes rab kyi pha rol du phyin pa 'di glegs bam du byas shing 'dzin pa dang / 'chang ba dang / klog pa dang / kun chub par byed pa dang / tshul bzhin du yid la byed pa dang / bris shing me tog dang / phreng ba dang / spos dang byug pa dang / phye ma dang / na bza' dang / gdugs dang / rgyal mtshan dang / ba dan dang / sil snyan sna tshogs kyis rim gror byed/ bkur stir byed/ bsti stang du byed/ mchod par byed na/ de'i bsod nams ches mang du 'phel lo// kau shi ka stong gi 'jig rten gyi khams byur bu de bzhin gshegs pa'i mchod rten gyis yongs su bkang ba lta zhog gi// kau shi ka gal te rigs kyi bu'am/ rigs kyi bu mo gang la la zhig gis/ de bzhin gshegs pa yongs su mya ngan las 'das nas mchod pa'i phyir/ 'jig rten gyi khams 'bring po stong gnyis pa 'di rin po che sna bdun las byas pa'i mchod rten 'phang du dpag tshad tsam la/ rgyar dpag tshad phyed pas yongs su bkang ste/ de dag la nam 'tsho'i bar du lha rdzas kyi me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan dang / sil snyan mang pos rim gror byas/ bkur stir byas/ bsti stang du byas/ mchod par byas na/ kau shi ka de la ji snyam du sems/ de'i phyir rigs kyi bu 'am/ rigs kyi bu mo de de'i bsod nams mang du 'phel lam/ brgya byin gyis gsol pa/ bcom ldan 'das mang ngo / bde bar gshegs pa mang ngo // bcom ldan 'das kyis bka' stsal pa/ kau shi ka de bas kyang rigs kyi bu 'am/ rigs kyi bu mo gang shes rab kyi pha rol du phyin pa 'di bris shing 'dzin pa dang / 'chang ba dang / klog pa dang / kun chub par byed pa dang / tshul bzhin du yid la byed cing // me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan dang / sil snyan sna tshogs kyis rim gror byed/ bkur stir byed/ bsti stang du byed/ mchod par byed na/ de'i bsod nams ches mang du 'phel lo// kau shi ka 'jig rten gyi khams 'bring po stong gnyis pa 'di/ de bzhin gshegs pa'i mchod rten gyis yongs su bkang ba lta zhog gi// kau shi ka gal te rigs kyi bu'am/ rigs kyi bu mo gang la la zhig gis/ de bzhin gshegs pa yongs su mya ngan las 'das nas mchod pa'i phyir/ stong gsum gyi stong chen po'i 'jig rten gyi khams rin po che sna bdun las byas pa'i mchod rten 'phang du dpag tshad tsam la/ rgyar dpag tshad phyed pas yongs su bkang ste/ de dag la nam 'tsho'i bar du lha rdzas kyi me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan dang / lha rdzas kyi sil snyan mang pos rim gror byas/ bkur stir byas/ bsti stang du byas/ mchod par byas na/ kau shi ka de la ji snyam du sems/ rigs kyi bu'am/ rigs kyi bu mo de'i bsod nams mang du 'phel lam/ brgya byin gyis gsol pa/ bcom ldan 'das mang ngo // bde bar gshegs pa mang ngo / bcom ldan 'das kyis bka' stsal pa/ kau shi ka de bas kyang rigs kyi bu 'am/ rigs kyi bu mo gang shes rab kyi pha rol du phyin pa 'di bris shing 'dzin pa dang / 'chang ba dang / klog pa dang / kun chub par byed pa dang / tshul bzhin du yid la byed cing // me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan dang / sil snyan sna tshogs kyis rim gror byed/ bkur stir byed/ bsti stang du byed/ mchod par byed na/ de'i bsod nams ches mang du 'phel lo// kau shi ka stong gsum gyi stong chen po'i 'jig rten gyi khams de bzhin gshegs pa'i mchod rten gyis yongs su bkang ba lta zhog gi// kau shi ka stong gsum gyi stong chen po'i 'jig rten gyi khams na/ sems can ji snyed yod pa de dag las sems can re res/ de bzhin gshegs pa yongs su mya ngan las 'das nas mchod pa'i phyir/ rin po che sna bdun las byas pa'i mchod rten 'phang du dpag tshad tsam la/ rgyar dpag tshad phyed pa sha stag byas te/ de dag la nam 'tsho'i bar du lha rdzas kyi me tog dang phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan dang / lha rdzas kyi sil snyan mang pos rim gror byas/ bkur stir byas/ bsti stang du byas/ mchod par byas pa bas/ rigs kyi bu'am/ rigs kyi bu mo gang la las/ shes rab kyi pha rol du phyin pa 'di bris shing bzung ba dang / bcangs pa dang / blags pa dang / kun chub par byas pa dang / tshul bzhin du yid la byas pa dang / rnam pa thams cad mkhyen pa nyid kyi sems dang yang ma bral bar byas te/ de la me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan dang / sil snyan sna tshogs kyis rim gror byas/ bkur stir byas/ bsti stang du byas/ mchod par byas na/ de nyid bsod nams ches mang du 'phel lo// brgya byin gyis gsol pa/ bcom ldan 'das de de lags so// bde bar gshegs pa de de lags te/ bcom ldan 'das shes rab kyi pha rol du phyin pa la rim gror bgyis pa dang / bkur stir bgyis pa dang / bsti stang du bgyis pa dang / mchod par bgyis pas ni/ 'das pa dang / ma byon pa dang / da ltar byung ba'i de bzhin gshegs pa dgra bcom pa yang dag par rdzogs pa'i sangs rgyas rnams la rim gror bgyis pa dang / bkur stir bgyis pa dang / bsti stang du bgyis pa dang / mchod par bgyis par 'gyur ro// shar phyogs kyi 'jig rten gyi khams gang gA'i klung gi bye ma snyed na/ sems can ji snyed cig mchis pa de dag las/ sems can re res kyang de bzhin gshegs pa yongs su mya ngan las 'das nas mchod pa'i slad du/ rin po che sna bdun las bgyis pa'i mchod rten 'phang du dpag tshad tsam la/ rgyar dpag tshad phyed pa sha stag bgyis te/ de dag la bskal ba'am/ bskal pa'i lhag mar lha rdzas kyi me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan dang / lha rdzas kyi sil snyan sna tshogs kyis rim gror bgyis/ bkur stir bgyis/ bsti stang du bgyis/ mchod par bgyis pa dang / lho dang / nub dang / byang dang / byang shar dang / shar lho dang / lho nub dang / nub byang dang / 'og dang / steng gi phyogs kyi phyogs re re zhing 'jig rten gyi khams gang+gA'i klung gi bye ma snyed na/ sems can ji snyed cig mchis pa de dag las/ sems can re res kyang de bzhin gshegs pa yongs su mya ngan las 'das nas mchod pa'i slad du/ rin po che sna bdun las bgyis pa'i mchod rten 'phang du dpag tshad tsam la/ rgyar dpag tshad phyed pa sha stag bgyis te/ de dag la bskal pa'am/ bskal pa'i lhag mar lha rdzas kyi me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan dang / lha rdzas kyi sil snyan sna tshogs kyis rim gror bgyis/ bkur stir bgyis/ bsti stang du bgyis/ mchod par bgyis na/ bcom ldan 'das de la ji ltar dgongs/ de'i slad du rigs kyi bu 'am/ rigs kyi bu mo de dag gi bsod nams mang du 'phel ba lags sam/ bcom ldan 'das kyis bka' stsal pa/ kau shi ka mang ngo // brgya byin gyis gsol pa/ bcom ldan 'das de bas kyang rigs kyi bu 'am/ rigs kyi bu mo gang shes rab kyi pha rol du phyin pa 'di bris shing 'dzin pa dang / 'chang ba dang / klog pa dang / kun chub par bgyid cing // de la me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan dang / sil snyan sna tshogs kyis rim gror bgyis/ bkur stir bgyis/ bsti stang du bgyis/ mchod par bgyis na/ de'i bsod nams ches mang du 'phel lo// de ci'i slad du zhe na/ bcom ldan 'das shes rab kyi pha rol du phyin pa 'di'i nang du dge ba'i chos thams cad 'dus te/ 'di ltar dge ba bcu'i las kyi lam dang / bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / sbyin pa'i pha rol du phyin pa dang / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa dang / nang stong pa nyid dang / dngos po med pa'i ngo bo nyid stong pa nyid kyi bar dang / dran pa nye bar gzhag pa rnams dang / yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa dang / rnam par thar pa'i sgo stong pa nyid dang / mtshan ma med pa dang / smon pa med pa dang / 'phags pa'i bden pa dang / sdug bsngal ba dang / kun 'byung ba dang / 'gog pa dang / lam bzhi dang / mngon par shes pa drug dang / rnam par thar pa brgyad dang / mthar gyis gnas pa'i snyoms par 'jug pa dgu dang / ting nge 'dzin thams cad dang / gzungs kyi sgo thams cad dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad dang / rnam pa thams cad mkhyen pa nyid kyi bar du yang 'dus so// de ni sangs rgyas bcom ldan 'das rnams kyi bstan pa ste/ de la bslabs shing 'das pa dang / ma byon pa dang / da ltar byung ba'i nyan thos dang / rang sangs rgyas dang / sangs rgyas bcom ldan 'das thams cad kyis chos thams cad kyi pha rol du phyin par gyur to// phyin to/ phyin par 'gyur ro// shes rab kyi pha rol du phyin pa stong phrag nyi shu lnga pa las le'u brgyad pa'o// // de nas bcom ldan 'das kyis/ lha'i dbang po brgya byin la 'di skad ces bka' stsal to// kau shi ka de de bzhin no// de de bzhin te/ rigs kyi bu'am/ rigs kyi bu mo de dag gi bsod nams mang du 'phel lo// gang gis shes rab kyi pha rol du phyin pa 'di bris shing glegs bam du byas te 'dzin cing 'chang ba dang / klog cing kun chub par byed pa dang / tshul bzhin du yid la byed cing // gong du me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan dang / sil snyan sna tshogs kyis rim gror byas/ bkur stir byas/ bsti stang du byas/ mchod par byas na/ de'i phyir rigs kyi bu 'am/ rigs kyi bu mo de dag gi bsod nams ni tshad med grangs med bsam gyis mi khyab mtshungs pa med/ dpag tu med par 'phel lo// de ci'i phyir zhe na// kau shi ka shes rab kyi pha rol tu phyin pa las byung ba ni/ de bzhin gshegs pa dgra bcom pa yang dag par rdzogs pa'i sangs rgyas rnams kyi rnam pa thams cad mkhyen pa nyid do// shes rab kyi pha rol du phyin pa las byung ba ni pha rol du phyin pa lnga dang / nang stong pa nyid dang / dngos po med pa'i ngo bo nyid stong pa nyid kyi bar dang / dran pa nye bar gzhag pa dang / yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / byams pa chen po dang / snying rje chen po dang / sangs rgyas kyi chos ma 'dres pa rnams dang / de bzhin gshegs pa'i spyan lnga dang / sems can yongs su smin pa dang / sangs rgyas kyi zhing yongs su dag pa'o// kau shi ka shes rab kyi pha rol du phyin pa las byung ba ni/ thams cad shes pa nyid dang / lam gyi rnam pa shes pa dang / rnam pa thams cad mkhyen pa nyid do// kau shi ka shes rab kyi pha rol du phyin pa las byung ba ni nyan thos kyi theg pa dang / rang sangs rgyas kyi theg pa dang / theg pa chen po'o// kau shi ka shes rab kyi pha rol du phyin pa las byung ba ni bla na med pa yang dag par rdzogs pa'i byang chub bo// kau shi ka de bas na rigs kyi bu'am/ rigs kyi bu mo gang la las shes rab kyi pha rol du phyin pa 'di bris te/ glegs bam du byas shing 'dzin pa dang / 'chang ba dang / klog pa dang / kun chub par byed pa dang / tshul bzhin du yid la byed cing // me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan dang / sil snyan sna tshogs kyis rim gror byas/ bkur stir byas/ bsti stang du byas/ mchod par byas na/ bsod nams mngon par 'du bya ba 'di la bsod nams mngon par 'du bya ba snga mas brgya'i char yang nye bar mi 'gro'o// stong gi cha dang / brgya phrag stong gi cha dang bye ba'i cha dang / bye ba brgya'i cha dang / bye ba stong gi cha dang / bye ba brgya phrag stong gi cha dang / grangs dang / cha dang / bgrang ba dang / dper yang nye bar mi 'gro/ rgyur yang mi bzod do// de ci'i phyir zhe na/ kau shi ka shes rab kyi pha rol du phyin pa 'di ji srid du 'dzam bu'i gling du gnas pa de srid du/ sangs rgyas dkon mchog nub par mi 'gyur ro// chos dkon mchog nub par mi 'gyur ro// dge 'dun dkon mchog nub par mi 'gyur ro// de srid du dge ba bcu'i las kyi lam dang / bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / mngon par shes pa lnga dang / sbyin pa'i pha rol du phyin pa dang / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa dang / nang stong pa nyid dang / dngos po med pa'i ngo bo nyid stong pa nyid kyi bar dang / dran pa nye bar gzhag pa rnams dang / yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa rnams dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / byams pa chen po dang / snying rje chen po dang / sangs rgyas kyi chos ma 'dres pa brgyad dang / rnam pa thams cad mkhyen pa nyid kyi bar du 'jig rten du 'byung bar 'gyur ro// de srid du rgyal rigs che zhing mtho ba rnams dang / bram ze'i rigs che zhing mtho ba rnams dang / khyim bdag gi rigs che zhing mtho ba rnams dang / rgyal chen bzhi'i ris kyi lha rnams dang / sum cu rtsa gsum dang / mtshe ma dang / dga' ldan dang / 'phrul dga' dang / gzhan 'phrul dbang byed dang / 'og min gyi bar gyi lha rnams 'jig rten du 'byung bar 'gyur ro// rgyun du zhugs pa rnams dang / lan cig phyir 'ong ba rnams dang / phyir mi 'ong ba rnams dang / dgra bcom pa rnams dang / rang sangs rgyas rnams dang / yang dag par rdzogs pa'i sangs rgyas rnams 'jig rten du 'byung bar 'gyur ro// byang chub sems dpa' sems dpa' chen po rnams 'byung ba yod do// bla na med pa'i sangs rgyas kyi ye shes dang / chos kyi 'khor lo bskor ba dang / sems can yongs su smin pa dang / sangs rgyas kyi zhing yongs su dag pa yod do// de nas stong gsum gyi stong chen po'i 'jig rten gyi khams 'di na/ rgyal chen bzhi'i ris kyi lha rnams dang / 'og min gyi bar gyi lha gang ji snyed yod pa de dag la/ lha'i dbang po brgya byin gyis smras pa/ grogs po dag shes rab kyi pha rol du phyin pa gzung bar bya'o// bcang bar bya'o// klag par bya'o// kun chub par bya'o// tshul bzhin du yid la bya'o/ grogs po dag shes rab kyi pha rol du phyin pa 'di bzung ba dang / bcangs pa dang / blags pa dang / kun chub par byas pa dang / tshul bzhin du yid la byas pas ni/ sangs rgyas kyi tshul rgyun chad par mi 'gyur ro// chos kyi tshul rgyun chad par mi 'gyur ro// dge 'dun gyi tshul rgyun chad par mi 'gyur ro// grogs po dag dkon mchog gsum gyi tshul rgyun ma chad na/ pha rol du phyin pa thams cad 'jig rten du 'byung bar 'gyur ro// nang stong pa nyid dang / dngos po med pa'i ngo bo nyid stong pa nyid kyi bar dang / dran pa nye bar gzhag pa rnams dang / yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa rnams dang / mthar gyis gnas pa'i snyoms par 'jug pa rnams dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang // de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / sangs rgyas kyi chos ma 'dres pa rnams dang / byang chub sems dpa'i spyod pa dang / rgyun du zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub dang / bla na med pa yang dag par rdzogs pa'i byang chub 'jig rten du 'byung bar 'gyur ro// de nas bcom ldan 'das kyis lha'i dbang po brgya byin la bka' stsal ba/ kau shi ka khyod kyis shes rab kyi pha rol du phyin pa 'di zung shig // chongs shig // lhogs shig // kun chub par gyis shig // kau shi ka shes rab kyi pha rol du phyin pa 'di tshul bzhin du yid la gyis shig // de ci'i phyir zhe na/ kau shi ka nam lha ma yin rnams 'di snyam du sems shing // sum cu rtsa gsum gyi lha rnams dang thab mo bya'o// sum cu rtsa gsum gyi lha rnams dang mtshams brdal lo snyam na de'i tshe/ kau shi ka khyod kyis shes rab kyi pha rol du phyin pa 'di yid kyis soms la kha ton gyis shig // tshul bzhin du yid la gyis shig dang / des lha ma yin gyi bsam pa de dag phyir nub par 'gyur te/ sems bskyed pa de dag slos shing rnam par 'phel bar mi 'gyur ro// lha'i bu dang lha'i bu mo gang dag shi 'pho ba'i tshe/ nam bdag cag ngan song su skye bar mthong na yang // kau shi ka khyod kyis de dag gi mdun du shes rab kyi pha rol du phyin pa 'di kha ton du gyis shig dang / de dag gis shes rab kyi pha rol du phyin pa thos pa'i dge ba'i rtsa ba dang / shes rab kyi pha rol du phyin pa la mos pas lha'i gnas de nyid du skye bar 'gyur ro// de ci'i phyir zhe na/ kau shi ka shes rab kyi pha rol du phyin pa 'di thos pa ni de ltar don dang ldan pa ste/ rigs kyi bu'am/ rigs kyi bu mo gang su yang rung ste/ de dag gis shes rab kyi pha rol du phyin pa 'di thos par gyur pa de dag thams cad kyang dge ba'i rtsa ba des mthar gyis bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ro// de ci'i phyir zhe na/ kau shi ka de ni 'di ltar 'das pa'i dus kyi de bzhin gshegs pa dgra bcom pa yang dag par rdzogs pa'i sangs rgyas nyan thos kyi dge 'dun dang bcas pa ji snyed cig byung ba de dag kyang // shes rab kyi pha rol du phyin pa 'di la bslabs nas/ phung po ma lus pa'i mya ngan las 'das pa'i dbyings su yongs su mya ngan las 'das so/ ma 'ongs pa'i dus kyi de bzhin gshegs pa dgra bcom pa yang dag par rdzogs pa'i sangs rgyas nyan thos kyi dge 'dun dang bcas pa ji snyed cig 'byung ba de dag kyang shes rab kyi pha rol du phyin pa 'di nyid la bslabs shing // bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ro// da ltar phyogs bcu'i 'jig rten gyi khams na/ de bzhin gshegs pa dgra bcom pa yang dag par rdzogs pa'i sangs rgyas nyan thos kyi dge 'dun dang bcas pa ji snyed cig bzhugs shing 'tsho skyong ba de dag thams cad kyang shes rab kyi pha rol du phyin pa 'di nyid bslabs te/ bla na med pa yang dag par rdzogs pa'i byang chub tu mngon par rdzogs par sangs rgyas so// de ci'i phyir zhe na/ kau shi ka de ni 'di ltar shes rab kyi pha rol du phyin pa 'di'i nang du nyan thos kyi chos sam/ rang sangs rgyas kyi chos sam/ byang chub sems dpa'i chos sam/ sangs rgyas kyi chos kyang rung ste/ byang chub kyi phyogs kyi chos thams cad 'dus so// brgya byin gyis gsol pa/ bcom ldan 'das 'di lta ste shes rab kyi pha rol du phyin pa 'di ni rig sngags chen mo'o// bcom ldan 'das 'di lta ste/ shes rab kyi pha rol du phyin pa 'di ni bla na med pa'i rig sngags so// bcom ldan 'das 'di lta ste/ shes rab kyi pha rol du phyin pa 'di ni mi mnyam pa dang mnyam pa'i rig sngags so// de ci'i slad du zhe na/ bcom ldan 'das de ni 'di ltar shes rab kyi pha rol du phyin pa ni mi dge ba'i chos thams cad spong ba'o/ dge ba'i chos thams cad sgrub pa'o// bcom ldan 'das kyis bka' stsal ba/ kau shi ka de de bzhin no// de de bzhin te/ kau shi ka 'di ltar shes rab kyi pha rol du phyin pa 'di ni rig sngags chen mo'o// kau shi ka 'di lta ste shes rab kyi pha rol du phyin pa 'di ni bla na med pa'i rig sngags so// kau shi ka 'di lta ste/ shes rab kyi pha rol du phyin pa 'di ni mi mnyam pa dang mnyam pa'i rig sngags so// de ci'i phyir zhe na/ kau shi ka de ni 'di ltar 'das pa dang / ma byon pa dang / da ltar phyogs bcu'i 'jig rten gyi khams na/ de bzhin gshegs pa dgra bcom pa yang dag par rdzogs pa'i sangs rgyas ji snyed cig bzhugs shing 'tsho skyong ba de dag kyang rig sngags 'di nyid la brten te/ bla na med pa yang dag par rdzogs pa'i byang chub tu mngon par rdzogs par sangs rgyas par gyur to// mngon par rdzogs par sangs rgyas so// mngon par rdzogs par 'tshang rgya bar 'gyur ro// de ci'i phyir zhe na/ kau shi ka de ni 'di ltar rig sngags 'di yod na/ dge ba bcu'i las kyi lam rnams 'jig rten na yod pa yin/ bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / mngon par shes pa lnga 'jig rten na yod pa yin/ pha rol du phyin pa thams cad dang / stong pa nyid thams cad dang / dran pa nye bar gzhag pa rnams dang / yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa dang / 'phags pa'i bden pa rnams dang / rnam par thar pa rnams dang / mthar gyis gnas pa'i snyoms par 'jug pa rnams dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / byams pa chen po dang / snying rje chen po dang / sangs rgyas kyi chos ma 'dres pa rnams 'jig rten na yod pa yin/ chos kyi dbyings 'jig rten na yod pa yin/ yang dag pa'i mtha' dang / de bzhin nyid dang / ma nor ba de bzhin nyid dang / gzhan ma yin pa de bzhin nyid dang / chos nyid dang / chos kyi gnas nyid dang / chos skyon med pa nyid 'jig rten na yod pa yin/ mig lnga 'jig rten na yod pa yin/ rgyun du zhugs pa'i 'bras bu 'jig rten na yod pa yin/ lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub 'jig rten na yod pa yin/ thams cad shes pa nyid 'jig rten na yod pa yin/ lam gyi rnam pa shes pa nyid dang / rnam pa thams cad mkhyen pa nyid 'jig rten na yod pa yin/ kau shi ka byang chub sems dpa' yod na dge ba bcu'i las kyi lam rnams 'jig rten na gdags su yod pa yin/ rnam pa thams cad mkhyen pa nyid kyi bar du 'jig rten na gdags su yod pa yin/ rgyun du zhugs pa 'jig rten na gdags su yod pa yin/ lan cig phyir 'ong ba dang / phyir mi 'ong ba dang / dgra bcom pa dang / rang sangs rgyas 'jig rten na gdags su yod pa yin/ de bzhin gshegs pa dgra bcom pa yang dag par rdzogs pa'i sangs rgyas 'jig rten na gdags su yod pa yin no// kau shi ka 'di lta ste dper na/ zla ba'i dkyil 'khor yod na rtsi dang / rgyu skar dang / skar ma thams cad gdags su yod do// kau shi ka de bzhin du byang chub sems dpa'i zla ba'i dkyil 'khor yod na/ dge ba'i spyod pa dang / yang dag pa'i spyod pa dang / dge ba bcu'i las kyi lam dang / pha rol du phyin pa thams cad dang / stong pa nyid thams cad dang / dran pa nye bar gzhag pa dang / yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / lam dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa dang / sangs rgyas kyi chos ma 'dres pa'i rtsi thams cad gdags su yod do// slob pa dang / mi slob pa dang / nyan thos dang / rang sangs rgyas kyi rgyu skar dang / skar ma thams cad kyang gdags su yod do// de bzhin gshegs pa dgra bcom pa yang dag par rdzogs pa'i sangs rgyas kyang 'jig rten na yod par 'gyur ro// gang gi tshe sangs rgyas bcom ldan 'das rnams 'jig rten du ma byung ba de'i tshe na yang // byang chub sems dpa' sems dpa' chen po rnams/ sems can rnams la 'jig rten pa dang / 'jig rten las 'das pa'i chos ston to// de ci'i phyir zhe na/ byang chub sems dpa' las byung ba ni nyan thos kyi theg pa dang / rang sangs rgyas kyi theg pa dang / theg pa chen po rnams te/ byang chub sems dpa' sems dpa' chen po thabs la mkhas pa gang dang ldan pas/ pha rol du phyin pa drug la spyod pa dang / stong pa nyid thams cad la spyod pa dang / byang chub kyi phyogs kyi chos sum cu rtsa bdun la spyod pa dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo gsum la spyod pa dang / mngon par shes pa drug dang / stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad la spyod pa dang / nyan thos kyi sar mi ltung ba dang / rang sangs rgyas kyi sa mngon du mi byed pa dang / sems can yongs su smin par byed pa dang / sangs rgyas kyi zhing yang yongs su dag par byed pa dang / tshe phun sum tshogs pa yang yongs su 'dzin pa dang / sems can phun sum tshogs pa yongs su 'dzin pa dang / sangs rgyas kyi zhing phun sum tshogs pa yongs su 'dzin pa dang / byang chub sems dpa' phun sum tshogs pa yongs su 'dzin pa dang / rnam pa thams cad mkhyen pa nyid rjes su thob par byed pa'i thabs mkhas pa de yang // shes rab kyi pha rol du phyin pa las byung bar rig par bya'o// kau shi ka gzhan yang rigs kyi bu 'am/ rigs kyi bu mo gang shes rab kyi pha rol du phyin pa 'di 'dzin pa dang / 'chang ba dang / klog pa dang / kun chub par byed pa dang / tshul bzhin du yid la byed pa de ni tshe 'di'i yon tan 'di dag dang / tshe rabs gzhan gyi yon tan 'di dag dang yang ldan par 'gyur ro// brgya byin gyis gsol pa/ bcom ldan 'das rigs kyi bu'am/ rigs kyi bu mo gang shes rab kyi pha rol du phyin pa 'di 'dzin pa dang / 'chang ba dang / klog pa dang / kun chub par bgyid pa dang / tshul bzhin du yid la bgyid pa de tshe 'di'i yon tan gang dang ldan par 'gyur ba lags// bcom ldan 'das kyis bka' stsal pa/ kau shi ka rigs kyi bu 'am/ rigs kyi bu mo gang shes rab kyi pha rol du phyin pa 'di 'dzin pa dang / 'chang ba dang / klog pa dang / kun chub par byed pa dang / tshul bzhin du yid la byed pa de sngon gyi las kyi rnam par smin pa ma gtogs par/ dug gis dus byed par mi 'gyur ro// mtshon gyis dus byed par mi 'gyur ro// mes dus byed par mi 'gyur ro// chus dus byed par mi 'gyur ro// nad brgya rtsa gcig gi bar gyis dus byed par mi 'gyur ro// rgyal po dang bla mas gnod par bya ba zhig byung ba las/ gal te rigs kyi bu'am/ rigs kyi bu mo shes rab kyi pha rol du phyin pa 'di kha ton du byed cing // rgyal po'i pho brang du song na/ de la glags tshol ba de dag gis glags mi rnyed de/ rgyal po'i bu dang / rgyal po'i blon po chen po dag kyang gtam dri ba dang / gtam bya bar sems shing // dga' bar bya bar sems par 'gyur ro// de ci'i phyir zhe na/ de ni shes rab kyi pha rol du phyin pa 'di nyid kyi gzi brjid dang mthus de ltar sems so// gal te rigs kyi bu'am/ rigs kyi bu mo gang shes rab kyi pha rol du phyin pa 'di nyid kha ton du byed cing // rgyal po'i pho brang du song na/ de la rgyal po'i bu'am rgyal po'i blon po chen po dag kyang dga' ba'i tshig gis gtam dri ba dang / gtam bya bar sems shing dga' bar bya bar sems par 'gyur ro// de ci'i phyir zhe na/ kau shi ka de ni 'di ltar rigs kyi bu'am/ rigs kyi bu mo de dag gis sems can thams cad la byams pa'i sems nye bar gzhag // snying rje'i sems dang / dga' ba'i sems dang / btang snyoms kyi sems nye bar gzhag pa'i phyir te/ kau shi ka rigs kyi bu 'am/ rigs kyi bu mo gang shes rab kyi pha rol du phyin pa 'di 'dzin pa dang / 'chang ba dang / klog pa dang / kun chub par byed pa dang / tshul bzhin du yid la byed pa de ni/ tshe 'di'i yon tan de dag dang ldan par 'gyur ro// kau shi ka tshe rabs gzhan gyi yon tan gang dag dang yang ldan par 'gyur zhe na/ 'di lta ste nam yang dge ba bcu'i las kyi lam dang bral bar mi 'gyur te/ bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / pha rol du phyin pa drug dang / byang chub kyi phyogs kyi chos sum cu rtsa bdun dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa rnams dang / mthar gyis gnas pa'i snyoms par 'jug pa rnams dang / rnam par thar pa'i sgo gsum dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / sangs rgyas kyi chos ma 'dres pa rnams dang bral bar mi 'gyur ro// de sems can rnams yongs su smin par bya ba'i smon lam gyi dbang ma gtogs par/ nam yang sems can dmyal ba dang / byol song gi skye gnas dang / gshin rje'i 'jig rten du mi skye'o// de nam yang yan lag nyams pa can du mi 'gyur/ nam yang dbul po'i rigs su mi skye/ smyig ma mkhan gyi rigs sam/ sme sha can gyi rigs sam/ mgar ba'am/ phyag dar ba'am/ shen pa'am/ phag gsod pa'i rigs sam/ dmangs rigs su mi skye ste/ rtag tu rgyun mi chad par mi chen po'i mtshan sum cu rtsa gnyis dang ldan par 'gyur/ 'jig rten gyi khams gang na/ sangs rgyas bcom ldan 'das rnams bzhugs shing 'tsho skyong ba'i 'jig rten gyi khams de dag tu rdzus shing skye bar 'gyur te/ nam yang byang chub sems dpa'i mngon par shes pa dang bral bar mi 'gyur ro// de 'dod na sangs rgyas bcom ldan 'das rnams la blta ba dang / phyag bya ba dang / bsnyen bkur ba dang / chos mnyan pa'i phyir/ sangs rgyas kyi zhing nas sangs rgyas kyi zhing du 'gro bar 'gyur te/ de sangs rgyas kyi zhing nas sangs rgyas kyi zhing du 'gro zhing // sems can rnams kyang yongs su smin par byed/ sangs rgyas kyi zhing yang yongs su dag par byed do// kau shi ka de bas na rigs kyi bu'am/ rigs kyi bu mo yon tan 'di dag phun sum tshogs par 'dod pas/ shes rab kyi pha rol du phyin pa 'di gzung bar bya/ bcang bar bya/ klag par bya/ kun chub par bya/ tshul bzhin du yid la bya/ rnam pa thams cad mkhyen pa nyid kyi sems dang ma bral bar bya'o// de dag ni nam bla na med pa yang dag par rdzogs pa'i byang chub tu mngon par rdzogs par sangs rgyas kyi bar du tshe 'di'i yon tan dang / tshe rabs gzhan gyi yon tan de dag dang ldan par 'gyur ro// shes rab kyi pha rol du phyin pa stong phrag nyi shu lnga pa las/ le'u bcu dgu pa'o// // de nas mu stegs can gzhan dang / kun du rgyu ba glags pa blta ba'i bsam pa can brgya tsam zhig // bcom ldan 'das gang na ba de logs su dong ba dang / de nas lha'i dbang po brgya byin 'di snyam du sems par gyur te/ mu stegs can gzhan dang / kun du rgyu ba brgya po glags blta ba'i bsam pa can 'di dag bcom ldan 'das gang na ba der dong nas de la bdag gis ci nas kyang shes rab kyi pha rol du phyin pa brjod pas/ mu stegs can gzhan dang / kun du rgyu ba 'di dag bcom ldan 'das kyi drung du dong nas/ bar chad byed par mi 'gyur bar bdag gis bcom ldan 'das las shes rab kyi pha rol du phyin pa 'di las ji snyed cig bzung ba de dag kha ton du bya'o snyam nas/ de nas lha'i dbang po brgya byin gyis/ bcom ldan 'das las shes rab kyi pha rol du phyin pa las ji snyed bzung ba de dag kha ton du brjod do// de nas mu stegs can gzhan dang / kun du rgyu ba de dag rgyang ring po ring po nas/ bcom ldan 'das la g.yas phyogs su bskor ba byas nas/ lam de nyid dang sgo de nyid nas phyir dong ngo // de nas tshe dang ldan pa sha ra dwa ti'i bu 'di snyam du sems par gyur te/ de ltar mu stegs can gzhan dang / kun du rgyu ba de dag gis/ rgyang ring po nas bcom ldan 'das la g.yas phyogs nas bskor ba byas te/ lam de nyid dang sgo de nyid nas phyir dong na/ de ci'i rgyu zhig snyam pa dang / de nas bcom ldan 'das kyis tshe dang ldan pa sha ra dwa ti'i bu'i sems kyi kun du rtog pa thugs kyis thugs su chud nas/ tshe dang ldan pa sha ra dwa ti'i bu la bka' stsal pa/ sha ra dwa ti'i bu de ni lha'i dbang po brgya byin gyis/ shes rab kyi pha rol du phyin pa yang dag par bsams pas/ de'i phyir mu stegs can gzhan dang / kun du rgyu ba 'di dag rgyang ring po ring po nas nga la g.yas phyogs su bskor ba byas te/ lam de nyid dang sgo de nyid nas phyir dong ba yin no// sha ra dwa ti'i bu mu stegs can gzhan dang / kun du rgyu ba 'di dag las 'ga' tsam yang dkar po'i sems dang ldan par ma mthong ste/ mu stegs can gzhan dang / kun du rgyu ba 'di dag thams cad ni gnod par bya ba'i sems dang ldan pa/ glags blta ba'i bsam pa can sha stag ste/ 'khor 'dir 'ong bar sems pa sha stag kyang // sha ra dwa ti'i bu ngas ni 'jig rten lha dang bcas pa/ bdud dang bcas pa/ tshangs par bcas pa dang / dge sbyong dang bram zer bcas pa'i skye dgu'i nang na/ gang shes rab kyi pha rol du phyin pa 'di bstan pa'i tshe/ zhe sdang ba'i sems sam/ glags blta ba'i bsam pas nye bar 'gro ba ma mthong ste/ de ni gnas med do// de ci'i phyir zhe na/ sha ra dwa ti'i bu de ni 'di ltar stong gsum gyi stong chen po'i 'jig rten gyi khams 'di na rgyal chen bzhi'i ris kyi lha'i bu dang / 'og min gyi bar gyi lha'i bu gang ji snyed cig yod pa dang / nyan thos dang / rang sangs rgyas gang ji snyed cig yod pa dang / byang chub sems dpa' gang ji snyed cig yod pa de dag gis shes rab kyi pha rol du phyin pa 'di yongs su bzung ngo // de ci'i phyir zhe na/ 'di ltar de dag thams cad ni shes rab kyi pha rol du phyin pa las byung ba sha stag go// sha ra dwa ti'i bu gzhan yang shar phyogs kyi 'jig rten gyi khams gang gA'i klung gi bye ma snyed dag na/ sangs rgyas bcom ldan 'das nyan thos kyi dge 'dun dang bcas pa ji snyed cig bzhugs pa dang / rang sangs rgyas dang / byang chub sems dpa' sems dpa' chen po dang / lha dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po gang ji snyed cig yod pa de dag thams cad kyis kyang shes rab kyi pha rol du phyin pa 'di yongs su bzung ngo // de ci'i phyir zhe na/ 'di ltar de dag thams cad ni shes rab kyi pha rol du phyin pa las byung ba sha stag go/ lho dang / nub dang / byang dang / byang shar dang / shar lho dang / lho nub dang / nub byang dang / 'og dang / steng gi phyogs kyi phyogs re re'i 'jig rten gyi khams gang gA'i klung gi bye ma snyed dag na/ sangs rgyas bcom ldan 'das nyan thos kyi dge 'dun dang bcas pa ji snyed cig bzhugs pa dang / rang sangs rgyas dang / byang chub sems dpa' sems dpa' chen po dang / lha dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po gang ji snyed cig yod pa de dag thams cad kyis kyang shes rab kyi pha rol du phyin pa 'di yongs su bzung ngo // de ci'i phyir zhe na/ 'di ltar de dag thams cad ni shes rab kyi pha rol du phyin pa las byung ba sha stag go// de nas bdud sdig to can 'di snyam du sems par gyur te/ de bzhin gshegs pa dgra bcom pa yang dag par rdzogs pa'i sangs rgyas kyi 'khor bzhi po 'di dag kyang mngon du gyur/ 'dod pa la spyod pa dang / gzugs la spyod pa'i lha 'di dag kyang mngon du gyur pa las/ 'dir ni gdon mi za bar byang chub sems dpa' sems dpa' chen po rnams bla na med pa yang dag par rdzogs pa'i byang chub tu lung ston par 'gyur gyis/ de la bdag gis bcom ldan 'das gang na ba der song ste bar chad bya'o snyam nas/ bdud sdig to can gyis dpung gi tshogs yan lag bzhi pa mngon par sprul nas/ bcom ldan 'das gang na ba der 'gro 'dod par gyur pa dang / de nas lha'i dbang po brgya byin 'di snyam du sems par gyur to// kye ma bdud sdig to can 'di dpung gi tshogs yan lag bzhi pa mngon par sprul cing // bcom ldan 'das gang na ba der 'gro bar 'dod la/ bdud sdig to can gyi dpung gi tshogs yan lag bzhi rnam par bkod pa 'di ni/ rgyal po bi ma bi sA ra'i dpung gi tshogs yan lag bzhi pa rnam par bkod pas kyang de tsam mi phod/ rgyal po sde rab tu pham byed dang / shAkya rnams dang / li tsa byi rnams kyi dpung gi tshogs yan lag bzhi pa rnam par bkod pas kyang de tsam mi phod de/ bdud sdig to can 'di ni yun ring po nas bcom ldan 'das la yang glags lta zhing glags tshol/ sems can yang dag par brtson pa rnams la yang gtse ba'i bsam pa can yin gyis/ bdag gis shes rab kyi pha rol du phyin pa 'di yang dag par bsam par bya'o// dran pas brjod par bya'o snyam nas/ lha'i dbang po brgya byin gyis/ shes rab kyi pha rol du phyin pa 'di yang dag par bsams te/ dran pas gsal bar brjod pa dang / lha'i dbang po brgya byin gyis/ ji lta ji ltar shes rab kyi pha rol du phyin pa 'di gsal bar brjod pa de lta de ltar/ bdud sdig can de dag lam de nyid dang sgo de nyid nas phyir log go// de nas 'khor de na rgyal chen bzhi'i ris kyi lha'i bu dang / 'og min gyi bar gyi lha ji snyed cig 'khod pa de dag gis/ lha rdzas kyi me tog dang / na bza' mang po mngon par sprul nas/ bar snang gi nam mkha' la 'khod bzhin du/ bcom ldan 'das gang na ba der gtor te/ mngon par gtor nas tshig 'di skad du brjod do// 'dzam bu'i gling gi mi 'di rnams shes rab kyi pha rol du phyin pa 'di la yun ring por spyod par gyur cig // 'dzam bu'i gling gi mi 'di dag ji srid du shes rab kyi pha rol du phyin pa 'di la spyod pa de srid du/ de bzhin gshegs pa dgra bcom pa yang dag par rdzogs pa'i sangs rgyas kyang nub par mi 'gyur la/ dam pa'i chos yun ring du gnas shing // dge 'dun dkon mchog kyang 'jig rten du 'byung bar 'gyur zhe'o/ stong gsum gyi stong chen po'i 'jig rten gyi khams dang / phyogs bcu'i 'jig rten gyi khams kyi bar kyi de bzhin gshegs pa dgra bcom pa yang dag par rdzogs pa'i sangs rgyas kyang nub par mi 'gyur la/ dam pa'i chos kyang yun ring por gnas shing // dge 'dun dkon mchog kyang 'jig rten du 'byung bar 'gyur zhe'o// byang chub sems dpa' sems dpa' chen po rnams kyi spyod pa khyad par du 'phags pa yang yod par 'gyur zhe'o// phyogs gang na rigs kyi bu'am rigs kyi bu mo de dag gis shes rab kyi pha rol du phyin pa 'di bris shing glegs bam du byas te 'chang ba'i phyogs de ni snang ba dang ldan par rig par bya'o// phyogs de ni mgon dang bcas shing mun pa dang bral bar rig par bya'o// de nas bcom ldan 'das kyis lha'i dbang po brgya byin dang / 'og min gyi bar gyi lha'i bu de dag la 'di skad ces bka' stsal to// kau shi ka de de bzhin te/ de de bzhin no// lha'i bu dag de de bzhin no// de de bzhin te/ ji srid du 'dzam bu'i gling gi mi rnams shes rab kyi pha rol du phyin pa 'di la spyod pa de srid du/ de bzhin gshegs pa dgra bcom pa yang dag par rdzogs pa'i sangs rgyas kyang nub par mi 'gyur la/ dam pa'i chos kyang yun ring du gnas shing // dge 'dun dkon mchog kyang 'jig rten du 'byung bar 'gyur ro// stong gsum gyi stong chen po'i 'jig rten gyi khams dang / phyogs bcu kun gyi 'jig rten gyi khams kyi bar gyi de bzhin gshegs pa dgra bcom pa yang dag par rdzogs pa'i sangs rgyas rnams kyang nub par mi 'gyur la/ dam pa'i chos kyang yun ring du gnas shing // dge 'dun dkon mchog kyang 'jig rten du 'byung bar 'gyur ro// byang chub sems dpa' sems dpa' chen po rnams kyi spyod pa khyad par du 'phags pa yang yod par 'gyur ro// phyogs gang na rigs kyi bu'am/ rigs kyi bu mo de dag gis shes rab kyi pha rol du phyin pa 'di bris shing glegs bam du byas te 'chang ba'i phyogs de ni snang ba dang ldan par ngas shes so// phyogs de ni mgon dang bcas shing mun pa dang bral bar ngas shes so// de nas lha'i bu de dag gis lha rdzas kyi me tog mod po mngon par sprul nas/ bcom ldan 'das gang na ba der mngon par gtor te/ 'di skad kyi tshig brjod do// bcom ldan 'das rigs kyi bu'am/ rigs kyi bu mo gang la la/ shes rab kyi pha rol du phyin pa/ 'di 'dzin pa dang / 'chang ba dang / klog pa dang / kun chub par bgyid cing // tshul bzhin du yid la bgyid pa de la bdud dam bdud kyi rigs su gtogs pa'i lha glags tshol ba rnams kyis glags mi rnyed do// bcom ldan 'das bdag cag gis kyang rigs kyi bu 'am/ rigs kyi bu mo de la rtag tu rgyun mi chad par bsrung ba dang / bskyab pa dang / bskyang bar bgyi'o// de ci'i slad du zhe na/ rigs kyi bu'am/ rigs kyi bu mo gang shes rab kyi pha rol du phyin pa 'di 'dzin cing 'chang ba dang / klog cing kun chub par bgyid pa dang / tshul bzhin du yid la bgyid pa de ni ston pa'am/ ston pa dang mtshungs pa tsam du bdag cag sems so// de nas lha'i dbang po brgya byin gyis/ bcom ldan 'das la 'di skad ces gsol to// bcom ldan 'das rigs kyi bu'am/ rigs kyi bu mo gang shes rab kyi pha rol du phyin pa 'di 'dzin cing 'chang ba dang / klog cing kun chub par bgyid pa dang / tshul bzhin du yid la bgyid pa de dag ni dge ba'i rtsa ba dma' ba dang ldan pa ma lags te/ bcom ldan 'das rigs kyi bu'am/ rigs kyi bu mo gang shes rab kyi pha rol du phyin pa 'di 'dzin cing 'chang ba dang / klog cing kun chub par bgyid pa dang / tshul bzhin du yid la byed pa de dag ni sngon gyi rgyal ba la bgyi ba bgyid pa lags so// bcom ldan 'das rigs kyi bu'am/ rigs kyi bu mo gang shes rab kyi pha rol du phyin pa 'di 'dzin cing 'chang ba dang / klog cing kun chub par bgyid pa dang / tshul bzhin du yid la bgyid pa de dag ni/ sangs rgyas mang po la bsnyen bkur bgyis par 'gyur/ dge ba'i bshes gnyen gyis yongs su bzung bar 'gyur ro// bcom ldan 'das de ci'i slad du zhe na/ 'di lta ste/ shes rab kyi pha rol du phyin pa 'di las/ rnam pa thams cad mkhyen pa nyid btsal bar bgyi'o// bcom ldan 'das 'di lta ste/ rnam pa thams cad mkhyen pa nyid las shes rab kyi pha rol du phyin pa btsal bar bgyi'o// de ci'i slad du zhe na/ bcom ldan 'das de ni 'di ltar shes rab kyi pha rol du phyin pa yang gzhan la/ rnam pa thams cad mkhyen pa nyid kyang gzhan ma lags/ rnam pa thams cad mkhyen pa nyid kyang gzhan la/ shes rab kyi pha rol du phyin pa yang gzhan ma lags te/ shes rab kyi pha rol du phyin pa dang / rnam pa thams cad mkhyen pa nyid de la gnyis su ma mchis te gnyis su bgyir ma mchis so// bcom ldan 'das kyis bka' stsal ba/ kau shi ka de de bzhin no// de de bzhin te/ kau shi ka shes rab kyi pha rol du phyin pa las byung ba ni/ de bzhin gshegs pa dgra bcom pa yang dag par rdzogs pa'i sangs rgyas rnams kyi rnam pa thams cad mkhyen pa nyid do// rnam pa thams cad mkhyen pa nyid las byung ba ni shes rab kyi pha rol du phyin pa'o// de ci'i phyir zhe na/ kau shi ka de ni 'di ltar shes rab kyi pha rol du phyin pa yang gzhan la/ rnam pa thams cad mkhyen pa nyid kyang gzhan ma yin/ rnam pa thams cad mkhyen pa nyid kyang // gzhan la/ shes rab kyi pha rol du phyin pa yang gzhan ma yin te/ de ltar shes rab kyi pha rol du phyin pa dang / rnam pa thams cad mkhyen pa nyid de la gnyis su med de gnyis su byar med do// shes rab kyi pha rol du phyin pa stong phrag nyi shu lnga ba las/ le'u nyi shu pa'o// // de nas tshe dang ldan pa dga' bos/ bcom ldan 'das la 'di skad ces gsol to// bcom ldan 'das kyis ji ltar shes rab kyi pha rol du phyin pa'i ming yongs su brjod par mdzad pa de ltar/ sbyin pa'i pha rol du phyin pa'i ming yang yongs su brjod pa ma mdzad/ de ltar tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / de ltar bsam gtan gyi pha rol du phyin pa'i ming yang yongs su brjod pa ma mdzad do// de ltar na nang stong pa nyid dang / dngos po med pa'i ngo bo nyid stong pa nyid kyi bar gyi ming yang yongs su brjod pa ma mdzad do// de ltar dran pa nye bar gzhag pa rnams kyi ming yang yongs su brjod pa ma mdzad do// de ltar yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa'i ming yang yongs su brjod pa ma mdzad do// de ltar 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams kyi ming yang yongs su brjod pa ma mdzad do// de ltar rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams kyi ming yang yongs su brjod pa ma mdzad do// de ltar de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa rnams kyi ming yang yongs su brjod pa ma mdzad do// bcom ldan 'das kyis bka' stsal ba/ dga' bo shes rab kyi pha rol du phyin pa 'di ni 'di lta ste/ pha rol du phyin pa lnga dang / stong pa nyid thams cad dang / byang chub kyi phyogs kyi chos sum cu rtsa bdun dang / 'phags pa'i bden pa bzhi dang / bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad dag gi thog mar 'gro'o// kun du 'dren pa'o// dga' bo de ji snyam du sems/ rnam pa thams cad mkhyen pa nyid du yongs su ma bsdos pa'i sbyin pa/ sbyin pa'i pha rol du phyin pa yin nam/ rnam pa thams cad mkhyen pa nyid du yongs su ma bsngos pa'i tshul khrims dang / bzod pa dang / brtson 'grus dang / bsam gtan dang shes rab shes rab kyi pha rol du phyin pa yin nam/ gsol pa/ bcom ldan 'das de ni ma lags na/ bcom ldan 'das rnam pa thams cad mkhyen pa nyid du ji ltar yongs su bsngos pa'i sbyin pa/ sbyin pa'i pha rol du phyin pa lags/ rnam pa thams cad mkhyen pa nyid du ji ltar yongs su bsngos pa'i tshul khrims dang / bzod pa dang / brtson 'grus dang / bsam gtan dang / shes rab ni shes rab kyi pha rol du phyin pa lags/ bcom ldan 'das kyis bka' stsal ba dga' bo gnyis su med pa'i tshul gyis/ rnam pa thams cad mkhyen pa nyid du yongs su bsngos pa'i sbyin pa ni/ sbyin pa'i pha rol du phyin pa yin no// dga' bo gnyis su med pa'i tshul gyis/ rnam pa thams cad mkhyen pa nyid du yongs su bsngos pa'i tshul khrims dang / bzod pa dang / brtson 'grus dang / bsam gtan dang / shes rab ni shes rab kyi pha rol du phyin pa yin no// mi skye ba'i tshul dang / mi dmigs pa'i tshul gyis/ rnam pa thams cad mkhyen pa nyid du yongs su bsngos pa'i sbyin pa ni/ sbyin pa'i pha rol du phyin pa yin no// mi skye ba dang / mi dmigs pa'i tshul gyis/ rnam pa thams cad mkhyen pa nyid du yongs su bsngos pa'i tshul khrims dang / bzod pa dang / brtson 'grus dang / bsam gtan dang / shes rab ni shes rab kyi pha rol du phyin pa yin no// gsol ba/ bcom ldan 'das ji ltar gnyis su ma mchis pa'i tshul dang / mi skye ba'i tshul dang / mi dmigs pa'i tshul gyis/ rnam pa thams cad mkhyen pa nyid du yongs su bsngos pa'i sbyin pa ni/ sbyin pa'i pha rol du phyin pa lags/ ji ltar gnyis su ma mchis pa'i tshul dang mi skye ba'i tshul dang / mi dmigs pa'i tshul gyis/ rnam pa thams cad mkhyen pa nyid du yongs su bsngos pa'i tshul khrims dang / bzod pa dang / brtson 'grus dang / bsam gtan dang / shes rab ni shes rab kyi pha rol du phyin pa lags/ bcom ldan 'das kyis bka' stsal ba/ gzugs gnyis su med pa'i tshul gyis tshor ba dang / 'du shes dang / 'du byed dang / rnam par shes pa gnyis su med pa'i tshul dang / byang chub kyi bar du gnyis su med pa'i tshul gyis de ltar 'gyur ro// gsol pa/ bcom ldan 'das ji ltar gzugs gnyis su ma mchis pa'i tshul dang / ji ltar tshor ba dang / 'du shes dang / 'du byed dang / rnam par shes pa gnyis su ma mchis pa'i tshul dang / ji ltar byang chub kyi bar du gnyis su ma mchis pa'i tshul lags/ bcom ldan 'das kyis bka' stsal pa/ dga' bo 'di ltar gzugs ni gzugs kyis stong ngo // tshor ba dang / 'du shes dang / 'du byed dang / rnam par shes pa ni rnam par shes pas stong ste/ de ci'i phyir zhe na/ 'di ltar gzugs dang / tshor ba dang / 'du shes dang / 'du byed dang / rnam par shes pa dang / pha rol du phyin pa 'di dag gnyis su med de gnyis su byar med do// byang chub kyi bar ni byang chub kyis stong ngo // de ci'i phyir zhe na/ de ni 'di ltar byang chub dang / pha rol du phyin pa 'di dag gnyis su med de gnyis su byar med do// dga' bo de lta bas na pha rol du phyin pa lnga po 'di dag gi thog mar 'gro ba ni shes rab kyi pha rol du phyin pa nyid do// stong pa nyid thams cad dang / byang chub kyi phyogs kyi chos sum cu rtsa bdun dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo gsum dang / mngon par shes pa drug dang / ting nge 'dzin thams cad dang / gzungs kyi sgo thams cad dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad dang / byang chub kyi bar gyi thog mar 'gro ba ni shes rab kyi pha rol du phyin pa nyid do// dga' bo 'di lta ste/ dper na/ sa chen po la sa bon btab pa rgyu rkyen tshogs par gyur nas/ rnam par 'phel bar 'gyur ba yang // sa chen po ni de dag gi gnas te/ sa chen po de la rten cing sa bon de dag skye bar 'gyur ro// de bzhin du shes rab kyi pha rol du phyin pa la rten cing // pha rol du phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo gsum dang / mngon par shes pa drug dang / ting nge 'dzin rnams dang / gzungs kyi sgo rnams rnam par 'phel lo// de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / snying rje chen po dang / sangs rgyas kyi chos ma 'dres pa brgyad rnam par 'phel lo// thams cad shes pa nyid dang / lam gyi rnam pa shes pa nyid dang / rnam pa thams cad mkhyen pa nyid rnam par 'phel te/ dga' bo rnam pa thams cad mkhyen pa nyid la rten cing // pha rol du phyin pa lnga rnams rnam par 'phel lo// rnam pa thams cad mkhyen pa nyid la rten cing // stong pa nyid thams cad rnam par 'phel lo// rnam pa thams cad mkhyen pa nyid la rten cing // dran pa nye bar gzhag pa bzhi rnam par 'phel lo// rnam pa thams cad mkhyen pa nyid la rten cing // yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa rnam par 'phel lo// rnam pa thams cad mkhyen pa nyid la rten cing // 'phags pa'i bden pa bzhi dang / bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / snying rje chen po dang / sangs rgyas kyi chos ma 'dres pa brgyad rnam par 'phel lo// rnam pa thams cad mkhyen pa nyid la rten cing // thams cad shes pa nyid dang / lam gyi rnam par shes pa nyid dang / rnam pa thams cad mkhyen pa nyid rnam par 'phel lo// dga' bo de lta bas na shes rab kyi pha rol du phyin pa ni/ pha rol du phyin pa lnga po 'di dag yongs su sgrub pa'o// stong pa nyid thams cad yongs su sgrub pa'o// dran pa nye bar gzhag pa bzhi yongs su sgrub pa'o// yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa yongs su sgrub pa'o// 'phags pa'i bden pa bzhi dang / bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / snying rje chen po dang / sangs rgyas kyi chos ma 'dres pa brgyad yongs su sgrub pa'o// thams cad shes pa nyid dang / lam gyi rnam pa shes pa nyid dang / rnam pa thams cad mkhyen pa nyid yongs su sgrub pa'o// // shes rab kyi pha rol tu phyin pa stong phrag nyi shu lnga pa/ bam po sum cu gsum pa/ de nas lha'i dbang po brgya byin gyis/ bcom ldan 'das la 'di skad ces gsol to// bcom ldan 'das de bzhin gshegs pa dgra bcom pa yang dag par rdzogs pa'i sangs rgyas kyis shes rab kyi pha rol du phyin pa'i yon tan gang // bdag gis bcom ldan 'das las thos te/ rigs kyi bu 'am/ rigs kyi bu mo gang shes rab kyi pha rol du phyin pa 'di 'dzin pa dang / 'chang ba dang / klog pa dang / kun chub par bgyid pa dang / tshul bzhin du yid la bgyid pa'i yon tan gang ji snyed cig mchis pa dang / shes rab kyi pha rol du phyin pa 'di'i yon tan gang ji snyed cig bdag gis/ bcom ldan 'das las bzung ste/ bcangs pa dang / blags pa dang / kun chub par bgyid pa dang / spel ba de dag thams cad ni bka' ma stsal te/ bcom ldan 'das shes rab kyi pha rol du phyin pa bzung ba dang / bcangs pa dang / blags pa dang / spel ba dang / tshul bzhin du yid la bgyis pas ni/ dge ba bcu'i las kyi lam rnams 'jig rten du 'byung bar 'gyur ro// bsam gtan bzhi 'jig rten du 'byung bar 'gyur ro// tshad med pa bzhi dang / gzugs med pa'i snyoms par 'jug pa bzhi dang / mngon par shes pa lnga 'jig rten du 'byung bar 'gyur ro// sbyin pa'i pha rol du phyin pa 'jig rten du 'byung bar 'gyur ro// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa 'jig rten du 'byung bar 'gyur ro// nang stong pa nyid 'jig rten du 'byung bar 'gyur ro// dngos po med pa'i ngo bo nyid stong pa nyid kyi bar du 'jig rten du 'byung bar 'gyur ro// dran pa nye bar gzhag pa bzhi 'jig rten du 'byung bar 'gyur ro// 'phags pa'i lam yan lag brgyad pa'i bar du 'jig rten du 'byung bar 'gyur ro// sangs rgyas kyi chos ma 'dres pa brgyad kyi bar du 'jig rten du 'byung bar 'gyur ro// bcom ldan 'das shes rab kyi pha rol du phyin pa bzung ba dang / bcangs pa dang / blags pa dang / kun chub par bgyis pa dang / tshul bzhin du yid la bgyis pas/ rgyal rigs che zhing mtho ba rnams 'jig rten du 'byung bar 'gyur ro// bram ze'i rigs che zhing mtho ba rnams 'jig rten du 'byung bar 'gyur ro// khyim bdag gi rigs che zhing mtho ba rnams 'jig rten du 'byung bar 'gyur ro// rgyal chen bzhi'i ris kyi lha rnams 'jig rten na mchis so// 'og min gyi bar gyi lha rnams 'jig rten na mchis so// bcom ldan 'das shes rab kyi pha rol du phyin pa bzung ba dang / bcangs pa dang / blags pa dang / kun chub par bgyis pa dang / tshul bzhin du yid la bgyis pas ni/ rgyun du zhugs pa rnams 'jig rten du mchis so// lan cig phyir 'ong ba dang / phyir mi 'ong ba dang / dgra bcom pa rnams 'jig rten na mchis so// rang sangs rgyas rnams 'jig rten na mchis so// byang chub sems dpa' sems dpa' chen po rnams 'jig rten na mchis so// bcom ldan 'das shes rab kyi pha rol du phyin pa bzung ba dang / bcangs pa dang / blags pa dang / kun chub par bgyis pa dang / tshul bzhin du yid la bgyis pas ni de bzhin gshegs pa dgra bcom pa yang dag par rdzogs pa'i sangs rgyas kyang 'jig rten du 'byung bar 'gyur ro// bcom ldan 'das kyis bka' stsal pa/ kau shi ka rigs kyi bu 'am/ rigs kyi bu mo gang gis shes rab kyi pha rol du phyin pa 'di bzung ba dang / bcangs pa dang / blags pa dang / kun chub par byas pa dang / tshul bzhin du yid la byas pa de'i yon tan ni/ der zad par yang ma bshad de/ kau shi ka de ci'i phyir zhe na/ rigs kyi bu'am/ rigs kyi bu mo gang shes rab kyi pha rol du phyin pa 'di 'dzin pa dang / 'chang ba dang / klog pa dang / kun chub par byed pa dang / tshul bzhin du yid la byed pa dang / rnam pa thams cad mkhyen pa nyid kyi sems dang ma bral bar byed pa de dag ni tshul khrims kyi phung po tshad med pa dang ldan par 'gyur ro// rigs kyi bu'am/ rigs kyi bu mo gang shes rab kyi pha rol du phyin pa 'di 'dzin pa dang / 'chang ba dang / klog pa dang / kun chub par byed pa dang / tshul bzhin du yid la byed pa dang / rnam pa thams cad mkhyen pa nyid kyi sems dang ma bral bar byed pa de dag ni/ ting nge 'dzin gyi phung po dang / shes rab kyi phung po dang / rnam par grol ba'i phung po dang / rnam par grol ba'i ye shes mthong ba'i phung po tshad med pa dang ldan par 'gyur ro// kau shi ka rigs kyi bu 'am/ rigs kyi bu mo gang shes rab kyi pha rol du phyin pa 'di 'dzin pa dang / 'chang ba dang / klog pa dang / kun chub par byed pa dang / tshul bzhin du yid la byed pa dang / rnam pa thams cad mkhyen pa nyid kyi sems dang ma bral bar byed pa de dag ni/ de bzhin gshegs pa'i don du zhugs par rig par bya'o// kau shi ka nyan thos dang / rang sangs rgyas thams cad kyi tshul khrims kyi phung po dang / ting nge 'dzin gyi phung po dang / shes rab kyi phung po dang / rnam par grol ba'i phung po dang / rnam par grol ba'i ye shes mthong ba'i phung po dang / gang yang rigs kyi bu dang / rigs kyi bu mo de dag gi tshul khrims kyi phung po dang / ting nge 'dzin gyi phung po dang / shes rab kyi phung po dang / rnam par grol ba'i phung po dang / rnam par grol ba'i ye shes mthong ba'i phung po las/ kau shi ka tshul khrims kyi phung po dang / ting nge 'dzin gyi phung po dang / shes rab kyi phung po dang / rnam par grol ba'i phung po dang / rnam par grol ba'i ye shes mthong ba'i phung po 'di la ni/ nyan thos dang / rang sangs rgyas thams cad kyi tshul khrims kyi phung po dang / shes rab kyi phung po dang / ting nge 'dzin gyi phung po dang / rnam par grol ba'i phung po dang / rnam par grol ba'i ye shes mthong ba'i phung po sa brgya'i char yang nye bar mi 'gro'o// stong gi char yang nye bar mi 'gro'o// brgya phrag stong gi char yang nye bar mi 'gro'o// bye ba'i char yang nye bar mi 'gro'o// bye ba brgya'i char yang nye bar mi 'gro'o// bye ba stong gi char yang nye bar mi 'gro'o// bye ba brgya phrag stong gi char yang nye bar mi 'gro'o// bye ba khrag khrig brgya phrag stong gi char yang nye bar mi 'gro'o// grangs su yang nye bar mi 'gro'o// char yang nye bar mi 'gro'o// bgrang bar yang nye bar mi 'gro'o// dper yang nye bar mi 'gro'o// rgyur yang mi bzod do// de ci'i phyir zhe na/ de ni 'di ltar rigs kyi bu dang / rigs kyi bu mo de dag nyan thos dang / rang sangs rgyas kyis las sems rnam par grol yang chos gang yongs su shes pa med do// kau shi ka rigs kyi bu dang / rigs kyi bu mo gang shes rab kyi pha rol du phyin pa 'di bris shing 'dzin pa dang / 'chang ba dang / klog pa dang / kun chub par byed pa dang / tshul bzhin du yid la byed pa de la me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan dang / sil snyan sna tshogs kyis rim gror byed pa dang / bkur stir byed pa dang / bsti stang du byed pa dang / mchod par byed pa de dag tshe 'di nyid dang / tshe rabs phyi ma la yon tan de dag kyang // rnam pa de bzhin du 'thob par ngas bshad do// brgya byin gyis gsol ba/ bcom ldan 'das rigs kyi bu'am/ rigs kyi bu mo gang shes rab kyi pha rol du phyin pa 'di 'dzin pa dang / 'chang ba dang / klog pa dang / kun chub par bgyid pa dang / tshul bzhin du yid la bgyid cing // rnam pa thams cad mkhyen pa nyid kyi sems dang ma bral bar bgyid pa dang / shes rab kyi pha rol du phyin pa 'di bris shing // me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan dang / sil snyan sna tshogs kyis rim gror bgyid pa dang / bkur stir bgyid pa dang / bsti stang du bgyid pa dang / mchod par bgyid pa de la ni/ bdag gis kyang rtag tu rgyun mi 'chad par bsrung ba dang / bskyab pa dang / bskyang ba bgyi'o// bcom ldan 'das kyis bka' stsal pa/ kau shi ka rigs kyi bu 'am/ rigs kyi bu mo shes rab kyi pha rol du phyin pa 'di/ kha ton du byed pa'i tshe/ lha'i bu brgya stong mang po dga' ba'i yid kyis chos nyan pa'i phyir 'ongs te/ rigs kyi bu'am/ rigs kyi bu mo de shes rab kyi pha rol du phyin pa dang ldan pa'i chos ston pa'i tshe yang // lha'i bu de dag spobs pa nye bar bsgrub par sems so// chos smras pa de dag smra ba snyom par gyur na yang // lha'i bu de dag chos kyi rim gro de nyid kyi spobs pa nye bar bsgrub par sems te/ kau shi ka rigs kyi bu 'am/ rigs kyi bu mo gang shes rab kyi pha rol du phyin pa 'di 'dzin pa dang / 'chang ba dang / klog pa dang / kun chub par byed pa dang / tshul bzhin du yid la byed pa dang / bris shing me tog dang / phreng ba dang / bdug spos dang / byug pa dang / phye ma dang / na bza' dang / gdugs dang / rgyal mtshan dang / ba dan dang / sil snyan sna tshogs kyis rim gror byed pa dang / bkur stir byed pa dang / bsti stang du byed pa dang / mchod par byed pa de dag gis tshe 'di'i yon tan 'di yang yongs su zin par 'gyur ro// kau shi ka gzhan yang rigs kyi bu 'am/ rigs kyi bu mo de dag 'khor bzhi la shes rab kyi pha rol du phyin pa ston pa'i tshe/ la la zhig bdag la tshol zhing glags lta bar gyur du 'ong ngo // zhes bya bar zhum pa med par 'gyur ro// de ci'i phyir zhe na/ de ni 'di ltar rigs kyi bu'am/ rigs kyi bu mo de la shes rab kyi pha rol du phyin pa 'di nyid bsrung ba dang / bskyab pa dang / bskyang ba byed do// de ci'i phyir zhe na/ 'di ltar shes rab kyi pha rol du phyin pa 'di la ni/ 'jig rten pa dang / 'jig rten las 'das pa dang / zag pa dang bcas pa dang / zag pa med pa dang / thun mong dang / thun mong ma yin pa dang / dge ba dang / mi dge ba dang / 'dus byas dang / 'dus ma byas dang / nyan thos kyi chos dang / rang sangs rgyas kyi chos dang / byang chub sems dpa'i chos dang / sangs rgyas kyi chos thams cad kyang tha mi dad do// de ci'i phyir zhe na/ 'di ltar 'di ni dge ba'i chos thams cad kyi gter yin la/ rigs kyi bu 'am rigs kyi bu mo de yang // nang stong pa nyid la gnas/ dngos po med pa'i ngo bo nyid stong pa nyid kyi bar la gnas pas/ shes rab kyi pha rol du phyin pa la glags lta ba de yang yang dag par rjes su mi mthong // shes rab kyi pha rol du phyin pa la gang glags lta ba de yang yang dag par rjes su mi mthong shes rab kyi pha rol du phyin pa la gang glags lta bar bya ba de yang yang dag par rjes su mi mthong ste/ de ltar shes rab kyi pha rol du phyin pas yongs su bzung ba'i phyir/ rigs kyi bu 'am rigs kyi bu mo de la sus kyang glags lta ba med do// kau shi ka gzhan yang rigs kyi bu 'am/ rigs kyi bu mo gang shes rab kyi pha rol du phyin pa 'di 'dzin cing 'chang ba dang / klog cing kun chub par byed pa dang / tshul bzhin du yid la byed pa de'i sems zhum par mi 'gyur/ yongs su zhum par mi 'gyur/ 'jigs par mi 'gyur/ sdang bar mi 'gyur/ skrag par mi 'gyur ro// de ci'i phyir zhe na/ de ni 'di ltar rigs kyi bu'am/ rigs kyi bu mo de la sus kyang glags lta ba med do// kau shi ka gzhan yang rigs kyi bu 'am/ rigs kyi bu mo shes rab kyi pha rol du phyin pa 'di 'dzin cing 'chang ba dang / klog cing kun chub par byed pa dang / tshul bzhin du yid la byed pa de'i sems zhum par mi 'gyur/ yongs su zhum par mi 'gyur/ 'jigs par mi 'gyur/ sdang bar mi 'gyur/ skrag par mi 'gyur ro// de ci'i phyir zhe na/ de ni 'di ltar rigs kyi bu 'am/ rigs kyi bu mo de dag gis gang zhum par 'gyur ba 'am/ yongs su zhum par 'gyur ba'am/ 'jigs par 'gyur ba'am/ skrag par 'gyur ba de lta bu'i dngos po yang dag par rjes su ma mthong ba'i phyir te/ kau shi ka rigs kyi bu 'am/ rigs kyi bu mo gang shes rab kyi pha rol du phyin pa 'di 'dzin pa dang / 'chang ba dang / klog pa dang / kun chub par byed pa dang / tshul bzhin du yid la byed pa dang / bris shing de la me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan dang / sil snyan sna tshogs kyis rim gror byed pa dang / bkur stir byed pa dang / bsti stang du byed pa dang / mchod par byed pa de dag gis tshe 'di'i yon tan 'di dag yongs su zin par 'gyur ro// kau shi ka gzhan yang rigs kyi bu 'am/ rigs kyi bu mo gang la la shes rab kyi pha rol du phyin pa 'di 'dzin pa dang / 'chang ba dang / klog pa dang / kun chub par byed pa dang / tshul bzhin du yid la byed pa dang / bris shing de la me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan dang / sil snyan sna tshogs kyis rim gror byed pa dang / bkur stir byed pa dang / bsti stang du byed pa dang / mchod par byed pa de ni pha dang ma dang / gnyen bshes dang / rgyal po dang / blon po dang / dge sbyong dang / bram ze dag gis dgongs par bya ba yin/ phyogs bcu'i 'jig rten gyi khams na/ sangs rgyas bcom ldan 'das gang ji snyed cig bzhugs pa dang / byang chub sems dpa' sems dpa' chen po rnams dang / rang sangs rgyas dang / dgra bcom pa dang / slob pa dang / mi slob pa dang / mi slob pa thams cad kyis kyang dben cing yid du 'ong bar bya ba yin/ 'jig rten lha dang bcas pa/ bdud dang bcas pa/ tshangs pa dang bcas pa dang / dge sbyong dang bcas bram zer bcas pa'i skye dgu dang / lha dang / mi dang / lha ma yin du bcas pas kyang dgongs shing yid du 'ong bar bya ba yin/ spobs pa mi 'phrogs par 'gyur ba yin/ sbyin pa'i pha rol du phyin pa mi 'phrogs par 'gyur ba yin/ tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa mi 'phrogs par 'gyur ba yin/ nang stong pa nyid bsgom pa mi 'phrogs par 'gyur ba yin/ dngos po med pa'i ngo bo nyid stong pa nyid kyi bar du bsgom pa mi 'phrogs par 'gyur ba yin/ dran pa nye bar gzhag pa bsgom pa mi 'phrogs par 'gyur ba yin/ yang dag par spong ba dang / rdzu 'phrul gyi rkang pa dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa bsgom pa mi 'phrogs par 'gyur ba yin/ 'phags pa'i bden pa bzhi dang / bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo gsum dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / snying rje chen po dang / sangs rgyas kyi chos ma 'dres pa brgyad bsgom pa mi 'phrogs par 'gyur ba yin/ sems can yongs su smin par bya ba mi 'phrogs pa dang / sangs rgyas kyi zhing yongs su dag par bya ba mi 'phrogs pa dang / rnam pa thams cad mkhyen pa nyid bsgom pa mi 'phrogs par 'gyur ba yin/ gzhan gyis phyir brgal ba ji snyed byung ba la yang chos dang mthun par lan gdab pa'i mthu yod pa yin te/ kau shi ka rigs kyi bu 'am/ rigs kyi bu mo gang shes rab kyi pha rol du phyin pa 'di 'dzin pa dang / 'chang ba dang / klog pa dang / kun chub par byed pa dang / tshul bzhin du yid la byed cing // rnam pa thams cad mkhyen pa nyid kyi sems dang yang ma bral bar byed pa dang / bris shing de la me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan dang / sil snyan sna tshogs kyis rim gror byed pa dang / bkur stir byed pa dang / bsti stang du byed pa dang / mchod par byed pa des tshe 'di'i yon tan 'di dag kyang yongs su zin par 'gyur ro// kau shi ka gzhan yang rigs kyi bu 'am/ rigs kyi bu mo gang shes rab kyi pha rol du phyin pa 'di bris shing glegs bam du byas te 'chang ba dang / stong gsum gyi stong chen po'i 'jig rten gyi khams kyi rgyal chen bzhi'i ris kyi lha'i bu/ bla na med pa yang dag par rdzogs pa'i byang chub tu yang dag par zhugs pa dang / sum cu rtsa gsum dang / mtshe ma dang / dga' ldan dang / 'phrul dga' dang / gzhan 'phrul dbang byed dang / tshangs ris dang / tshangs lha nye phan dang / tshangs pa kun 'khor dang / tshangs chen dang / snang ba dang / chung snang dang / tshad med snang ba dang / kun snang dang ba dang / dge ba dang / chung dge dang / tshad med dge ba dang / dge rgyas dang / che ba dang / chung che ba dang / tshad med che ba dang / 'bras bu che ba'i lha bla na med pa yang dag par rdzogs pa'i byang chub tu yang dag par zhugs pa de dag kyang der dong zhing // shes rab kyi pha rol du phyin pa 'di klag pa dang / gzung ba dang / kun chub par bya ba dang / phyag bya ba dang / gdud pa byas shing // phyir 'dong bar sems so// gnas gtsang ma'i ris mi che ba dang / mi gdung ba dang / shin du mthong ba dang / gya nom snang ba dang / 'og min gyi lha'i bu de dag kyang der dong zhing // shes rab kyi pha rol du phyin pa 'di klag pa dang / gzung ba dang / kun chub par bya ba dang / phyag bya ba dang / gdung ba byas shing phyir 'dong bar sems so// kau shi ka phyogs bcu'i 'jig rten gyi khams kyi rgyal chen bzhi'i ris kyi lha'i bu bla na med pa yang dag par rdzogs pa'i byang chub tu yang dag par zhugs pa dang / sum cu rtsa gsum dang / mtshe ma dang / dga' ldan dang / 'phrul dga' dang / gzhan 'phrul dbang byed dang / tshangs ris kyi lha dang / tshangs lha nye phan dang / tshangs pa kun 'khor dang / tshangs chen dang / snang ba dang / chung snang dang / tshad med snang ba dang / kun snang dang ba dang / dge ba dang / chung dge dang / tshad med dge ba dang / dge rgyas dang / che ba dang / chung che dang / tshad med che ba dang / 'bras bu che ba'i lha'i bu bla na med pa yang dag par rdzogs pa'i byang chub tu yang dag par zhugs pa dang / gnas gtsang ma'i ris mi che ba dang / mi gdung ba dang / shin tu mthong ba dang / gya nom snang ba dang / 'og min gyi lha dang / de ma yin pa'i lha dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po gzi brjid chen po gzi brjid che bar bya ba mang po de dag kyang der dong zhing // shes rab kyi pha rol du phyin pa 'di klag pa dang / gzung ba dang / kun chub par bya ba dang phyag bya ba dang / gdud pa byas shing phyir 'dong bar sems so// kau shi ka de la rigs kyi bu'am/ rigs kyi bu mo de dag gis kyang sems 'di ltar bskyed par bya ste/ phyogs bcu'i 'jig rten gyi khams kyi rgyal chen bzhi'i ris kyi lha'i bu rnams dang / 'bras bu che ba'i bar gyi lha bla na med pa yang dag par rdzogs pa'i byang chub tu yang dag par zhugs pa dang / gnas gtsang ma'i ris mi che ba dang / mi gdung ba dang / shin du mthong ba dang / gya nom snang ba dang / 'og min gyi bar gyi lha dang / de ma yin pa'i lha dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po gzi brjid chen po shes rab kyi pha rol du phyin pa 'di klag pa dang / gzung ba dang / kun chub par bya ba dang / phyag bya ba dang / mchod pa bya ba'i phyir lhags pa de dag la chos kyi sbyin pa 'di byin par gyur cig ces sems bskyed par bya ste/ de dag kyang shes rab kyi pha rol du phyin pa 'di klags pa dang / bzung ba dang / bcangs pa dang / kun chub par bya ba dang / mchod pa byas shing // phyag byas te/ gdud pa byas nas phyir 'dong ngo // kau shi ka rigs kyi bu 'am/ rigs kyi bu mo de la/ stong gsum gyi stong chen po'i 'jig rten gyi khams 'di'i rgyal chen bzhi'i ris kyi lha rnams dang / 'og min gyi bar gyi lha dag dang / phyogs bcu'i 'jig rten gyi khams kyi rgyal chen bzhi'i ris kyi lha rnams dang / 'og min gyi bar gyi lha de dag kyang bsrung ba dang / bskyab pa dang / bskyang ba byed de/ kau shi ka de la las kyi rnam par smin pa ma gtogs par/ glags lta ba rnams kyis glags mi rnyed do// kau shi ka rigs kyi bu 'am/ rigs kyi bu mo des tshe 'di'i yon tan de lta bu dag kyang // yongs su zin par 'gyur ro// lha'i bu gang bla na med pa yang dag par rdzogs pa'i byang chub tu yang dag par zhugs pa de dag kyang // der shes rab kyi pha rol du phyin pa 'di la mchod pa bya ba dang / rigs kyi bu dang / rigs kyi bu mo de dag la bsrung ba dang / bskyab pa dang / bskyang ba bya ba'i don du 'dong bar sems te/ de ci'i phyir zhe na/ kau shi ka de ni 'di ltar rigs kyi bu'am/ rigs kyi bu mo de dag ni bla na med pa yang dag par rdzogs pa'i byang chub tu yang dag par zhugs pa ste/ sems can thams cad bskyab pa dang / sems can thams cad yongs su smin par bya ba dang / sems can thams cad la phan pa dang / bde ba'i don du nye bar gnas pa'i phyir ro// brgya byin gyis gsol ba/ bcom ldan 'das rigs kyi bu'am/ rigs kyi bu mo des 'dir phyogs bcu kun gyi 'jig rten gyi khams nas/ shes rab kyi pha rol du phyin pa 'di klag pa dang / bzung ba dang / bcang ba dang / kun chub par bya ba dang / phyag bya ba dang / gdung ba dang / rim gror bya ba dang / bkur stir bya ba dang / bsti stang du bya ba dang / mchod pa'i phyir rgyal chen bzhi'i ris kyi lha rnams dang / 'og min gyi bar gyi lha dag 'dir 'ongs so zhes bgyi bar ji ltar 'tshal bar 'gyur/ bcom ldan 'das kyis bka' stsal pa/ kau shi ka gal te shes rab kyi pha rol du phyin pa 'di gang du gzhag par snang ba chen po byung bar rigs kyi bu'am/ rigs kyi bu mos mthong na/ rigs kyi bu dang / rigs kyi bu mo des 'dir ni lha mthu chen po mthu chen po// rdzu 'phrul che ba dbang che ba/ gzi brjid che bdag shes rab kyi pha rol du phyin pa 'di klag pa dang / gzung ba dang / kun chub par bya ba dang / phyag bya ba dang / gdud pa bya ba dang / rim gror bya ba dang / bkur stir bya ba dang / bsti stang du bya ba dang / mchod pa'i phyir lhags so// zhes bya bar nges par khong du chud par bya'o// kau shi ka gzhan yang gal te rigs kyi bu 'am/ rigs kyi bu mos lha rdzas kyi dri ma las 'das pa/ sngon chad de lta bu tshor ma rmyong ba tshor na/ rigs kyi bu'am/ rigs kyi bu mo des 'di ni lha mthu chen po mthu chen po/ rdzu 'phrul che ba dbang che ba dang / gzi brjid che bdag shes rab kyi pha rol du phyin pa 'di klag pa dang / bcang ba dang / kun chub par bya ba dang / phyag bya ba dang / gdud pa bya ba dang / rim gror bya ba dang / bkur stir bya ba dang / bsti stang du bya ba dang / mchod pa'i phyir lhags so// zhes bya bar nges par khong du chud par bya'o// kau shi ka gzhan yang gal te rigs kyi bu 'am/ rigs kyi bu mo gtsang sbra'i spyod pa dang ldan na/ de'i gtsang sbra'i spyod pa des/ lha de dag kyang nye bar 'ongs shing // shes rab kyi pha rol du phyin pa 'di klag pa dang / gzung ba dang / kun chub par bya ba dang / rim gror bya ba dang / bkur stir bya ba dang / bsti stang du bya ba dang / mchod par byas nas shin du dga' ba'i yid du 'gyur ro// gnas de na lha mthu chung ngu ji snyed cig gnas pa de dag kyang lha mthu chen po mthu chen po de dag gi gzi brjid dang / dpal dang / zil mi bzod pa'i phyir gnas de nas gud du 'dong bar sems so// ji lta ji ltar lha mthu chen po mthu chen po/ rdzu 'phrul che ba dang / dbang che ba de dag nye bar 'ong bar sems pa/ de lta de ltar rigs kyi bu'am/ rigs kyi bu mo de yang mos pa rgya chen po dang ldan par 'gyur ro// de'i gnas kyi 'khor kun du yang gtsang sbra med pa'i spyod pa mi rgyu bar byas te/ rigs kyi bu'am/ rigs kyi bu mo des shes rab kyi pha rol du phyin pa 'di la mchod pa'i las kyi phyir de'i 'khor gyis yang spos chu'i chag chag gis btab bo// me tog dang / spos kyis gtor ro// bdug spos 'thul ba'i snod gzhag go// dar gyi lda ldi dang / gos kyi bla re bre zhing sa'i phyogs de yang rnam pa du mas brgyan par bya'o// kau shi ka rigs kyi bu 'am/ rigs kyi bu mo de la ngal zhing chad par 'gyur ba med de/ rigs kyi bu'am/ rigs kyi bu mo de ni lus bde ba dang / lus yang ba dang / lus gsal ba yang nyams su myong bar 'gyur ro// rigs kyi bu'am/ rigs kyi bu mo des ni sems bde ba dang / sems yang ba dang / sems gsal ba yang nyams su myong bar 'gyur ro// de nas nub mo nyal na yang shes rab kyi pha rol du phyin pa 'di la bsam pas mos par byas na/ sdig to'i rmi lam mthong bar mi 'gyur ro// des mthong na yang de bzhin gshegs pa dgra bcom pa yang dag par rdzogs pa'i sangs rgyas mi chen po'i mtshan sum cu rtsa gnyis mnga' ba/ dpe byad bzang po brgyad cus kun du brgyan pa/ sku gser gyi mdog tu bzhugs pa/ dge slong gi dge 'dun gyis kun nas bskor ba/ byang chub sems dpa'i tshogs kyis mdun du bdar ba/ chos ston pa mthong bar 'gyur te/ de bzhin gshegs pa de las 'di lta ste/ pha rol du phyin pa drug dang / stong pa nyid thams cad dang / byang chub kyi phyogs kyi chos sum cu rtsa bdun dang / sangs rgyas kyi chos ma 'dres pa brgyad kyi chos bstan pa'ang thos par 'gyur ro// pha rol du phyin pa drug po de'i don rnam par phye ba yang thos par 'gyur ro// stong pa nyid thams cad dang / byang chub kyi phyogs kyi chos sum cu rtsa bdun dang / sangs rgyas kyi chos ma 'dres pa brgyad kyi bar de dag gi don rnam par phye ba yang thos par 'gyur ro// byang chub kyi shing yang mthong bar 'gyur ro// byang chub sems dpa' sems dpa' chen po byang chub kyi shing drung du 'gro ba yang mthong bar 'gyur ro// bla na med pa yang dag par rdzogs pa'i byang chub tu mngon par rdzogs par 'tshang rgya ba yang mthong bar 'gyur ro// de ltar mngon par rdzogs par sangs rgyas nas chos kyi 'khor lo bskor ba yang mthong bar 'gyur ro// byang chub sems dpa' brgya stong mang po chos yang dag par 'gro ba byed cing // rnam pa thams cad mkhyen pa nyid ni 'di ltar yongs su bsgrub par bya'o// sems can mang po ni 'di ltar yongs su smin par bya'o// sangs rgyas kyi zhing ni 'di ltar yongs su bzung bar bya'o// bdud 'khor dang bcas pa ni 'di ltar pham par bya'o zhes zer ba dag kyang mthong bar 'gyur ro// shar phyogs kyi sangs rgyas bye ba khrag khrig brgya stong mang po'i sgra yang thos par 'gyur ro// lho dang / nub dang / byang dang / byang shar dang / shar lho dang / lho nub dang / nub byang dang / 'og dang / steng gi phyogs kyi sangs rgyas bye ba khrag khrig brgya stong mang po'i sgra yang thos par 'gyur te/ 'jig rten gyi khams che ge mo zhig na ni/ de bzhin gshegs pa dgra bcom pa yang dag par rdzogs pa'i sangs rgyas che ge mo zhig bzhugs te/ byang chub sems dpa' bye ba khrag khrig brgya stong 'di snyed cig dang / nyan thos bye ba khrag khrig brgya stong 'di snyed cig gis bskor cing mdun du byas te chos ston to zhes bya ba'i sgra thos par 'gyur ro// shar phyogs kyi sangs rgyas bye ba khrag khrig brgya stong mang po yongs su mya ngan las 'da' ba dag kyang mthong bar 'gyur/ steng gi phyogs kyi bar gyi sangs rgyas bye ba khrag khrig brgya stong mang po yongs su mya ngan las 'da' ba dag kyang mthong bar 'gyur te/ mchod rten rin po che sna bdun las byas pa bye ba khrag khrig brgya stong mang po yang mthong bar 'gyur ro// de bzhin gshegs pa'i mchod rten de dag kyang me tog dang / spos dang / phreng ba dang / bdug spos dang / byug pa dang / phye ma dang / na bza' dang / gdugs dang / rgyal mtshan dang / ba dan dang / mchod pa sna tshogs mang pos rim gror bya ba dang / bkur stir bya ba dang / bsti stang du bya ba dang / mchod par bya ba mthong bar 'gyur ro// kau shi ka de ltar rigs kyi bu'am/ rigs kyi bu mo de dag gis rmi lam bzang po de lta bu dag mthong bar 'gyur te/ de dag bde bar nyal zhing bde bar ldang bar 'gyur ro// de'i lus kyang mdangs dang ldan par 'gyur ro// lus la yong ba'i nyams yod par 'gyur zhing // lci ba'i nyams med par 'gyur/ zas la cher chags pa med par 'gyur/ gos la chags pa med par 'gyur/ nad kyi rkyen sman dang / yo byad la chags pa med par 'gyur/ zas kyi 'du shes chung bar 'gyur/ gos kyi 'du shes chung bar 'gyur/ nad kyi rkyen sman dang / yo byad kyi 'du shes kyang chung bar 'gyur ro// kau shi ka de ni 'di ltar dper na/ rnal 'byor la spyod pa'i dge slong ting nge 'dzin las langs pa'i sems yid la bya bas yongs su brlan pa ni/ zas la cher chags pa med pa yin/ zas kyi 'du shes chung ba yin/ kau shi ka de bzhin du rigs kyi bu'am/ rigs kyi bu mo de dag kyang zas la cher chags pa med par 'gyur ro// zas kyi 'du shes chung bar 'gyur ro// de ci'i phyir zhe na/ de la mi ma yin pa rnams lus la mdangs nye bar sgrub bo// / shar phyogs dang / lho dang / nub dang / byang dang / byang shar dang / shar lho dang / lho nub dang / nub byang dang / 'og dang / steng gi phyogs kyi sangs rgyas bcom ldan 'das gang ji snyed pa dang / byang chub sems dpa' gang ji snyed pa dang / lha dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po gang ji snyed yod pa de dag kyang de'i lus la mdangs nye bar sgrub bo// kau shi ka rigs kyi bu 'am/ rigs kyi bu mo tshe 'di nyid la yon tan 'di dag yongs su bzung bar 'dod pas/ shes rab kyi pha rol du phyin pa 'di nyid la nan tan du mnyan par bya'o// gzung bar bya'o// bcang bar bya'o// klag par bya'o// kun chub par bya'o// tshul bzhin du yid la bya'o/ rnam pa thams cad mkhyen pa nyid kyi sems dang yang mi 'bral bar bya'o// kau shi ka de ste rigs kyi bu'am/ rigs kyi bu mo de dag gis shes rab kyi pha rol du phyin pa 'di ma bzung ma bcangs/ ma blags/ kun chub par ma byas/ tshul bzhin du yid la ma byas na yang // rigs kyi bu'am rigs kyi bu mo de dag gis shes rab kyi pha rol du phyin pa 'di bris shing // glegs bam du byas te/ me tog dang / phreng ba dang / spos dang / byug pa dang / phye ma dang / gos dang / gdugs dang / rgyal mtshan dang / ba dan dang / sil snyan sna tshogs kyis rim gror bya'o// bkur stir bya'o// bsti stang du bya'o// mchod par bya'o// kau shi ka de ltar na rigs kyi bu'am/ rigs kyi bu mo de dag skye bo mang po la phan pa dang / skye bo mang po la bde ba'i don du zhugs pa yin/ kau shi ka rigs kyi bu 'am/ rigs kyi bu mo gang la la shes rab kyi pha rol du phyin pa 'di gzung ba dang / bcang ba dang / klag pa dang / kun chub par bya ba dang / tshul bzhin du yid la byed cing bris te/ me tog dang / phreng ba dang / spos dang / byug pa dang / phye ma dang / chos gos dang / gdugs dang / rgyal mtshan dang / ba dan dang / sil snyan sna tshogs kyis rim gror byed/ bkur stir byed/ bsti stang du byed/ mchod par byed na/ rigs kyi bu'am/ rigs kyi bu mo de'i bsod nams ches mang du 'phel gyi/ phyogs bcu kun gyi 'jig rten gyi khams na/ de bzhin gshegs pa dgra bcom pa yang dag par rdzogs pa'i sangs rgyas nyan thos kyi dge 'dun dang bcas pa bzhugs pa rnams la/ nam 'tsho'i bar du na bza' dang / bshos dang / gzims cha dang / snyun gyi rkyen sman dang / yo byad mang pos rim gror byas/ bkur stir byas/ bsti stang du byas/ mchod par byas pa dang / de bzhin gshegs pa dgra bcom pa yang dag par rdzogs pa'i sangs rgyas nyan thos kyi dge 'dun dang bcas pa de dag mya ngan las 'das nas kyang // rin po che sna bdun las byas pa'i mchod rten brtsigs te/ nam 'tsho'i bar du me tog dang / phreng ba dang / sbos dang / byug pa dang / phye ma dang / chos gos dang / gdugs dang / rgyal mtshan dang / ba dan dang / sil snyan sna tshogs kyis rim gror byas/ bkur stir byas/ bsti stang du byas/ mchod par byas pas ni ma yin no// shes rab kyi pha rol tu phyin pa stong phrag nyi shu lnga pa las le'u nyi shu gcig pa'o// // de nas bcom ldan 'das kyis/ lha'i dbang po brgya byin la bka' stsal pa/ kau shi ka khyod kyis 'dzam bu'i gling de bzhin gshegs pa'i sku gdung gis byur bur gang ba zhig kyang rnyed/ shes rab kyi pha rol du phyin pa 'di glegs bam du bris pa zhig kyang la las byin na/ de las gang blang bar bya/ brgya byin gyis gsol pa/ bcom ldan 'das gal te bdag 'dzam bu'i gling de bzhin gshegs pa'i sku gdung gis byur bur gtams pa zhig kyang la las stsal/ shes rab kyi pha rol du phyin pa 'di glegs bam du bris pa zhig kyang la las stsal na/ shes rab kyi pha rol du phyin pa 'di nyid bdag gis blang bar bgyi'o// de ci'i slad du zhe na/ bcom ldan 'das de bzhin gshegs pa'i sku gdung de dag la bdag rim gro ma mchis pa yang ma lags/ mi ston pa yang ma lags/ btsun par mi bgyid pa yang ma lags te/ bcom ldan 'das bdag ni de bzhin gshegs pa'i sku gdung la rim gro bgyi bar mi 'tshal ba 'am/ bkur stir bgyi bar mi 'tshal ba'am/ bsti stang du bgyi bar mi 'tshal ba 'am/ mchod par bgyi bar mi 'tshal ba yang ma lags na/ bcom ldan 'das de bzhin gshegs pa'i sku gdung de dag kyang // shes rab kyi pha rol du phyin pa las byung ba ste/ de'i slad du de bzhin gshegs pa'i sku gdung rnams kyang rim gror bgyi ba lags/ bkur stir bgyi ba lags/ bsti stang du bgyi ba lags/ mchod par bgyi ba lags so// sku gdung de dag ni shes rab kyi pha rol du phyin pas bsgrubs pa ste/ de'i slad du de bzhin gshegs pa'i sku gdung de dag kyang mchod pa mnga'o// bcom ldan 'das nam bdag de bzhin gshegs pa'i sku gdung la lha rdzas kyi me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan dang / lha rdzas kyi sil snyan sna tshogs kyis rim gror bgyid cing // bkur stir bgyid pa dang / bsti stang du bgyid pa dang mchod par bgyid pa'i tshe yang // de bzhin gshegs pa'i sku gdung de dag shes rab kyi pha rol du phyin pa las byung ba lags pas na/ lha dang / mi dang / lha ma yin du bcas pa'i 'jig rten gyis rim gror bgyi ba lags/ bkur stir bgyi ba lags/ bsti stang du bgyi ba lags/ mchod par bgyi ba lags pas bsrung zhing rim gro dang / bkur sti dang / bsti stang dang / mchod par bgyid do// de nas tshe dang ldan pa shar dwa ti'i bus/ lha'i dbang po brgya byin la 'di skad ces smras so// kau shi ka shes rab kyi pha rol du phyin pa 'di ni gzung du med pa gzugs med pa/ bltar med pa/ thogs pa med pa/ mtshan nyid gcig pa ste/ 'di ltar mtshan nyid med pa yin na/ de la khyod ji ltar na shes rab kyi pha rol du phyin pa gzung du med pa/ gzugs med pa/ bltar med pa/ thogs pa med pa mtshan nyid gcig pa ste/ 'di ltar mtshan nyid med pa la gzung bar sems/ de ci'i phyir zhe na/ shes rab kyi pha rol du phyin pa 'di 'dzin pa dang / dor bar bya ba'i phyir nye bar gnas pa ma yin/ 'grib pa'i phyir ma yin/ 'phel ba'i phyir ma yin/ bskyed pa'i phyir ma yin/ bskyung ba'i phyir ma yin/ 'bri ba'i phyir ma yin/ bsnan pa'i phyir ma yin/ kun nas nyon mongs pa'i phyir ma yin/ rnam par byang ba'i phyir ma yin/ sangs rgyas kyi chos rnams nye bar sgrub pa ma yin/ so so'i skye bo'i chos rnams 'dor ba ma yin/ byang chub sems dpa'i chos rnams dang / rang sangs rgyas kyi chos rnams dang / nyan thos kyi chos rnams dang / slob pa dang / mi slob pa'i chos rnams nye bar sgrub pa ma yin/ so so'i skye bo'i chos rnams 'dor ba ma yin/ 'dus ma byas kyi dbyings nye bar sgrub pa ma yin/ 'dus byas kyi khams 'dor bar byed pa ma yin/ sbyin pa'i pha rol du phyin pa nye bar sgrub pa ma yin/ bsam gtan gyi pha rol du phyin pa'i bar du nye bar sgrub pa ma yin/ nang stong pa nyid nye par sgrub pa ma yin/ dngos po med pa'i ngo bo nyid stong pa nyid kyi bar du nye bar sgrub pa ma yin/ dran pa nye bar gzhag pa rnams nye bar sgrub pa ma yin/ yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa nye bar sgrub pa ma yin/ 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs dang / mi 'jigs pa dang / so so yang dag par rig pa dang / byams pa chen po dang / snying rje chen po dang / sangs rgyas kyi chos ma 'dres pa rnams nye bar sgrub pa ma yin/ rnam pa thams cad mkhyen pa nyid kyi bar du nye bar sgrub pa ma yin no// brgya byin gyis smras pa/ btsun pa sha ra dwa ti'i bu de de bzhin no// de de bzhin te/ btsun pa sha ra dwa ti'i bu gang gis de ltar shes rab kyi pha rol du phyin pa ni/ sangs rgyas kyi chos rnams nye bar sgrub pa ma yin/ so so'i skye bo'i chos rnams 'dor bar byed pa ma yin/ rnam pa thams cad mkhyen pa nyid kyi bar du nye bar sgrub pa ma yin no zhes bya bar shes pa de ni/ shes rab kyi pha rol du phyin pa la spyod pa yin no// shes rab kyi pha rol du phyin pa la sgom pa yin no// shes rab kyi pha rol du phyin pa ni gnyis su shes par bya ba ma yin te/ shes rab kyi pha rol du phyin pa ni mi gnyis pa'o// bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa ni gnyis su shes par bya ba ma yin te/ sbyin pa'i pha rol du phyin pa ni mi gnyis pa'o// de nas bcom ldan 'das kyis lha'i dbang po brgya byin la legs so// zhes bya ba gnang ste/ kau shi ka legs so legs so// de de bzhin te/ ji skad du smras pa bzhin no// shes rab kyi pha rol du phyin pa ni gnyis su shes par bya ba ma yin te/ de ci'i phyir zhe na/ shes rab kyi pha rol du phyin pa ni mi gnyis pa'o// bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa ni gnyis su shes par bya ba ma yin te/ de ci'i phyir zhe na/ sbyin pa'i pha rol du phyin pa ni mi gnyis pa'o// kau shi ka gang shes rab kyi pha rol du phyin pa la gnyis su 'dod pa de ni/ chos kyi dbyings la gnyis su 'dod du zad do// de ci'i phyir zhe na/ kau shi ka de ni 'di ltar chos kyi dbyings dang / shes rab kyi pha rol du phyin pa de la gnyis su med de gnyis su byar med do// kau shi ka gang bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa la gnyis su 'dod pa de ni/ chos kyi dbyings la gnyis su 'dod du zad do// de ci'i phyir zhe na/ de ni 'di ltar chos kyi dbyings dang / sbyin pa'i pha rol du phyin pa de la gnyis su med de gnyis su byar med do// kau shi ka gang shes rab kyi pha rol du phyin pa la gnyis su 'dod pa de ni/ de bzhin nyid dang / yang dag pa'i mtha' dang / bsam gyis mi khyab pa'i dbyings la gnyis su 'dod du zad do// de ci'i phyir zhe na/ kau shi ka de ni 'di ltar de bzhin nyid dang / yang dag pa'i mtha' dang / bsam gyis mi khyab pa'i dbyings dang / shes rab kyi pha rol du phyin pa de la gnyis su med de gnyis su byar med do// kau shi ka gang bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa la gnyis su 'dod pa de ni/ de bzhin nyid dang / yang dag pa'i mtha' dang / bsam gyis mi khyab pa'i dbyings la gnyis su 'dod du zad do// de ci'i phyir zhe na/ de bzhin nyid dang / yang dag pa'i mtha' dang / bsam gyis mi khyab pa'i dbyings dang / sbyin pa'i pha rol du phyin pa la gnyis su med de gnyis su byar med do// de nas lha'i dbang po brgya byin gyis/ bcom ldan 'das la 'di skad ces gsol to// bcom ldan 'das shes rab kyi pha rol du phyin pa 'di ni lha dang / mi dang / lha ma yin du bcas pa'i 'jig rten gyis phyag bgyi bar 'os pa ste/ de la bslabs pas ni/ byang chub sems dpa' sems dpa' chen po rnams bla na med pa yang dag par rdzogs pa'i byang chub tu mngon par rdzogs par sangs rgyas so// mngon par rdzogs par 'tshang rgya'o// mngon par rdzogs par 'tshang rgya bar 'gyur ro// bcom ldan 'das gang gi tshe bdag chos bzang po'i lha'i 'khor du bdag nyid kyi/ lha'i dbang po'i stan la mchis par gyur pa de'i tshe/ der lha'i bu gang ji snyed cig bdag gi rim gro la mchis pa de dag kun kyang bdag la mchod pa bgyid de/ nam der ba dag ma mchis shing // stan de la ma mchis pa de'i tshe yang lha'i bu de dag 'khor der mchis shing // lha'i dbang po brgya byin stan 'di la 'dug cing // sum cu rtsa gsum gyi lha rnams la chos ston to zhes stan de la g.yas phyogs su bskor ba ba bgyis cing phyag 'tshal te slar mchi'o// bcom ldan 'das de bzhin du gang na shes rab kyi pha rol du phyin pa 'di bris shing 'chad ba dang / kha ton du bgyid cing gzhan la yang rgya cher ston pa der/ phyogs bcu'i 'jig rten gyi khams na/ lha dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po ji snyed cig mchis pa de dag kyang // de bzhin gshegs pa dgra bcom pa yang dag par rdzogs pa'i sangs rgyas rnams ni 'di las byung ngo // nyan thos dang / rang sangs rgyas thams cad kyang 'di las byung ngo // sems can thams cad kyi bde ba'i yo byad thams cad kyang 'di las byung ngo zhes/ shes rab kyi pha rol du phyin pa la phyag bgyis shing gdung ba bgyis nas slar mchi bar 'gyur ro// de bzhin gshegs pa'i sku gdung rnams mchod pa mnga' ba yang // shes rab kyi pha rol du phyin pas yongs su bsgrubs pa'i slad du/ mchod pa mnga' ste/ de ci'i slad du zhe na/ bcom ldan 'das byang chub sems dpa' sems dpa' chen po byang chub sems dpa'i spyad pa spyod pa'i tshe/ shes rab kyi pha rol du phyin pa ni thams cad mkhyen pa'i ye shes kyi gzhir gyur to// rgyur gyur to// rkyen du gyur to// yongs su sgrub par gyur to// bcom ldan 'das de lta bas na cha de gnyis las bdag ni shes rab kyi pha rol du phyin pa 'di nyid len to// bcom ldan 'das gang gi tshe bdag gis shes rab kyi pha rol du phyin pa 'di blangs te/ chos kyi khongs su gtogs pa'i yid kyis kha ton bgyid pa de'i tshe 'jigs pa'am/ bag tsha ba'i mtshan ma tsam yang yang dag par rjes su mi mthong ngo // bcom ldan 'das de ci'i slad du zhe na/ shes rab kyi pha rol du phyin pa ni mtshan ma ma mchis/ rtags ma mchis brjod du ma mchis pa ste/ bcom ldan 'das shes rab kyi pha rol du phyin pa ni smos su ma mchis pa'o// bcom ldan 'das bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa ni mtshan ma ma mchis rtags ma mchis brjod du ma mchis pa ste/ bcom ldan 'das pha rol du phyin pa de dag ni smos su ma mchis pa'o// bcom ldan 'das rnam pa thams cad mkhyen pa nyid kyi bar ni mtshan ma ma mchis/ rtags ma mchis brjod du ma mchis pa ste/ bcom ldan 'das rnam pa thams cad mkhyen pa nyid ni smos su ma mchis pa'o// bcom ldan 'das gal te shes rab kyi pha rol du phyin pa mtshan ma ma mchis pa zhig lags te/ mtshan ma ma mchis pa ma lags na ni/ de bzhin gshegs pa dgra bcom pa yang dag par rdzogs pa'i sangs rgyas kyis/ chos thams cad la mtshan ma ma mchis pa dang / rtags ma mchis pa dang / brjod du ma mchis pa dang / smos su ma mchis par thugs su chud de/ bla na med pa yang dag par rdzogs pa'i byang chub tu mngon par rdzogs par sangs rgyas nas sems can rnams la mtshan ma ma mchis pa dang / rtags ma mchis pa dang / brjod du ma mchis pa dang / smos su ma mchis pa'i chos mi ston to// bcom ldan 'das 'di ltar shes rab kyi pha rol du phyin pa mtshan ma ma mchis/ rtags ma mchis/ brjod du ma mchis/ smos su ma mchis pas/ de'i slad du de bzhin gshegs pas chos thams cad mtshan ma ma mchis pa dang / rtags ma mchis pa dang / brjod du ma mchis pa dang / smos su ma mchis par thugs su chud de/ bla na med pa yang dag par rdzogs pa'i byang chub tu mngon par rdzogs par sangs rgyas nas sems can rnams la mtshan ma ma mchis pa dang / rtags ma mchis pa dang / brjod du ma mchis pa dang / smos su ma mchis pa'i chos bstan to// bcom ldan 'das de bas na shes rab kyi pha rol du phyin pa 'di ni lha dang / mi dang / lha ma yin du bcas pa'i 'jig rten gyis/ me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan dang / sil snyan sna tshogs kyis rim gro dang / bkur sti dang / bsti stang dang / mchod par bgyi bar 'os pa'o// bris shing me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan dang / sil snyan sna tshogs kyis rim gro dang / bkur sti dang / bsti stang dang / mchod par bgyi bar 'os pa'o// bcom ldan 'das gang la la zhig shes rab kyi pha rol du phyin pa 'di 'dzin cing // 'chang ba dang / klog cing kun chub pa dang / tshul bzhin du yid la bgyid pa dang / de bris shing me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan dang / sil snyan sna tshogs gyis rim gro dang / bkur sti dang / bsti stang dang / mchod pa bgyid pa de ni nam bla na med pa yang dag par rdzogs pa'i byang chub tu mngon par rdzogs par sangs rgyas kyi bar du des sems can dmyal ba'i rgyud kyi dogs pa ma mchis par bgyi'o// byol song gi skye gnas dang / gshin rje'i 'jig rten gyi rgyud kyi dogs pa ma mchis par bgyi'o// nyan thos kyi sa dang rang sangs rgyas kyi sa'i dogs pa ma mchis par bgyi'o// de ni de bzhin gshegs pa mthong ba dang yang mi 'bral bar 'gyur/ sems can yongs su smin par bgyi ba dang yang mi 'bral bar 'gyur te/ de bzhin gshegs pa dgra bcom pa yang dag par rdzogs pa'i sangs rgyas de dag la me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan dang / sil snyan sna tshogs kyis rim gro dang / bkur sti dang / bsti stang dang / mchod par bgyid cing sangs rgyas kyi zhing nas sangs rgyas kyi zhing du 'chi par 'gyur ro// bcom ldan 'das gzhan yang gal te stong gsum gyi stong chen po'i 'jig rten gyi khams 'di de bzhin gshegs pa'i sku gdung gis byur bur gtams pa zhig kyang stsal la/ shes rab kyi pha rol du phyin pa 'di yang bris te stsal na/ bcom ldan 'das dkon mchog de gnyis las bdag ni shes rab kyi pha rol du phyin pa 'di nyid len to// bcom ldan 'das de ci'i slad du zhe na/ 'di las byung ba ni de bzhin gshegs pa rnams dang / de bzhin gshegs pa'i sku gdung rnams te/ de bas na de bzhin gshegs pa'i sku gdung de dag kyang rim gror bgyi ba dang / bkur stir bgyi ba dang / bsti stang du bgyi zhing mchod par bgyi ba lags te/ rigs kyi bu'am rigs kyi bu mo de dag gis/ de dag la rim gror bgyis/ bkur stir bgyis/ bsti stang du bgyis/ mchod par bgyis na/ log par ltung ba dang / ngan song du mchi bar mi 'gyur te/ lha dang mi'i phun sum tshogs pa myong nas/ smon lam gyi tshul bzhin du nyan thos kyi theg pa'am rang sangs rgyas kyi theg pa'am/ yang dag par rdzogs pa'i sangs rgyas kyi theg pas yongs su mya ngan las 'das par 'gyur ro// bcom ldan 'das de lta bas na gang de bzhin gshegs pa mthong ba dang / shes rab kyi pha rol du phyin pa bris pa mthong ba de ni mi 'dra ba ma mchis so// de ci'i slad du zhe na/ bcom ldan 'das de ni 'di ltar shes rab kyi pha rol du phyin pa dang / de bzhin gshegs pa la gnyis su ma mchis te gnyis su bgyir ma mchis so// bcom ldan 'das gzhan yang gang de bzhin gshegs pa dgra bcom pa yang dag par rdzogs pa'i sangs rgyas kyis cho 'phrul rnam pa gsum la bzhugs te/ mdo dang / dbyangs kyis bsnyad pa dang / lung bstan pa dang / chos gtan la dbab pa bstan pa'i bar du gsungs te bshad pa dang / rigs kyi bu 'am/ rigs kyi bu mo la las/ shes rab kyi pha rol du phyin pa 'di bzung zhing kun chub par bgyis te/ gzhan la bstan pa de gnyis kyang mi 'dra ba ma mchis so// bcom ldan 'das de ci'i slad du zhe na/ 'di las byung ba ni de bzhin gshegs pa dgra bcom pa yang dag par rdzogs pa'i sangs rgyas rnams so// 'di las byung ba ni cho 'phrul rnam pa gsum mo// 'di las byung ba ni mdo dang / dbyangs kyis bsnyad pa dang / lung bstan pa dang / chos gtan la dbab pa bstan pa'i bar dag go// bcom ldan 'das gzhan yang shar phyogs kyi de bzhin gshegs pa dgra bcom pa yang dag par rdzogs pa'i sangs rgyas gang gA'i klung gi bye ma snyed mang po dang / lho dang / nub dang / byang dang / byang shar dang / shar lho dang / lho nub dang / nub byang dang / 'og dang / steng gi phyogs kyi phyogs re re zhing // de bzhin gshegs pa dgra bcom pa yang dag par rdzogs pa'i sangs rgyas gang gA'i klung gi bye ma snyed mang pos cho 'phrul rnam pa gsum la bzhugs te/ mdo dang / dbyangs kyis bsnyad pa dang / lung bstan pa dang / chos gtan la dbab pa bstan pa'i bar du gsungs te bshad pa dang / rigs kyi bu'am/ rigs kyi bu mo gang la las/ shes rab kyi pha rol du phyin pa 'di bzung zhing kun chub par bgyis te/ gzhan la bstan pa de gnyis kyang mi 'dra ba ma mchis so// de ci'i slad du zhe na/ 'di las byung ba ni phyogs bcu'i de bzhin gshegs pa dgra bcom pa yang dag par rdzogs pa'i sangs rgyas rnams so// 'di las byung ba ni cho 'phrul rnam pa gsum mo// 'di las byung ba ni mdo dang dbyangs kyis bsnyad pa dang / lung bstan pa dang / chos gtan la dbab pa bstan pa'i bar dag go// bcom ldan 'das gzhan yang phyogs bcu'i phyogs re re zhing 'jig rten gyi khams gang gA'i klung gi bye ma snyed kyi de bzhin gshegs pa dgra bcom pa yang dag par rdzogs pa'i sangs rgyas de dag la/ me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan dang / sil snyan sna tshogs kyis rim gro dang / bkur sti dang / bsti stang dang / mchod pa bgyis pa dang / shes rab kyi pha rol du phyin pa 'di glegs bam du bris shing // me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan dang / sil snyan sna tshogs kyis rim gro dang / bkur sti dang / bsti stang dang / mchod pa bgyis par yang mi 'dra ba ma mchis so// de ci'i slad du zhe na/ 'di las byung ba ni de bzhin gshegs pa dgra bcom pa yang dag par rdzogs pa'i sangs rgyas rnams so// bcom ldan 'das gzhan yang rigs kyi bu'am/ rigs kyi bu mo gang shes rab kyi pha rol du phyin pa 'di 'dzin cing 'chang ba dang / klog cing kun chub par byed pa dang / tshul bzhin du yid la bgyid cing // gzhan la yang rgya cher ston pa des ni/ sems can dmyal ba'i rgyud kyi dogs pa ma mchis par bgyi'o// byol song gi skye gnas dang / gshin rje'i 'jig rten gyi rgyud kyi dogs pa ma mchis par bgyi'o// nyan thos kyi sa dang / rang sangs rgyas kyi sa'i dogs pa ma mchis par bgyi'o// de ci'i slad du zhe na/ 'di ltar rigs kyi bu'am/ rigs kyi bu mo de ni phyir mi ldog pa'i sa la gnas par rig par bgyi'o// de ci'i slad du zhe na/ de ni 'di ltar shes rab kyi pha rol du phyin pa 'di bris shing 'dzin to// 'chang ngo // klog go// kun chub par bgyid do// tshul bzhin du yid la bgyid do// bris pa de la yang me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan dang / sil snyan sna tshogs kyis rim gror bgyid/ bkur stir bgyid/ bsti stang du bgyid/ mchod par bgyid do// bcom ldan 'das de ltar na shes rab kyi pha rol du phyin pa 'di ni 'jigs pa thams cad zhi bar bgyid pa'o// nad thams cad rab tu sel ba'o// bcom ldan 'das gzhan yang rigs kyi bu dang rigs kyi bu mo gang shes rab kyi pha rol du phyin pa 'di bris shing 'dzin pa dang / 'chang ba dang / klog pa dang / kun chub par bgyid pa dang / de la me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan dang / sil snyan sna tshogs kyis rim gro dang / bkur sti dang / bsti stang dang / mchod par bgyis pa des ni/ gang nas kyang 'jigs pa 'byung ba'i dogs pa ma mchis par bgyi'o// bcom ldan 'das 'di lta ste dper na/ skyes bu nor gyi bdag po zhig 'jigs nas/ rgyal po la gnas shing rgyal po la rten na/ de rgyal po la gnas shing rgyal po la rten pas/ sus 'jigs pa de dag nyid kyang de la brten pas/ de dag gis 'jigs par mi 'gyur ro// de ci'i slad du zhe na/ bcom ldan 'das de ni 'di ltar gsha' ste/ gang rgyal po la brten pa ni mthu dang ldan pa la brten pa'o// bcom ldan 'das de bzhin du de bzhin gshegs pa'i sku gdung de dag kyang // shes rab kyi pha rol du phyin pas yongs su bsgrubs pas na mchod pa mnga'o// bcom ldan 'das rnam pa thams cad mkhyen pa'i ye shes gang lags pa de yang // shes rab kyi pha rol du phyin pas yongs su bsgrubs par blta'o// bcom ldan 'das de lta bas na bdag gis cha de gnyis las/ shes rab kyi pha rol du phyin pa 'di nyid blang bar bgyi'o// bcom ldan 'das de ci'i slad du zhe na/ 'di las byung ba ni de bzhin gshegs pa'i sku gdung rnams so// 'di las byung ba ni mi chen po'i mtshan sum cu rtsa gnyis so// 'di las byung ba ni de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad do// 'di las byung ba ni byams pa chen po dang / snying rje chen po'o// bcom ldan 'das 'di las byung ba ni pha rol du phyin pa lnga ste/ de dag pha rol du phyin pa'i ming 'thob bo// 'di las byung ba ni de bzhin gshegs pa'i rnam pa thams cad mkhyen pa nyid kyi bar te/ bcom ldan 'das grong ngam/ grong rdal lam/ grong khyer ram/ khams sam/ rgyal po'i gnas sam/ stong gsum gyi stong chen po'i 'jig rten gyi khams gang na/ shes rab kyi pha rol du phyin pa 'di 'dzin cing 'chang ba dang / klog cing kun chub par bgyid pa dang / bris shing rim gro dang / bkur sti dang / bsti stang dang / mchod pa bgyid pa de dag tu mi'am mi ma lags pa glags lta zhing glags tshol ba rnams kyis glags rnyed par mi 'gyur te/ sems can de dag thams cad kyang theg pa gsum las/ theg pa gang yang rung bas mthar gyis yongs su mya ngan las 'das pa'i chos can du 'gyur ro// bcom ldan 'das de lta bas na/ shes rab kyi pha rol du phyin pa 'di ni don chen po dang ldan pa ste/ stong gsum gyi stong chen po'i 'jig rten gyi khams na/ de ltar sems can rnams kyi sangs rgyas kyi don du nye bar gnas so// bcom ldan 'das 'jig rten gyi khams gang na shes rab kyi pha rol du phyin pa 'di mchis pa'i/ 'jig rten gyi khams der ni sangs rgyas byung ba dang 'dra bar blta'o// bcom ldan 'das 'di lta ste dper na/ nor bu rin po che chen po mi dpogs rin chen ces bgyi ba mchis te/ de ni nor bu rin po che chen po'i yon tan rnam pa 'di lta bu dag dang ldan te/ nor bu rin po che de gang dang gang du gzhag pa de dang der/ ma lags pa rnams kyis glags mi rnyed do// mi ma lags pas zin pa'i skyes pa'am/ bud med kyang nor bu rin po che de bstan na/ mi ma lags pa de nor bu rin po che chen po de'i gzi brjid mi bzod de myur du 'pho zhing mi gnas so// mkhris pas gdungs pa'i lus la nor bu rin po che chen po de btags na/ mkhris pa de'ang 'byong bar 'gyur ro// rlung gis mnar ba'i lus la nor bu rin po che chen po de btags na/ rlung de'ang 'byang bar 'gyur ro// bad kan gyis non pa'i lus la nor bu rin po che chen po de btags na/ bad kan de'ang zhi bar 'gyur ro// 'dus pa'i nad kyis btab pa'i lus la nor bu rin po che chen po btags na/ 'dus pa'i nad de'ang zhi bar 'gyur zhing rnam par mi 'phel lo// nub mo ni nor bu rin po che chen po de snang bar bgyid do// tsha ba'i dus na ni nor bu rin po che chen po de phyogs gang du bzhag pa'i phyogs de bsil bar bgyid do// grang ba'i dus na ni nor bu rin po che chen po de phyogs gang du bzhag pa'i phyogs de dro bar bgyid do// nor bu rin po che chen po de dog sa'i phyogs gang du bzhag pa'i phyogs de yang // ha cang yang mi dro ha kyang yang mi grang zhing ran pa phun sum tshogs par bgyid do// nor bu rin po che chen po de dog sa'i phyogs gang du bzhag pa'i dog sa'i phyogs der sbrul lam/ de ma lags pa'i sdig pa la sogs pa gdug pa dang / gzhan dag kyang rgyu bar mi 'gyur ro// // shes rab kyi pha rol du phyin pa stong phrag nyi shu lnga pa/ bam po sum cu bzhi pa/ bcom ldan 'das skyes pa'am/ bud med la la zhig sbrul gdug pas zin pa la/ nor bu rin po che chen po de bstan na/ des de mthong ma thag tu dug de yang byang bar 'gyur ro// bcom ldan 'das nor bu rin po che chen po de ni yon tan gyi rnam pa 'di lta bu dag dang ldan te/ skyes pa'am/ bud med la la zhig 'brum bus btab bam mig rab rib can du gyur te/ mig gi nad dam/ rna ba'i nad dam/ sna'i nad dam/ lce'i nad dam/ lkog ma'i nad dam/ lus kyi nad cig byung ba las de'i lus la nor bu rin po che chen po de btags na/ de dag gi 'brum bu'am/ rab rib bam/ mig gi nad dam/ rna ba'i nad dam/ sna'i nad dam/ lce'i nad dam/ lkog ma'i nad dam/ lus kyi nad de dag kyang zhi bar 'gyur ro// bcom ldan 'das nor bu rin po che chen po de ni yon tan gyi rnam pa 'di lta bu dag dang yang ldan no// gal te nor bu rin po che chen po de dag chab rnyog pa can kyi nang du stsal na/ de'i mod la chab de thams cad kyang yan lag brgyad dang ldan zhing kha dog gcig par 'gyur ro// gal te nor bu rin po che chen po de gos sngon pos dkris te chab kyi nang du stsal na/ chab de yang de'i rang bzhin nyid du 'gyur ro// gal te nor bu rin po che chen po de gos ser po'am/ dmar po'am/ dkar po'am/ leb rgan nam/ shel gyi kha dog gam/ gos gzhan rnam pa sna tshogs kyis nor bu rin po che chen po de dkris te chab kyi nang du stsal na/ chab de yang de'i rang bzhin nyid du 'gyur ro// chab de la rnyog pa mchis pa yang // nor bu rin po che chen po des dang ste/ bcom ldan 'das nor bu rin po che chen po de ni yon tan gyi rnam pa de lta bu dag dang / gzhan yang rnam pa mang po dag dang ldan no// bcom ldan 'das shes rab kyi pha rol du phyin pa 'di yang lha rdzas kyi nor bu rin po che chen po de dang 'dra bar yon tan thams cad kyi 'byung gnas su gyur pa ste/ sdig pa thams cad sel ba'o// de nas tshe dang ldan pa dga' bos/ lha'i dbang po brgya byin la 'di skad ces smras so// kau shi ka de ji snyam du sems/ nor bu rin po che chen po de lha rdzas shig yin nam/ 'on tam nor bu rin po che chen po de 'dzam bu'i gling gi mi rnams la yang yod/ brgya byin gyis smras pa/ btsun pa dga' bo nor bu rin po che chen po de ni lha rdzas te/ btsun pa dga' bo 'dzam bu'i gling gi mi rnams la nor bu rin po che gang yod pa de dag ni chung zhing lci/ lha rdzas kyi nor bu rin po che de dag ni che zhing yang ste/ 'dzam bu'i gling gi mi rnams kyi nor bu rin po che chen po de dag ni lha rdzas ltar yan lag de dag gis yongs su rdzogs pa ma yin te/ 'dzam bu'i gling gi nor bu rin po che de dag gis ni/ lha rdzas kyi nor bu rin po che chen po de'i grangs sam/ cha 'am/ bgrang ba 'am/ dpe'am/ rgyur yang nye bar mi 'gro'o// de nas yang lha'i dbang po brgya byin gyis bcom ldan 'das la 'di skad ces gsol to// bcom ldan 'das nor bu rin po che chen po de snod la la zhig gi nang du stsal ba las/ snod de nas phyung yang snod de ni nor bu rin po che de'i yon tan gyis yid du mchi bar 'gyur te/ gzhan yang snod de la mos pa skyed do// bcom ldan 'das de bzhin du shes rab kyi pha rol du phyin pa 'di gang na mchis pa de'i/ rigs kyi bu'am rigs kyi bu mo dag gi lus sam sems kyi sdug bsngal dang / gnod pa mi las gyur pa'am/ mi ma lags pa las gyur pa thams cad kyang ma mchis par 'gyur te/ bcom ldan 'das nor bu rin po che chen po zhes bgyi ba ni shes rab kyi pha rol du phyin pa'i tshig so/ rnam pa thams cad mkhyen pa'i ye shes kyi tshig so// bcom ldan 'das shes rab kyi pha rol du phyin pa'i yon tan lta ji snyed cig brjod par bgyi ste/ shes rab kyi pha rol du phyin pa'i yon tan ni tshad ma mchis so// de bzhin gshegs pa'i sku gdung de dag kyang shes rab kyi pha rol du phyin pa'i snod do// bcom ldan 'das bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa dang / nang stong pa nyid dang / dngos po med pa'i ngo bo nyid stong pa nyid kyi bar dang / dran pa nye bar gzhag pa bzhi dang / yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa dang / 'phags pa'i bden pa rnams dang / bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo gsum dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad dang / thams cad shes pa nyid dang / lam gyi rnam pa shes pa nyid dang / rnam pa thams cad mkhyen pa nyid kyi ye shes dang / de bzhin nyid dang / ma nor ba de bzhin nyid dang / gzhan ma yin pa de bzhin nyid dang / chos nyid dang / chos kyi dbyings dang / chos kyi gnas nyid dang / chos mi 'gyur ba nyid dang / yang dag pa'i mtha' dang / bsam gyis mi khyab pa'i dbyings dang / bag chags kyi mtshams sbyor ba'i nyon mongs pa thams cad spangs pa dang / rtag tu btang snyoms la gnas pa dang / mi nyam pa'i chos nyid kyi yon tan ni ji snyed cig brjod par bgyi ste/ mi nyam pa'i chos nyid kyi yon tan ni tshad ma mchis so// de bzhin gshegs pa'i sku gdung de dag kyang mi nyam pa'i chos nyid kyi snod do// de bas na de bzhin gshegs pa'i sku gdung de dag ni mchod pa mnga'o// bcom ldan 'das de bzhin gshegs pa'i sku gdung de dag ni pha rol du phyin pa rin po che'i snod do// de bzhin gshegs pa'i sku gdung de dag ni pha rol du phyin pa kun nas nyon mongs pa ma mchis pa rnam par byang ba ma mchis pa dang / pha rol du phyin pa mi skye mi 'gag pa dang / pha rol du phyin pa blang ba ma mchis dor ba ma mchis pa dang / pha rol du phyin pa dbri ba ma mchis bsnan pa ma mchis pa dang / pha rol du phyin pa 'ong ba ma mchis 'gro ba ma mchis/ gnas pa ma mchis pa'i snod do// de bas na de bzhin gshegs pa'i sku gdung de dag ni mchod pa mnga'o// bcom ldan 'das de bzhin gshegs pa'i sku gdung de dag ni pha rol du phyin pa'i chos nyid kyi snod de/ de bzhin gshegs pa'i sku gdung de dag ni pha rol du phyin pa'i chos nyid kyis yongs su bsgos pa'o// de bas na de bzhin gshegs pa mya ngan las 'das kyang // de bzhin gshegs pa'i sku gdung de dag ni mchod pa mnga'o// gzhan yang stong gsum gyi stong chen po'i 'jig rten gyi khams de bzhin gshegs pa'i sku gdung gis byur bur yongs su gtams pa lta zhog // bcom ldan 'das gal te phyogs bcu'i 'jig rten gyi khams gang gA'i klung gi bye ma snyed cig // de bzhin gshegs pa'i sku gdung gis byur bur gtams pa dang / shes rab kyi pha rol du phyin pa glegs bam du bris pa zhig stsal na/ bcom ldan 'das rnam pa de gnyis las bdag ni shes rab kyi pha rol du phyin pa 'di nyid len to// de ci'i slad du zhe na/ bcom ldan 'das 'di las byung ba ni/ de bzhin gshegs pa dgra bcom pa yang dag par rdzogs pa'i sangs rgyas kyi sku gdung rnams te mchod pa mnga'o// bcom ldan 'das shes rab kyi pha rol du phyin pa yongs su bsgoms pas na/ de bzhin gshegs pa'i sku gdung de dag mchod pa mnga' ste/ bcom ldan 'das rigs kyi bu 'am/ rigs kyi bu mo gang de bzhin gshegs pa'i sku gdung rnams la rim gror bgyid pa dang / bkur stir bgyid pa dang / bsti stang du bgyid pa dang / mchod par bgyid pa yang dge ba'i rtsa ba de'i mtha' mi dmigs shing // rgyal rigs che zhing mtho ba'am/ bram ze'i rigs che zhing mtho ba'am/ khyim bdag gi rigs che zhing mtho ba'am/ rgyal chen bzhi'i ris kyi lha 'am/ sum cu rtsa gsum mam/ mtshe ma 'am/ dga' ldan nam/ 'phrul dga' 'am/ gzhan 'phrul dbang byed kyi lha'i nang du mi dang / lha'i phun sum tshogs pa dang / bde ba myong nas dge ba'i rtsa ba de nyid kyis sdug bsngal gyi mthar 'byung ste/ de bzhin gshegs pa'i sku gdung mchod pa'i 'bras bu lta de tsam du bas kyi/ shes rab kyi pha rol du phyin pa 'di bzung zhing bcangs pa dang / blags shing kun chub par bgyis pa dang / tshul bzhin du yid la bgyis na/ sbyin pa'i pha rol du phyin pa yongs su rdzogs par 'gyur ro// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa yongs su rdzogs par 'gyur ro// nang stong pa nyid yongs su rdzogs par 'gyur ro// dngos po med pa'i ngo bo nyid stong pa nyid kyi bar du yongs su rdzogs par 'gyur ro// byang chub kyi phyogs kyi chos sum cu rtsa bdun yongs su rdzogs par 'gyur ro// sangs rgyas kyi chos ma 'dres pa brgyad kyi bar du yongs su rdzogs par 'gyur ro// de ched du bsams te lus yongs su 'dzin par 'gyur ro// lus de dag gis sems can yongs su smin par bgyid par 'gyur te/ 'khor los sgyur ba'i lus sam// rgyal rigs che zhing mtho ba'am/ bram ze'i rigs che zhing mtho ba'am/ khyim bdag gi rigs che zhing mtho ba'i lus sam/ brgya byin gyi gzugs sam/ tshangs pa'i gzugs sam/ ngal bso po'i gzugs kyang rung ste/ de lus de dag gis sems can yongs su smin par bgyid par 'gyur ro// nyan thos kyi sa dang / rang sangs rgyas kyi sa las 'das te/ byang chub sems dpa'i skyon med par 'jug par 'gyur ro// byang chub sems dpa'i skyon med par zhugs nas/ byang chub sems dpa'i mngon par shes pa 'thob par 'gyur ro// byang chub sems dpa'i mngon par shes pa thob nas/ sangs rgyas kyi zhing nas sangs rgyas kyi zhing du mchi bar 'gyur ro// bcom ldan 'das de bas na bdag ni de bzhin gshegs pa'i sku gdung la rim gro ma mchis pa yang ma lags/ glo ba mchis pa yang ma mchis/ mchod par mi 'tshal ba yang ma lags/ gzung bar mi 'tshal ba yang ma lags te/ bcom ldan 'das shes rab kyi pha rol du phyin pa 'di ni rigs kyi bu'am/ rigs kyi bu mo rnams kyis rim gro dang / bkur sti dang / bsti stang dang / mchod pa bgyis na sangs rgyas kyi chos thams cad kyi rgyu shin du bsags pa lags/ phun sum tshogs pa thams cad kyang yongs su zin par 'gyur/ de bzhin gshegs pa'i sku gdung rnams la yang rim gro dang / bkur sti dang / bsti stang dang / mchod pa bgyid par 'gyur ro// bcom ldan 'das gzhan yang phyogs bcu'i 'jig rten gyi khams tshad dang grangs ma mchis pa dag na/ de bzhin gshegs pa dgra bcom pa yang dag par rdzogs pa'i sangs rgyas ji snyed cig bzhugs shing 'tsho skyong ba dang / chos ston pa de dag chos kyi sku dang / gzugs kyi sku dang / ye shes kyi skur mthong bar 'tshal zhing mchod par 'tshal bas/ shes rab kyi pha rol du phyin pa 'di nyid gzung bar bgyi/ bcang bar bgyi/ klag par bgyi/ kun chub par bgyi/ mchod par bgyi/ gzhan la yang rgya cher yang dag par bstan par bgyi/ tshul bzhin du yang yid la bgyid te/ rigs kyi bu'am/ rigs kyi bu mo des ni phyogs bcu'i 'jig rten gyi khams grangs dang tshad ma mchis pa'i de bzhin gshegs pa dgra bcom pa yang dag par rdzogs pa'i sangs rgyas rnams mthong bar 'gyur ro// de bas na rigs kyi bu'am/ rigs kyi bu mo shes rab kyi pha rol du phyin pa la spyod pa des/ chos nyid du sangs rgyas rjes su dran pa bsgom par bgyi'o// bcom ldan 'das gzhan yang rigs kyi bu'am/ rigs kyi bu mo de bzhin gshegs pa dgra bcom pa yang dag par rdzogs pa'i sangs rgyas de dag mthong bar 'tshal bas/ shes rab kyi pha rol du phyin pa 'di gzung bar bgyi/ bcang bar bgyi/ klag par bgyi/ kun chub par bgyi/ mchod par bgyi/ gzhan la yang rgya cher yang dag par bstan par bgyi/ chos nyid tshul bzhin du yang yid la bgyi'o// bcom ldan 'das gnyis po 'di dag ni chos nyid de/ gnyis gang zhe na/ 'dus byas kyi chos rnams kyi chos nyid dang / 'dus ma byas kyi chos rnams kyi chos nyid do// bcom ldan 'das de la 'dus byas kyi chos rnams kyi chos nyid gang lags she na/ nang stong pa nyid kyi ye shes dang / phyi stong pa nyid kyi ye shes dang / phyi nang stong pa nyid kyi ye shes dang / dngos po med pa'i ngo bo nyid stong pa nyid kyi bar gyi ye shes dang / byang chub kyi phyogs kyi chos sum cu rtsa bdun gyi ye shes dang / 'phags pa'i bden pa bzhi dang / bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa'i ye shes dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / snying rje chen po dang / sangs rgyas kyi chos ma 'dres pa brgyad kyi ye shes dang / dge ba dang mi dge ba'i chos rnams kyi ye shes dang / zag pa med pa dang / zag pa dang bcas pa'i chos rnams kyi ye shes dang / 'jig rten pa dang / 'jig rten las 'das pa'i chos rnams kyi ye shes gang lags pa de ni/ 'dus byas kyi chos rnams kyi chos nyid ces bgyi'o// de la 'dus ma byas kyi chos rnams kyi chos nyid gang lags she na/ de ni gang la skye ba ma mchis pa dang / 'gag pa ma mchis pa dang / gnas pa ma mchis pa dang / gnas pa las gzhan du 'gyur ba ma mchis pa dang / kun nas nyon mongs pa ma mchis pa dang / rnam par byang ba ma mchis pa dang / 'phel ba ma mchis pa dang / 'grib pa ma mchis pa ste/ de ni chos thams cad kyi ngo bo nyid do// chos thams cad kyi ngo bo nyid gang lags she na/ chos thams cad ni dngos po ma mchis pa'i ngo bo nyid de/ 'di ni 'dus ma byas kyi chos rnams kyi chos nyid ces bgyi'o// bcom ldan 'das kyis bka' stsal pa/ kau shi ka de de bzhin no// de de bzhin te/ 'das pa'i dus kyi de bzhin gshegs pa dgra bcom pa yang dag par rdzogs pa'i sangs rgyas gang ji snyed cig byung ba de dag kyang // shes rab kyi pha rol du phyin pa 'di nyid la rten te/ bla na med pa yang dag par rdzogs pa'i byang chub tu mngon par rdzogs par sangs rgyas so// ma 'ongs pa'i dus kyi de bzhin gshegs pa dgra bcom pa yang dag par rdzogs pa'i sangs rgyas gang ji snyed cig 'byung ba de dag kyang // shes rab kyi pha rol du phyin pa 'di nyid la rten cing // bla na med pa yang dag par rdzogs pa'i byang chub tu mngon par rdzogs par 'tshang rgya'o// da ltar byung ba'i phyogs bcu'i 'jig rten gyi khams tshad med grangs med pa dag na/ de bzhin gshegs pa dgra bcom pa yang dag par rdzogs pa'i sangs rgyas gang ji snyed cig bzhugs shing 'tsho skyong ba dang / chos ston pa de dag kyang shes rab kyi pha rol du phyin pa 'di nyid la brten te/ bla na med pa yang dag par rdzogs pa'i byang chub tu mngon par rdzogs par sangs rgyas so// 'das pa'i dus kyi de bzhin gshegs pa dgra bcom pa yang dag par rdzogs pa'i sangs rgyas rnams kyi nyan thos gang ji snyed cig byung ba dang / ma byon pa'i de bzhin gshegs pa dgra bcom pa yang dag par rdzogs pa'i sangs rgyas rnams kyi nyan thos gang ji snyed cig 'byung ba dang / da ltar byung ba'i de bzhin gshegs pa dgra bcom pa yang dag par rdzogs pa'i sangs rgyas rnams kyi nyan thos gang ji snyed cig yod pa de dag gis kyang // shes rab kyi pha rol du phyin pa 'di nyid la brten te/ rgyun du zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid thob bo// 'thob bo// thob par 'gyur ro// 'das pa'i dus kyi rang sangs rgyas gang ji snyed cig byung ba dang / ma 'ongs pa'i dus kyi rang sangs rgyas gang ji snyed cig 'byung ba dang / da ltar byung ba'i 'jig rten gyi khams grangs med tshad med pa dag na/ rang sangs rgyas gang ji snyed cig 'khod cing 'tsho skyong ba de dag gis kyang // shes rab kyi pha rol du phyin pa 'di nyid la brten te rang byang chub thob bo// // 'thob bo// thob par 'gyur ro// de ci'i phyir zhe na/ 'di ltar shes rab kyi pha rol du phyin pa 'di las theg pa gsum po thams cad rgya cher bstan te/ de dag kyang mtshan ma med pa'i tshul dang / dmigs pa med pa'i tshul dang / skye ba med pa'i tshul dang / 'gag pa med pa'i tshul dang / kun nas nyon mongs pa med pa dang / rnam par byang ba med pa'i tshul dang / mngon par 'du bya ba med pa'i tshul dang / len pa med pa dang / 'dor ba med pa'i tshul dang / dbri ba med pa dang / bsnan pa med pa'i tshul dang / blang ba med pa dang / spang ba med pa'i tshul gyis bstan te/ de yang 'jig rten gyi tha snyad kyi tshul gyis bstan gyi/ don dam par ni ma yin no// de ci'i phyir zhe na/ shes rab kyi pha rol du phyin pa ni ring du song ba ma yin/ pha rol du phyin pa ma yin te/ shes rab kyi pha rol du phyin pa ni tshu rol ma yin/ pha rol ma yin/ thad du 'dug pa ma yin/ gshor du 'dug pa ma yin/ mnyam pa ma yin/ mi mnyam pa ma yin/ mtshan ma ma yin/ mtshan ma med pa ma yin/ 'jig rten pa ma yin/ 'jig rten las 'das pa ma yin/ 'dus byas ma yin/ 'dus ma byas ma yin/ dge ba ma yin/ mi dge ba ma yin/ 'das pa ma yin/ ma 'ongs pa ma yin/ da ltar byung ba ma yin te/ kau shi ka shes rab kyi pha rol du phyin pa ni sangs rgyas kyi chos rnams nye bar sgrub pa ma yin te/ dgra bcom pa'i bar gyi chos rnams dang / rang sangs rgyas kyi chos rnams nye bar sgrub pa ma yin// so so'i skye bo'i chos rnams 'dor ba ma yin no// brgya byin gyis gsol pa/ bcom ldan 'das shes rab kyi pha rol du phyin pa 'di ni pha rol du phyin pa chen po ste/ bcom ldan 'das byang chub sems dpa' sems dpa' chen po shes rab kyi pha rol du phyin pa 'di la spyod pa rnams ni/ sems can thams cad kyi sems dang spyod pa yang 'tshal te/ sems can du dmigs pa ma mchis so// sems can du gdags par dmigs pa ma mchis so// bdag dang / sems can dang / srog dang / 'gro ba dang / gso ba dang / skyes bu dang / gang zag dang / shed can dang / shed bdag dang byed pa po dang / tshor ba po dang / shes pa po dang / mthong ba por dmigs pa ma mchis so// gzugs su dmigs pa ma mchis/ tshor ba dang / 'du shes dang / 'du byed dang / rnam par shes par dmigs pa ma mchis so// mig du dmigs pa ma mchis/ yid kyi bar du dmigs pa ma mchis so// gzugs su dmigs pa ma mchis/ chos kyi bar du dmigs pa ma mchis so// mig gi rnam par shes par dmigs pa ma mchis/ yid kyi rnam par shes pa'i bar du dmigs pa ma mchis so// mig gi 'dus te reg par dmigs pa ma mchis/ yid kyi 'dus te reg pa'i bar du dmigs pa ma mchis so// mig gi 'dus te reg pa las byung ba'i tshor bar dmigs pa ma mchis/ yid kyi 'dus te reg pa las byung ba'i tshor ba'i bar du dmigs pa ma mchis so// sa'i khams su dmigs pa ma mchis so/ chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams su dmigs pa ma mchis so// ma rig par dmigs pa ma ma mchis/ 'du byed dang / rnam par shes pa dang / ming dang gzugs dang / skye mched drug dang / reg pa dang / tshor ba dang / sred pa dang / len pa dang / srid pa dang / skye ba dang / rga shir dmigs pa ma mchis so// sbyin pa'i pha rol du phyin par dmigs pa ma mchis/ tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin par dmigs pa ma mchis so// nang stong pa nyid du dmigs pa ma mchis/ dngos po med pa'i ngo bo nyid stong pa nyid kyi bar du dmigs pa ma mchis so// dran pa nye bar gzhag pa rnams su dmigs pa ma mchis/ yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad par dmigs pa ma mchis so// 'phags pa'i bden pa rnams su dmigs pa ma mchis so// bsam gtan dang / tshad med pa dang / gzugs med pa'i snyoms par 'jug pa rnams su dmigs pa ma mchis so// rnam par thar pa brgyad du dmigs pa ma ma mchis/ mthar gyis gnas pa'i snyoms par 'jug pa dgu dang / rnam par thar pa'i sgo gsum dang / mngon par shes pa rnams su dmigs pa ma mchis so// ting nge 'dzin rnams su dmigs pa ma mchis so// gzungs kyi sgo rnams su dmigs pa ma mchis so// de bzhin gshegs pa'i stobs rnams su dmigs pa ma ma mchis/ mi 'jigs pa rnams dang / so so yang dag par rig pa rnams dang / snying rje chen po dang / sangs rgyas kyi chos ma 'dres pa rnams su dmigs pa ma mchis so// rgyun du zhugs pa'i 'bras bur dmigs pa ma mchis/ lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid du dmigs pa ma mchis so// rang byang chub tu dmigs pa ma mchis so// lam gyi rnam pa shes pa nyid dang / byang chub dang / sangs rgyas dang / sangs rgyas kyi chos su dmigs pa ma mchis te/ shes rab kyi pha rol du phyin pa ni dmigs pa'i tshul du nye bar gnas pa ma lags so// de ci'i slad du zhe na/ de ni 'di ltar gang gis dmigs par bgyi ba dang / gang la dmigs par bgyi ba dang / gang du dmigs par bgyi ba de lta bu'i ngo bo nyid de la ma mchis so// bcom ldan 'das kyis bka' stsal pa/ kau shi ka de de bzhin no// de de bzhin te/ byang chub sems dpa' sems dpa' chen po des mi dmigs pa'i tshul du/ shes rab kyi pha rol du phyin pa la yun ring por spyad pas/ des byang chub kyang mi dmigs na/ sangs rgyas lta ci smos/ sangs rgyas kyi chos lta yang ci smos/ brgya byin gyis gsol pa/ bcom ldan 'das byang chub sems dpa' sems dpa' chen po shes rab kyi pha rol du phyin pa la spyod kyi de ma lags pa'i pha rol du phyin pa gzhan la mi spyod dam/ bcom ldan 'das kyis bka' stsal pa/ kau shi ka byang chub sems dpa' sems dpa' chen po ni pha rol du phyin pa drug po kun la yang // de mi dmigs pa'i tshul gyis spyod de/ des sbyin pa yang mi dmigs/ gtong ba yang mi dmigs/ len pa yang mi dmigs so// tshul khrims kyang mi dmigs/ tshul khrims dang ldan pa yang mi dmigs/ tshul khrims ngan pa yang mi dmigs so// bzod pa yang mi dmigs// bzod pa dang ldan pa yang mi dmigs/ gnod sems kyang mi dmigs so// brtson 'grus kyang mi dmigs/ brtson 'grus dang ldan pa yang mi dmigs/ le lo yang mi dmigs so// bsam gtan yang mi dmigs/ bsam gtan dang ldan pa yang mi dmigs/ 'khrug pa yang mi dmigs so// shes rab kyang mi dmigs/ shes rab dang ldan pa yang mi dmigs/ shes rab 'chal pa yang mi dmigs so// kau shi ka 'on kyang shes rab kyi pha rol du phyin pa ni gzugs mi dmigs pa'i tshul dang / tshor ba dang / 'du shes dang / 'du byed dang / rnam par shes pa mi dmigs pa'i tshul dang / mig mi dmigs pa'i tshul dang / rna ba dang / sna dang / lce dang / lus dang / yid mi dmigs pa'i tshul dang / gzugs mi dmigs pa'i tshul dang / sgra dang / dri dang / ro dang / reg dang / chos mi dmigs pa'i tshul dang / mig gi rnam par shes pa mi dmigs pa'i tshul dang / rna ba'i rnam par shes pa dang / sna'i rnam par shes pa dang / lce'i rnam par shes pa dang lus kyi rnam par shes pa dang / yid kyi rnam par shes pa mi dmigs pa'i tshul dang / mig gi 'dus te reg pa mi dmigs pa'i tshul dang / rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa mi dmigs pa'i tshul dang / mig gi 'dus te reg pa las byung ba'i tshor ba mi dmigs pa'i tshul dang / rna ba'i 'dus te reg pa las byung ba'i tshor ba dang / sna'i 'dus te reg pa las byung ba'i tshor ba dang / lce'i 'dus te reg pa las byung ba'i tshor ba dang / lus kyi 'dus te reg pa las byung ba'i tshor ba dang / yid kyi 'dus te reg pa las byung ba'i tshor ba mi dmigs pa'i tshul dang / sa'i khams mi dmigs pa'i tshul dang / chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams mi dmigs pa'i tshul dang / ma rig pa mi dmigs pa'i tshul dang / 'du byed dang / rnam par shes pa dang / ming dang gzugs dang / skye mched drug dang / reg pa dang / tshor ba dang / sred pa dang / len pa dang / srid pa dang / skye ba dang / rga shi mi dmigs pa'i tshul dang / sbyin pa'i pha rol du phyin pa mi dmigs pa'i tshul dang / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa mi dmigs pa'i tshul dang / nang stong pa nyid mi dmigs pa'i tshul dang / dngos po med pa'i ngo bo nyid stong pa nyid kyi bar du mi dmigs pa'i tshul dang / byang chub kyi phyogs kyi chos sum cu rtsa bdun mi dmigs pa'i tshul dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms pa'i 'jug pa rnams mi dmigs pa'i tshul dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo gsum dang / mngon par shes pa lnga dang / ting nge 'dzin thams cad dang / gzungs kyi sgo thams cad mi dmigs pa'i tshul dang / de bzhin gshegs pa'i stobs bcu dang / mi 'jigs pa dang / so so yang dag par rig pa bzhi dang / snying rje chen po dang / sangs rgyas kyi chos ma 'dres pa brgyad mi dmigs pa'i tshul dang / rgyun du zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub dang / lam gyi rnam pa shes pa nyid dang / rnam pa thams cad mkhyen pa nyid mi dmigs pa'i tshul dang / chos thams cad mi dmigs pa'i tshul gyis/ byang chub sems dpa' sems dpa' chen po sbyin pa yongs su gtong ba'i sbyin pa'i pha rol du phyin pa yongs su rdzogs par bya ba la sngon du 'gro ba'o// shes rab kyi pha rol du phyin pa ni byang chub sems dpa' sems dpa' chen po tshul khrims bsrung ba'i/ tshul khrims kyi pha rol du phyin pa yongs su rdzogs par bya ba la sngon du 'gro ba'o// shes rab kyi pha rol du phyin pa ni byang chub sems dpa' sems dpa' chen po bzod pa yongs su sgrub pa'i/ bzod pa'i pha rol du phyin pa yongs su rdzogs par bya ba la sngon du 'gro ba'o// shes rab kyi pha rol du phyin pa ni byang chub sems dpa' sems dpa' chen po brtson 'grus rtsom pa'i/ brtson 'grus kyi pha rol du phyin pa yongs su rdzogs par bya ba la sngon du 'gro ba'o// shes rab kyi pha rol du phyin pa ni byang chub sems dpa' sems dpa' chen po bsam gtan la snyoms par 'jug pa'i/ bsam gtan gyi pha rol du phyin pa yongs su rdzogs par bya ba la sngon du 'gro ba'o// shes rab kyi pha rol du phyin pa ni byang chub sems dpa' sems dpa' chen po chos la rnam par lta ba'i shes rab kyi pha rol du phyin pa yongs su rdzogs par bya ba la sngon du 'gro ba'o// kau shi ka 'di lta ste dper na/ 'dzam bu'i gling gi shing rnams lo ma sna tshogs can/ me tog sna tshogs can/ 'bras bu sna tshogs can/ dbyibs sna tshogs can/ chu zheng sna tshogs can du 'khod kyang // de dag gi grib ma la khyad par ram bye brag mi dmigs te/ gzhan du na grib ma grib ma zhes bya ba'i grangs su 'gro bar zad do// kau shi ka de bzhin du pha rol du phyin pa lnga shes rab kyi pha rol du phyin pas yongs su zin pa/ thams cad mkhyen pa'i ye shes su yongs su bsngos pa rnams la yang khyad par ram bye brag mi dmigs so// brgya byin gyis gsol pa/ bcom ldan 'das shes rab kyi pha rol du phyin pa ni yon tan thams cad yongs su rdzogs par bgyid pa'i slad du/ yon tan chen po dang ldan pa'o// bcom ldan 'das shes rab kyi pha rol du phyin pa ni yon tan tshad ma mchis pa dang ldan pa'i slad du/ tshad ma mchis pa'i yon tan dang ldan pa'o// bcom ldan 'das shes rab kyi pha rol du phyin pa ni yon tan mu ma mchis pa dang ldan pa'i slad du/ yon tan kun du mtha' yas pa dang ldan pa'o// bcom ldan 'das rigs kyi bu'am/ rigs kyi bu mo gang la la zhig gis/ shes rab kyi pha rol du phyin pa/ 'di bris shing glegs bam du bgyis te/ bcangs pa dang / me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan dang / sil snyan sna tshogs kyis rim gror bgyis/ bkur stir bgyis/ bsti stang du bgyis/ mchod par bgyis te/ de nas gong du ji skad bstan pa bzhin du/ shes rab kyi pha rol du phyin pa tshul bzhin du yid la bgyis pa dang / rigs kyi bu'am rigs kyi bu mo gang la las/ shes rab kyi pha rol du phyin pa 'di glegs bam du bgyis te/ gzhan la stsal na/ de gnyis las gang gi bsod nams cher 'phel bar 'gyur/ bcom ldan 'das kyis bka' stsal pa/ kau shi ka de bas na khyod nyid la dris/ khyod kyis ji ltar bzod pa de ltar lung ston cig// kau shi ka de ji snyam du sems/ rigs kyi bu'am/ rigs kyi bu mo la las/ de bzhin gshegs pa'i sku gdung mang po la/ me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan dang / sil snyan sna tshogs kyis rim gror byas bkur stir byas/ bsti stang du byas/ mchod par byas pa dang / rigs kyi bu'am rigs kyi bu mo la las/ de bzhin gshegs pa'i sku gdung yungs kar gyi 'bru tsam zhig gzhan la byin te bgo bshar byas pa dang / rigs kyi bu'am rigs kyi bu mo la las/ de bzhin gshegs pa'i sku gdung yungs kar gyi 'bru tsam po de blangs te/ me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan dang / sil snyan sna tshogs kyis rim gror byas/ bkur stir byas/ bsti stang du byas/ mchod par byas na/ de dag las gang gi bsod nams cher 'phel ba yin/ brgya phyin gyis gsol pa/ bcom ldan 'das bdag gis bcom ldan 'das kyis gsungs pa'i don 'tshal te/ de la rigs kyi bu'am rigs kyi bu mo gang gis/ de bzhin gshegs pa'i sku gdung mang po la me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang ba dan dang sil snyan sna tshogs kyis rim gror bgyis/ bkur stir bgyis/ bsti stang du bgyis/ mchod par bgyis pa bas gang la las de bzhin gshegs pa'i sku gdung yungs kar gyi 'bru tsam gzhan la stsal na/ 'di ni de bas bsod nams ches mang du 'phel lo// bcom ldan 'das de bzhin gshegs pa dgra bcom pa yang dag par rdzogs pa'i sangs rgyas kyis kyang don de nyid gzigs te/ rdo rje lta bu'i ting nge 'dzin la mnyam par gzhag nas/ rdo rje lta bu'i sku bshig ste/ sems can gyi ris na/ de bzhin gshegs pa'i ring bsrel gyis 'dul ba'i sems can mchis pa rnams kyi slad du thugs rje chen po bskyed de/ de bzhin gshegs pa'i sku gdung du byin gyis brlabs so// bcom ldan 'das gang la las chung ngu na/ de bzhin gshegs pa'i sku gdung yungs kar gyi 'bru tsam la/ mchod pa sna tshogs kyis mchod pa bgyis na/ de dag thams cad kyang dge ba'i rtsa ba de'i mthar ma thug par sdug bsngal gyi mthar 'byin par 'gyur ro// bcom ldan 'das kyis bka' stsal pa/ kau shi ka de de bzhin no// de de bzhin te/ kau shi ka rigs kyi bu 'am/ rigs kyi bu mo la las/ shes rab kyi pha rol du phyin pa 'di glegs bam du byas te/ me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan dang / sil snyan sna tshogs kyis rim gror byas/ bkur stir byas/ bsti stang du byas/ mchod par byas pa bas/ gang la las shes rab kyi pha rol du phyin pa 'di bris te/ chos kyi dga' bas gzhan la byin na/ rigs kyi bu'am/ rigs kyi bu mo de ni bsod nams cher 'phel lo// kau shi ka gzhan yang rigs kyi bu'am/ rigs kyi bu mo la las/ shes rab kyi pha rol du phyin pa ji skad du bstan pa bzhin du/ gzhan gyi drung du song ste bshad cing bstan pa dang / brjod cing bkrol ba dang / rnam par phye ste gsal bar byas na rigs kyi bu 'am/ rigs kyi bu mo de ni/ rigs kyi bu'am/ rigs kyi bu mo snga ma de dag pas/ bsod nams cher 'phel te/ de ni ston pa yin par bsam mo// bla ma'i gnas mkhas pa tshangs pa mtshungs par spyod pa la la zhig// yin par bsam mo// de ci'i phyir zhe na/ kau shi ka de ni shes rab kyi pha rol du phyin pa 'di nyid ston pa yin te/ ston pa ni gzhan/ shes rab kyi pha rol du phyin pa ni gzhan zhes bya ba med kyi/ shes rab kyi pha rol du phyin pa nyid kyang ston pa/ ston pa nyid kyang shes rab kyi pha rol du phyin pa'o// de ci'i phyir zhe na/ shes rab kyi pha rol du phyin pa 'di nyid la bslabs pas/ 'das pa dang / ma byon pa dang / da ltar byung ba'i de bzhin gshegs pa dgra bcom pa yang dag par rdzogs pa'i sangs rgyas rnams kyis/ bla na med pa yang dag par rdzogs pa'i byang chub tu mngon par rdzogs par sangs rgyas so// mngon par rdzogs par 'tshang rgya'o// mngon par rdzogs par 'tshang rgya bar 'gyur ro// tshangs pa mtshungs par spyod pa de dag kyang // phyir mi ldog pa'i byang chub sems dpa' rnams las gud na med de/ de dag kyang shes rab kyi pha rol du phyin pa 'di nyid la bslabs shing // bla na med pa yang dag par rdzogs pa'i byang chub tu mngon par rdzogs par sangs rgyas so// mngon par rdzogs par 'tshang rgya'o// mngon par rdzogs par 'tshang rgya bar 'gyur ro// kau shi ka shes rab kyi pha rol du phyin pa 'di nyid la bslabs shing // nyan thos kyi theg pa pa rnams kyis kyang rgyun du zhugs pa'i 'bras bu thob bo// 'thob bo// thob par 'gyur ro// dgra bcom pa nyid kyi bar du thob po// 'thob bo// thob par 'gyur ro// rang sangs rgyas kyi theg pa pa rnams kyis kyang // shes rab kyi pha rol du phyin pa 'di nyid la bslabs shing // rang byang chub tu mngon par rdzogs par sangs rgyas so// mngon par rdzogs par 'tshang rgya'o// mngon par rdzogs par 'tshang rgya bar 'gyur ro// byang chub sems dpa' sems dpa' chen po rnams kyang // shes rab kyi pha rol du phyin pa 'di nyid la bslabs shing // byang chub sems dpa'i skyon med par zhugs so// 'jug go// 'jug par 'gyur ro// bla na med pa yang dag par rdzogs pa'i byang chub tu mngon par rdzogs par sangs rgyas so// mngon par rdzogs par 'tshang rgya'o// mngon par rdzogs par 'tshang rgya bar 'gyur ro// kau shi ka de bas na rigs kyi bu'am/ rigs kyi bu mo// de bzhin gshegs pa dgra bcom pa yang dag par rdzogs pa'i sangs rgyas rnams la/ me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan dang / sil snyan sna tshogs kyis mngon du rim gror bya bar 'dod pa dang / bkur stir bya bar 'dod pa dang / bsti stang du bya bar 'dod pa dang / mchod par bya bar 'dod pas/ shes rab kyi pha rol du phyin pa 'di bris te/ me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan dang / sil snyan sna tshogs kyis rim gror bya'o// bkur stir bya'o// bsti stang du bya'o// mchod par bya'o// kau shi ka ngas don de nyid kyi dbang yang dag par mthong ste/ bla na med pa yang dag par rdzogs pa'i byang chub tu mngon par rdzogs par sangs rgyas nas 'di snyam ste/ gang zhig la bdag gis rim gro dang / bkur sti dang / bsti stang dang / mchod pa byas te/ brten cing rnam par spyad par bya snyam na yang // kau shi ka de la ngas 'jig rten lha dang bcas pa/ bdud dang bcas pa/ tshangs pa dang bcas pa/ dge sbyong dang bram zer bcas pa'i skye dgu dang / lha dang / mi dang / lha ma yin du bcas pa'i nang na/ nga dang 'dra ba'am/ lhag pa yang dag par rjes su ma mthong nas/ de la ngas 'di snyam du bsams te/ de lta yin na bdag gis chos zhi ba bzang po gang bdag nyid kyis mngon par sangs rgyas pa de nyid la rim gro dang / bkur sti dang / bsti stang dang / mchod pa byas te/ brten cing rnam par spyad par bya'o/ snyam du bsams so/ kau shi ka chos de yang gang zhe na/ 'di lta ste/ shes rab kyi pha rol du phyin pa 'di nyid yin te/ kau shi ka de ltar nga nyid kyang shes rab kyi pha rol du phyin pa 'di la rim gror byed/ bkur stir byed/ bsti stang du byed/ mchod par byed de/ de ltar rim gro dang / bkur sti dang / bsti stang dang / mchod pa byas shing rnam par spyod na/ kau shi ka rigs kyi bu 'am rigs kyi bu mo/ bla na med pa yang dag par rdzogs pa'i byang chub tu mngon par rdzogs par 'tshang rgya bar 'dod pas/ shes rab kyi pha rol du phyin pa la me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan dang / sil snyan sna tshogs kyis rim gror bya ba dang / bkur stir bya ba dang / bsti stang du bya ba dang / mchod par bya ba lta ci smos/ nyan thos kyi theg pa pa'i rigs kyi bu'am/ rigs kyi bu mo dang / rang sangs rgyas kyi theg pa pa'i rigs kyi bu 'am/ rigs kyi bu mo de dag gis shes rab kyi pha rol du phyin pa 'di nyid la me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan dang / sil snyan sna tshogs kyis rim gror bya ba dang / bkur stir bya ba dang / bsti stang du bya ba dang / mchod par bya ba lta ci smos/ de ci'i phyir zhe na/ shes rab kyi pha rol du phyin pa las byung ba ni/ byang chub sems dpa' sems dpa' chen po rnams so// byang chub sems dpa' las byung ba ni/ de bzhin gshegs pa dgra bcom pa yang dag par rdzogs pa'i sangs rgyas rnams so// de bzhin gshegs pa dgra bcom pa yang dag par rdzogs pa'i sangs rgyas rnams las byung ba ni nyan thos dang / rang sangs rgyas rnams so// kau shi ka de lta bas na byang chub sems dpa'i theg pa pa'i rigs kyi bu dang / rigs kyi bu mo'am/ nyan thos kyi theg pa pa 'am/ rang sangs rgyas kyi theg pa pa'i rigs kyi bu dang / rigs kyi bu mos/ shes rab kyi pha rol du phyin pa 'di nyid la me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan dang / sil snyan sna tshogs kyis rim gror bya'o// bkur stir bya'o// bsti stang du bya'o// mchod par bya'o// de ltar de la slob pa'i/ rigs kyi bu 'am rigs kyi bu mo de dag ni/ bla na med pa yang dag par rdzogs pa'i byang chub tu mngon par rdzogs par sangs rgyas so// mngon par rdzogs par 'tshang rgya'o// mngon par rdzogs par 'tshang rgya bar 'gyur ro// nyan thos kyi theg pa pa rnams kyis kyang // dgra bcom pa nyid thob bo// 'thob bo// thob par 'gyur ro// rang sangs rgyas kyi theg pa pa rnams kyis kyang // rang sangs rgyas kyi byang chub thob bo// 'thob bo// thob par 'gyur ro// shes rab kyi pha rol du phyin pa stong phrag nyi shu lnga pa las/ le'u nyi shu gnyis pa'o// // de nas bcom ldan 'das kyis lha'i dbang po brgya byin la bka' stsal pa/ kau shi ka rigs kyi bu 'am rigs kyi bu mo la la zhig gis gal te/ 'dzam bu'i gling gi sems can de dag dge ba bcu'i las kyi lam la bkod par gyur na/ kau shi ka de ji snyam du sems/ rigs kyi bu 'am rigs kyi bu mo de de'i rgyus bsod nams mang du 'phel bar 'gyur ram/ gsol pa/ bcom ldan 'das mang ngo // bde bar gshegs pa mang ngo // bcom ldan 'das kyis bka' stsal pa/ kau shi ka de bas kyang la la zhig gis shes rab kyi pha rol du phyin pa 'di'i glegs bam klag pa'am bri ba'am kha ton bya ba'i phyir gzhan la byin na bsod nams ches mang du 'phel lo// de ci'i phyir zhe na/ shes rab kyi pha rol du phyin pa 'di las zag pa med pa'i chos gang la rigs kyi bu'am rigs kyi bu mo slob cing yang dag pa'i skyon med par zhugs par gyur pa dang / 'jug pa dang 'jug par 'gyur ba dang / dgra bcom pa nyid kyi bar du thob par gyur ba dang / 'thob pa dang thob par 'gyur ba dang / rang sangs rgyas kyi theg pa pa rnams kyis rang sangs rgyas kyi byang chub thob par gyur pa dang / 'thob pa dang / thob par 'gyur ba dang / bla na med pa yang dag par rdzogs pa'i byang chub tu yang dag par zhugs pa rnams kyis byang chub sems dpa'i skyon med par zhugs pa dang / 'jug pa dang 'jug par 'gyur ba dang / bla na med pa yang dag par rdzogs pa'i byang chub tu mngon par rdzogs par sangs rgyas pa dang / mngon par rdzogs par 'tshang rgya ba dang / mngon par rdzogs par 'tshang rgya bar 'gyur ba de lta bu'i chos mang po rgya cher bstan to// kau shi ka zag pa med pa'i chos de dag kyang gang zhe na/ 'di lta ste/ sbyin pa'i pha rol du phyin pa dang / shes rab kyi pha rol du phyin pa'i bar dang / nang stong pa nyid dang / dngos po med pa'i ngo bo nyid stong pa nyid kyi bar dang / byang chub kyi phyogs kyi chos sum cu rtsa bdun dang / 'phags pa'i bden pa bzhi dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa drug dang / ting nge 'dzin thams cad dang gzungs kyi sgo thams cad dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad dang / byams pa chen po dang / snying rje chen po dang / dga' ba chen po dang / btang snyoms chen po dag ste sangs rgyas kyi chos tshad med pa gzhan dag kyang rgya cher bstan to// kau shi ka rigs kyi bu 'am rigs kyi bu mo la la zhig gis/ sems can gcig cig rgyun du zhugs pa'i 'bras bu la bzhag na/ de'i bsod nams ches mang du 'phel gyi/ 'dzam bu'i gling gi sems can rnams dge ba bcu'i las kyi lam la bkod pas ni ma yin no// de ci'i phyir zhe na/ kau shi ka dge ba bcu'i las kyi lam la bkod pa'i sems can rnams ni/ sems can dmyal ba dang / byol song gi skye gnas dang / gshin rje'i 'jig rten nas yongs su grol ba ma yin no// kau shi ka rgyun du zhugs pa'i 'bras bu la bkod pa'i sems can ni/ sems can dmyal ba dang byol song gi skye gnas dang gshin rje'i 'jig rten nas yongs su grol ba'i phyir te lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid la bkod pa lta ci smos/ kau shi ka gang la las 'dzam bu'i gling gi sems can rnams rgyun du zhugs pa'i 'bras bu la bkod pa dang / dgra bcom pa nyid kyi bar la bkod pa bas la la zhig gis sems can gcig cig rang byang chub la bzhag na de'i bsod nams ches mang du 'phel lo// rigs kyi bu'am rigs kyi bu mo la la zhig gis 'dzam bu'i gling gi sems can thams cad rang byang chub la bkod pa bas rigs kyi bu'am rigs kyi bu mo la la zhig gis sems can gcig cig bla na med pa yang dag par rdzogs pa'i byang chub la bzhag na de'i bsod nams ches mang du 'phel lo// de ci'i phyir zhe na/ sems can gcig po bla na med pa yang dag par rdzogs pa'i byang chub tu gzhog pa de ni sangs rgyas kyi tshul rgyun mi 'chad pa'i don du zhugs pa'i phyir ro// de yang ci'i phyir zhe na/ kau shi ka byang chub sems dpa' las byung ba ni rgyun du zhugs pa dang dgra bcom pa nyid kyi bar dang rang sangs rgyas rnams so// kau shi ka byang chub sems dpa' las byung ba ni de bzhin gshegs pa dgra bcom pa yang dag par rdzogs pa'i sangs rgyas rnams so// kau shi ka rnam grangs des na/ 'di ltar byang chub sems dpa' rnams kyang mchod cing rim gror bya ba yin te/ 'jig rten lha dang bcas pa bdud dang bcas pa tshangs pa dang bcas pa dang / dge sbyong dang bram zer bcas pa'i skye dgus me tog dang phreng ba dang / spos dang byug pa dang phye ma dang / na bza' dang gdugs dang rgyal mtshan dang ba dan dang sil snyan sna tshogs kyis rim gror bya ba dang / bkur stir bya ba dang / bsti stang du bya ba dang / mchod par bya ba yin par shes par bya'o// kau shi ka rigs kyi bu 'am rigs kyi bu mo la la zhig gis 'dzam bu'i gling gi sems can thams cad dge ba bcu'i las kyi lam la bkod par gyur na/ kau shi ka de ji snyam du sems rigs kyi bu 'am rigs kyi bu mo de'i bsod nams de'i rgyus mang du 'phel lam/ brgya byin gyis gsol pa/ bcom ldan 'das mang ngo // bde bar gshegs pa mang ngo // bcom ldan 'das kyis bka' stsal pa/ kau shi ka de bas kyang rigs kyi bu'am rigs kyi bu mo gang gis/ shes rab kyi pha rol du phyin pa 'di glegs bam bri ba'am klag pa'am kha ton du bya ba'i phyir gzhan la byin na/ bsod nams ches mang du 'phel lo// de ci'i phyir zhe na/ shes rab kyi pha rol du phyin pa 'di las zag pa med pa'i chos rnams rgya cher bstan te/ de dag la bslabs shing // rigs kyi bu dang rigs kyi bu mo dag yang dag pa'i skyon med par zhugs par gyur to// 'jug go// 'jug par 'gyur ro// dgra bcom pa nyid kyi bar du thob bo// 'thob bo// thob par 'gyur ro// rang sangs rgyas kyi theg pa pa rnams kyis/ rang byang chub thob par gyur to// 'thob bo// thob par 'gyur ro// byang chub sems dpa' sems dpa' chen po rnams kyang // yang dag pa'i skyon med par zhugs par gyur to// 'jug go// 'jug par 'gyur ro// bla na med pa yang dag par rdzogs pa'i byang chub tu mngon par rdzogs par sangs rgyas so// mngon par rdzogs par 'tshang rgya'o// mngon par rdzogs par 'tshang rgya bar 'gyur ro// kau shi ka zag pa med pa'i chos de dag kyang gang zhe na/ 'di lta ste/ pha rol du phyin pa drug dang stong pa nyid thams cad dang / byang chub kyi phyogs kyi chos sum cu rtsa bdun dang / 'phags pa'i bden pa bzhi dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo gsum dang / mngon par shes pa drug dang / ting nge 'dzin thams cad dang / gzungs kyi sgo thams cad dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad dang / byams pa chen po dang / snying rje chen po dang / dga' ba chen po dang / btang snyoms chen po dag ste/ sangs rgyas kyi chos tshad med pa gzhan dag kyang rgya cher bstan to// kau shi ka rnam grangs des kyang rigs kyi bu'am/ rigs kyi bu mo gang gis/ shes rab kyi pha rol du phyin pa 'di glegs bam du byas te/ klags pa dang / bri ba dang / kha ton du bya ba'i phyir gzhan la byin na/ de ni bsod nams ches mang du 'phel bar shes par bya'o// de ci'i phyir zhe na/ kau shi ka shes rab kyi pha rol du phyin pa 'di las chos thams cad rgya cher bstan te/ de dag yod pas rgyal rigs che zhing mtho ba rnams yod do// bram ze'i rigs che zhing mtho ba dang / khyim bdag gi rigs che zhing mtho ba rnams yod do// rgyal chen bzhi'i ris kyi lha rnams yod do// sum cu rtsa gsum dang / mtshe ma dang dga' ldan dang / 'phrul dga' dang gzhan 'phrul dbang byed kyi lha rnams dang / tshangs ris dang tshangs lha nye phan dang / tshangs pa kun 'khor dang tshangs chen dang / 'og min gyi bar gyi lha rnams dang / nam mkha' mtha' yas skye mched dang / 'du shes med 'du shes med min skye mched kyi bar gyi lha rnams yod do// pha rol du phyin pa thams cad yod do// stong pa nyid thams cad yod do// byang chub kyi phyogs kyi chos sum cu rtsa bdun yod do// 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams yod do// rnam par thar pa brgyad dang / mthar gyis gnas pa'i snyoms par 'jug pa dgu yod do// rnam par thar pa'i sgo gsum dang / mngon par shes pa rnams yod do// ting nge 'dzin rnams dang / gzungs kyi sgo rnams yod do// de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / byams pa chen po dang / snying rje chen po dang / sangs rgyas kyi chos ma 'dres pa rnams yod do// rnam pa thams cad mkhyen pa nyid kyi bar du yod do// rgyun du zhugs pa dang / lan cig phyir 'ong ba dang / phyir mi 'ong ba dang / dgra bcom pa dang / rang sangs rgyas rnams yod do// byang chub sems dpa' sems dpa' chen po rnams yod do// de bzhin gshegs pa dgra bcom pa yang dag par rdzogs pa'i sangs rgyas rnams yod do// kau shi ka 'dzam bu'i gling gi sems can rnams dge ba bcu'i las kyi lam la bkod pa dang / rang byang chub kyi bar la bkod pa lta zhog gi/ kau shi ka gling bzhi pa'i 'jig rten gyi khams kyi sems can ji snyed pa de dag // rigs kyi bu'am rigs kyi bu mo la las/ dge ba bcu'i las kyi lam la rab tu bkod na/ kau shi ka de ji snyam du sems/ rigs kyi bu'am/ rigs kyi bu mo de'i bsod nams de'i rgyus mang du 'phel lam/ gsol pa/ bcom ldan 'das mang ngo // bde bar gshegs pa mang ngo // bcom ldan 'das kyis bka' stsal pa/ kau shi ka de bas kyang rigs kyi bu 'am/ rigs kyi bu mo gang gis/ shes rab kyi pha rol du phyin pa 'di'i glegs bam/ klag pa dang / bri ba dang / kha ton du bya ba'i phyir gzhan la byin na bsod nams ches mang du 'phel lo// de ci'i phyir zhe na/ kau shi ka de ni 'di ltar/ shes rab kyi pha rol du phyin pa las skyes pa ni/ nyan thos dang / rang sangs rgyas dang / byang chub sems dpa'i chos thams cad dang / sangs rgyas kyi chos thams cad do// kau shi ka gling chen po bzhi pa'i 'jig rten gyi khams kyi sems can rnams/ dge ba bcu'i las kyi lam la bkod pa dang / rang byang chub kyi bar la bkod pa lta zhog gi/ kau shi ka stong gi 'jig rten gyi khams byur bu'i sems can ji snyed cig yod pa de dag // rigs kyi bu'am rigs kyi bu mo la las/ dge ba bcu'i las kyi lam la rab tu bkod/ rang byang chub kyi bar la rab tu bkod na/ kau shi ka de ji snyam du sems/ rigs kyi bu'am/ rigs kyi bu mo de'i bsod nams de'i rgyus mang du 'phel lam/ gsol pa/ bcom ldan 'das mang ngo // bde bar gshegs pa mang ngo // bcom ldan 'das kyis bka' stsal ba/ kau shi ka de bas rigs kyi bu'am/ rigs kyi bu mo gang gis/ shes rab kyi pha rol du phyin pa 'di'i glegs bam/ klag pa dang / bri ba dang / kha ton du bya ba'i phyir gzhan la byin na/ bsod nams ches mang du 'phel lo// kau shi ka stong gi 'jig rten gyi khams byur bu lta zhog gi/ kau shi ka stong gnyis pa 'jig rten gyi khams/ 'bring po'i sems can ji snyed pa de dag // rigs kyi bu'am rigs kyi bu mo la las/ dge ba bcu'i las kyi lam la rab tu bkod pa dang / rang byang chub kyi bar la rab tu bkod pa na kau shi ka de ji snyam du sems/ rigs kyi bu'am/ rigs kyi bu mo de'i bsod nams de'i rgyus mang du 'phel lam/ gsol pa/ bcom ldan 'das mang ngo // bde bar gshegs pa mang ngo // bcom ldan 'das kyis bka' stsal ba/ kau shi ka de bas rigs kyi bu'am/ rigs kyi bu mo gang gis/ shes rab kyi pha rol du phyin pa 'di'i glegs bam/ bri ba dang / klag pa dang / kha ton du bya ba'i phyir gzhan la byin na/ bsod nams ches mang du 'phel lo// kau shi ka stong gnyis pa/ 'jig rten gyi khams 'bring po lta zhog gi/ kau shi ka stong gsum gyi stong chen po'i 'jig rten gyi khams kyi sems can ji snyed pa de dag // rigs kyi bu'am rigs kyi bu mo la las/ dge ba bcu'i las kyi lam la rab tu bkod pa dang / rang byang chub kyi bar la rab tu bkod pa na kau shi ka de ji snyam du sems/ rigs kyi bu'am/ rigs kyi bu mo de'i bsod nams de'i rgyus mang du 'phel lam/ gsol pa/ bcom ldan 'das mang ngo // bde bar gshegs pa mang ngo // bcom ldan 'das kyis bka' stsal ba/ kau shi ka de bas rigs kyi bu'am/ rigs kyi bu mo gang gis/ shes rab kyi pha rol du phyin pa 'di'i glegs bam/ bri ba dang / klag pa dang / kha ton du bya ba'i phyir gzhan la byin na/ bsod nams ches mang du 'phel lo// kau shi ka stong gsum gyi stong chen po'i 'jig rten gyi khams lta zhog gi/ kau shi ka phyogs bcu'i phyogs re re zhing // 'jig rten gyi khams gang gA'i klung gi bye ma snyed dag na/ sems can ji snyed cig yod pa de dag // rigs kyi bu'am rigs kyi bu mo la las/ dge ba bcu'i las kyi lam la rab tu bkod pa dang / rang byang chub kyi bar la rab tu bkod na/ kau shi ka de ji snyam du sems/ rigs kyi bu'am/ rigs kyi bu mo de'i bsod nams de'i rgyus mang du 'phel lam/ gsol ba/ bcom ldan 'das mang ngo // bde bar gshegs pa mang ngo // bcom ldan 'das kyis bka' stsal ba/ kau shi ka de bas rigs kyi bu'am/ rigs kyi bu mo gang gis/ shes rab kyi pha rol du phyin pa 'di'i glegs bam/ bri ba dang / klag pa dang / kha ton du bya ba'i phyir gzhan la byin na/ bsod nams ches mang du 'phel lo// de ci'i phyir zhe na/ kau shi ka de ni 'di ltar shes rab kyi pha rol du phyin pa 'di las/ zag pa med pa'i chos rnams rgya cher bstan te/ de dag bslabs shing // rigs kyi bu'am/ rigs kyi bu mo da ga / yang dag pa'i skyon med par zhugs par 'gyur ro// 'jug go// 'jug par 'gyur ro// dgra bcom pa nyid kyi bar du thob par gyur to// 'thob bo// thob par 'gyur ro// rang byang chub thob par gyur to// 'thob bo// thob par 'gyur ro// byang chub sems dpa' sems dpa' chen po rnams kyang // byang chub sems dpa'i skyon med par zhugs par gyur to// 'jug go// 'jug par 'gyur ro// bla na med pa yang dag par rdzogs pa'i byang chub tu mngon par rdzogs par sangs rgyas so// mngon par rdzogs par 'tshang rgya'o// mngon par rdzogs par 'tshang rgya bar 'gyur ro// kau shi ka zag pa med pa'i chos/ de dag kyang gang zhe na/ 'di lta ste/ pha rol du phyin pa rnams dang / nang stong pa nyid dang / dngos po med pa'i ngo bo nyid stong pa nyid kyi bar dang / byang chub kyi phyogs kyi chos sum cu rtsa bdun dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar ba brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo gsum dang / mngon par shes pa drug dang / ting nge 'dzin thams cad dang / gzungs kyi sgo thams cad dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad kyi bar dang / sangs rgyas kyi chos tshad med pa'i bar gzhan dag kyang rgya cher bstan to// kau shi ka rnam grangs des kyang // rigs kyi bu 'am rigs kyi bu mo gang gis/ shes rab kyi pha rol du phyin pa 'di glegs bam du bris shing // klag pa dang / bri ba dang / kha ton du bya ba'i phyir gzhan la byin na/ de bas 'di'i bsod nams ches mang du 'phel bar shes par bya'o// de ci'i phyir zhe na/ kau shi ka de ni 'di ltar shes rab kyi pha rol du phyin pa 'di las chos thams cad rgya cher bstan te/ de dag yod pas rgyal rigs che zhing mtho ba dang / bram ze'i rigs che zhing mtho ba dang / khyim bdag gi rigs che zhing mtho ba dang / rgyal chen bzhi'i ris kyi lha rnams yod do// sum cu rtsa gsum dang / mtshe ma dang / dga' ldan dang / 'phrul dga' dang / gzhan 'phrul dbang byed kyi lha rnams dang / tshangs ris dang / tshangs lha nye phan dang / tshangs pa kun 'khor dang / tshangs chen dang / 'og min gyi bar gyi lha rnams dang / nam mkha' mtha' yas skye mched dang / 'du shes med 'du shes med min skye mched kyi bar gyi lha rnams yod do// pha rol du phyin pa rnams yod do// nang stong pa nyid yod do// dngos po med pa'i ngo bo nyid stong pa nyid kyi bar du yod do// byang chub kyi phyogs kyi chos sum cu rtsa bdun yod do// sangs rgyas kyi chos ma 'dres pa brgyad kyi bar du yod do/ thams cad shes pa nyid yod do// lam gyi rnam pa shes pa nyid dang / rnam pa thams cad mkhyen pa nyid yod do// rgyun du zhugs pa rnams yod do// lan cig phyir 'ong ba dang / phyir mi 'ong ba dang / dgra bcom pa dang / rang sangs rgyas rnams yod do// byang chub sems dpa' sems dpa' chen po rnams yod do// de bzhin gshegs pa dgra bcom pa yang dag par rdzogs pa'i sangs rgyas yod do// kau shi ka gzhan yang 'dzam bu'i gling gi mi ji snyed pa de dag rigs kyi bu 'am/ rigs kyi bu mo la las/ bsam gtan bzhi la bkod/ tshad med pa bzhi la bkod/ gzugs med pa'i snyoms par 'jug pa bzhi la bkod/ mngon par shes pa lnga la bkod na/ kau shi ka de ji snyam du sems/ rigs kyi bu'am rigs kyi bu mo de'i bsod nams de'i rgyus mang du 'phel lam/ gsol pa/ bcom ldan 'das mang ngo // bde bar gshegs pa mang ngo // bcom ldan 'das kyis bka' stsal pa/ kau shi ka de bas rigs kyi bu'am/ rigs kyi bu mo gang gis/ shes rab kyi pha rol du phyin pa 'di'i glegs bam/ klag pa dang / bri ba dang / kha ton du bya ba'i phyir gzhan la byin na/ bsod nams ches mang du 'phel lo// de ci'i phyir zhe na/ kau shi ka de ni 'di ltar shes rab kyi pha rol du phyin pa 'di las chos thams cad rgya cher bstan to// kau shi ka 'dzam bu'i gling lta zhog // gling chen po bzhi'i 'jig rten gyi khams kyang lta zhog // stong gi 'jig rten gyi khams kyang lta zhog // stong gnyis kyi 'jig rten gyi khams kyang lta zhog // stong gsum gyi stong chen po'i 'jig rten gyi khams lta yang zhog gi kau shi ka shar phyogs kyi 'jig rten gyi khams gang gA'i klung gi bye ma snyed kyi sems can ji snyed pa dang / lho dang / nub dang / byang dang / byang shar dang / shar lho dang / lho nub dang / nub byang dang / 'og dang / steng gi phyogs kyi phyogs re re zhing // 'jig rten gyi khams gang gA'i klung gi bye ma snyed sems can ji snyed pa de dag // rigs kyi bu 'am rigs kyi bu mo la las/ bsam gtan bzhi la bkod/ tshad med pa bzhi la bkod/ gzugs med pa'i snyoms par 'jug pa bzhi la bkod/ mngon par shes pa lnga la bkod na/ kau shi ka de ji snyam du sems/ rigs kyi bu'am/ rigs kyi bu mo de'i bsod nams de'i rgyus mang du 'phel lam/ gsol ba/ bcom ldan 'das mang ngo // bde bar gshegs pa mang ngo // bcom ldan 'das kyis bka' stsal pa/ kau shi ka de bas rigs kyi bu 'am rigs kyi bu mo gang gis/ shes rab kyi pha rol du phyin pa 'di'i glags bam/ klag pa dang / bri ba dang / kha ton du bya ba'i phyir gzhan la byin na/ bsod nams ches mang du 'phel lo// de ci'i phyir zhe na/ kau shi ka de ni 'di ltar shes rab kyi pha rol du phyin pa 'di las/ zag pa med pa'i chos rnams rgya cher bstan te/ de dag la bslabs shing // rigs kyi bu'am/ rigs kyi bu mo dag yang dag pa'i skyon med par zhugs par gyur to// 'jug go// 'jug par 'gyur ro// rgyun du zhugs pa'i 'bras bu thob par gyur to// 'thob bo// thob par 'gyur ro// dgra bcom pa nyid kyi bar du thob par gyur to// 'thob bo// thob par 'gyur ro// rang byang chub thob par gyur to// 'thob bo// thob par 'gyur ro// byang chub sems dpa' sems dpa' chen po rnams kyang // byang chub sems dpa'i skyon med par zhugs par gyur to// 'jug go// 'jug par 'gyur ro// bla na med pa yang dag par rdzogs pa'i byang chub tu mngon par rdzogs par sangs rgyas so// mngon par rdzogs par 'tshang rgya'o// mngon par rdzogs par 'tshang rgya bar 'gyur ro// kau shi ka gzhan yang rigs kyi bu 'am/ rigs kyi bu mo gang la las shes rab kyi pha rol du phyin pa 'di 'dzin pa dang / 'chang ba dang / klog pa dang / kun chub par byed pa dang / tshul bzhin du yid la byed na/ de'i bsod nams ches mang du 'phel gyi/ 'dzam bu'i gling gi sems can rnams dang / stong gsum gyi stong chen po'i 'jig rten gyi khams kyi bar gyi sems can dang / phyogs bcu kun gyi phyogs re re zhing // 'jig rten gyi khams gang gA'i klung gi bye ma snyed kyi/ sems can ji snyed pa de dag // dge ba bcu'i las kyi lam la bkod pa dang / bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / mngon par shes pa lnga la bkod pas ni ma yin no// de la tshul bzhin du yid la byed pa ni 'di yin te/ gnyis la spyod pa yang ma yin/ mi gnyis pa la spyod pa yang ma yin pa'i blos/ shes rab kyi pha rol du phyin pa 'di 'dzin pa dang / kun chub par byed pa dang / 'chang ba dang / klog pa dang / tshul bzhin du yid la byed pa'o// gnyis la spyod pa yang ma yin/ mi gnyis pa la spyod pa yang ma yin pa'i blos/ bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa 'dzin pa dang / kun chub par byed pa dang / 'chang ba dang / klog pa dang / tshul bzhin du yid la byed pa'o// gnyis la spyod pa yang ma yin/ mi gnyis pa la spyod pa yang ma yin pa'i blos/ nang stong pa nyid 'dzin pa dang / kun chub par byed pa dang / 'chang ba dang / klog pa dang / tshul bzhin du yid la byed pa'o// gnyis la spyod pa yang ma yin/ mi gnyis pa la spyod pa yang ma yin pa'i blos/ dngos po med pa'i ngo bo nyid stong pa nyid kyi bar du tshul bzhin du yid la byed pa'o// // shes rab kyi pha rol du phyin pa stong phrag nyi shu lnga pa/ bam po sum cu lnga ba/ gnyis la spyod pa yang ma yin/ mi gnyis pa la spyod pa yang ma yin pa'i blos/ dran pa nye bar gzhag pa dang / yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa tshul bzhin du yid la byed pa'o// gnyis la spyod pa yang ma yin/ mi gnyis pa la spyod pa yang ma yin pa'i blos/ sangs rgyas kyi chos ma 'dres pa rnams kyi bar du tshul bzhin du yid la byed pa'o// gnyis la spyod pa yang ma yin/ mi gnyis pa la spyod pa yang ma yin pa'i blos/ rnam pa thams cad mkhyen pa nyid kyi bar du tshul bzhin du yid la byed pa'o// kau shi ka gzhan yang rigs kyi bu dang / rigs kyi bu mo la la zhig // shes rab kyi pha rol du phyin pa 'di gzhan la rnam grangs du mar rgya cher rjod cing ston la/ 'chad cing 'grel ba dang / rnam par 'byed cing gsal bar byed la/ yang dag par ston cing de'i don gtan la dbab pa ston pa byed na/ kau shi ka de la shes rab kyi pha rol du phyin pa'i don ni 'di yin te shes rab kyi pha rol du phyin pa ni gnyis su blta ba ma yin/ gnyis su med par blta ba ma yin/ mtshan mar ma yin/ mtshan ma med par ma yin/ blang bar ma yin/ dor bar ma yin/ dbri bar ma yin/ bsnan par ma yin/ kun nas nyon mongs par ma yin/ rnam par byang bar ma yin/ skye bar ma yin/ 'gag par ma yin/ gzung bar ma yin/ mi gzung bar ma yin/ len par ma yin/ dor bar ma yin/ gnas par ma yin/ mi gnas par ma yin/ yang dag par ma yin/ log par ma yin/ ldan par ma yin/ mi ldan par ma yin/ 'dre bar ma yin/ mi 'dre bar ma yin/ rkyen du ma yin/ rkyen med par ma yin/ chos su ma yin/ chos ma yin par ma yin/ de bzhin nyid du ma yin/ de bzhin nyid ma yin par ma yin/ yang dag pa'i mtha' ma yin/ yang dag pa'i mtha' ma yin par ma yin te/ 'di ni gnyis su med pa'i don to// rigs kyi bu'am rigs kyi bu mo gang shes rab kyi pha rol du phyin pa 'di gzhan la rgya cher rjod cing ston la/ 'chad cing 'grel pa dang / rnam par 'byed cing gsal bar byed la/ yang dag par ston par byed cing // de'i don gtan la dbab par ston na/ bsod nams mang du 'phel gyi/ bdag 'ba' shig gis bzung ba'am/ kun chub par byas pa'am/ bcangs pa'am/ blags pa'am/ tshul bzhin du yid la byas pas ni ma yin no// kau shi ka gzhan yang rigs kyi bu 'am/ rigs kyi bu mo gang la la zhig bdag nyid kyang shes rab kyi pha rol du phyin pa 'dzin cing // kun chub par byed de/ 'chang zhing klog la/ tshul bzhin du yid la byed cing // gzhan la yang rgya cher rjod cing ston la/ 'chad cing 'grel ba dang / rnam par 'byed cing gsal bar byed la/ yang dag par ston par byed cing // de'i don gtan la dbab par ston na/ kau shi ka rigs kyi bu 'am/ rigs kyi bu mo de'i bsod nams ni shin du mang du 'phel lo// brgya byin gyis gsol pa/ bcom ldan 'das rigs kyi bu 'am rigs kyi bu mos/ shes rab kyi pha rol du phyin pa de ltar don dang ldan la yi ge dang ldan par bstan par bgyi 'am/ bcom ldan 'das kyis bka' stsal pa/ kau shi ka rigs kyi bu'am rigs kyi bu mos/ shes rab kyi pha rol du phyin pa de ltar don dang ldan/ yi ge dang ldan par bstan par bya ste/ kau shi ka de ltar ston pa'i rigs kyi bu'am rigs kyi bu mo ni bsod nams kyi phung po tshad med grangs med pa dang ldan par 'gyur ro// kau shi ka gal te rigs kyi bu'am/ rigs kyi bu mo la las phyogs bcu kun gyi phyogs re re zhing // de bzhin gshegs pa dgra bcom pa yang dag par rdzogs pa'i sangs rgyas tshad med/ grangs med pa dag la/ nam 'tsho'i bar du me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan dang / sil snyan sna tshogs dang / bde ba'i yo byad thams cad kyis rim gror byas pa dang / bkur stir byas pa dang / bsti stang du byas pa dang / mchod pa byas pa bas/ kau shi ka rigs kyi bu 'am rigs kyi bu mo la la zhig gis/ shes rab kyi pha rol du phyin pa 'di gzhan la rgya cher don dang ldan/ yi ge dang ldan par rnam grangs du mar brjod de bstan pa dang / bshad de bkrol zhing rnam par phye ste gsal ba dang / yang dag par bstan pa byas na/ rigs kyi bu'am rigs kyi bu mo de'i bsod nams de ni ches mang du 'phel lo// de ci'i phyir zhe na/ shes rab kyi pha rol du phyin pa 'di la bslabs te/ 'das pa dang ma byon pa dang / da ltar byung ba'i de bzhin gshegs pa dgra bcom pa yang dag par rdzogs pa'i sangs rgyas rnams kyis bla na med pa yang dag par rdzogs pa'i byang chub tu mngon par rdzogs par sangs rgyas so// mngon par rdzogs par 'tshang rgya'o// mngon par rdzogs par 'tshang rgya bar 'gyur ro// kau shi ka gzhan yang rigs kyi bu 'am rigs kyi bu mo gang la las/ bskal pa tshad med grangs med par dmigs pa'i tshul gyis/ sbyin pa'i pha rol du phyin pa dang / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la spyod pa bas ni/ gang la la shes rab kyi pha rol du phyin pa 'di'i don dang ldan/ yi ge dang ldan par mi dmigs pa'i tshul gyis/ gzhan la rgya cher brjod cing ston la 'chad cing rnam par 'god pa dang / rab tu 'god cing rnam par 'byed la/ gsal bar byed cing yang dag par ston pa byed na/ de'i bsod nams ches mang du 'phel lo// de la dmigs pa ni 'di yin te/ kau shi ka 'di la byang chub sems dpa' dmigs pa'i tshul gyis sbyin pa gtong zhing 'di snyam du bdag ni sbyin pa gtong ngo // sbyin pa ni 'di gtong ngo // 'di la ni sbyin par bya'o snyam na/ des sbyin pa de ltar btang bas sbyin pa nyid du 'gyur gyi/ sbyin pa'i pha rol du phyin pa ma yin no// bdag ni tshul khrims srung ngo // tshul khrims ni 'di srung ngo snyam na/ des tshul khrims de ltar bsrungs bas/ tshul khrims nyid du 'gyur gyi/ tshul khrims kyi pha rol du phyin pa ma yin no// bdag ni bzod pa sgom mo// bzod pa 'di sgom mo snyam na/ des bzod pa de ltar bsgoms pas/ bzod pa nyid du 'gyur gyi/ bzod pa'i pha rol du phyin pa ma yin no// bdag ni brtson 'grus rtsom mo// 'di'i don du brtson 'grus brtsam mo snyam na/ des brtson 'grus de ltar brtsams pas/ brtson 'grus nyid du 'gyur gyi/ brtson 'grus kyi pha rol du phyin pa ma yin no// bdag ni bsam gtan rnams la snyoms par 'jug go// bsam gtan ni 'di dag la mnyam par gzhag go / snyam na/ des bsam gtan la de ltar mnyam par bzhag pas/ bsam gtan nyid du 'gyur gyi/ bsam gtan gyi pha rol du phyin pa ma yin no// bdag ni shes rab sgom mo// shes rab ni 'di bsgom mo snyam na/ des shes rab de ltar bsgoms pas shes rab nyid du 'gyur gyi/ shes rab kyi pha rol du phyin pa ma yin no// kau shi ka rigs kyi bu 'am/ rigs kyi bu mo de ltar dmigs pa la spyad pas ni/ sbyin pa'i pha rol du phyin pa/ yongs su rdzogs par mi 'gyur ro// tshul khrims dang / bzod pa dang / brtson 'grus dang / bsam gtan dang / shes rab kyi pha rol du phyin pa yongs su rdzogs par mi 'gyur ro// brgya byin gyis gsol pa/ bcom ldan 'das byang chub sems dpa' sems dpa' chen pos/ ji ltar spyad na/ sbyin pa'i pha rol du phyin pa yongs su rdzogs par 'gyur/ ji ltar spyad na/ tshul khrims kyi pha rol du phyin pa yongs su rdzogs par 'gyur/ ji ltar spyad na/ bzod pa'i pha rol du phyin pa yongs su rdzogs par 'gyur/ ji ltar spyad na/ brtson 'grus kyi pha rol du phyin pa yongs su rdzogs par 'gyur/ ji ltar spyad na/ bsam gtan gyi pha rol du phyin pa yongs su rdzogs par 'gyur/ ji ltar spyad na/ shes rab kyi pha rol du phyin pa yongs su rdzogs par 'gyur/ bcom ldan 'das kyis bka' stsal pa/ kau shi ka 'di la/ byang chub sems dpa' sems dpa' chen po sbyin pa gtong ba'i tshe/ yongs su gtong ba mi dmigs/ sbyin pa dang len pa mi dmigs so// tshul khrims srung ba'i tshe/ tshul khrims dang / tshul khrims yang dag par blang bar mi dmigs so// bzod pa sgom pa'i tshe/ bzod pa dang / bzod pa bsgom pa mi dmigs so// brtson 'grus rtsom pa'i tshe/ brtson 'grus dang / brtson 'grus rtsom pa mi dmigs so// bsam gtan la snyoms par 'jug pa'i tshe/ bsam gtan dang bsam gtan sgom pa mi dmigs so// shes rab sgom pa'i tshe/ shes rab dang shes rab bsgom pa dang / shes rab dang ldan pa mi dmigs so// kau shi ka de ltar spyod pa'i byang chub sems dpa' sems dpa' chen pos ni/ sbyin pa'i pha rol du phyin pa yongs su rdzogs par 'gyur ro// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa yongs su rdzogs par 'gyur ro// kau shi ka rigs kyi bu'am rigs kyi bu mo de ltar khong du chud pa med par/ shes rab kyi pha rol du phyin pa don dang ldan yi ge dang ldan par bstan par bya'o// bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa bstan par bya'o// de ci'i phyir zhe na/ kau shi ka ma 'ongs pa'i dus na rigs kyi bu'am rigs bu mo la la/ byang chub sems dpa'i theg pa pa rnams la shes rab kyi pha rol du phyin pa'i gzugs brnyan ston pa 'byung ste/ der rigs kyi bu'am rigs kyi bu mo gang // bla na med pa yang dag par rdzogs pa'i byang chub tu zhugs pa de dag gis kyang gzugs brnyan de thos nas/ lam ston par 'gyur te/ de dag la shes rab kyi pha rol du phyin pa 'di don dang ldan/ yi ge dang ldan par bstan par bya'o// brgya byin gyis gsol pa/ bcom ldan 'das shes rab kyi pha rol du phyin pa'i gzugs brnyan gang lags// bcom ldan 'das kyis bka' stsal pa/ kau shi ka 'di la rigs kyi bu'am rigs kyi bu mo dag // shes rab kyi pha rol du phyin pa bstan to// snyam zhing de dag gzugs brnyan ston pa byed pa'o// brgya byin gyis gsol pa bcom ldan 'das ji ltar na rigs kyi bu'am rigs kyi bu mo de dag shes rab kyi pha rol du phyin pa'i gzugs brnyan ston pa lags/ bcom ldan 'das kyis bka' stsal pa/ kau shi ka 'di la rigs kyi bu'am rigs kyi bu mo de dag shes rab kyi pha rol du phyin pa ston par byed pa'i tshe/ shes rab kyi pha rol du phyin pa'i gzugs brnyan ston te/ de la 'di ni shes rab kyi pha rol du phyin pa'i gzugs brnyan te/ 'di ltar gzugs mi rtag go zhes bya bar ston/ gzugs sdug bsngal lo zhes bya ba dang / bdag med do zhes bya ba dang / mi sdug go zhes bya bar ston/ tshor ba dang 'du shes dang 'du byed dang / rnam par shes pa mi rtag go zhes bya bar ston/ tshor ba dang 'du shes dang 'du byed dang rnam par shes pa sdug bsngal lo zhes bya ba dang / bdag med do zhes bya ba dang / mi sdug go zhes bya bar ston cing // 'di skad du gang de ltar spyod pa ni shes rab kyi pha rol du phyin pa la spyod do zhes brjod de/ su la bstan pa de dag kyang gzugs mi rtag ces bya bar rtog par 'gyur ro// gzugs sdug bsngal zhes bya ba dang bdag med ces bya ba dang mi sdug ces bya bar rtog par 'gyur ro// tshor ba dang 'du shes dang 'du byed dang rnam par shes pa mi rtag ces bya bar rtog par 'gyur ro// tshor ba dang 'du shes dang 'du byed dang rnam par shes pa sdug bsngal zhes bya ba dang bdag med ces bya ba dang mi sdug ces bya bar rtog par 'gyur ro// de ltar de dag gzugs mi rtag go zhes bya bar rtog pa dang gzugs sdug bsngal lo zhes bya ba dang bdag med do zhes bya ba dang / mi sdug go zhes bya ba dang / tshor ba dang 'du shes dang 'du byed dang rnam par shes pa mi rtag go zhes bya ba dang tshor ba dang 'du shes dang 'du byed dang rnam par shes pa sdug bsngal lo zhes bya ba dang bdag med do zhes bya ba dang mi sdug go zhes bya bar rtog pas/ shes rab kyi pha rol tu phyin pa'i gzugs brnyan la spyod par 'gyur ro// mi rtag go zhes bya bar ston/ sdug bsngal lo zhes bya ba dang bdag med do zhes bya ba dang mi sdug go zhes bya bar ston/ rna ba dang sna dang lce dang lus dang yid mi rtag go zhes bya bar ston/ rna ba dang sna dang lce dang lus dang yid sdug bsngal lo zhes bya ba dang bdag med do zhes bya ba dang mi sdug go zhes bya bar ston/ gzugs mi rtag go zhes bya bar ston/ gzugs sdug bsngal lo zhes bya ba dang bdag med do zhes bya ba dang mi sdug go zhes bya bar ston/ sgra dang dri dang ro dang reg dang chos mi rtag go zhes bya bar ston/ sgra dang dri dang ro dang reg dang chos sdug bsngal lo zhes bya ba dang bdag med do zhes bya ba dang mi sdug go zhes bya bar ston/ mig gi rnam par shes pa mi rtag go zhes bya bar ston/ mig gi rnam par shes pa sdug bsngal lo zhes bya ba dang / bdag med do zhes bya ba dang mi sdug go zhes bya bar ston/ rna ba'i rnam par shes pa dang sna'i rnam par shes pa dang lce'i rnam par shes pa dang lus kyi rnam par shes pa dang yid kyi rnam par shes pa mi rtag go zhes bya bar ston/ rna ba'i rnam par shes pa dang sna'i rnam par shes pa dang lce'i rnam par shes pa dang lus kyi rnam par shes pa dang yid kyi rnam par shes pa sdug bsngal lo zhes bya ba dang bdag med do zhes bya ba dang / mi sdug go zhes bya bar ston/ mig gi 'dus te reg pa mi rtag go zhes bya bar ston/ mig gi 'dus te reg pa sdug bsngal lo zhes bya ba dang bdag med do zhes bya ba dang mi sdug go zhes bya bar ston/ rna ba'i 'dus te reg pa dang / sna'i 'dus te reg pa dang lce'i 'dus te reg pa dang lus kyi 'dus te reg pa dang yid kyi 'dus te reg pa mi rtag go zhes bya bar ston/ rna ba'i 'dus te reg pa dang sna'i 'dus te reg pa dang lce'i 'dus te reg pa dang lus kyi 'dus te reg pa dang yid kyi 'dus te reg pa sdug bsngal lo zhes bya ba dang bdag med do zhes bya ba dang / mi sdug go zhes bya bar ston/ mig gi 'dus te reg pa'i rkyen gyis tshor ba mi rtag go zhes bya bar ston/ mig gi 'dus te reg pa'i rkyen gyis tshor ba sdug bsngal lo zhes bya ba dang bdag med do zhes bya ba dang / mi sdug go zhes bya bar ston/ rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba mi rtag go zhes bya bar ston/ rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen kyis tshor ba dang / yid kyi 'dus te reg pa'i rkyen gyis tshor ba sdug bsngal lo zhes bya ba dang / bdag med do zhes bya ba dang / mi sdug go zhes bya bar ston/ sa'i khams mi rtag go zhes bya bar ston/ sa'i khams sdug bsngal lo zhes bya ba dang bdag med do zhes bya ba dang mi sdug go zhes bya bar ston/ chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams mi rtag go zhes bya bar ston/ chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams sdug bsngal lo zhes bya ba dang / bdag med do zhes bya ba dang / mi sdug go zhes bya bar ston/ ma rig pa mi rtag go zhes bya bar ston/ ma rig pa sdug bsngal lo zhes bya ba dang / bdag med do zhes bya ba dang / mi sdug go zhes bya bar ston/ 'du byed dang rnam par shes pa dang ming dang gzugs dang skye mched drug dang reg pa dang tshor ba dang sred pa dang len pa dang srid pa dang skye ba dang rga shi mi rtag go zhes bya bar ston/ 'du byed dang rnam par shes pa dang ming dang gzugs dang skye mched drug dang reg pa dang tshor ba dang sred pa dang len pa dang srid pa dang / skye ba dang rga shi sdug bsngal lo zhes bya ba dang bdag med do zhes bya ba dang mi sdug go zhes bya bar ston/ sbyin pa'i pha rol du phyin pa mi rtag go zhes bya bar ston/ sbyin pa'i pha rol tu phyin pa sdug bsngal lo zhes bya ba dang bdag med do zhes bya ba dang mi sdug go zhes bya bar ston/ tshul khrims kyi pha rol du phyin pa dang / bzod pa'i pha rol tu phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang shes rab kyi pha rol du phyin pa mi rtag go zhes bya bar ston/ tshul khrims kyi pha rol du phyin pa dang bzod pa'i pha rol du phyin pa dang brtson 'grus kyi pha rol du phyin du phyin pa dang bsam gtan gyi pha rol du phyin pa dang / shes rab kyi pha rol du phyin pa sdug bsngal lo zhes bya ba dang / bdag med do zhes bya ba dang / mi sdug go zhes bya bar ston/ nang stong pa nyid mi rtag go zhes bya bar ston/ nang stong pa nyid sdug bsngal lo zhes bya ba dang / bdag med do zhes bya ba dang / mi sdug go zhes bya bar ston/ dngos po med pa'i ngo bo nyid stong pa nyid kyi bar du mi rtag go zhes bya bar ston/ dngos po med pa'i ngo bo nyid stong pa nyid kyi bar du sdug bsngal lo zhes bya ba dang / bdag med do zhes bya ba dang / mi sdug go zhes bya bar ston/ dran pa nye bar gzhag pa rnams mi rtag go zhes bya bar ston/ dran pa nye bar gzhag pa rnams sdug bsngal lo zhes bya ba dang bdag med do zhes bya ba dang mi sdug go zhes bya bar ston/ yang dag par spong ba dang rdzu 'phrul gyi rkang pa dang dbang po dang stobs dang byang chub kyi yan lag dang / 'phags pa'i lam yan lag brgyad pa mi rtag go zhes bya bar ston/ yang dag par spong ba dang rdzu 'phrul gyi rkang pa dang dbang po dang stobs dang byang chub kyi yan lag dang 'phags pa'i lam yan lag brgyad pa sdug bsngal lo zhes bya ba dang / bdag med do zhes bya ba dang mi sdug go zhes bya bar ston/ sangs rgyas kyi chos ma 'dres pa rnams kyi bar du mi rtag go zhes bya bar ston/ sangs rgyas kyi chos ma 'dres pa rnams sdug bsngal lo zhes bya ba dang bdag med do zhes bya ba dang mi sdug go zhes bya bar ston/ rnam pa thams cad mkhyen pa nyid kyi bar du mi rtag go zhes bya bar ston/ rnam pa thams cad mkhyen pa nyid sdug bsngal lo zhes bya ba dang / bdag med do zhes bya ba dang mi sdug go zhes bya bar ston cing // 'di skad du gang de ltar ston pa ni shes rab kyi pha rol du phyin pa la spyod do zhes brjod de/ su la bstan pa de dag kyang gzugs mi rtag ces bya bar rtog par 'gyur ro// gzugs sdug bsngal lo zhes bya ba dang / bdag med ces bya ba dang / mi sdug ces bya bar rnam par rtog par 'gyur ro// rnam pa thams cad mkhyen pa nyid kyi bar du mi rtag ces bya bar rtog par 'gyur ro// rnam pa thams cad mkhyen pa nyid sdug bsngal lo zhes bya ba dang / bdag med ces bya ba dang / mi sdug ces bya bar rtog par 'gyur ro// de ltar de dag rnam pa thams cad mkhyen pa nyid mi rtag go zhes bya bar rtog pa dang / rnam pa thams cad mkhyen pa nyid sdug bsngal lo zhes bya bar rtog pa dang / bdag med do zhes bya bar rtog pa dang / mi sdug go zhes bya bar rtog pas shes rab kyi pha rol tu phyin pa'i gzugs brnyan la spyod par 'gyur te/ kau shi ka de ni shes rab kyi pha rol tu phyin pa la spyod pa'i gzugs brnyan no// kau shi ka gzhan yang rigs kyi bu'am rigs kyi bu mo de dag shes rab kyi pha rol du phyin pa ston na 'di ltar ston te/ tshur rigs kyi bu shes rab kyi pha rol du phyin pa sgoms shig // khyod kyis shes rab kyi pha rol du phyin pa bsgoms dang / byang chub sems dpa'i sa dang po la gnas par 'gyur ro// sa bcu pa'i bar la gnas par 'gyur ro// tshur rigs kyi bu bsam gtan gyi pha rol du phyin pa dang brtson 'grus kyi pha rol du phyin pa dang bzod pa'i pha rol du phyin pa dang tshul khrims kyi pha rol du phyin pa dang sbyin pa'i pha rol du phyin pa sgoms shig // khyod kyis sbyin pa'i pha rol du phyin pa bsgoms dang / byang chub sems dpa'i sa dang po la gnas par 'gyur ro// sa bcu pa'i bar la gnas par 'gyur ro zhes/ de yang mtshan ma'i tshul dang / dmigs pa'i tshul gyis ston te/ de dus kyi 'du shes kyis shes rab kyi pha rol du phyin pa sgom par 'gyur te/ kau shi ka de ni shes rab kyi pha rol du phyin pa'i gzugs brnyan no// kau shi ka gzhan yang rigs kyi bu'am rigs kyi bu mo de dag byang chub sems dpa'i theg pa pa'i rigs kyi bu'am/ rigs kyi bu mo dag la shes rab kyi pha rol du phyin pa 'di ltar ston te/ tshur rigs kyi bu khyod kyis shes rab kyi pha rol du phyin pa bsgoms shig // rigs kyi bu khyod kyis shes rab kyi pha rol tu phyin pa bsgoms na/ nyan thos kyi sa las 'da' bar 'gyur ro// rang sangs rgyas kyi sa las 'da' bar 'gyur ro zhes ston te/ kau shi ka de ni shes rab kyi pha rol tu phyin pa'i gzugs brnyan no// kau shi ka gzhan yang rigs kyi bu 'am rigs kyi bu mo de dag byang chub sems dpa'i theg pa pa'i rigs kyi bu'am rigs kyi bu mo de dag la shes rab kyi pha rol tu phyin pa ston pa na 'di ltar ston te/ tshur rigs kyi bu khyod kyis shes rab kyi pha rol du phyin pa sgoms shig // rigs kyi bu khyod kyis shes rab kyi pha rol tu phyin pa bsgoms dang / byang chub sems dpa'i skyon med par 'jug par 'gyur ro// mi skye ba'i chos la bzod pa thob par 'gyur ro// khyod kyis de ltar mi skye ba'i chos la bzod pa thob pa dang / byang chub sems dpa'i mngon par shes pa la gnas te/ de bzhin gshegs pa dgra bcom pa yang dag par rdzogs pa'i sangs rgyas rnams la/ rim gro dang bkur sti dang sti stang dang mchod par byed cing // sangs rgyas kyi zhing nas/ sangs rgyas kyi zhing du 'gro bar 'gyur ro zhes/ rigs kyi bu 'am rigs kyi bu mo de dag // byang chub sems dpa'i theg pa pa'i rigs kyi bu'am rigs kyi bu mo de dag la ston na 'di skad ston te/ rigs kyi bu dag su shes rab kyi pha rol du phyin pa 'dzin pa dang / 'chang ba dang klog cing kun chub par byed pa dang / tshul bzhin du yid la byed pa de ni bsod nams kyi phung po tshad med grangs med dpag tu med par 'gyur ro zhes zer te/ de ltar ston pa'i rigs kyi bu'am rigs kyi bu mo de dag ni/ shes rab kyi pha rol du phyin pa'i gzugs brnyan ston to// kau shi ka gzhan yang rigs kyi bu 'am rigs kyi bu mo de dag byang chub sems dpa'i theg pa pa'i rigs kyi bu'am rigs kyi bu mo de dag la 'di ltar ston to// tshur rigs kyi bu khyod kyis 'das pa dang / ma byon pa dang / da ltar byung ba'i de bzhin gshegs pa dgra bcom pa yang dag par rdzogs pa'i sangs rgyas rnams kyis thugs dang po bskyed pa nas phung po ma lus pa'i mya ngan las 'das pa'i dbyings su yongs su mya ngan las 'das pa'i bar gyi/ dge ba'i rtsa ba gang ji snyed pa de dag thams cad gcig tu bsdus te/ rjes su dga' bar gyis la bla na med pa yang dag par rdzogs pa'i byang chub tu yongs su bsngos shig ces/ rigs kyi bu las rigs kyi bu mo de dag de ltar ston cing // shes rab kyi pha rol du phyin pa'i gzugs brnyan ston to// brgya byin gyis gsol pa/ bcom ldan 'das ji ltar ston pa'i rigs kyi bu dang / rigs kyi bu mo de dag byang chub sems dpa'i theg pa pa'i rigs kyi bu'am rigs kyi bu mo de dag la/ shes rab kyi pha rol du phyin pa'i gzugs brnyan mi ston pa lags/ bcom ldan 'das kyis bka' stsal pa/ kau shi ka 'di la rigs kyi bu'am rigs kyi bu mo dag byang chub sems dpa'i theg pa pa'i rigs kyi bu'am rigs kyi bu mo dag la shes rab kyi pha rol du phyin pa 'di ltar ston te/ tshur rigs kyi bu khyod kyis shes rab kyi pha rol du phyin pa sgoms shig // gzugs mi rtag ces bya bar yang dag par rjes su ma lta shig // de ci'i phyir zhe na/ gzugs ni rang bzhin gyis stong ste/ gzugs kyi rang bzhin gang yin pa de ni dngos po med pa'o// dngos po med pa gang yin pa de ni shes rab kyi pha rol du phyin pa ste/ shes rab kyi pha rol du phyin pa gang yin pa de la ni gzugs rtag ces bya'am/ gzugs mi rtag ces bya ba mi dmigs so// de la gzugs nyid kyang med na rtag pa'am mi rtag pa lta ga la yod ces ston te/ kau shi ka de ltar ston pa'i rigs kyi bu 'am rigs kyi bu mo de dag ni shes rab kyi pha rol du phyin pa'i gzugs brnyan mi ston to/ kau shi ka gzhan yang rigs kyi bu dang / rigs kyi bu mo de dag byang chub sems dpa'i theg pa pa'i rigs kyi bu dang / rigs kyi bu mo de dag la shes rab kyi pha rol du phyin pa 'di ltar ston te/ tshur rigs kyi bu khyod kyis shes rab kyi pha rol du phyin pa sgoms shig // tshor ba mi rtag ces bya bar yang dag par rjes su ma lta shig // 'du shes dang 'du byed dang rnam par shes pa mi rtag ces bya bar yang dag par rjes su ma lta shig // de ci'i phyir zhe na/ rnam par shes pa ni rang bzhin gyis stong ste/ rnam par shes pa'i rang bzhin gang yin pa de ni dngos po med pa'o// dngos po med pa gang yin pa de ni shes rab kyi pha rol du phyin pa ste/ shes rab kyi pha rol du phyin pa gang yin pa de la ni/ rnam par shes pa rtag ces bya ba 'am/ mi rtag ces bya ba mi dmigs so// de la rnam par shes pa nyid kyang med na/ rtag pa'am mi rtag pa lta ga la yod ces ston te/ kau shi ka de ltar ston pa'i rigs kyi bu'am/ rigs kyi bu mo de dag ni shes rab kyi pha rol du phyin pa'i gzugs brnyan mi ston to// kau shi ka gzhan yang rigs kyi bu 'am/ rigs kyi bu mo de dag byang chub sems dpa'i theg pa pa'i rigs kyi bu dang rigs kyi bu mo de dag la/ shes rab kyi pha rol du phyin pa 'di ltar ston te/ tshur rigs kyi bu khyod kyis shes rab kyi pha rol du phyin pa sgoms shig // rnam pa thams cad mkhyen pa nyid kyi bar du mi rtag ces bya bar yang dag par rjes su ma lta shig // de ci'i phyir zhe na/ rnam pa thams cad mkhyen pa nyid ni rang bzhin gyis stong ste/ rnam pa thams cad mkhyen pa nyid kyi rang bzhin gang yin pa de ni dngos po med pa'o// dngos po med pa gang yin pa de ni shes rab kyi pha rol du phyin pa ste/ shes rab kyi pha rol du phyin pa gang yin pa de la ni/ rnam pa thams cad mkhyen pa nyid rtag ces bya ba 'am/ mi rtag ces bya ba mi dmigs so// de la rnam pa thams cad mkhyen pa nyid kyang med na/ rtag pa 'am mi rtag pa lta ga la yod ces ston te/ kau shi ka de ltar ston pa'i rigs kyi bu 'am rigs kyi bu mo de dag ni shes rab kyi pha rol du phyin pa'i gzugs brnyan mi ston to// kau shi ka gzhan yang rigs kyi bu dang rigs kyi bu mo de dag kyang // byang chub sems dpa'i theg pa pa'i rigs kyi bu'am rigs kyi bu mo de dag la/ shes rab kyi pha rol du phyin pa 'di ltar ston te/ tshur rigs kyi bu shes rab kyi pha rol du phyin pa sgoms shig // chos gang las kyang yongs su 'da' bar ma byed cig // chos gang la yang gnas gnas par ma byed cig // de ci'i phyir zhe na/ de ni 'di ltar shes rab kyi pha rol du phyin pa la chos gang las 'da' bar bya ba 'am/ gang la gnas par bya ba'i chos de lta bu med do// de ci'i phyir zhe na/ kau shi ka de ni 'di ltar chos thams cad ni rang bzhin gyis stong ste/ rang bzhin gyis stong pa'i chos gang yin pa de ni dngos po med pa'o// dngos po med pa gang yin pa de ni shes rab kyi pha rol du phyin pa ste/ shes rab kyi pha rol du phyin pa gang yin pa de la ni blang bar bya ba 'am/ dor bar bya ba 'am/ bskyed par bya ba 'am/ dgag par bya ba'i chos gang yang med do zhes ston te/ kau shi ka de ltar ston pa'i rigs kyi bu'am rigs kyi bu mo de dag ni/ shes rab kyi pha rol du phyin pa'i gzugs brnyan mi ston to// kau shi ka de bas na rigs kyi bu 'am rigs kyi bu mos de ltar shes rab kyi pha rol du phyin pa'i don bstan par bya ste/ kau shi ka de ltar ston pa'i rigs kyi bu'am rigs kyi bu mo dag gi bsod nams kyi phung po ni ches mang du 'phel gyi/ rigs kyi bu 'am rigs kyi bu mo snga ma dag gi ni ma yin no// kau shi ka gzhan yang 'dzam bu'i gling gi sems can ji snyed pa de dag // rigs kyi bu'am rigs kyi bu mo la la zhig gis/ rgyun tu zhugs pa'i 'bras bu la bkod na/ kau shi ka de ji snyam du sems/ rigs kyi bu'am rigs kyi bu mo de'i bsod nams de'i rgyus mang du 'phel lam/ gsol pa/ bcom ldan 'das mang ngo / bde bar gshegs pa mang ngo / bcom ldan 'das kyis bka' stsal pa/ kau shi ka de bas kyang rigs kyi bu'am rigs kyi bu mo gang gis shes rab kyi pha rol du phyin pa 'di don dang ldan yi ge dang ldan par gzhan la rgya cher brjod de bstan pa dang / bshad de bkrol zhing rnam par phye ste gsal ba dang / yang dag par bstan pa byas pa dang / 'di skad du tshur rigs kyi bu khyod kyis shes rab kyi pha rol du phyin pa zung shig // kun chub par gyis shig // chongs shig // lhogs shig // tshul bzhin du yid la gyis shig // ji ltar bstan pa'i shes rab kyi pha rol du phyin pa la nan tan du gyis shig ces bsgo na/ ches de'i bsod nams mang du 'phel lo// de ci'i phyir zhe na/ kau shi ka shes rab kyi pha rol du phyin pa 'di las/ rgyun tu zhugs pa rnams yod par 'gyur ro// kau shi ka 'dzam bu'i gling gi sems can lta yang zhog // gling chen po bzhi'i 'jig rten gyi khams kyi sems can lta yang zhog // stong gi 'jig rten gyi khams byur bu'i sems can lta yang zhog // stong gnyis kyi 'jig rten gyi khams 'bring po'i sems can lta yang zhog // stong gsum gyi stong chen po'i 'jig rten gyi khams kyi sems can rgyun tu zhugs pa'i 'bras bu la bkod pa lta yang zhog gi/ kau shi ka phyogs bcu'i phyogs re re zhing // gang gA'i klung gi bye ma snyed kyi 'jig rten gyi khams kyi sems can ji snyed pa de dag rigs kyi bu'am rigs kyi bu mo la la zhig gis rgyun tu zhugs pa'i 'bras bu la bkod na/ kau shi ka de ji snyam du sems/ rigs kyi bu'am rigs kyi bu mo de'i bsod nams de'i rgyus mang du 'phel lam/ gsol pa/ bcom ldan 'das mang ngo // bde bar gshegs pa mang ngo // bcom ldan 'das kyis bka' stsal ba/ kau shi ka de bas kyang rigs kyi bu'am rigs kyi bu mo gang gis/ shes rab kyi pha rol du phyin pa 'di don dang ldan yi ge dang ldan par gzhan la rgya cher brjod de bstan pa dang / bshad de bkrol zhing rnam par phye ste gsal ba dang yang dag par bstan pa byas pa dang / 'di skad du tshur rigs kyi bu khyod kyis shes rab kyi pha rol du phyin pa zung shig // kun chub par gyis shig // chongs shig // lhogs shig // tshul bzhin du yid la gyis shig // ji ltar bstan pa'i shes rab kyi pha rol du phyin pa la nan tan du gyis shig ces bsgo na/ ches de'i bsod nams mang du 'phel lo// de ci'i phyir zhe na/ kau shi ka shes rab kyi pha rol du phyin pa 'di las rgyun tu zhugs pa rnams yod par 'gyur ro// kau shi ka gzhan yang 'dzam bu'i gling gi sems can ji snyed pa de dag rigs kyi bu'am rigs kyi bu mo la la zhig gis/ lan cig phyir 'ong ba'i 'bras bu la bkod/ phyir mi 'ong ba'i 'bras bu dang / dgra bcom pa nyid dang / rang byang chub la rab tu bkod na/ kau shi ka de ji snyam du sems/ rigs kyi bu'am rigs kyi bu mo de'i bsod nams de'i rgyus mang du 'phel lam/ gsol pa/ bcom ldan 'das mang ngo / bde bar gshegs pa mang ngo // bcom ldan 'das kyis bka' stsal pa/ kau shi ka de bas kyang rigs kyi bu'am rigs kyi bu mo gang gis shes rab kyi pha rol du phyin pa 'di don dang ldan yi ge dang ldan par gzhan la rgya cher brjod de bstan pa dang / bshang de bkrol zhing rnam par phye ste gsal ba dang / yang dag par bstan pa byas pa dang / 'di skad du tshur rigs kyi bu khyod kyis shes rab kyi pha rol du phyin pa zung shig // kun chub par gyis shig // chongs shig // lhogs shig // tshul bzhin du yid la gyis shig // ji ltar bstan pa'i shes rab kyi pha rol du phyin pa la nan tan du gyis shig ces bsgo na/ ches bsod nams mang du 'phel lo// de ci'i phyir zhe na/ kau shi ka shes rab kyi pha rol du phyin pa 'di las/ lan cig phyir 'ong ba dang / phyir mi 'ong ba dang / dgra bcom pa nyid dang / rang sangs rgyas rnams yod par 'gyur ro// kau shi ka 'dzam bu'i gling gi sems can lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub la bkod pa lta yang zhog // gling chen po bzhi'i 'jig rten gyi khams kyi sems can lta yang zhog // stong gi 'jig rten gyi khams byur bu'i sems can lta yang zhog // stong gnyis kyi 'jig rten gyi khams 'bring po'i sems can lta yang zhog // stong gsum gyi stong chen po'i 'jig rten gyi khams kyi sems can lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub la bkod pa lta yang zhog gi/ phyogs bcu'i phyogs re re zhing gang gA'i klung gi bye ma snyed kyi 'jig rten gyi khams kyi sems can ji snyed pa de dag // rigs kyi bu'am rigs kyi bu mo la la zhig gis/ lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub la bkod na/ kau shi ka de ji snyam du sems/ rigs kyi bu'am rigs kyi bu mo de'i bsod nams de'i rgyus mang du 'phel lam/ gsol pa/ bcom ldan 'das mang ngo / bde bar gshegs pa mang ngo // bcom ldan 'das kyis bka' stsal pa/ kau shi ka de bas kyang rigs kyi bu'am rigs kyi bu mo gang gis/ shes rab kyi pha rol du phyin pa 'di don dang ldan yi ge dang ldan par gzhan la rgya cher brjod de bstan pa dang / bshad de bkrol zhing rnam par phye ste gsal ba dang / yang dag par bstan pa byas pa dang / 'di skad du tshur rigs kyi bu khyod kyis shes rab kyi pha rol du phyin pa zung shig // kun chub par gyis shig // chongs shig // lhogs shig // tshul bzhin du yid la gyis shig // ji ltar bstan pa'i shes rab kyi pha rol du phyin pa la nan tan du gyis shig ces bsgo na/ ches de'i bsod nams mang du 'phel lo// de ci'i phyir zhe na/ kau shi ka shes rab kyi pha rol du phyin pa 'di las/ lan cig phyir 'ong ba dang / phyir mi 'ong ba dang / dgra bcom pa nyid dang / rang sangs rgyas rnams yod par 'gyur ro// kau shi ka gzhan yang 'dzam bu'i gling gi sems can ji snyed pa de dag // rigs kyi bu'am rigs kyi bu mo la la zhig gis bla na med pa yang dag par rdzogs pa'i byang chub tu yang dag par bskul ba byas na/ kau shi ka de ji snyam du sems/ rigs kyi bu'am rigs kyi bu mo de'i bsod nams de'i rgyus mang du 'phel lam/ gsol pa/ bcom ldan 'das mang ngo / bde bar gshegs pa mang ngo // bcom ldan 'das kyis bka' stsal pa/ kau shi ka de bas kyang rigs kyi bu'am rigs kyi bu mo gang gis/ shes rab kyi pha rol du phyin pa 'di don dang ldan yi ge dang ldan par gzhan la rgya cher brjod de bstan pa dang / bshad de bkrol zhing rnam par phye ste gsal ba dang / yang dag par bstan pa byas pa dang / 'di skad du tshur rigs kyi bu khyod kyis shes rab kyi pha rol du phyin pa zung shig // kun chub par gyis shig // chongs shig // lhogs shig // tshul bzhin du yid la gyis shig // ji ltar bstan pa'i shes rab kyi pha rol du phyin pa la nan tan du gyis shig // rigs kyi bu khyod gang gi tshe shes rab kyi pha rol du phyin pa ji ltar bstan pa la nan tan byed pa de'i tshe/ rigs kyi bu khyod shes rab kyi pha rol du phyin pa la slob par 'gyur ro// rigs kyi bu khyod gang gi tshe shes rab kyi pha rol du phyin pa la slob par gyur pa de'i tshe/ khyod kyis thams cad mkhyen pa nyid kyi chos rnams thob par 'gyur ro// gang gi tshe khyod kyis thams cad mkhyen pa nyid kyi chos rnams thob par gyur pa de'i tshe/ khyod kyi shes rab kyi pha rol du phyin pa bsgom pa de bas kyang yongs su rdzogs par 'gyur ro// gang gi tshe khyod kyi shes rab kyi pha rol du phyin pa bsgom pa de dag kyang yongs su rdzogs par gyur pa de'i tshe/ khyod bla na med pa yang dag par rdzogs pa'i byang chub du mngon par rdzogs par 'tshang rgya'o zhes bsgo na/ ches de'i bsod nams mang du 'phel lo// de ci'i phyir zhe na/ kau shi ka 'di las byung ba ni sems dang po bskyed pa'i byang chub sems dpa' sems dpa' chen po rnams so// kau shi ka 'dzam bu'i gling gi sems can bla na med pa yang dag par rdzogs pa'i byang chub tu yang dag par bskul ba byas pa lta yang zhog // gling chen po bzhi'i 'jig rten gyi khams kyi sems can lta yang zhog // stong gi 'jig rten gyi khams byur bu'i sems can lta yang zhog // stong gnyis kyi 'jig rten gyi khams 'bring po'i sems can lta yang zhog // stong gsum gyi stong chen po'i 'jig rten gyi khams kyi sems can ji snyed pa de dag bla na med pa yang dag par rdzogs pa'i byang chub tu yang dag par bskul ba byas pa lta yang zhog gi// kau shi ka phyogs bcu'i phyogs re re zhing // gang gA'i klung gi bye ma snyed kyi 'jig rten gyi khams kyi sems can ji snyed pa de dag // rigs kyi bu'am rigs kyi bu mo la la zhig gis/ bla na med pa yang dag par rdzogs pa'i byang chub tu yang dag par bskul ba byas na/ kau shi ka de ji snyam du sems/ rigs kyi bu'am rigs kyi bu mo de'i bsod nams de'i rgyus mang du 'phel lam/ gsol pa/ bcom ldan 'das mang ngo // bde bar gshegs pa mang ngo // bcom ldan 'das kyis bka' stsal ba/ kau shi ka de bas kyang rigs kyi bu'am rigs kyi bu mo gang gis/ shes rab kyi pha rol du phyin pa 'di don dang ldan yi ge dang ldan par gzhan la rgya cher brjod de bstan pa dang / bshad de bkrol zhing rnam par phye ste gsal ba dang / yang dag par bstan pa byas pa dang / 'di skad du tshur rigs kyi bu khyod kyis shes rab kyi pha rol du phyin pa 'di zung shig // kun chub par gyis shig // chongs shig // lhogs shig // tshul bzhin du yid la gyis shig // ji ltar bstan pa'i shes rab kyi pha rol du phyin pa la nan tan du gyis shig// rigs kyi bu khyod gang gi tshe shes rab kyi pha rol du phyin pa ji ltar bstan pa la nan tan byed pa de'i tshe/ rigs kyi bu khyod shes rab kyi pha rol du phyin pa la slob par 'gyur ro// rigs kyi bu khyod gang gi tshe shes rab kyi pha rol du phyin pa la slob par gyur pa de'i tshe/ khyod kyis thams cad mkhyen pa nyid kyi chos rnams thob par 'gyur ro// gang gi tshe khyod kyis thams cad mkhyen pa nyid kyi chos rnams thob par gyur pa de'i tshe/ khyod kyi shes rab kyi pha rol du phyin pa bsgom pa de bas kyang yongs su rdzogs par 'gyur ro// gang gi tshe khyod kyi shes rab kyi pha rol du phyin pa bsgom pa de bas kyang yongs su rdzogs par gyur pa de'i tshe/ khyod bla na med pa yang dag par rdzogs pa'i byang chub tu mngon par rdzogs par 'tshang rgya'o zhes bsgo na/ ches de'i bsod nams mang du 'phel lo// de ci'i phyir zhe na/ kau shi ka 'di las byung ba ni sems dang po bskyed pa'i byang chub sems dpa' sems dpa' chen po rnams so// kau shi ka gzhan yang 'dzam bu'i gling gi sems can ji snyed pa de dag rigs kyi bu'am rigs kyi bu mo la la zhig gis/ phyir mi ldog pa'i sa la bkod na/ kau shi ka de ji snyam du sems/ rigs kyi bu'am rigs kyi bu mo de'i bsod nams de'i rgyus mang du 'phel lam/ gsol ba/ bcom ldan 'das mang ngo // bde bar gshegs pa mang ngo // bcom ldan 'das kyis bka' stsal ba/ kau shi ka de bas kyang rigs kyi bu'am rigs kyi bu mo gang gis/ shes rab kyi pha rol du phyin pa 'di don dang ldan yi ge dang ldan par gzhan la rgya cher brjod de bstan pa dang / bshad de bkrol zhing rnam par phye ste gsal ba dang / yang dag par bstan pa byas pa dang / 'di skad du tshur rigs kyi bu khyod kyis shes rab kyi pha rol du phyin pa zung shig // kun chub par gyis shig // chongs shig // lhogs shig // tshul bzhin du yid la gyis shig // ji ltar bstan pa'i shes rab kyi pha rol du phyin pa la nan tan du gyis shig // rigs kyi bu khyod gang gi tshe/ ji ltar bstan pa'i shes rab kyi pha rol du phyin pa la nan tan du byed pa de'i tshe/ rigs kyi bu khyod shes rab kyi pha rol du phyin pa la slob par 'gyur ro// rigs kyi bu khyod gang gi tshe/ shes rab kyi pha rol du phyin pa la slob par gyur pa de'i tshe khyod kyis thams cad mkhyen pa nyid kyi chos rnams thob par 'gyur ro// gang gi tshe khyod kyis thams cad mkhyen pa nyid kyi chos rnams thob par gyur pa de'i tshe/ khyod kyi shes rab kyi pha rol du phyin pa bsgom pa de bas kyang yongs su rdzogs par 'gyur ro// gang gi tshe khyod kyi shes rab kyi pha rol du phyin pa bsgom pa de bas kyang yongs su rdzogs par gyur pa de'i tshe/ khyod bla na med pa yang dag par rdzogs pa'i byang chub tu mngon par rdzogs par 'tshang rgya'o zhes bsgo na/ ches de'i bsod nams mang du 'phel lo// de ci'i phyir zhe na/ kau shi ka 'di las byung ba ni byang chub sems dpa' sems dpa' chen po rnams kyi phyir mi ldog pa'i sa'o// kau shi ka 'dzam bu'i gling gi sems can rnams phyir mi ldog pa'i sa la bkod pa lta yang zhog // gling chen po bzhi'i 'jig rten gyi khams kyi sems can lta yang zhog // stong gi 'jig rten gyi khams byur bu'i sems can lta yang zhog // stong gnyis kyi 'jig rten gyi khams 'bring po'i sems can lta yang zhog // stong gsum gyi stong chen po'i 'jig rten gyi khams kyi sems can ji snyed pa de dag phyir mi ldog pa'i sa la bkod pa lta yang zhog gi/ kau shi ka phyogs bcu'i phyogs re re zhing gang gA'i klung gi bye ma snyed kyi 'jig rten gyi khams kyi sems can ji snyed pa de dag // rigs kyi bu'am rigs kyi bu mo la la zhig gis phyir mi ldog pa'i sa la bkod na/ kau shi ka de ji snyam du sems/ rigs kyi bu'am rigs kyi bu mo de'i bsod nams de'i rgyus mang du 'phel lam/ gsol pa/ bcom ldan 'das mang ngo // bde bar gshegs pa mang ngo // bcom ldan 'das kyis bka' stsal pa/ kau shi ka de bas kyang rigs kyi bu'am rigs kyi bu mo gang gis/ shes rab kyi pha rol du phyin pa 'di don dang ldan yi ge dang ldan par gzhan la rgya cher brjod de bstan pa dang / bshad de bkrol zhing rnam par phye ste gsal ba dang / yang dag par bstan pa byas pa dang / 'di skad du tshur rigs kyi bu khyod kyis shes rab kyi pha rol du phyin pa zung shig // kun chub par gyis shig // chongs shig // lhogs shig // tshul bzhin du yid la gyis shig // ji ltar bstan pa'i shes rab kyi pha rol du phyin pa la nan tan du gyis shig // rigs kyi bu khyod gang gi tshe ji ltar bstan pa'i shes rab kyi pha rol du phyin pa la nan tan du byed pa de'i tshe/ rigs kyi bu khyod shes rab kyi pha rol du phyin pa la slob par 'gyur ro// rigs kyi bu khyod gang gi tshe shes rab kyi pha rol du phyin pa la slob par gyur pa de'i tshe/ khyod kyis thams cad mkhyen pa nyid kyi chos rnams thob par 'gyur ro// gang gi tshe khyod kyis thams cad mkhyen pa nyid kyi chos rnams thob par gyur pa de'i tshe/ khyod bla na med pa yang dag par rdzogs pa'i byang chub tu mngon par rdzogs par 'tshang rgya'o zhes bsgo na/ ches de'i bsod nams mang du 'phel lo// de ci'i phyir zhe na/ kau shi ka shes rab kyi pha rol du phyin pa las byung ba ni/ byang chub sems dpa' sems dpa' chen po rnams phyir mi ldog pa'i sa'o// kau shi ka gzhan yang 'dzam bu'i gling gi sems can ji snyed pa de dag thams cad bla na med pa yang dag par rdzogs pa'i byang chub tu yang dag par zhugs par gyur te/ de dag la rigs kyi bu 'am rigs kyi bu mo la la zhig gis/ shes rab kyi pha rol du phyin pa 'di don dang ldan yi ge dang ldan par rgya cher brjod de bstan pa dang / bshad de bkrol zhing rnam par phye ste gsal ba dang / yang dag par bstan pa byas pa dang / 'di skad du tshur rigs kyi bu khyod kyis shes rab kyi pha rol du phyin pa zung shig // kun chub par gyis shig // chongs shig // lhogs shig// tshul bzhin du yid la gyis shig // ji ltar bstan pa'i shes rab kyi pha rol du phyin pa la nan tan du gyis shig // rigs kyi bu khyod gang gi tshe/ ji ltar bstan pa'i shes rab kyi pha rol du phyin pa la nan tan du byed pa de'i tshe/ rigs kyi bu khyod shes rab kyi pha rol du phyin pa la slob par 'gyur ro// rigs kyi bu khyod gang gi tshe shes rab kyi pha rol du phyin pa la slob par gyur pa de'i tshe/ khyod kyis thams cad mkhyen pa nyid kyi chos rnams thob par 'gyur ro// gang gi tshe khyod kyis thams cad mkhyen pa nyid kyi chos rnams thob par gyur pa de'i tshe/ khyod bla na med pa yang dag par rdzogs pa'i byang chub tu mngon par rdzogs par 'tshang rgya'o zhes bsgo na/ ches de'i bsod nams mang du 'phel lo// kau shi ka 'dzam bu'i gling gi sems can rnams bla na med pa yang dag par rdzogs pa'i byang chub tu yang dag par zhugs pa lta yang zhog // gling bzhi pa'i 'jig rten gyi khams kyi sems can lta yang zhog // stong gi 'jig rten gyi khams byur bu'i sems can lta yang zhog // stong gnyis kyi 'jig rten gyi khams 'bring po'i sems can lta yang zhog // stong gsum gyi stong chen po'i 'jig rten gyi khams kyi sems can ji snyed pa de dag bla na med pa yang dag par rdzogs pa'i byang chub tu yang dag par zhugs pa lta yang zhog // kau shi ka phyogs bcu'i phyogs re re zhing gang gA'i klung gi bye ma snyed kyi 'jig rten gyi khams kyi sems can ji snyed pa de dag thams cad bla na med pa yang dag par rdzogs pa'i byang chub tu yang dag par zhugs par gyur te/ de dag la rigs kyi bu'am rigs kyi bu mo la la zhig gis/ shes rab kyi pha rol du phyin pa 'di don dang ldan yi ge dang ldan par rgya cher brjod de bstan pa dang / bshad de bkrol zhing rnam par phye ste gsal ba dang / yang dag par bstan pa byas pa dang / 'di skad du tshur rigs kyi bu khyod kyis shes rab kyi pha rol du phyin pa zung shig // kun chub par gyis shig // chongs shig // lhogs shig // tshul bzhin du yid la gyis shig // ji ltar bstan pa'i shes rab kyi pha rol du phyin pa la nan tan du gyis shig // rigs kyi bu khyod gang gi tshe ji ltar bstan pa'i shes rab kyi pha rol du phyin pa la nan tan du byed pa de'i tshe/ rigs kyi bu khyod shes rab kyi pha rol du phyin pa la slob par 'gyur ro// rigs kyi bu khyod gang gi tshe/ shes rab kyi pha rol du phyin pa la slob par gyur pa de'i tshe/ khyod kyis thams cad mkhyen pa nyid kyi chos rnams thob par 'gyur ro// gang gi tshe khyod kyis thams cad mkhyen pa nyid kyi chos rnams thob par gyur pa de'i tshe/ khyod bla na med pa yang dag par rdzogs pa'i byang chub tu mngon par rdzogs par 'tshang rgya'o zhes bsgo na/ ches de'i bsod nams mang du 'phel lo// kau shi ka gzhan yang 'dzam bu'i gling gi sems can ji snyed pa de dag thams cad bla na med pa yang dag par rdzogs pa'i byang chub las phyir mi ldog par gyur te/ byang chub sems dpa' sems dpa' chen po de dag la rigs kyi bu 'am rigs kyi bu mo la la zhig gis/ shes rab kyi pha rol du phyin pa 'di don dang ldan yi ge dang ldan par rgya cher brjod de bstan pa dang / bshad de bkrol zhing rnam par phye ste gsal ba dang / yang dag par bstan pa byas pa bas/ de'i nang nas byang chub sems dpa' sems dpa' chen po la la zhig 'di skad du/ bdag myur du bla na med pa yang dag par rdzogs pa'i byang chub tu mngon par rdzogs par 'tshang rgya'o zhes zer la/ rigs kyi bu'am rigs kyi bu mo la la zhig gis/ de la shes rab kyi pha rol du phyin pa 'di don dang ldan yi ge dang ldan par rgya cher brjod de bstan na/ rigs kyi bu'am rigs kyi bu mo de'i bsod nams ches mang du 'phel lo// kau shi ka 'dzam bu'i gling gi sems can rnams bla na med pa yang dag par rdzogs pa'i byang chub las phyir mi ldog par gyur pa lta yang zhog // gling bzhi pa'i 'jig rten gyi khams kyi sems can lta yang zhog // stong gi 'jig rten gyi khams byur bu'i sems can lta yang zhog // stong gnyis kyi 'jig rten gyi khams 'bring po'i sems can lta yang zhog // stong gsum gyi stong chen po'i 'jig rten gyi khams kyi sems can rnams bla na med pa yang dag par rdzogs pa'i byang chub las phyir mi ldog par gyur pa lta yang zhog ga / kau shi ka phyogs bcu'i phyogs re re zhing gang+ga'i klung gi bye ma snyed kyi 'jig rten gyi khams kyi sems can ji snyed pa de dag thams cad bla na med pa yang dag par rdzogs pa'i byang chub las phyir mi ldog par gyur te/ byang chub sems dpa' sems dpa' chen po de dag la/ rigs kyi bu'am rigs kyi bu mo la la zhig gis/ shes rab kyi pha rol du phyin pa 'di don dang ldan yi ge dang ldan par rgya cher brjod de bstan pa dang / bshad de bkrol zhing rnam par phye ste gsal ba dang / yang dag par bstan pa byas pa bas/ de'i nang nas byang chub sems dpa' sems dpa' chen po la la zhig 'di skad du/ bdag myur du bla na med pa yang dag par rdzogs pa'i byang chub tu mngon par rdzogs par 'tshang rgya'o zhes zer la/ rigs kyi bu'am rigs kyi bu mo la la zhig gis/ de la shes rab kyi pha rol du phyin pa 'di don dang ldan yi ge dang ldan par rgya cher brjod de bstan na/ rigs kyi bu 'am rigs kyi bu mo de'i bsod nams ches mang du 'phel lo// de ci'i phyir zhe na/ phyir mi ldog pa'i byang chub sems dpa' sems dpa' chen po de dag ni nges pa ste/ rdzogs pa'i byang chub du gzhol zhing bla na med pa yang dag par rdzogs pa'i byang chub las phyir ldog par mi 'gyur bas na/ de dag la ni de tsam du chos bstan kyang mi dgos kyi/ 'di ni 'khor ba nas 'byung bar 'dod la/ snying rje chen pos mnar ba'i phyir ro// de nas lha'i dbang po brgya byin gyis/ bcom ldan 'das la 'di skad ces gsol to// bcom ldan 'das ji lta ji ltar byang chub sems dpa' sems dpa' chen po bla na med pa yang dag par rdzogs pa'i byang chub tu nye bar gyur pa de lta de ltar byang chub sems dpa' sems dpa' chen po de sbyin pa'i pha rol du phyin pa la gdams shing rjes su bstan par bgyi'o// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la gdams shing rjes su bstan par bgyi'o// nang stong pa nyid la gdams shing rjes su bstan par bgyi'o// dngos po med pa'i ngo bo nyid stong pa nyid kyi bar la gdams shing rjes su bstan par bgyi'o// dran pa nye bar gzhag pa rnams dang / yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa la gdams shing rjes su bstan par bgyi'o// 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo gsum dang / mngon par shes pa rnams dang / ting nge 'dzin rnams dang / gzungs kyi sgo rnams la gdams shing rjes su bstan par bgyi'o// de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / byams pa chen po dang / snying rje chen po dang / sangs rgyas kyi chos ma 'dres pa brgyad la gdams shing rjes su bstan par bgyi'o// gos dang bsod snyoms dang mal cha dang nad kyi rkyen sman dang yo byad kyis kyang rjes su gzung bar bgyi ste/ byang chub sems dpa' sems dpa' chen po de la chos kyis bsdu ba dang / zang zing gis bsdu bas rjes su 'dzin pa'i rigs kyi bu'am rigs kyi bu mo de dag gi bsod nams ni ches mang du 'phel gyi/ rigs kyi bu dang rigs kyi bu mo snga ma dag ni ma lags so// de ci'i slad du zhe na/ bcom ldan 'das de ni yod yang de ltar 'gyur te/ byang chub sems dpa' sems dpa' chen po gang lags pa de ni pha rol du phyin pa rnams la gdams shing rjes su bstan pa'o// stong pa nyid thams cad dang byang chub kyi phyogs kyi chos thams cad dang / 'phags pa'i bden pa rnams dang bsam gtan rnams dang tshad med pa rnams dang gzugs med pa'i snyoms par 'jug pa rnams la gdams shing rjes su bstan pa'o// rnam par thar pa brgyad dang mthar gyis gnas pa'i snyoms par 'jug pa dgu dang rnam par thar pa'i sgo gsum dang mngon par shes pa rnams dang ting nge 'dzin rnams dang gzungs kyi sgo rnams la gdams shing rjes su bstan pa'o// de bzhin gshegs pa'i stobs bcu dang mi 'jigs pa bzhi dang so so yang dag par rig pa bzhi dang byams pa chen po dang snying rje chen po dang sangs rgyas kyi chos ma 'dres pa brgyad la gdams shing rjes su bstan pa'o// de nas tshe dang ldan pa rab 'byor gyis/ lha'i dbang po brgya byin la smras pa/ kau shi ka de ltar khyod byang chub sems dpa' rnams kyis mos pa bskyed pa dang / byang chub sems dpa' rnams la phan 'dogs pa dang yongs su skyong ba legs so/ legs so// kau shi ka khyod kyis de bzhin du bya'o// 'phags pa nyan thos gang sems can rnams la phan 'dogs par 'dod pa des kyang // byang chub sems dpa' sems dpa' chen po rnams bla na med pa yang dag par rdzogs pa'i byang chub tu mos pa bskyed par bya'o// byang chub sems dpa' rnams zang zing dang / chos kyis phan gdags pas phan gdags shing yongs su bskyang bar bya'o// de ci'i phyir zhe na/ kau shi ka bcom ldan 'das kyi nyan thos kyi dge 'dun ni 'di lta ste/ byang chub sems dpa' sems dpa' chen po de dag las 'byung ngo // gal te byang chub sems dpa' sems dpa' chen po bla na med pa yang dag par rdzogs pa'i byang chub tu sems mi bskyed na/ byang chub sems dpa' sems dpa' chen po pha rol du phyin pa drug po 'di dag la slob pa ma yin/ nang stong pa nyid dang dngos po med pa'i ngo bo nyid stong pa nyid kyi bar dang byang chub kyi phyogs kyi chos sum cu rtsa bdun dang 'phags pa'i bden pa rnams dang bsam gtan rnams dang tshad med pa rnams dang gzugs med pa'i snyoms par 'jug pa rnams dang / rnam par thar pa brgyad dang mthar gyis gnas pa'i snyoms par 'jug pa dgu dang / rnam par thar pa'i sgo gsum dang mngon par shes pa rnams dang ting nge 'dzin rnams dang gzungs kyi sgo rnams dang de bzhin gshegs pa'i stobs rnams dang mi 'jigs pa rnams dang so so yang dag par rig pa rnams dang sangs rgyas kyi chos ma 'dres pa brgyad la slob pa ma yin te/ bla na med pa yang dag par rdzogs pa'i byang chub tu mngon par rdzogs par 'tshang rgya bar mi 'gyur ro// bla na med pa yang dag par rdzogs pa'i byang chub tu mngon par rdzogs par 'tshang rgya bar ma gyur na/ rang sangs rgyas dang / nyan thos rnams kyang yod par mi 'gyur ro// kau shi ka byang chub sems dpa' sems dpa' chen po ni pha rol du phyin pa drug po 'di dag la yang slob la/ stong pa nyid thams cad dang byang chub kyi phyogs kyi chos sum bcu rtsa bdun dang 'phags pa'i bden pa rnams dang bsam gtan rnams dang tshad med pa rnams dang gzugs med pa'i snyoms par 'jug pa rnams dang rnam par thar pa brgyad dang mthar gyis gnas pa'i snyoms par 'jug pa dgu dang rnam par thar pa'i sgo gsum dang mngon par shes pa rnams dang ting nge 'dzin rnams dang gzungs kyi sgo rnams dang de bzhin gshegs pa'i stobs rnams dang mi 'jigs pa rnams dang so so yang dag par rig pa rnams dang sangs rgyas kyi chos ma 'dres pa brgyad la yang slob pas/ de ltar byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya ste/ bla na med pa yang dag par rdzogs pa'i byang chub tu mngon par rdzogs par sangs rgyas pa dang / 'jig rten gyi khams thams cad du sems can dmyal ba rnams rgyun chad par 'gyur ro// byol song gi skye gnas dang / gshin rje'i 'jig rten rnams rgyun chad par 'gyur ro// lha ma yin gyi ris kyang yongs su 'grib par 'gyur ro// lha'i ris kyang mngon par 'phel bar 'gyur ro// rgyal rigs che zhing mtho ba rnams 'jig rten du 'byung bar 'gyur ro// bram ze'i rigs che zhing mtho ba rnams dang / khyim bdag gi rigs che zhing mtho ba rnams 'jig rten du 'byung bar 'gyur ro// rgyal chen bzhi'i ris kyi lha rnams 'jig rten du 'byung bar 'gyur ro// sum cu rtsa gsum gyi lha rnams dang / mtshe ma dang dga' ldan dang 'phrul dga' dang / gzhan 'phrul dbang byed kyi lha rnams 'jig rten du 'byung bar 'gyur ro// tshangs ris dang tshangs lha nye phan dang / tshangs pa kun 'khor dang tshangs chen dang snang ba dang chung snang dang tshad med snang ba dang kun snang dang ba dang dge ba dang chung dge dang tshad med dge ba dang dge rgyas dang che ba dang chung che dang tshad med che ba dang 'bras bu che ba dang mi che ba dang mi gdung ba dang shin du mthong ba dang gya nom snang ba dang 'og min gyi lha rnams 'jig rten du 'byung bar 'gyur ro// nam mkha' mtha' yas skye mched dang rnam shes mtha' yas skye mched dang cung zad med pa'i skye mched dang 'du shes med 'du shes med min skye mched kyi lha rnams 'jig rten du 'byung bar 'gyur ro// sbyin pa'i pha rol du phyin pa 'jig rten du 'byung bar 'gyur ro// tshul khrims kyi pha rol du phyin pa dang bzod pa'i pha rol du phyin pa dang brtson 'grus kyi pha rol du phyin pa dang bsam gtan gyi pha rol du phyin pa dang / shes rab kyi pha rol du phyin pa 'jig rten du 'byung bar 'gyur ro// nang stong pa nyid 'jig rten du 'byung bar 'gyur ro// dngos po med pa'i ngo bo nyid stong pa nyid kyi bar du 'jig rten du 'byung bar 'gyur ro// byang chub kyi phyogs kyi chos sum cu rtsa bdun dang 'phags pa'i bden pa rnams dang / bsam gtan rnams dang tshad med pa rnams dang gzugs med pa'i snyoms par 'jug pa rnams dang / rnam par thar pa brgyad dang mthar gyis gnas pa'i snyoms par 'jug pa dgu dang / rnam par thar pa'i sgo gsum dang mngon par shes pa rnams dang / ting nge 'dzin rnams dang gzungs kyi sgo rnams 'jig rten du 'byung bar 'gyur ro// de bzhin gshegs pa'i stobs bcu dang mi 'jigs pa bzhi dang so so yang dag par rig pa bzhi dang byams pa chen po dang / snying rje chen po dang sangs rgyas kyi chos ma 'dres pa brgyad 'jig rten du 'byung bar 'gyur ro// nyan thos kyi theg pa 'jig rten du 'byung bar 'gyur ro// rang sangs rgyas kyi theg pa 'jig rten du 'byung bar 'gyur ro// theg pa chen po 'jig rten du 'byung bar 'gyur ro// shes rab kyi pha rol tu phyin pa stong phrag nyi shu lnga pa las/ brgya byin gyi le'u ste nyi shu gsum pa'o// // de nas byang chub sems dpa' sems dpa' chen po byams pas/ gnas brtan rab 'byor la smras pa/ btsun pa rab 'byor byang chub sems dpa' sems dpa' chen po'i rjes su yi rang ba dang ldan pa'i bsod nams bya ba'i dngos po gang yin pa dang / byang chub sems dpa' sems dpa' chen po bsod nams bya ba'i dngos po sems can thams cad dang thun mong du byas te/ de mi dmigs pa'i tshul gyis/ bla na med pa yang dag par rdzogs pa'i byang chub tu yongs su bsdo ba gang yin pa dang / sems can thams cad kyi rjes su yi rang ba dang ldan pa'i bsod nams bya ba'i dngos po dang nyan thos kyi theg pa pa rnams dang rang sangs rgyas kyi theg pa ba rnams kyi sbyin pa las byung ba'i bsod nams bya ba'i dngos po dang / tshul khrims las byung ba dang / bsgom pa las byung ba'i bsod nams bya ba'i dngos po gang yin pa de dag las/ byang chub sems dpa' sems dpa' chen po'i rjes su yi rang ba dang ldan pa'i bsod nams bya ba'i dngos po sems can thams cad dang thun mong du byas te/ bla na med pa yang dag par rdzogs pa'i byang chub tu yongs su bsngos pa 'di nyid rab ces bya'o// dam pa zhes bya'o// gtso bo zhes bya'o// mchog ces bya'o// phul zhes bya'o// gya nom pa zhes bya'o// bla na med pa zhes bya'o// gong na med pa zhes bya'o// mnyam pa med pa zhes bya'o// mi mnyam pa dang mnyam pa zhes bya'o// // shes rab kyi pha rol du phyin pa stong phrag nyi shu lnga pa/ bam po sum cu drug pa/ de ci'i phyir zhe na/ 'di ltar nyan thos dang rang sangs rgyas kyi theg pa pa rnams kyi sbyin pa las byung ba'i bsod nams bya ba'i dngos po dang tshul khrims las byung ba dang bsgom pa las byung ba'i bsod nams bya ba'i dngos po ni bdag gdul ba dang / bdag zhi bar bya ba dang bdag yongs su mya ngan las bzla ba'i phyir nye bar gnas pa ste/ dran pa nye bar gzhag pa rnams dang 'phags pa'i lam yan lag brgyad pa'i bar dang / 'phags pa'i bden pa bzhi dang / bsam gtan bzhi dang / tshad med pa bzhi dang gzugs med pa'i snyoms par 'jug pa bzhi dang rnam par thar pa'i sgo stong pa nyid dang mtshan ma med pa dang smon pa med pa dang rnam par thar pa brgyad dang mthar gyis gnas pa'i snyoms par 'jug pa dgu dang / so so yang dag par rig pa bzhi dang mngon par shes pa drug dag kyang // bdag gdul ba dang / bdag zhi bar bya ba dang bdag yongs su mya ngan las bzla ba'i phyir nye bar gnas par zad kyi/ byang chub sems dpa' ni sems can thams cad gdul ba dang / zhi bar bya ba dang / yongs su mya ngan las bzla ba'i phyir rjes su yi rang ba dang ldan pa'i bsod nams bya ba'i dngos po sems can thams cad dang thun mong du byas shing // mi dmigs pa'i tshul gyis bla na med pa yang dag par rdzogs pa'i byang chub tu yongs su bsngo'o// de nas tshe dang ldan pa rab 'byor gyis byang chub sems dpa' sems dpa' chen po byams pa la 'di skad ces smras so// de ltar byang chub sems dpa' sems dpa' chen pos shar phyogs kyi 'jig rten gyi khams grangs med tshad med dpag tu med pa dag gi/ 'jig rten gyi khams re rer yang sangs rgyas bcom ldan 'das tshad med grangs med pa yongs su mya ngan las 'das par gyur pa de dag dang / lho dang nub dang byang dang byang shar dang shar lho dang lho nub dang nub byang dang 'og dang steng gi phyogs kyi phyogs re re zhing // 'jig rten gyi khams grangs med tshad med dpag du med pa dag gi// 'jig rten gyi khams re rer yang sangs rgyas bcom ldan 'das grangs med tshad med pa yongs su mya ngan las 'das par gyur pa de dag thugs dang po bskyed pa nas bla na med pa yang dag par rdzogs pa'i byang chub tu mngon par rdzogs par sangs rgyas pa'i bar dang / phung po ma lus pa'i mya ngan las 'das pa'i dbyings su yongs su mya ngan las 'das pa'i bar gyi dam pa'i chos kyi bar du dge ba'i rtsa ba pha rol du phyin pa drug dang ldan pa gang ji snyed cig yod pa dang / nyan thos kyi theg pa la yang dag par zhugs pa de dag gi sbyin pa las byung ba'i bsod nams bya ba'i dngos po dang / tshul khrims las byung ba dang / bsgom pa las byung ba'i bsod nams bya ba'i dngos po dang slob pa de dag gi dge ba'i rtsa ba zag pa med pa dag dang mi slob pa de dag gi dge ba'i rtsa ba zag pa med pa dag dang / de bzhin gshegs pa dgra bcom pa yang dag par rdzogs pa'i sangs rgyas de dag gi tshul khrims kyi phung po dang / ting nge 'dzin gyi phung po dang shes rab kyi phung po dang rnam par grol ba'i phung po dang rnam par grol ba'i ye shes gzigs pa'i phung po dang phan par bzhed pa dang thugs rje chen po dang / sangs rgyas kyi chos grangs med tshad med pa dang sangs rgyas bcom ldan 'das de dag gis chos gang bstan pa dang chos bstan pa de la bslabs shing rgyun tu zhugs pa'i 'bras bu thob pa dang / lan cig phyir 'ong ba'i 'bras bu thob pa dang phyir mi 'ong ba'i 'bras bu thob pa dang dgra bcom pa nyid dang rang byang chub thob pa dang byang chub sems dpa'i skyon med par zhugs pa de dag gi dge ba'i rtsa ba gang ji snyed pa dang / gang gis de bzhin gshegs pa de dag bzhugs kyang rung // yongs su mya ngan las 'das kyang rung ste/ de dag la dge ba'i rtsa ba gang ji snyed cig bskyed pa/ de thams cad gcig tu bsdus te/ rjes su yi rang ba'i mchog gtso bo dam pa/ rab phul gya nom pa bla na med pa/ gong na med pa/ mnyam pa med pa/ mi mnyam pa dang mnyam pas rjes su yi rang ste/ de ltar rjes su yi rang nas/ rjes su yi rang ba dang ldan pa'i bsod nams bya ba'i dngos po de/ sems can thams cad dang thun mong du byas te/ bla na med pa yang dag par rdzogs pa'i byang chub sgrub par gyur cig ces/ bla na med pa yang dag par rdzogs pa'i byang chub tu yongs su bsngos na/ de ltar byang chub sems dpa'i theg pa la yang dag par zhugs pa des de skad du smras te/ sems kyi rnam pa de lta bus yongs su bsngos na/ dmigs pa gang dang dngos po gang dag gis sems de lta bu skyes par gyur pa'i dngos po de dag dang / dmigs pa de dag rigs kyi bu de dag gis ji ltar mchan mar byas pa de bzhin du dmigs su yod pa yin nam/ byams pas smras pa byang chub sems dpa'i theg pa pa'i rigs kyi bu de dag gis ji ltar mtshan mar byas te/ bla na med pa yang dag par rdzogs pa'i byang chub tu yongs su bsngos pa de bzhin du/ dngos po de dag dang / dmigs pa de dag dmigs su yod pa ma yin no// rab 'byor gyis smras pa/ gal te de ltar dngos po med pa de dag dmigs su med na/ sangs rgyas bcom ldan 'das phyogs bcu'i 'jig rten gyi khams na bzhugs pa de dag dang / de dag gi thugs dang po bskyed pa nas/ dam pa'i chos gnas pa'i bar gyi dge ba'i rtsa ba dang / nyan thos dang / rang sangs rgyas kyi theg pa la gnas pa'i rigs kyi bu dang / rigs kyi bu mo de dag gi dge ba'i rtsa ba gang ji snyed pa dang / slob pa rnams kyi dge ba'i rtsa ba gang ji snyed pa dang / mi slob pa rnams kyi dge ba'i rtsa ba gang ji snyed pa de dag thams cad gcig tu gsogs bsdus te/ bla na med pa yang dag par rdzogs pa'i byang chub tu mtshan ma'i tshul gyis yongs su bsngos na/ ji ltar mi rtag pa la rtag go zhes bya bar 'du shes phyin ci log dang / sems phyin ci log pa dang / lta ba phyin ci log tu gyur pa dang / sdug bsngal ba la bde zhes bya ba dang / bdag med pa la bdag ces bya ba dang / mi gtsang ba la gtsang zhes bya bar 'du shes phyin ci log pa dang / sems phyin ci log pa dang / lta ba phyin ci log tu gyur pa de ltar de'i 'du shes phyin ci log tu ma gyur tam/ de lta yin yang thams cad dngos po ji lta ba dang / dmigs pa ji lta bar byang chub kyang de bzhin/ sems kyang de bzhin sbyin pa'i pha rol du phyin pa dang / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa yang de bzhin/ gzugs dang tshor ba dang 'du shes dang 'du byed dang / rnam par shes pa yang de bzhin/ dang / rna ba dang sna dang lce dang lus dang / yid kyang de bzhin/ gzugs dang sgra dang dri dang ro dang reg dang chos kyang de bzhin/ khams dang skye mched dang rten cing 'brel par 'byung ba yang de bzhin/ nang stong pa nyid dang / dngos po med pa'i ngo bo nyid stong pa nyid kyi bar yang de bzhin/ dran pa nye bar gzhag pa rnams dang / 'phags pa'i lam yan lag brgyad pa'i bar yang de bzhin/ 'phags pa'i bden pa rnams dang / bsam gtan rnams dang tshad med pa rnams dang / gzugs med pa'i snyoms par 'jug pa rnams dang rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad kyang de bzhin te/ gal te de ltar dngos po ji lta ba dang / dmigs pa ji lta bar byang chub kyang de bzhin/ sems kyang de bzhin/ sbyin pa'i pha rol du phyin pa yang de bzhin/ tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa yang de bzhin/ nang stong pa nyid dang / dngos po med pa'i ngo bo nyid stong pa nyid kyi bar yang de bzhin/ dran pa nye bar gzhag pa rnams dang / yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo gsum dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad kyang de bzhin na ni/ bla na med pa yang dag par rdzogs pa'i byang chub tu yongs su bsngo ba'i dngos po de ni gang zhig yin/ dmigs pa de ni gang zhig yin/ byang chub de ni gang zhig yin/ sems de ni gang zhig yin/ dge ba'i rtsa ba de dag ni gang zhig yin/ rjes su yi rang ba dang ldan pa'i bsod nams bya ba'i dngos po de ni gang zhig yin/ byams pas smras pa/ gal te byang chub sems dpa' pha rol du phyin pa drug la spyod spyod pa/ sangs rgyas mang po la bsnyen bkur cing dge ba'i rtsa ba bskyed par 'gyur ba dang / dge ba'i bshes gnyen gyis kyang yongs su zin pa dang / rang gi mtshan nyid kyis stong pa'i chos thams cad la bslab pa de dag ni/ dngos po de dag dang / dmigs pa de dag dang / sangs rgyas bcom ldan 'das de dag dang / dge ba'i rtsa ba de dag dang / rjes su yi rang ba dang ldan pa'i bsod nams bya ba'i dngos po de dag mtshan mar byas shing // bla na med pa yang dag par rdzogs pa'i byang chub tu yongs su mi bsngo'o// de dag ni 'di ltar yongs su bsngo ste gnyis kyi tshul gyis ma yin no// gnyis su med pa'i tshul gyis ma yin no// mtshan ma'i tshul gyis ma yin no// mtshan ma med pa'i tshul gyis ma yin no// dmigs pa'i tshul gyis ma yin no// dmigs su med pa'i tshul gyis ma yin no// nyon mongs pa'i tshul gyis ma yin no// rnam par byang pa'i tshul gyis ma yin no// skye ba'i tshul gyis ma yin no// 'gag pa'i tshul gyis ma yin no// gal te byang chub sems dpa' de dag pha rol du phyin pa drug la spyod spyod pa yang ma yin/ sangs rgyas mang po la bsnyen bkur byed byed pa yang ma yin/ dge ba'i rtsa ba bskyed par gyur pa yang ma yin/ dge ba'i bshes gnyen gyis yongs su zin pa yang ma yin/ rang gi mtshan nyid kyis stong pa'i chos thams cad la bslabs par gyur ba yang ma yin/ de dag ni dngos po de dag dang / dmigs pa de dag dang / sangs rgyas bcom ldan 'das de dag dang / dge ba'i rtsa ba de dag dang / rjes su yi rang ba dang ldan pa'i sems bskyed pa de dag la mtshan mar byas shing // bla na med pa yang dag par rdzogs pa'i byang chub tu yongs su bsngo bar 'gyur te/ btsun pa rab 'byor shes rab kyi pha rol du phyin pa de ltar bstan pa ni/ theg pa la gsar du zhugs pa'i byang chub sems dpa'i mdun du mi bshad do// bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang tshul khrims kyi pha rol du phyin pa dang / sbyin pa'i pha rol du phyin pa de ltar bstan pa ni/ theg pa la gsar du zhugs pa'i byang chub sems dpa'i mdun du mi bshad do// nang stong pa nyid dang / dngos po med pa'i ngo bo nyid stong pa nyid kyi bar dang / dran pa nye bar gzhag pa rnams dang / yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa de ltar bstan pa ni/ theg pa la gsar du zhugs pa'i byang chub sems dpa'i mdun du mi bshad do// 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad de ltar bstan pa ni/ theg pa la gsar du zhugs pa'i byang chub sems dpa'i mdun du mi bshad do// thams cad shes pa nyid dang / lam gyi rnam pa shes pa nyid dang / rnam pa thams cad mkhyen pa nyid de ltar bstan pa ni/ theg pa la gsar du zhugs pa'i byang chub sems dpa'i mdun du mi bshad do// rang gi mtshan nyid kyis stong ba'i chos rnams de ltar bstan pa ni/ theg pa la gsar du zhugs pa'i byang chub sems dpa'i mdun du mi bshad do// de ci'i phyir zhe na/ de ni de la dad pa tsam 'am/ dga' ba tsam 'am/ mos pa tsam 'am/ gus pa tsam zhig yod pa de yang med par 'gyur ba'i phyir te/ phyir mi ldog pa'i byang chub sems dpa' sems dpa' chen po'i mdun du bshad cing bstan to// dge ba'i bshes gnyen gyis yongs su zin pa dang / sngon gyi rgyal ba la bya ba byas pa dang / dge ba'i rtsa ba bskyed pa dang / sangs rgyas mang po la bsnyen bkur byed byed pa'i mdun du shes rab kyi pha rol du phyin pa de ltar bstan pa 'di bshad par bya'o// bstan par bya'o// bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa de ltar bstan pa bshad par bya'o// bstan par bya'o// nang stong pa nyid dang / dngos po med pa'i ngo bo nyid stong pa nyid kyi bar du de ltar bstan pa bshad par bya'o// bstan par bya'o// dran pa nye bar gzhag pa rnams dang / yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / snying rje chen po dang / sangs rgyas kyi chos ma 'dres pa brgyad de ltar bstan pa bshad par bya'o// bstan par bya'o// thams cad shes pa nyid dang / lam gyi rnam pa shes pa nyid dang / rnam pa thams cad mkhyen pa nyid de ltar bstan par bshad par bya'o// bstan par bya'o// de'i mdun du rang gi mtshan nyid kyis stong pa'i chos rnams bshad par bya'o// bstan par bya'o// des ni de thos na mi 'jigs mi dngang skrag par 'gyur te/ rab 'byor byang chub sems dpa' sems dpa' chen pos rjes su yi rang ba dang ldan pa'i bsod nams bya ba'i dngos po yang bla na med pa yang dag par rdzogs pa'i byang chub tu de ltar yongs su bsngo bar bya'o// rab 'byor gyis smras pa/ byams pa sems gang gis rjes su yi rang zhing // dge ba'i rtsa ba de dag bla na med pa yang dag par rdzogs pa'i byang chub tu yongs su bsngo bar bya ba'i sems de ni zad cing 'gags la med de rnam par gyur la/ dngos po de dag dang / dmigs pa de dag dang / dge ba'i rtsa ba de dag kyang zad cing 'gags la med de rnam par gyur na/ rjes su yi rang ba dang ldan pa'i sems de ni gang zhig // dngos po de dag ni gang zhig // dmigs pa de dag ni gang zhig // dge ba'i rtsa ba de dag ni gang zhig // bla na med pa yang dag par rdzogs pa'i byang chub tu yongs su bsngo bar bya/ ci sems kyis sems yongs su bsngo'am/ de ltar sems kyis sems yongs su bsngo na ni/ sems gnyis 'phrad par 'gyur ba med de/ sems kyi rang bzhin gang yin pa de yang yongs su bsngo bar mi nus so// gal te byang chub sems dpa' sems dpa' chen po shes rab kyi pha rol du phyin pa la spyod pa'i tshe/ 'di ltar shes rab kyi pha rol du phyin pa ni dngos po med pa'o// bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa ni dngos po med pa'o// nang stong pa nyid dang / dngos po med pa'i ngo bo nyid stong pa nyid kyi bar ni dngos po med pa'o// dran pa nye bar gzhag pa rnams dang / yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa ni dngos po med pa'o// 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa rnams dang / mthar gyis gnas pa'i snyoms par 'jug pa rnams dang / stong pa nyid dang / mtshan ma med pa dang / smon pa med pa dang / mngon par shes pa rnams ni dngos po med pa'o// ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / snying rje chen po dang / sangs rgyas kyi chos ma 'dres pa brgyad ni dngos po med pa'o// rgyun tu zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub dang / thams cad shes pa nyid dang / lam gyi rnam pa shes pa nyid dang / rnam pa thams cad mkhyen pa nyid ni dngos po med pa'o zhes bya bar shes na/ de ltar byang chub sems dpa' sems dpa' chen pos rjes su yi rang ba dang ldan pa'i bsod nams bya ba'i dngos po bla na med pa yang dag par rdzogs pa'i byang chub tu yongs su bsngo bar bya'o// gal te de ltar yongs su bsngo na bla na med pa yang dag par rdzogs pa'i byang chub tu yongs su bsngos par 'gyur ro// de nas lha'i dbang po brgya byin gyis/ gnas brtan rab 'byor la smras pa/ btsun pa rab 'byor theg pa la gsar du zhugs pa'i byang chub sems dpa' sems dpa' chen pos bstan pa 'di thos na/ 'jigs shing sdang ba'am/ skrag par mi 'gyur ram/ btsun pa rab 'byor ji ltar theg pa la gsar du zhugs pa'i byang chub sems dpa' sems dpa' chen pos dge ba'i rtsa ba de dag bla na med pa yang dag par rdzogs pa'i byang chub tu yongs su bsngo bar bya/ ji ltar na des rjes su yi rang ba dang ldan pa'i bsod nams bya ba'i dngos po yongs su bzung zhing // bla na med pa yang dag par rdzogs pa'i byang chub tu yongs su bsngos pa ma yin/ de nas tshe dang ldan pa rab 'byor gyis/ byang chub sems dpa' sems dpa' chen po byams pa la dmigs nas/ lha'i dbang po brgya byin la 'di skad ces smras so// kau shi ka gal te theg pa la gsar du zhugs pa'i byang chub sems dpa' sems dpa' chen po de shes rab kyi pha rol du phyin pa la spyod cing // shes rab kyi pha rol du phyin pa de yang mi dmigs pa'i tshul dang / mtshan ma med pa'i tshul gyis 'dzin par byed/ bsam gtan gyi pha rol du phyin pa dang // brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa la spyod cing sbyin pa'i pha rol du phyin pa de yang mi dmigs pa'i tshul dang / mtshan ma med pa'i tshul gyis 'dzin par byed/ nang stong pa nyid la spyod cing // nang stong pa nyid de yang mi dmigs pa'i tshul dang / mtshan ma med pa'i tshul gyis 'dzin par byed/ dngos po med pa'i ngo bo nyid stong pa nyid kyi bar la spyod cing // dngos po med pa'i ngo bo nyid stong pa nyid de yang mi dmigs pa'i tshul dang / mtshan ma med pa'i tshul gyis 'dzin par byed/ dran pa nye bar gzhag pa rnams la spyod cing // dran pa nye bar gzhag pa de dag kyang mi dmigs pa'i tshul dang / mtshan ma med pa'i tshul gyis/ 'dzin par byed/ yang dag par spong ba dang / rdzu 'phrul gyi rkang pa dang / dbang po dang / stobs dang byang chub kyi yan lag dang / 'phags pa'i lam yan lag brgyad pa la spyod cing // 'phags pa'i lam yan lag brgyad pa de yang mi dmigs pa'i tshul dang / mtshan ma med pa'i tshul gyis 'dzin par byed/ 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / snying rje chen po dang / sangs rgyas kyi chos ma 'dres pa brgyad la spyod cing // sangs rgyas kyi chos ma 'dres pa brgyad po de yang mi dmigs pa'i tshul dang / mtshan ma med pa'i tshul gyis 'dzin par byed/ thams cad shes pa nyid dang / lam gyi rnam pa shes pa nyid dang / rnam pa thams cad mkhyen pa nyid la spyod cing // rnam pa thams cad mkhyen pa nyid de yang mi dmigs pa'i tshul dang / mtshan ma med pa'i tshul gyis 'dzin par byed na/ des shes rab kyi pha rol du phyin pa la mos pa mang ba dang / bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa la mos pa mang ba dang / nang stong pa nyid la mos pa mang ba dang / dngos po med pa'i ngo bo nyid stong pa nyid kyi bar la mos pa mang ba dang / byang chub kyi phyogs kyi chos sum cu rtsa bdun la mos pa mang ba dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams la mos pa mang ba dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa la mos pa mang ba dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad la mos pa mang ba dang / thams cad shes pa nyid dang / lam gyi rnam pa shes pa nyid dang / rnam pa thams cad mkhyen pa nyid la mos pa mang bar 'gyur ro// dge ba'i bshes gnyen gyis yongs su zin par 'gyur ro// dge ba'i bshes gnyen de dag kyang pha rol du phyin pa drug po 'di dag don dang ldan yi ge dang ldan par ston par 'gyur te/ de yang byang chub sems dpa'i skyon med par chud kyi bar du/ ci nas kyang shes rab kyi pha rol du phyin pa dang bral bar mi 'gyur ba de ltar ston to// bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa dang bral bar mi 'gyur ba de ltar ston to// stong pa nyid thams cad dang / byang chub kyi phyogs kyi chos sum cu rtsa bdun dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa lnga dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / snying rje chen po dang / sangs rgyas kyi chos ma 'dres pa brgyad dang bral bar mi 'gyur ba de ltar ston to// de la bdud kyi las rnams kyang ston par 'gyur ro// des bdud kyi las de dag thos nas 'grib pa'am/ 'phel ba med par 'gyur ro// de ci'i phyir zhe na/ de ni 'di ltar bdud kyi las de dag la ngo bo nyid med do// de ni byang chub sems dpa'i skyon med par chud kyi bar du/ sangs rgyas bcom ldan 'das rnams dang bral bar mi 'gyur te/ de dag la yang dge ba'i rtsa ba bskyed par 'gyur ro// dge ba'i rtsa ba de dag gis kyang byang chub sems dpa'i rigs yongs su 'dzin par 'gyur ro// byang chub sems dpa'i rigs de dag yang bla na med pa yang dag par rdzogs pa'i byang chub mngon par rdzogs par sangs rgyas kyi bar du nam yang bral bar mi 'gyur ro// kau shi ka gzhan yang byang chub sems dpa' sems dpa' chen po theg pa la gsar du zhugs pa'i/ shar phyogs dang / lho phyogs dang / nub phyogs dang / byang phyogs dang / byang shar dang / shar lho dang / lho nub dang / nub byang dang / 'og dang / steng gi phyogs kyi phyogs re re zhing 'jig rten gyi khams grangs med tshad med pa dag na/ de bzhin gshegs pa dgra bcom pa yang dag par rdzogs pa'i sangs rgyas tshad med grangs med pa bzhugs shing 'tsho skyong ba dang / chos ston pa'i sangs rgyas bcom ldan 'das spros pa'i tshul chad par gyur pa/ tshig gi lam nyams pa mi mnga' ba/ khur bor ba/ grong gi tsher ma rab tu bsal ba/ srid pa kun du sbyor ba yongs su chad pa/ yang dag par yongs su mkhyen pas/ thugs shin du rnam par grol ba'i sangs rgyas bcom ldan 'das nyan thos kyi dge 'dun dang bcas pa de dag gis bsod nams mngon par 'du mdzad pa dang / de dag du rgyal rigs che zhing mtho ba'am/ bram ze'i rigs che zhing mtho ba'am/ khyim bdag gi rigs che zhing mtho ba 'am/ rgyal chen bzhi'i ris kyi lha 'am/ sum cu rtsa gsum 'am/ mtshe ma 'am/ dga' ldan nam 'phrul dga' 'am/ gzhan 'phrul dbang byed dam/ tshangs ris sam/ tshangs lha nye phan nam/ tshangs pa kun 'khor tam/ tshangs chen nam/ snang ba'am/ chung snang ngam/ tshad med snang ba'am/ kun snang dang ba'am/ dge ba'am/ chung dge 'am/ tshad med dge ba'am/ dge rgyas sam/ che ba'am/ chung che 'am/ tshad med che ba'am/ 'bras bu che ba'am/ mi che ba'am/ mi gdung ba'am/ shin tu mthong ba'am/ gya nom snang ba'am/ 'og gyi lha rnams sam/ sus kyang rung ste/ dge ba'i rtsa ba ji snyed cig bskyed pa de dag thams cad mngon par bsdus te gcig tu brtul nas tshad bzung ste/ rjes su yi rang ba'i rab dam pa/ mchog phul/ gtso bo gya nom pa bla na med pa/ gong na med pa/ mnyam pa med pa/ mi mnyam pa dang mnyam pas rjes su yi rang bar byas te/ rjes su yi rang bar byas nas kyang // sems can thams cad dang thun mong du byas te/ bla na med pa yang dag par rdzogs pa'i byang chub tu yongs su bsngo bar bya'o// de nas byang chub sems dpa' sems dpa' chen po byams pas/ tshe dang ldan pa rab 'byor la 'di skad ces smras so// gal te theg pa la gsar du zhugs pa'i byang chub sems dpa' sems dpa' chen po de/ sangs rgyas bcom ldan 'das de dag dang / sangs rgyas bcom ldan 'das de dag gi nyan thos kyi dge 'dun rnams kyi dge ba'i rtsa ba de dag thams cad la sems shing bsams nas/ rjes su yi rang ba'i rab dam pa/ mchog phul gtso bo gya nom pa/ bla na med pa/ gong na med pa/ mnyam pa med pa/ mi mnyam pa dang mnyam pas rjes su yi rang ba dang / bla na med pa yang dag par rdzogs pa'i byang chub tu yongs su bsngo bar byed na/ ji ltar byang chub sems dpa' sems dpa' chen po 'du shes phyin ci log tu mi 'gyur ba yin/ sems phyin ci log tu mi 'gyur ba yin/ lta ba phyin ci log tu mi 'gyur ba yin/ rab 'byor gyis smras pa/ byams pa gal te byang chub sems dpa' sems dpa' chen po de/ sangs rgyas bcom ldan 'das nyan thos dang bcas pa de dag la sems kyang // de la sangs rgyas su 'du shes par mi 'gyur/ nyan thos su 'du shes par mi 'gyur/ dge ba'i rtsa bar 'du shes par mi 'gyur zhing // sems gang gis yongs su bsngo ba'i sems de la yang sems kyi 'du shes su mi 'gyur na/ de ltar yongs su bsngo ba'i byang chub sems dpa' sems dpa' chen po la 'du shes phyin ci log tu 'gyur ba med do// sems phyin ci log tu 'gyur ba med do// lta ba phyin ci log tu 'gyur ba med do// gal te byang chub sems dpa' sems dpa' chen po de/ sangs rgyas bcom ldan 'das nyan thos dang bcas pa de dag dang / dge ba'i rtsa ba de dag la sems shing // mtshan mar 'dzin la mtshan mar bzung nas/ bla na med pa yang dag par rdzogs pa'i byang chub tu yongs su bsngo na/ de ni byang chub sems dpa' sems dpa' chen po'i 'du shes phyin ci log tu 'gyur ro// sems phyin ci log tu 'gyur ro// lta ba phyin ci log tu 'gyur ro// gal te byang chub sems dpa' sems dpa' chen po de sems gang gis/ sangs rgyas bcom ldan 'das nyan thos dang bcas pa de dag dang / dge ba'i rtsa ba de dag la sems pa'i sems de la yang dag par sems shing // 'di ltar zad pa la zad ces bya bar shes la gang zad pa des yongs su bsngo bar mi nus te/ sems gang gis yongs su bsngo ba'i sems de nyid kyi chos nyid kyang de yin la/ chos gang la yongs su bsngo ba'i chos de'i chos nyid kyang de yin no zhes/ gal te de ltar yongs su bsngo na/ yang dag par yongs su bsngo ba ste log pa ma yin no// de ltar byang chub sems dpa' sems dpa' chen pos dge ba'i rtsa ba rnams yongs su bsngo bar bya'o// gal te byang chub sems dpa' sems dpa' chen pos 'das pa dang / ma byon pa dang / da ltar byung ba'i sangs rgyas bcom ldan 'das rnams kyi thugs dang po bskyed pa nas/ dam pa'i chos gnas pa'i bar gyi dge ba'i rtsa ba gang ji snyed pa dang / nyan thos dang / rang sangs rgyas de dag gi dge ba'i rtsa ba gang ji snyed pa dang / de dag tu so so'i skye bo mang pos dge ba'i rtsa ba gang ji snyed cig bskyed pa dang / chos bstan pa gang ji snyed cig thos pa dang / de dag tu lha dang / klu dang gnod sbyin dang dri za dang lha ma yin dang / nam mkha' lding dang / mi 'am ci dang / lto 'phye chen po dag gis dge ba'i rtsa ba gang ji snyed cig bskyed pa dang / rgyal rigs che zhing mtho ba rnams sam/ bram ze'i rigs che zhing mtho ba rnams sam/ khyim bdag gi rigs che zhing mtho ba rnams sam/ rgyal chen bzhi'i ris kyi lha rnams sam/ 'og min gyi bar gyi lha rnams kyis dge ba'i rtsa ba gang ji snyed cig bskyed pa dang / dam pa'i chos ji snyed cig thos te/ bla na med pa yang dag par rdzogs pa'i byang chub tu sems bskyed pa de dag thams cad mngon par bsdus te/ gcig tu brtul nas tshad bzung ste/ rjes su yi rang ba'i rab/ mchog phul/ dam pa/ gya nom pa/ bla na med pa/ gong na med pa/ mnyam pa med pa/ mi mnyam pa dang / mnyam pas rjes su yi rang nas/ de thams cad bla na med pa yang dag par rdzogs pa'i byang chub tu yongs su bsngo zhing // gal te 'di ltar chos de dag ni zad do// 'gags so/ med do/ rnam par gyur to// gang la yongs su bsngo ba'i sems de yang rang bzhin gyis stong pa'o zhes/ gal te de ltar yongs su bsngo na/ bla na med pa yang dag par rdzogs pa'i byang chub tu yongs su bsngos pa yin no// gal te 'di ltar chos kyis chos yongs su bsngo bar mi bya ste/ de ci'i phyir zhe na/ de ni 'di ltar chos thams cad rang bzhin gyis stong ngo zhes bya bar shes la/ gal te de ltar yongs su bsngo na/ bla na med pa yang dag par rdzogs pa'i byang chub tu yongs su bsngos pa de dag ni de ltar na/ byang chub sems dpa' sems dpa' chen po shes rab kyi pha rol du phyin pa la spyod pa dang / bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa la spyod pa'i tshe/ 'du shes phyin ci log tu mi 'gyur ro// sems phyin ci log tu mi 'gyur ro// lta ba phyin ci log tu mi 'gyur ro// de ci'i phyir zhe na/ de ni 'di ltar byang chub sems dpa' sems dpa' chen po de yongs su bsngo ba la mngon par chags pa med do// dge ba'i rtsa ba de dag la yang mngon par chags pa med do// byang chub de yang yang dag par rjes su mi mthong ngo // gang la chags par 'gyur ba'i byang chub kyi sems de yang yang dag par rjes su mi mthong ste/ 'di ni byang chub sems dpa' sems dpa' chen po'i yongs su bsngo ba bla na med pa'o// gal te byang chub sems dpa' sems dpa' chen pos bsod nams bya ba'i dngos po mngon par 'du bya ba de phung po dang / khams dang / skye mched rnams dben par shes te/ shes rab kyi pha rol du phyin pas dben par shes/ bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pas dben par shes/ nang stong pa nyid kyis dben par shes/ dngos po med pa'i ngo bo nyid stong pa nyid kyi bar gyis dben par shes/ byang chub kyi phyogs kyi chos sum cu rtsa bdun gyis dben par shes/ 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo rnams kyis dben par shes/ de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad kyis dben par shes na/ rab 'byor de ltar byang chub sems dpa' sems dpa' chen pos/ bsod nams bya ba'i dngos po mngon par 'du bya ba re/ bla na med pa yang dag par rdzogs pa'i byang chub tu yongs su bsngos pa yin no// gal te de byang chub sems dpa' sems dpa' chen pos rjes su yi rang ba dang ldan pa'i bsod nams bya ba'i dngos po mngon par 'du bya ba de/ rjes su yi rang ba dang ldan pa'i bsod nams bya ba'i dngos po mngon par 'du bya ba de nyid kyi ngo bo nyid kyis dben par shes te/ sangs rgyas bcom ldan 'das de dag ni sangs rgyas kyi ngo bo nyid kyis dben no// dge ba'i rtsa ba de dag ni dge ba'i rtsa ba'i ngo bo nyid kyis dben no// mngon par 'du bya ba de dag ni mngon par 'du bya ba'i ngo bo nyid kyis dben no/ byang chub kyi sems de ni byang chub kyi sems kyi ngo bo nyid kyis dben no// yongs su bsngo ba ni yongs su bsngo ba'i ngo bo nyid kyis dben no/ byang chub ni byang chub kyi ngo bo nyid kyis dben no/ shes rab kyi pha rol du phyin pa ni shes rab kyi pha rol du phyin pa'i ngo bo nyid kyis dben no// bsam gtan gyi pha rol du phyin pa ni bsam gtan gyi pha rol du phyin pa'i ngo bo nyid kyis dben no// brtson 'grus kyi pha rol du phyin pa ni brtson 'grus kyi pha rol du phyin pa'i ngo bo nyid kyis dben no// bzod pa'i pha rol du phyin pa ni bzod pa'i pha rol du phyin pa'i ngo bo nyid kyis dben no// tshul khrims kyi pha rol du phyin pa ni tshul khrims kyi pha rol du phyin pa'i ngo bo nyid kyis dben no// sbyin pa'i pha rol du phyin pa ni sbyin pa'i pha rol du phyin pa'i ngo bo nyid kyis dben no// nang stong pa nyid ni nang stong pa nyid kyi ngo bo nyid kyis dben no// phyi stong pa nyid ni phyi stong pa nyid kyi ngo bo nyid kyis dben no// phyi nang stong pa nyid ni phyi nang stong pa nyid kyi ngo bo nyid kyis dben no// dngos po med pa'i ngo bo nyid stong pa nyid kyi bar ni/ dngos po med pa'i ngo bo nyid stong pa nyid kyi bar gyi ngo bo nyid kyis dben no// byang chub kyi phyogs kyi chos sum cu rtsa bdun ni/ byang chub kyi phyogs kyi chos sum cu rtsa bdun gyi ngo bo nyid kyis dben no// 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams ni gzungs kyi sgo rnams kyi ngo bo nyid kyis dben no// de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa rnams ni sangs rgyas kyi chos ma 'dres pa rnams kyi ngo bo nyid kyis dben no zhes bya bar shes na/ byang chub sems dpa' sems dpa' chen po des dben pa'i shes rab kyi pha rol du phyin pa la de ltar spyad par bya ste/ 'di ni byang chub sems dpa' sems dpa' chen po'i shes rab kyi pha rol du phyin pa'o// gzhan yang byang chub sems dpa' sems dpa' chen pos sangs rgyas bcom ldan 'das nyan thos kyi dge 'dun dang bcas pa yongs su mya ngan las 'das pa de dag gi dge ba'i rtsa ba de dag yongs su bsngo na/ 'di ltar yongs su bsngo bar bya ste/ sangs rgyas bcom ldan 'das de dag ji ltar yongs su mya ngan las 'das pa de bzhin du/ dge ba'i rtsa ba 'di dag kyang yongs su mya ngan las 'das pa ste/ dge ba'i rtsa ba de dag ji lta ba bzhin du yongs su bsngo ba 'di yang yongs su mya ngan las 'das pa'o// sems gang gis bsngo ba'i sems de yang de dang tshul mthun te/ de'i ngo bo nyid do zhes/ gal te de ltar shes na/ bla na med pa yang dag par rdzogs pa'i byang chub tu yongs su bsngos pa yin te/ de ltar yongs su bsngo na/ 'du shes phyin ci log tu mi 'gyur ro// sems phyin ci log tu mi 'gyur ro// lta ba phyin ci log tu mi 'gyur ro// gal te byang chub sems dpa' sems dpa' chen po shes rab kyi pha rol du phyin pa la spyod pa'i tshe/ mtshan ma'i tshul gyis sangs rgyas bcom ldan 'das de dag gi dge ba'i rtsa ba de dag yongs su shes na/ bla na med pa yang dag par rdzogs pa'i byang chub tu yongs su bsngo ba ma yin no// 'das pa'i sangs rgyas bcom ldan 'das ji snyed pa de dag kyang mtshan ma ma yin/ mtshan ma'i yul ma yin no// des gal te de ltar sems na yang mtshan mar byed pa yin gyis/ dge ba'i rtsa ba de dag bla na med pa yang dag par rdzogs pa'i byang chub tu yongs su bsngo ba ma yin te/ de ltar na de'i 'du shes phyin ci log tu 'gyur ro// sems phyin ci log tu 'gyur ro// lta ba phyin ci log tu 'gyur ro// gal te byang chub sems dpa' sems dpa' chen pos/ sangs rgyas bcom ldan 'das de dag dang / dge ba'i rtsa ba de dag dang mngon par 'du bya ba de dag dang / sems bskyed pa de dag yongs su shes pa med cing mtshan mar mi byed na/ dge ba'i rtsa ba de dag bla na med pa yang dag par rdzogs pa'i byang chub tu yongs su bsngo ba yin te/ de ltar na byang chub sems dpa' sems dpa' chen po'i 'du shes phyin ci log tu mi 'gyur ro// sems phyin ci log tu mi 'gyur ro// lta ba phyin ci log tu mi 'gyur ro// byams pas smras pa/ btsun pa rab 'byor ji ltar na byang chub sems dpa' sems dpa' chen pos dge ba'i rtsa ba de dag la mtshan mar mi byed cing // bla na med pa yang dag par rdzogs pa'i byang chub tu yongs su bsngo ba yin/ rab 'byor gyis smras pa/ byang chub sems dpa' sems dpa' chen pos/ shes rab kyi pha rol du phyin pa 'di la thabs mkhas pa de dag bslab par bya ste/ shes rab kyi pha rol du phyin pa las byang chub sems dpa' sems dpa' chen po'i thabs mkhas pa rig par bya'o// shes rab kyi pha rol du phyin pa la ma rten par bsod nams bya ba'i dngos po yongs su bsngo bar mi nus so// byams pas smras pa/ sangs rgyas bcom ldan 'das de dag kyang shes rab kyi pha rol du phyin pa la med de mi dmigs so zhes bya ba dang / dge ba'i rtsa ba de dag dang / mngon par 'du bya ba de dag dang / gang gis bla na med pa yang dag par rdzogs pa'i byang chub tu yongs su bsngo ba'i sems bskyed pa de dag kyang med de mi dmigs so zhes bya ba 'di skyon du smos par mi 'gyur ram snyam na/ de la byang chub sems dpa' sems dpa' chen pos shes rab kyi pha rol du phyin pa la spyod pa'i tshe/ 'di ltar yongs su brtag par bya ste/ bdag gi lus de dag kyang 'gags par gyur/ dge ba'i rtsa ba de dag dang / mngon par 'du bya ba de dag dang / sems bskyed pa de dag kyang 'gags par gyur na/ bdag ni sangs rgyas bcom ldan 'das de dag dang / dge ba'i rtsa ba de dag dang / mngon par 'du bya ba de dag dang / sems bskyed pa de dag la mtshan mar byas shing rnam par rtog pa lta/ de bzhin gshegs pa dgra bcom pa yang dag par rdzogs pa'i sangs rgyas rnams kyis ni/ de ltar mtshan ma'i tshul gyis yongs su bsngo ba la rjes su dgyes pa dang / mngon par bsngags pa ma mdzad do// de ci'i phyir zhe na/ de ltar sangs rgyas bcom ldan 'das yongs su mya ngan las 'das pa rnams mtshan mar byas shing // rnam par brtags te dmigs pa ni/ de'i dmigs pa chen por 'gyur te/ de bas na byang chub sems dpa' sems dpa' chen po dge ba'i rtsa ba de dag yongs su bsngo bar 'dod pas/ mi dmigs shing mtshan ma med par byas te yongs su bsngo bar bya'o// de bzhin gshegs pa dgra bcom pa yang dag par rdzogs pa'i sangs rgyas rnams kyis ni dmigs pa'i 'du shes can dang / mtshan ma'i 'du shes can gyi yongs su bsngo ba de ni don che bar ma gsungs so// de ci'i phyir zhe na/ yongs su bsngo ba de ni dug can zug rngu can te/ 'di lta ste dper na kha zas bsod pa/ kha dog phun sum tshogs pa/ dri phun sum tshogs pa zhig yod kyang dug dang 'dres par gyur na/ kha dog dang dri dang / ro yid du 'ong ba yang yin mod kyi 'on kyang dug can du zad na/ de la skyes bu byis pa'i ngang tshul can/ shes rab 'chal pa'i ngang tshul can ni bza' bar sems te/ des de zos na yang kha dog dang / dri dang / ro zhim par tshor mod kyi/ sdug bsngal dang / sdug bsngal gyi rnam par smin par 'gyur ro// de bzhin du 'di la log par rig pa dang / log par shes pa dang / log par bslabs pa las don ma rtogs mi shes shing 'di skad du ston te/ tshur rigs kyi bu khyod kyis 'das pa dang / ma byon pa dang / da ltar byung ba'i sangs rgyas bcom ldan 'das rnams kyi thugs dang po bskyed pa nas nye bar bzung ste/ bla na med pa yang dag par rdzogs pa'i byang chub tu mngon par rdzogs par sangs rgyas kyi bar dang / phung po ma lus pa'i mya ngan las 'das pa'i dbyings su yongs su mya ngan las 'das kyi bar dang / dam pa'i chos nub par ma gyur gyi bar du shes rab kyi pha rol du phyin pa la spyod de/ dge ba'i rtsa ba gang ji snyed cig mngon par 'du mdzad par gyur pa dang / bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa la spyad de/ dge ba'i rtsa ba gang ji snyed cig mngon par 'du mdzad par gyur pa dang / mngon par 'du mdzad pa dang / mngon par 'du mdzad par 'gyur ba dang / bsam gtan bzhi la bsgoms pa dang / tshad med pa bzhi dang / gzugs med pa'i snyoms par 'jug pa bzhi dang / mngon par shes pa lnga dang / byang chub kyi phyogs kyi chos sum cu rtsa bdun dang / 'phags pa'i bden pa bzhi dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / ting nge 'dzin dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / snying rje chen po dang / sangs rgyas kyi chos ma 'dres pa brgyad la bsgoms te/ dge ba'i rtsa ba gang ji snyed cig mngon par 'du mdzad par gyur pa dang / mngon par 'du mdzad pa dang / mngon par 'du mdzad par 'gyur ba dang / dge ba'i rtsa ba mngon par 'du mdzad pa gang dag gis/ sangs rgyas kyi zhing mang po yongs su dag par gyur pa dang / yongs su dag pa dang / yongs su dag par 'gyur ba dang / sems can mang po yongs su smin par mdzad par gyur pa dang / yongs su smin par mdzad pa dang / yongs su smin par mdzad par 'gyur ba dang / sangs rgyas bcom ldan 'das de dag gi tshul khrims kyi phung po dang / ting nge 'dzin gyi phung po dang / shes rab kyi phung po dang / rnam par grol ba'i phung po dang / rnam par grol ba'i ye shes gzigs pa'i phung po dang / rnam pa thams cad mkhyen pa nyid kyi ye shes dang / mi nyam pa'i chos nyid dang / rtag tu btang snyoms su gnas pa dang / nyan thos de dag gi dge ba'i rtsa ba zag pa med pa rnams dang / gang gis der dge ba'i rtsa ba de dag la rjes su yi rang bar gyur pa dang / rjes su yi rang ba dang / rjes su yi rang bar 'gyur ba dang / sangs rgyas bcom ldan 'das de dag gis rang sangs rgyas rnams lung bstan par gyur pa dang / lung bstan pa dang / lung bstan par 'gyur ba dang / der lha dang / klu dang gnod sbyin dang / dri za dang lha ma yin dang nam mkha' lding dang mi'am ci dang / lto 'phye chen po dag gis dge ba'i rtsa ba bskyed par gyur pa dang / bskyed pa dang / bskyed par gyur pa de dag thams cad mngon par bsdus te/ gcig tu brtul la tshad bzung ste/ bla na med pa yang dag par rdzogs pa'i byang chub tu yongs su bsngos shig ces bya bar ston te/ de ltar bsngo ba des mtshan ma'i tshul dang dmigs pa'i tshul gyis yongs su bsngos na/ dug du 'gyur ba yin no/ 'di lta ste dper na/ zas dug can de dang 'dra bar dmigs pa'i 'du shes can la yongs su bsngo ba med do// de ci'i phyir zhe na/ dmigs pa ni dug dang bcas pa ste/ mtshan ma dang bcas pa/ rgyu dang bcas pa/ rkyen dang bcas pa ste/ de de ltar yongs su bsngos na/ de bzhin gshegs pa la skur par 'gyur/ de bzhin gshegs pas gsungs pa bzhin du smra ba yang ma yin/ chos bzhin du smra ba yang ma yin par 'gyur te/ de la byang chub sems dpa'i theg pa pa'i rigs kyi bu 'am/ rigs kyi bu mos ji ltar na 'das pa dang / ma byon pa dang / da ltar byung ba'i sangs rgyas bcom ldan 'das rnams kyi dge ba'i rtsa ba rnams la rjes su yi rang ste/ yongs su bsngo bar bya/ ji ltar na phyogs bcu'i 'jig rten gyi khams thams cad kyi 'das pa dang / ma byon pa dang / da ltar byung ba'i sangs rgyas bcom ldan 'das rnams kyis thugs dang po bskyed pa nas nye bar bzung ste/ bla na med pa yang dag par rdzogs pa'i byang chub tu mngon par rdzogs par sangs rgyas kyi bar dang / phung po ma lus pa'i mya ngan las 'das pa'i dbyings su yongs su mya ngan las 'das pa'i bar dang / dam pa'i chos nub par ma gyur gyi bar du shes rab kyi pha rol du phyin pa la spyod de/ dge ba'i rtsa ba gang ji snyed cig mngon par 'du mdzad par gyur pa dang / mngon par 'du mdzad pa dang / mngon par 'du mdzad par 'gyur ba dang / bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa la spyod de/ dge ba'i rtsa ba gang ji snyed cig mngon par 'du mdzad par gyur pa dang / mngon par 'du mdzad pa dang / mngon par 'du mdzad par 'gyur ba dang / bsam gtan bzhi la bsgoms pa dang / tshad med pa bzhi dang / gzugs med pa'i snyoms par 'jug pa bzhi dang / mngon par shes pa lnga dang / byang chub kyi phyogs kyi chos sum cu rtsa bdun dang / 'phags pa'i bden pa bzhi dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / snying rje chen po dang / sangs rgyas kyi chos ma 'dres pa brgyad la bsgoms te/ dge ba'i rtsa ba gang ji snyed cig mngon par 'du mdzad par gyur pa dang / mngon par 'du mdzad pa dang / mngon par 'du mdzad par 'gyur ba dang / dge ba'i rtsa ba mngon par 'du mdzad pa gang dag gis/ sangs rgyas kyi zhing mang po yongs su dag par gyur pa dang / yongs su dag pa dang / yongs su dag par 'gyur ba dang / sems can mang po yongs su smin par mdzad par gyur pa dang / yongs su smin par mdzad pa dang / yongs su smin par mdzad par 'gyur ba dang / sangs rgyas bcom ldan 'das de dag gi tshul khrims kyi phung po dang / ting nge 'dzin gyi phung po dang / shes rab kyi phung po dang / rnam par grol ba'i phung po dang / rnam par grol ba'i ye shes gzigs pa'i phung po dang / rnam pa thams cad mkhyen pa nyid kyi ye shes dang / mi nyam pa'i chos nyid dang / rtag tu btang snyoms su gnas pa dang / nyan thos de dag gi dge ba'i rtsa ba zag pa med pa rnams dang / gang gis der dge ba'i rtsa ba de dag la rjes su yi rang bar gyur pa dang / rjes su yi rang ba dang / rjes su yi rang bar 'gyur ba dang / sangs rgyas bcom ldan 'das de dag gis/ rang sangs rgyas rnams lung bstan par gyur pa dang / lung bstan pa dang / lung bstan par 'gyur ba dang / de ltar lha dang klu dang gnod sbyin dang dri za dang lha ma yin dang / nam mkha' lding dang / mi 'am ci dang lto 'phye chen po de dag gis dge ba'i rtsa ba bskyed par gyur pa dang / bskyed pa dang / bskyed par 'gyur ba rnams la rjes su yi rang ste/ yongs su bsngos na dge ba'i rtsa ba de dag bla na med pa yang dag par rdzogs pa'i byang chub tu yongs su bsngos par 'gyur ba snyam du bslab par mi bya'o// rab 'byor gyis smras pa/ byams pa 'di la byang chub sems dpa'i theg pa pa'i rigs kyi bu 'am/ rigs kyi bu mo shes rab kyi pha rol du phyin pa la spyod pa/ de bzhin gshegs pa la skur par 'gyur ba med par 'dod pas/ 'di ltar yongs su bsngo bar bya ste/ ji ltar de bzhin gshegs pa dgra bcom pa yang dag par rdzogs pa'i sangs rgyas de dag gis sangs rgyas kyi ye shes bla na med pas/ dge ba'i rtsa ba de dag gi ngang tshul gang yin pa dang / rang bzhin gang yin pa dang / mtshan nyid gang yin pa thugs su chud de/ mkhyen la rab tu mkhyen cing chos nyid gang gis yod pa de bzhin du/ bdag gis rjes su yi rang bar bya'o/ ji ltar sangs rgyas bcom ldan 'das de dag gis thugs su chud pa de bzhin du/ bdag gis bla na med pa yang dag par rdzogs pa'i byang chub tu yongs su bsngo'o zhes/ de ltar byang chub sems dpa'i theg pa pa'i rigs kyi bu'am rigs kyi bu mos/ dge ba'i rtsa ba de dag bla na med pa yang dag par rdzogs pa'i byang chub tu yongs su bsngo bar bya ste/ de ltar yongs su bsngos na/ de bzhin gshegs pa la skur bar mi 'gyur/ de bzhin gshegs pas gsungs pa bzhin du smra ba dang / chos bzhin du smra bar 'gyur ro/ de ltar spyod pa'i byang chub sems dpa' sems dpa' chen po'i yongs su bsngo ba de dug med cing bdud rtsi'i mthar phyin par 'gyur ro/ gzhan yang byang chub sems dpa'i theg pa pa'i rigs kyi bu 'am// rigs kyi bu mo shes rab kyi pha rol du phyin pa la spyod pa'i tshe/ dge ba'i rtsa ba rnams 'di ltar yongs su bsngo bar bya ste/ ji ltar gzugs 'dod pa'i khams dang / gzugs kyi khams dang / gzugs med pa'i khams kyi khongs su chud pa ma yin te/ gang khongs su chud pa ma yin pa de ni 'das pa yang ma yin/ ma 'ongs pa yang ma yin/ da ltar byung ba yang ma yin no// tshor ba dang 'du shes dang 'du byed dang / rnam par shes pa 'dod pa'i khams dang / gzugs kyi khams dang / gzugs med pa'i khams kyi khongs su chud pa ma yin te/ gang khongs su chud pa ma yin pa de ni 'das pa yang ma yin/ ma 'ongs pa yang ma yin/ da ltar byung ba yang ma yin no// skye mched rnams dang / khams rnams dang / rten cing 'brel par 'byung ba 'dod pa'i khams dang / gzugs kyi khams dang / gzugs med pa'i khams kyi khongs su chud pa ma yin te/ gang khongs su chud pa ma yin pa de ni 'das pa yang ma yin/ ma 'ongs pa yang ma yin/ da ltar byung ba yang ma yin no// shes rab kyi pha rol du phyin pa 'dod pa'i khams dang / gzugs kyi khams dang / gzugs med pa'i khams kyi khongs su chud pa ma yin te/ gang khongs su chud pa ma yin pa de ni 'das pa yang ma yin/ ma 'ongs pa yang ma yin/ da ltar byung ba yang ma yin no// bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa 'dod pa'i khams dang / gzugs kyi khams dang / gzugs med pa'i khams kyi khongs su chud pa ma yin te/ gang khongs su chud pa ma yin pa de ni 'das pa yang ma yin/ ma 'ongs pa yang ma yin/ da ltar byung ba yang ma yin no// nang stong pa nyid dang / dngos po med pa'i ngo bo nyid stong pa nyid kyi bar du 'dod pa'i khams dang / gzugs kyi khams dang / gzugs med pa'i khams kyi khongs su chud pa ma yin te/ gang khongs su chud pa ma yin pa de ni 'das pa yang ma yin/ ma 'ongs pa yang ma yin/ da ltar byung ba yang ma yin no// byang chub kyi phyogs kyi chos sum cu rtsa bdun 'dod pa'i khams dang / gzugs kyi khams dang / gzugs med pa'i khams kyi khongs su chud pa ma yin te/ gang khongs su chud pa ma yin pa de ni 'das pa yang ma yin/ ma 'ongs pa yang ma yin/ da ltar byung ba yang ma yin no// 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar kyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / snying rje chen po dang / sangs rgyas kyi chos ma 'dres pa brgyad 'dod pa'i khams dang / gzugs kyi khams dang / gzugs med pa'i khams kyi khongs su chud pa ma yin te/ gang khongs su chud pa ma yin pa de ni 'das pa yang ma yin/ ma 'ongs pa yang ma yin/ da ltar byung ba yang ma yin no// de bzhin nyid dang / ma nor ba de bzhin nyid dang / gzhan ma yin pa de bzhin nyid dang / chos nyid dang / chos kyi dbyings dang / chos kyi gnas nyid dang / chos skyon med pa nyid dang / yang dag pa'i mtha' dang / bsam gyis mi khyab pa'i dbyings 'dod pa'i khams dang / gzugs kyi khams dang / gzugs med pa'i khams kyi khongs su chud pa ma yin te/ gang khongs su chud pa ma yin pa de ni 'das pa yang ma yin/ ma 'ongs pa yang ma yin/ da ltar byung ba yang ma yin no// tshul khrims dang / ting nge 'dzin dang / shes rab dang / rnam par grol ba dang / rnam par grol ba'i ye shes mthong ba dang / rnam pa thams cad mkhyen pa nyid dang / mi nyam pa'i chos nyid dang / rtag tu btang snyoms su gnas pa gang 'dod pa'i khams dang / gzugs kyi khams dang / gzugs med pa'i khams kyi khongs su chud pa ma yin te/ gang khongs su chud pa ma yin pa de ni 'das pa yang ma yin/ ma 'ongs pa yang ma yin/ da ltar byung ba yang ma yin no// de ci'i phyir zhe na/ 'di ltar de ni khongs su ma chud pa'i phyir te/ de bzhin du yongs su bsngo ba yang khongs su chud pa ma yin te/ gang khongs su chud pa ma yin pa de ni 'das pa yang ma yin/ ma 'ongs pa yang ma yin/ da ltar byung ba yang ma yin no// chos gang la yongs su bsngo ba'i chos de yang khongs su chud pa ma yin te/ gang khongs su chud pa ma yin pa de ni 'das pa yang ma yin/ ma 'ongs pa yang ma yin/ da ltar byung ba yang ma yin no// gang yongs su bsngo ba de yang khongs su chud pa ma yin te/ gang khongs su chud pa ma yin pa de ni 'das pa yang ma yin/ ma 'ongs pa yang ma yin/ da ltar byung ba yang ma yin no// sangs rgyas bcom ldan 'das de dag kyang khongs su chud pa ma yin te/ gang khongs su chud pa ma yin pa de ni 'das pa yang ma yin/ ma 'ongs pa yang ma yin/ da ltar byung ba yang ma yin no// sangs rgyas bcom ldan 'das de dag gi dge ba'i rtsa ba de dag kyang khongs su chud pa ma yin te/ gang khongs su chud pa ma yin pa de ni 'das pa yang ma yin ma 'ongs pa yang ma yin/ da ltar byung ba yang ma yin no// nyan thos de dag dang / rang sangs rgyas de dag kyang khongs su chud pa ma yin/ de dag gis dge ba'i rtsa ba de dag kyang khongs su chud pa ma yin te/ gang khongs su chud pa ma yin pa de ni 'das pa yang ma yin/ ma 'ongs pa yang ma yin/ da ltar byung ba yang ma yin no// gal te byang chub sems dpa' sems dpa' chen po shes rab kyi pha rol du phyin pa la spyod pa'i tshe/ de ltar gzugs gang 'dod pa'i khams dang / gzugs kyi khams dang / gzugs med pa'i khams kyi khongs su chud pa ma yin pa de ni 'das pa yang ma yin no/ ma 'ongs pa yang ma yin/ da ltar byung ba yang ma yin te/ de ni mtshan ma'i tshul lam/ dmigs pa'i tshul gyis yongs su bsngo bar mi nus so// de ci'i phyir zhe na/ de la rang bzhin med do// gang la rang bzhin med pa de ni dngos po med pa ste/ dngos po med pa ni dngos po med pas yongs su bsngo bar mi nus so// tshor ba dang / 'du shes dang / 'du byed dang / rnam par shes pa gang 'dod pa'i khams dang / gzugs kyi khams dang / gzugs med pa'i khams kyi khongs su chud pa ma yin pa de ni 'das pa yang ma yin/ ma 'ongs pa yang ma yin/ da ltar byung ba yang ma yin te/ de ni mtshan ma'i tshul lam/ dmigs pa'i tshul gyis yongs su bsngo bar mi nus so// de ci'i phyir zhe na/ de la rang bzhin med do// gang la rang bzhin med pa de ni dngos po med pa ste/ dngos po med pa ni dngos po med pas yongs su bsngo bar mi nus so// skye mched dang khams dang rten cing 'brel bar 'byung ba dang / sbyin pa'i pha rol du phyin pa dang / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa dang / nang stong pa nyid dang / phyi stong pa nyid dang / phyi nang stong pa nyid dang / dngos po med pa'i ngo bo nyid stong pa nyid kyi bar dang / byang chub kyi phyogs kyi chos sum cu rtsa bdun dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad dang / thams cad shes pa nyid dang / lam gyi rnam pa shes pa nyid dang / rnam pa thams cad mkhyen pa nyid dang / mi nyam pa'i chos nyid dang / rtag tu btang snyoms su gnas pa gang 'dod pa'i khams dang / gzugs kyi khams dang / gzugs med pa'i khams kyi khongs su chud pa ma yin pa de ni 'das pa yang ma yin/ ma 'ongs pa yang ma yin/ da ltar byung ba yang ma yin te/ de ni mtshan ma'i tshul lam/ dmigs pa'i tshul gyis yongs su bsngo bar mi nus so// de ci'i phyir zhe na/ de la rang bzhin med do// gang la rang bzhin med pa de ni dngos po med pa ste/ dngos po med pa ni dngos po med pas yongs su bsngo bar mi nus so zhes/ de ltar shes na byang chub sems dpa' sems dpa' chen po ni bsngo ba la dug med pa yin te/ bdud rtsi'i mthar phyin par 'gyur ro// byang chub sems dpa'i theg pa pa'i rigs kyi bu'am rigs kyi bu mo mtshan ma'i tshul lam/ dmigs pa'i tshul gyis dge ba'i rtsa ba de dag yongs su bsngo na/ de ni log par yongs su bsngo ba yin gyi yang dag par yongs su bsngo ba ma yin no// log par yongs su bsngo ba ni sangs rgyas bcom ldan 'das rnams kyis mi bsngags pa yin te/ gang sangs rgyas bcom ldan 'das rnams kyis ma bsngags pa'i yongs su bsngo ba des ni/ de'i sbyin pa'i pha rol du phyin pa yongs su rdzogs par mi 'gyur ro tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa yongs su rdzogs par mi 'gyur ro// nang stong pa nyid dang / phyi stong pa nyid dang / phyi nang stong pa nyid dang / dngos po med pa'i ngo bo nyid stong pa nyid kyi bar dang / byang chub kyi phyogs kyi chos sum cu rtsa bdun dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad yongs su rdzogs par mi 'gyur ro// // shes rab kyi pha rol du phyin pa stong phrag nyi shu lnga pa/ bam po sum cu bdun pa/ pha rol du phyin pa drug yongs su rdzogs par mi 'gyur ba dang / nang stong pa nyid dang / phyi stong pa nyid dang / phyi nang stong pa nyid dang / dngos po med pa'i ngo bo nyid stong pa nyid kyi bar dang / byang chub kyi phyogs kyi chos sum cu rtsa bdun dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang mtshan ma med pa dang smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang // so so yang dag pa rig pa bzhi dang / sangs rgyas kyi chos ma 'dres pa brgyad yongs su rdzogs par mi 'gyur ba des ni/ sangs rgyas kyi zhing yongs su dag par mi 'gyur/ sems can rnams yongs su smin par mi 'gyur ro// gang gis sangs rgyas kyi zhing yongs su dag par ma gyur pa dang / sems can rnams yongs su smin par ma gyur pa de ni/ bla na med pa yang dag par rdzogs pa'i byang chub tu mngon par rdzogs par 'tshang rgya bar mi 'gyur ro// de ci'i phyir zhe na/ de ltar yongs su bsngo ba de ni dug dang bcas pa'i phyir ro// gzhan yang byang chub sems dpa' sems dpa' chen pos shes rab kyi pha rol du phyin pa la spyod pa'i tshe/ 'di ltar yongs su brtag par bya ste/ ji ltar sangs rgyas bcom ldan 'das de dag gis chos nyid 'dis dge ba'i rtsa ba de dag yongs su bsngo bar bya ste/ de ltar yongs su bsngos nas yongs su bsngo ba'i rab tu 'gyur ro zhes bya bar thugs su chud pa de bzhin du bdag gis kyang chos nyid des bla na med pa yang dag par rdzogs pa'i byang chub tu yongs su bsngo bar bya'o zhes yongs su brtag par bya'o// de nas bcom ldan 'das kyis tshe dang ldan pa rab 'byor la bka' stsal pa/ rab 'byor legs so/ legs so// rab 'byor de ltar khyod byang chub sems dpa' sems dpa' chen po rnams kyi yongs su bsngo ba'i phung po mtshan ma med pa'i tshul dang / dmigs pa'i med pa'i tshul dang / skye ba med pa'i tshul dang / 'gags pa med pa'i tshul dang / kun nas nyon mongs pa med pa'i tshul dang / rnam par byang ba med pa'i tshul dang / dngos po med pa'i ngo bo nyid kyi tshul dang / rang gi mtshan nyid stong pa nyid kyi tshul dang / ngo bo nyid stong pa nyid kyi tshul dang / chos kyi dbyings kyi tshul dang / de bzhin nyid kyi tshul dang / gzhan ma yin pa de bzhin nyid kyi tshul gyis ston pa ni/ rab 'byor khyod ston pa'i bya ba byed pa yin no// rab 'byor gal te stong gsum gyi stong chen po'i 'jig rten gyi khams 'di'i sems can de dag thams cad dge ba bcu'i las kyi lam thob par gyur/ bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / mngon par shes pa lnga thob par gyur na/ rab 'byor de ji snyam du sems/ sems can de dag gis bsod nams de'i rgyus mang du 'phel lam/ gsol pa/ bcom ldan 'das mang ngo / bde bar gshegs pa mang ngo // bcom ldan 'das kyis bka' stsal pa/ rab 'byor de bas kyang // rigs kyi bu'am rigs kyi bu mo gang dge ba'i rtsa ba rnams chags pa med par yongs su bsngo bas yongs su bsngos pa'i bsod nams ni ches mang du 'phel lo// rab 'byor de ltar na rigs kyi bu'am rigs kyi bu mo de'i dge ba'i rtsa ba yongs su bsngo ba de ni rab zhes bya'o// gtso bo zhes bya'o// dam pa zhes bya'o// phul zhes bya'o// mchog ces bya'o// gya nom pa zhes bya'o// bla na med pa zhes bya'o// gong na med pa zhes bya'o// rab 'byor gzhan yang stong gsum gyi stong chen po'i 'jig rten gyi khams 'di na/ sems can ji snyed cig yod pa de dag thams cad rgyun tu zhugs par gyur/ lan cig phyir 'ong ba dang / phyir mi 'ong ba dang / dgra bcom par gyur te/ rigs kyi bu'am rigs kyi bu mo la la zhig gis/ sems can rgyun tu zhugs par gyur pa dang / lan cig phyir 'ong ba dang / phyir mi 'ong ba dang / dgra bcom par gyur pa de dag thams cad la nam 'tsho'i bar du gos dang / bsod snyoms dang / mal cha dang nad kyi rkyen rtsi dang / yo byad mang pos rim gror byas/ bkur stir byas/ bsti stang du byas/ mchod par byas na/ rab 'byor de ji snyam du sems/ rigs kyi bu'am rigs kyi bu mo de'i bsod nams de'i rgyus mang du 'phel lam/ gsol pa/ bcom ldan 'das mang ngo // bde bar gshegs pa mang ngo // bcom ldan 'das kyis bka' stsal pa/ rab 'byor de bas kyang rigs kyi bu 'am rigs kyi bu mo gang dge ba'i rtsa ba rnams chags pa med par yongs su bsngo bas/ yongs su bsngo ba'i bsod nams ni ches mang du 'phel lo// rab 'byor de ltar na rigs kyi bu 'am rigs kyi bu mo de'i dge ba'i rtsa ba yongs su bsngo ba de ni rab ces bya'o// gtso bo zhes bya'o// dam pa zhes bya'o// phul zhes bya'o// mchog ces bya'o// gya nom pa zhes bya'o// bla na med pa zhes bya'o// gong na med pa zhes bya'o// rab 'byor gzhan yang stong gsum gyi stong chen po'i 'jig rten gyi khams na/ sems can ji snyed cig yod pa de dag thams cad rang sangs rgyas su gyur te/ de la rigs kyi bu'am rigs kyi bu mo la la zhig gis gos dang / bsod snyoms dang mal cha dang nad kyi rkyen rtsi dang / yo byad mang pos rim gror byas/ bkur stir byas/ bsti stang du byas/ mchod par byas na/ rab 'byor de ji snyam du sems/ rigs kyi bu'am rigs kyi bu mo de'i bsod nams de'i rgyus mang du 'phel lam/ gsol pa/ bcom ldan 'das mang ngo / bde bar gshegs pa mang ngo // bcom ldan 'das kyis bka' stsal pa/ rab 'byor de bas kyang rigs kyi bu 'am/ rigs kyi bu mo gang dge ba'i rtsa ba rnams chags pa med pa'i yongs su bsngo bas yongs su bsngo ba de'i bsod nams ni ches mang du 'phel lo// rab 'byor de ltar na rigs kyi bu'am/ rigs kyi bu mo de'i dge ba'i rtsa ba yongs su bsngo ba de ni rab ces bya'o// gtso bo zhes bya'o/ dam pa zhes bya'o/ phul zhes bya'o/ mchog ces bya'o/ gya nom pa zhes bya'o/ bla na med pa zhes bya'o/ gong na med pa zhes bya'o// rab 'byor gzhan yang stong gsum gyi stong chen po'i 'jig rten gyi khams na/ sems can ji snyed cig yod pa de dag thams cad bla na med pa yang dag par rdzogs pa'i byang chub tu yang dag par zhugs par gyur te/ de la shar phyogs kyi 'jig rten gyi khams gang+gA'i klung gi bye ma snyed na/ sems can ji snyed cig yod pa de dag thams cad kyis/ byang chub sems dpa' sems dpa' chen po re re la yang gos dang / bsod snyoms dang / mal cha dang / nad kyi rkyen rtsi dang / yo byad mang pos bskal pa gang+gA'i klung gi bye ma snyed du rim gror byas/ bkur stir byas/ bsti stang du byas/ mchod par byas te/ bde ba'i yo byad thams cad kyis bsnyen bkur byas pa dang / lho dang nub dang byang dang byang shar dang shar lho dang lho nub dang nub byang dang 'og dang steng gi phyogs re re zhing 'jig rten gyi khams gang+gA'i klung gi bye ma snyed na/ sems can ji snyed cig yod pa de dag thams cad kyis/ byang chub sems dpa' sems dpa' chen po re re la yang gos dang / bsod snyoms dang / mal cha dang / nad kyi rkyen rtsi dang / yo byad mang pos bskal pa gang+gA'i klung gi bye ma snyed du rim gror byas/ bkur stir byas/ bsti stang du byas/ mchod par byas te/ bde ba'i yo byad thams cad kyis bsnyen bkur byas na/ rab 'byor de ji snyam du sems/ rigs kyi bu'am rigs kyi bu mo de dag gis bsod nams de'i rgyus mang du 'phel lam/ gsol pa/ bcom ldan 'das mang ngo // bde bar gshegs pa mang ngo // bcom ldan 'das de ni tshad ma ma mchis/ grangs ma mchis/ dpag tu ma mchis te/ bcom ldan 'das bsod nams bgyi ba'i dngos po de'i dpe bgyi bar yang dka'o// bcom ldan 'das gal te bsod nams bgyi ba'i dngos po de la/ gzugs mchis su lags na ni/ 'jig rten gyi khams gang+gA'i klung gi bye ma snyed du yang shong bar mi 'gyur ro// bcom ldan 'das kyis bka' stsal pa/ rab 'byor legs sa legs so// de de bzhin te/ ji skad du smras pa de bzhin no// rab 'byor de bas kyang rigs kyi bu'am rigs kyi bu mo gang dge ba'i rtsa ba rnams chags pa med pa'i yongs su bsngo bas bla na med pa yang dag par rdzogs pa'i byang chub tu yongs su bsngo ba de'i bsod nams ches mang du 'phel te/ rab 'byor de ltar na rigs kyi bu 'am rigs kyi bu mo de'i dge ba'i rtsa ba yongs su bsngo ba 'di ni rab ces bya'o// gtso bo zhes bya'o// dam pa zhes bya'o// phul zhes bya'o/ mchog ces bya'o/ gya nom pa zhes bya'o/ bla na med pa zhes bya'o/ gong na med pa zhes bya'o// rab 'byor chags pa med pa'i yongs su bsngo ba 'di la dge ba'i rtsa ba snga ma des brgya'i char yang nye bar mi 'gro'o// stong gi cha dang brgya stong gi cha dang / bye ba brgya'i cha dang / bye ba stong gi cha dang / bye ba brgya stong gi cha dang / bye ba khrag khrig brgya stong gi cha dang / grangs dang cha dang bgrang ba dang dpe dang rgyur yang mi bzod do// de ci'i phyir zhe na/ de ni 'di ltar rigs kyi bu'am rigs kyi bu mo gang dge ba bcu'i las kyi lam dang ldan par gyur pa dang / bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / mngon par shes pa lnga dang ldan par gyur pa de dag ni dmigs pa'i 'du shes can no// de ltar sems can thams cad rgyun tu zhugs par gyur pa dang / sems can thams cad lan cig phyir 'ong ba dang / phyir mi 'ong ba dang / dgra bcom par gyur pa dang / sems can thams cad rang sangs rgyas su gyur pa de dag la gos dang / bsod snyoms dang / mal cha dang nad kyi rkyen rtsi dang / yo byad mang pos rim gror byed/ bkur stir byed/ bsti stang du byed/ mchod par byed pa'i rigs kyi bu'am rigs kyi bu mo de dag kyang dmigs pa'i 'du shes can no// de nas rgyal po chen po bzhi rgyal chen bzhi'i ris kyi lha'i bu stong phrag nyi shu dang 'grogs te thal mo sbyar nas dga' ba'i yid kyis bcom ldan 'das la phyag 'tshal te 'di skad ces gsol to// kye ma bcom ldan 'das de ltar byang chub sems dpa' sems dpa' chen po rnams thabs mkhas pas/ dmigs su ma mchis pa'i tshul dang / chags pa ma mchis pa'i tshul dang / mtshan ma ma mchis pa'i tshul dang / bgyid pa ma mchis pa'i tshul gyis/ dge ba'i rtsa ba de dag bla na med pa yang dag par rdzogs pa'i byang chub tu yongs su bsngo zhing // ci nas kyang gnyis su mi 'gyur ba dang gnyis ma lags par yang mi 'gyur ba de ltar yongs su bsngo ba de ni byang chub sems dpa' sems dpa' chen po rnams kyi yongs su bsngo ba shin tu che'o// de nas lha'i dbang po brgya byin sum cu rtsa gsum gyi ris kyi lha'i bu stong phrag du ma dang 'grogs te/ lha rdzas kyi me tog dang phreng ba dang spos dang byug pa dang phye ma dang na bza' dang / gdugs dang rgyal mtshan dang / lha rdzas kyi ba dan mang po thogs te/ lha rdzas kyi rol mo byed cing // lha rdzas kyi me tog dang / phreng ba dang spos dang byug pa dang phye ma dang na bza' dang / gdugs dang rgyal mtshan dang / lha rdzas kyi ba dan de dag gis/ bcom ldan 'das la mchod pa byas nas/ 'di skad kyi tshig brjod do// bcom ldan 'das de ltar byang chub sems dpa' sems dpa' chen po rnams thabs mkhas pa ma dmigs su ma mchis pa'i tshul dang / mtshan ma ma mchis pa'i tshul dang / bgyid pa ma mchis pa'i tshul gyis/ dge ba'i rtsa ba de dag bla na med pa yang dag par rdzogs pa'i byang chub tu yongs su bsngo zhing // ci nas kyang gnyis su mi 'gyur ba dang / gnyis ma lags par yang mi 'gyur ba de ltar yongs su bsngo ba de ni/ byang chub sems dpa' sems dpa' chen po rnams kyi yongs su bsngo ba shin tu che'o// de nas lha'i bu rab mtshe ma dang rab dga' ldan dang rab 'phrul dga' dang lha'i bu dbang byed kyang lha'i bu stong phrag du ma dang 'grogs te/ lha rdzas kyi me tog dang phreng ba dang spos dang byug pa dang phye ma dang / na bza' dang gdugs dang / rgyal mtshan dang ba dan mang po thogs te lha rdzas kyi rol mo byed cing // lha rdzas kyi me tog dang phreng ba dang spos dang byug pa dang phye ma dang na bza' dang gdugs dang rgyal mtshan dang lha rdzas kyi ba dan de dag gis bcom ldan 'das la mchod nas 'di skad kyi tshig brjod do// bcom ldan 'das de ltar byang chub sems dpa' sems dpa' chen po thabs mkhas pas/ dmigs su ma mchis pa'i tshul dang mtshan ma ma mchis pa'i tshul dang / bgyid pa ma mchis pa'i tshul gyis dge ba'i rtsa ba de dag bla na med pa yang dag par rdzogs pa'i byang chub tu yongs su bsngo zhing // ci nas kyang gnyis su mi 'gyur ba dang / gnyis ma lags par yang mi 'gyur ba de ltar yongs su bsngo ba de ni/ byang chub sems dpa' sems dpa' chen po rnams kyi yongs su bsngo ba shin tu che'o/ de nas tshangs ris kyi lha bye ba khrag khrig brgya stong du ma bcom ldan 'das gang na ba der lhags nas/ bcom ldan 'das kyi zhabs gnyis la spyi bos phyag 'tshal te/ bcom ldan 'das de ltar byang chub sems dpa' sems dpa' chen po shes rab kyi pha rol du phyin pa dang / thabs mkhas pas yongs su bzung ba de dag gis/ rigs kyi bu dang rigs kyi bu mo snga ma thabs mkhas pa dang mi ldan pa/ dmigs pa'i spyod pa can de dag ni dge ba'i rtsa ba de dag zil gyis mnan pa ngo mtshar che'o zhes sgrar bsgrags te dbyangs su brjod do// tshangs lha nye phan dang tshangs pa kun 'khor dang / snang ba dang chung snang dang tshad med snang ba dang / kun snang dang ba dang dge ba dang chung dge dang tshad med dge ba dang dge rgyas dang 'bras bu che ba dang / gnas gtsang ma'i lha bye ba khrag khrig brgya stong du ma bcom ldan 'das gang na ba der lhags nas/ bcom ldan 'das kyi zhabs gnyis la spyi bos phyag 'tshal te/ bcom ldan 'das de ltar byang chub sems dpa' sems dpa' chen po shes rab kyi pha rol du phyin pa dang / thabs mkhas pas yongs su bzung ba de dag gis rigs kyi bu dang rigs kyi bu mo snga ma thabs mkhas pa dang mi ldan pa dmigs pa'i spyod pa can de dag gi dge ba'i rtsa ba de dag zil gyis mnan pa ngo mtshar che'o zhes sgrar bsgrags te dbyangs su brjod do// de nas bcom ldan 'das kyis rgyal chen bzhi'i ris kyi lha rnams dang / gnas gtsang ma'i ris kyi bar gyi lha rnams la bka' stsal pa/ lha'i bu dag gal te stong gsum gyi stong chen po'i 'jig rten gyi khams kyi sems can ji snyed pa de dag thams cad bla na med pa yang dag par rdzogs pa'i byang chub tu zhugs par gyur te/ phyogs bcu'i de bzhin gshegs pa dgra bcom pa yang dag par rdzogs pa'i sangs rgyas 'das pa dang / ma byon pa dang da ltar byung ba de dag thams cad dang / nyan thos dang rang sangs rgyas de dag gi sems dang po bskyed pa nas/ dam pa'i chos gnas pa'i bar gyi sangs rgyas bcom ldan 'das de dag nyan thos de dag dang / rang sangs rgyas de dag dang / sems can thams cad kyi sbyin pa'i pha rol du phyin pa'am/ tshul khrims kyi pha rol du phyin pa'am/ bzod pa'i pha rol du phyin pa'am/ brtson 'grus kyi pha rol du phyin pa'am/ bsam gtan gyi pha rol du phyin pa'am/ shes rab kyi pha rol du phyin pa'am/ sbyin pa'am/ tshul khrims sam/ bzod pa'am/ brtson 'grus sam/ bsam gtan nam/ shes rab 'am/ tshul khrims kyi phung po 'am/ ting nge 'dzin gyi phung po 'am/ shes rab kyi phung po 'am/ rnam par grol ba'i phung po 'am/ rnam par grol ba'i ye shes mthong ba'i phung po 'am/ sangs rgyas kyi chos tshad med pa gzhan dag kyang rung ste/ de dag thams cad gcig tu bsdus nas/ rjes su yi rang bar byas la/ de ltar rjes su yi rang nas kyang // dmigs pa'i tshul gyis bla na med pa yang dag par rdzogs pa'i byang chub tu yongs su bsngos pa bas/ rigs kyi bu'am rigs kyi bu mo gang bla na med pa yang dag par rdzogs pa'i byang chub tu yang dag par zhugs par gyur te/ des 'das pa dang / ma byon pa dang / da ltar byung ba'i sangs rgyas bcom ldan 'das nyan thos dang rang sangs rgyas su bcas pa dag gi sems dang po bskyed pa nas/ dam pa'i chos gnas pa'i bar gyi/ sbyin pa'i pha rol du phyin pa'am/ tshul khrims kyi pha rol du phyin pa'am/ bzod pa'i pha rol du phyin pa'am/ brtson 'grus kyi pha rol du phyin pa'am/ bsam gtan gyi pha rol du phyin pa'am/ shes rab kyi pha rol du phyin pa'am/ gzhan yang sangs rgyas kyi chos tshad med pa'i bar de dag thams cad gcig tu bsdus te/ dmigs su med pa'i tshul dang / gnyis su med pa'i tshul dang / mtshan ma med pa'i tshul dang / chags pa med pa'i tshul dang / byed pa med pa'i tshul du rjes su yi rang ba'i rab kyis rjes su yi rang ba dang / rjes su yi rang ba'i gtso bo dang / dam pa dang mchog dang phul dang gya nom pa dang bla na med pa dang gong na med pa dang mnyam pa med pa dang mi mnyam pa dang mnyam pas rjes su yi rang nas/ rjes su yi rang ba dang ldan pa'i dge ba'i rtsa ba de mi dmigs pa'i tshul dang / gnyis su med pa'i tshul dang / mtshan ma med pa'i tshul dang / chags pa med pa'i tshul dang / byed pa med pa'i tshul gyis bla na med pa yang dag par rdzogs pa'i byang chub tu yongs su bsngo na/ rigs kyi bu 'am rigs kyi bu mo de ni rigs kyi bu 'am rigs kyi bu mo snga ma de dag bas bsod nams ches mang du 'phel te/ dge ba'i rtsa ba 'di la ni dge ba'i rtsa ba snga ma des brgya'i char yang nye bar mi 'gro'o// rgyu'i bar du yang mi bzod do// byang chub sems dpa' sems dpa' chen po'i dmigs su med pa'i tshul gyis yongs su bsngo ba 'di ni mchog ces bya'o// mi mnyam pa dang mnyam pa'i bar zhes bya'o// de nas tshe dang ldan pa rab 'byor gyis/ bcom ldan 'das la 'di skad ces gsol to// bcom ldan 'das kyis gang de skad du rigs kyi bu'am/ rigs kyi bu mo gang dag gis/ dge ba'i rtsa ba de dag thams cad mngon bar bsdus te gcig tu brtul nas tshad bzung ste/ rjes su yi rang ba'i rab kyis rjes su yi rang ba dang / rjes su yi rang ba mi mnyam pa dang mnyam pa'i bar gyis/ rjes su yi rang bar byed do zhes bka' stsal pa/ bcom ldan 'das ji tsam gyis na rjes su yi rang ba'i dam par 'gyur/ ji tsam gyis na rjes su yi rang ba'i mi mnyam pa dang mnyam pa'i bar du 'gyur ba lags/ bcom ldan 'das kyis bka' stsal pa/ nam rigs kyi bu 'am rigs kyi bu mo de 'das pa dang / ma byon pa dang / da ltar byung ba'i de bzhin gshegs pa dgra bcom pa yang dag par rdzogs pa'i sangs rgyas nyan thos kyi dge 'dun dang bcas pa rnams dang / rang sangs rgyas de dag dang / sems can thams cad kyi dge ba'i rtsa ba de dag mi len mi gtong ba dang / mi rlom mi 'jum zhing // dmigs pa yang ma yin/ mi dmigs pa yang ma yin la/ de 'di snyam du 'di la chos gang yang skye ba yang med/ 'gags pa yang med/ nyon mongs par 'gyur ba yang med/ rnam par byang bar 'gyur ba yang med de/ chos de dag la 'grib pa yang med/ 'phel ba yang med/ 'ong ba yang med/ phung por 'gyur ba yang med do zhes rnam grangs de lta bus 'das pa dang / ma 'ongs pa dang / da ltar byung ba'i chos rnams kyi de bzhin nyid dang / ma nor ba de bzhin nyid dang / gzhan ma yin pa de bzhin nyid dang / chos nyid dang / chos kyi gnas nyid dang / chos skyon med pa nyid ji lta ba de ltar bdag gis rjes su yi rang bar bya'o// rjes su yi rang nas bla na med pa yang dag par rdzogs pa'i byang chub tu yongs su bsngo'o zhes de ltar yongs su bsngo ba'i byang chub sems dpa' sems dpa' chen po'i rjes su yi rang ba de ni dam par 'gyur te/ rjes su yi rang ba de dag ni mi mnyam pa dang mnyam pa'i bar du 'gyur ro// rab 'byor rjes su yi rang ba 'di la ni de ma yin pa'i rjes su yi rang ba gzhan thams cad kyis brgya'i char yang nye bar mi 'gro'o// rgyu'i bar du yang mi bzod de/ rjes su yi rang ba 'di ni de ma yin pa'i rjes su yi rang ba gzhan dag pas rab ces bya'o// gtso bo zhes bya'o// dam pa zhes bya'o// mchog ces bya'o// phul zhes bya'o// gya nom pa zhes bya'o// bla na med pa zhes bya'o// gong na med pa zhes bya'o// mnyam pa med pa zhes bya'o// mi mnyam pa dang mnyam pa zhes bya'o// rab 'byor gzhan yang byang chub sems dpa'i theg pa pa'i rigs kyi bu 'am/ rigs kyi bu mos 'das pa dang / ma byon pa dang / da ltar byung ba'i de bzhin gshegs pa dgra bcom pa yang dag par rdzogs pa'i sangs rgyas de dag dang / nyan thos dang / rang sangs rgyas su bcas pa de dag gi sems dang po bskyed pa nas/ dam pa'i chos gnas pa'i bar gyi sbyin pa'i pha rol du phyin pa dang / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang shes rab kyi pha rol tu phyin pa dang ldan pa'i dge ba'i rtsa ba dang gzhan yang sangs rgyas kyi chos tshad med pa'i bar dang / sems can thams cad kyi dge ba'i rtsa ba ji snyed pa de dag thams cad la rjes su yi rang bar 'dod na/ 'di ltar rjes su yi rang bar bya'o// rnam par grol ba ji lta ba de lta bu ni gzugs so// rnam par grol ba ji lta ba de lta bu ni tshor ba dang / 'du shes dang 'du byed dang rnam par shes pa rnams so// rnam par grol ba ji lta ba de lta bu ni skye mched rnams dang khams rnams so// rnam par grol ba ji lta ba de lta bu ni rten cing 'brel bar 'byung ba'o// rnam par grol ba ji lta ba de lta bu ni sbyin pa'i pha rol du phyin pa'o// rnam par grol ba ji lta ba de lta bu ni tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa'o// rnam par grol ba ji lta ba de lta bu ni nang stong pa nyid dang / dngos po med pa'i ngo bo nyid stong pa nyid kyi bar ro// rnam par grol ba ji lta ba de lta bu ni byang chub kyi phyogs kyi chos rnams so// rnam par grol ba ji lta ba de lta bu ni 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams so// rnam par grol ba ji lta ba de lta bu ni rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams so// rnam par grol ba ji lta ba de lta bu ni ting nge 'dzin rnams dang / gzungs kyi sgo rnams so// rnam par grol ba ji lta ba de lta bu ni de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad do// rnam par grol ba ji lta ba de lta bu ni rnam par grol ba'i ye shes mthong ba'o// rnam par grol ba ji lta ba de lta bu ni rnam par grol ba'i ye shes mthong ba'i phung po'o// rnam par grol ba ji lta ba de lta bu ni mos pa'o// rnam par grol ba ji lta ba de lta bu ni rjes su yi rang ba'o// rnam par grol ba ji lta ba de lta bu ni 'das pa dang / ma 'ongs pa dang / da ltar byung ba'i chos rnams so// rnam par grol ba ji lta ba de lta bu ni sangs rgyas bcom ldan 'das de dag go// rnam par grol ba ji lta ba de lta bu ni sangs rgyas bcom ldan 'das de dag gi yongs su mya ngan las 'das pa'o// rnam par grol ba ji lta ba de lta bu ni sangs rgyas bcom ldan 'das de dag gi nyan thos rnams dang / nyan thos de dag gi yongs su mya ngan las 'das pa'o// rnam par grol ba ji lta ba de lta bu ni rang sangs rgyas rnams dang / rang sangs rgyas de dag gi yongs su mya ngan las 'das pa'o// rnam par grol ba ji lta ba de lta bu ni sangs rgyas bcom ldan 'das de dag gi chos nyid do// rnam par grol ba ji lta ba de lta bu ni nyan thos dang / rang sangs rgyas de dag gi chos nyid do// rnam par grol ba ji lta ba de lta bu ni chos rnams kyi chos nyid do zhes/ de ltar chos ma chags pa dang / ma bcings pa dang / ma grol ba dang / ma zhen pa dang kun nas nyon mongs pa med pa dang rnam par byang ba med pa rnams kyi chos nyid dang / chos ma skyes pa dang yongs su ma skyes pa dang / ma byung ba dang ma 'gags pa'i chos nyid ji lta ba de bzhin du 'pho ba med pa dang / 'jig pa med pa nye bar bzung ste/ bla na med pa yang dag par rdzogs pa'i byang chub tu yongs su bsngo ste/ rab 'byor 'di ni byang chub sems dpa' sems dpa' chen po rnams kyi rjes su yi rang ba'i rab bo// rjes su yi rang ba'i mi mnyam pa dang mnyam pa'i bar ro// rab 'byor rjes su yi rang ba de dang ldan pa'i byang chub sems dpa' sems dpa' chen po ni myur du bla na med pa yang dag par rdzogs pa'i byang chub tu mngon par rdzogs par 'tshang rgya'o// rab 'byor gzhan yang shar phyogs kyi 'jig rten gyi khams gang+gA'i klung gi bye ma snyed dag na/ sangs rgyas bcom ldan 'das nyan thos kyi dge 'dun dang bcas pa gang ji snyed cig bzhugs pa dang / 'tsho skyong zhing chos ston pa dang / lho dang nub dang byang dang byang shar dang shar lho dang lho nub dang nub byang dang 'og dang steng gi phyogs kyi phyogs re re zhing 'jig rten gyi khams gang+gA'i klung gi bye ma snyed dag na/ sangs rgyas bcom ldan 'das nyan thos kyi dge 'dun dang bcas pa gang ji snyed cig bzhugs pa dang / 'tsho skyong zhing chos ston pa'i de bzhin gshegs pa dgra bcom pa yang dag par rdzogs pa'i sangs rgyas nyan thos kyi dge 'dun dang bcas pa de dag la/ byang chub sems dpa'i theg pa pa'i rigs kyi bu'am rigs kyi bu mo la la zhig gis/ nam 'tsho'i bar du na bza' dang / bsod snyoms dang / gzims cha dang / snyun gyi rkyen rtsi dang / yo byad mang po dang / bde ba'i yo byad thams cad kyis rim gror byas/ bkur stir byas/ bsti stang du byas/ mchod par byas pa dang / sangs rgyas bcom ldan 'das de dag yongs su mya ngan las 'das nas kyang // de dag gi ring bsrel la nyin mtshan du me tog dang phreng ba dang spos dang byug pa dang phye ma dang na bza' dang gdugs dang / rgyal mtshan dang / ba dan mang pos rim gror bya ba dang bkur stir bya ba dang bsti stang du bya ba dang / mchod par bya ba'i don du nyams su len cing // de dmigs pa'i tshul gyis/ tshul khrims srung ba dang / de dmigs pa'i tshul gyis bzod pa bsgom pa dang / de dmigs pa'i tshul gyis brtson 'grus rtsom pa dang / de dmigs pa'i tshul gyis bsam gtan la snyoms par 'jug pa dang / de dmigs pa'i tshul gyis shes rab sgom pa bas/ rigs kyi bu'am rigs kyi bu mo bla na med pa yang dag par rdzogs pa'i byang chub tu yang dag par zhugs pa gang sbyin pa'i pha rol du phyin pa la mi dmigs pa'i tshul gyis spyod pa dang / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la mi dmigs pa'i tshul gyis spyod pa'i tshe/ thabs mkhas pas dge ba'i rtsa ba de dag bla na med pa yang dag par rdzogs pa'i byang chub tu yongs su bsngos na/ bsod nams mngon par 'du bya ba dang / dge ba mngon par 'du bya ba 'di la ni/ bsod nams mngon par 'du bya ba snga mas brgya'i char yang nye bar mi 'gro/ rgyu'i bar du yang mi bzod de/ yongs su bsngo ba de nyid rab ces bya'o// gong na med pa'i bar zhes bya'o// rab 'byor de ltar mi dmigs pa'i tshul gyis byang chub sems dpa' sems dpa' chen pos/ sbyin pa'i pha rol du phyin pa la spyod pa dang / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la spyod pa'i tshe/ thabs mkhas pas dge ba'i rtsa ba de dag bla na med pa yang dag par rdzogs pa'i byang chub tu yongs su bsngo bar bya'o// shes rab kyi pha rol du phyin pa stong phrag nyi shu lnga pa las/ yongs su bsngo ba'i le'u ste nyi shu bzhi pa'o// // de nas tshe dang ldan pa shar dwa ti'i bus/ bcom ldan 'das la 'di skad ces gsol to// bcom ldan 'das shes rab kyi pha rol du phyin pa ni shin du rnam par dag pa'i slad du snang bar bgyid pa'o// bcom ldan 'das shes rab kyi pha rol du phyin pa ni phyag bgyi bar 'os pa'o// bcom ldan 'das shes rab kyi pha rol du phyin pa la bdag phyag 'tshal lo// bcom ldan 'das shes rab kyi pha rol du phyin pa ni khams gsum pa thams cad kyis ma gos pa'o// bcom ldan 'das shes rab kyi pha rol du phyin pa ni nyon mongs pa dang lta ba'i mun pa thams cad bstsal pa la rab rib ma mchis par bgyid pa'o// bcom ldan 'das shes rab kyi pha rol du phyin pa ni byang chub kyi phyogs kyi chos rnams kyi nang na mchog tu bgyid pa'o// bcom ldan 'das shes rab kyi pha rol du phyin pa ni 'jigs pa dang / gnod pa dang / 'tshe ba thams cad rab tu byang ba'i slad du bde bar bgyid pa'o// bcom ldan 'das shes rab kyi pha rol du phyin pa ni sems can thams cad kyi mig lnga yongs su thob par bgyid pa la snang bar bgyid pa'o// bcom ldan 'das shes rab kyi pha rol du phyin pa ni sems can shul gol bar zhugs pa rnams kyi mtha' las zlog pa'i slad du shul ston pa'o// bcom ldan 'das shes rab kyi pha rol du phyin pa ni bag chags kyi mtshams sbyor ba'i nyon mongs pa thams cad spang ba la thams cad mkhyen pa nyid du bgyid pa'o// bcom ldan 'das shes rab kyi pha rol du phyin pa ni sangs rgyas kyi chos skyed pa ste/ byang chub sems dpa' sems dpa' chen po rnams kyi ma'o// bcom ldan 'das shes rab kyi pha rol du phyin pa ni rang gi mtshan nyid stong pa nyid kyi slad du ma skyes ma 'gags pa'o// bcom ldan 'das shes rab kyi pha rol du phyin pa ni mi rtag mi 'jig pa'i slad du 'khor ba'i gnyen po'o// bcom ldan 'das shes rab kyi pha rol du phyin pa ni chos rin po che thams cad stobs pa'i slad du/ sems can mgon ma mchis pa rnams kyi mgon bgyid pa'o// bcom ldan 'das shes rab kyi pha rol du phyin pa ni thub pa ma mchis pa'i slad du stobs bcu bgyid pa'o// bcom ldan 'das shes rab kyi pha rol du phyin pa ni 'gro ba dang ldog pa ma mchis pa'i slad du/ rnam pa bcu gnyis rgyud gsum du 'khor ba'i chos kyi 'khor lo bskor ba'o// bcom ldan 'das shes rab kyi pha rol du phyin pa ni dngos po ma mchis pa'i ngo bo nyid stong pa nyid kyi slad du chos thams cad kyi ngo bo nyid ston pa'o// bcom ldan 'das byang chub sems dpa'i theg pa pa pa'am/ nyan thos sam/ nyan thos kyi theg pa pa'am/ rang sangs rgyas sam/ rang sangs rgyas kyi theg pa pas/ ji ltar shes rab kyi pha rol du phyin pa la gnas par bgyi/ bcom ldan 'das kyis bka' stsal pa/ shar dwa ti'i bu ston pa la ji lta ba de bzhin du shes rab kyi pha rol du phyin pa la gnas par bya'o// ston pa la ji ltar phyag bya ba de bzhin du shes rab kyi pha rol du phyin pa la phyag bya'o// de ci'i phyir zhe na/ shes rab kyi pha rol du phyin pa 'di nyid ston pa yin te/ ston pa yang gzhan ma yin/ shes rab kyi pha rol du phyin pa yang gzhan ma yin/ ston pa nyid kyang shes rab kyi pha rol du phyin pa/ shes rab kyi pha rol du phyin pa nyid kyang ston pa'o// de'i phyir shes rab kyi pha rol du phyin pa las de bzhin gshegs pa dgra bcom pa yang dag par rdzogs pa'i sangs rgyas rnams 'byung ngo // byang chub sems dpa' sems dpa' chen po rnams dang / rang sangs rgyas dang / dgra bcom pa dang / phyir mi 'ong ba dang / lan cig phyir 'ong ba dang / rgyun tu zhugs pa rnams 'byung ngo // de'i phyir shes rab kyi pha rol du phyin pa las dge ba bcu'i las kyi lam rnams 'byung ngo // bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / mngon par shes pa lnga dang / sbyin pa'i pha rol du phyin pa dang / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa dang / nang stong pa nyid dang / phyi stong pa nyid dang / phyi nang stong pa nyid dang / dngos po med pa'i ngo bo nyid stong pa nyid kyi bar dang / byang chub kyi phyogs kyi chos sum cu rtsa bdun dang / 'phags pa'i bden pa bzhi dang / bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon bar shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad dang / thams cad shes pa nyid dang / lam gyi rnam pa shes pa nyid dang / rnam pa thams cad mkhyen pa nyid 'byung ngo // de nas lha'i dbang po brgya byin 'di snyam du gyur te/ btsun pa sha ra dwa ti'i bu zhu ba 'di ni gang las skyes/ ci'i rgyu snyam pa dang / de nas tshe dang ldan pa sha ra dwa ti'i bus/ lha'i dbang po brgya byin la 'di skad ces smras so// kau shi ka byang chub sems dpa' sems dpa' chen po shes rab kyi pha rol du phyin pas yongs su bzung ba rnams ni thabs mkhas pas/ 'das pa dang / ma byon pa dang / da ltar byung ba'i sangs rgyas bcom ldan 'das de dag gi thugs dang po bskyed pa nas/ dam pa'i chos gnas pa'i bar gyi sangs rgyas bcom ldan 'das nyan thos kyi dge 'dun dang bcas pa dang / rang sangs rgyas dang bcas pa de dag dang / sems can thams cad kyi dge ba'i rtsa ba de dag thams cad gcig tu bsdus te/ rnam pa thams cad mkhyen pa nyid du yongs su bsngo ba nas bdag gi zhu ba skyes so// kau shi ka byang chub sems dpa' sems dpa' chen po rnams ni shes rab kyi pha rol du phyin pa 'di ni/ sbyin pa'i pha rol du phyin pa zil gyis gnon to// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa zil gyis gnon to/ kau shi ka 'di lta ste dper na/ dmus long brgya 'am/ stong ngam/ brgya phrag stong yang rung ste/ dmigs bu med pas lam du 'jug par yang mi nus na/ grong khyer du 'gro bar lta ga la nus/ kau shi ka de bzhin du pha rol du phyin pa lnga bo 'di dag ni dmus long lta bur gyur pa ste/ shes rab kyi pha rol du phyin pa med na/ de dag la dmigs bu med pas byang chub kyi lam yang skyed mi nus na/ rnam pa thams cad mkhyen pa nyid kyi grong khyer du 'jug par lta ga la nus/ kau shi ka pha rol du phyin pa lnga nam shes rab kyi pha rol du phyin pas yongs su zin par gyur pa de'i tshe/ mig dang ldan par 'gyur te/ pha rol du phyin pa lnga bo 'di dag ni shes rab kyi pha rol du phyin pas yongs su bzung na/ pha rol du phyin pa'i ming 'thob bo// de nas lha'i dbang po brgya byin gyis/ tshe dang ldan pa sha ra dwa ti'i bu la 'di skad ces smras so// btsun pa sha ra dwa ti'i bus gang 'di skad du/ pha rol du phyin pa lnga po 'di dag shes rab kyi pha rol du phyin pas yongs su bzung na/ pha rol du phyin pa'i ming 'thob bo zhes smras na/ btsun pa sha ra dwa ti'i bu de ni der yang ma zad de/ pha rol du phyin pa lnga ni sbyin pa'i pha rol du phyin pas yongs su bzung yang pha rol du phyin pa'i ming 'thob bam/ pha rol du phyin pa lnga ni tshul khrims dang bzod pa dang brtson 'grus dang / bsam gtan gyi pha rol du phyin pas yongs su bzung yang pha rol du phyin pa'i ming 'thob bam/ smras pa de lta ma yin te/ kau shi ka de ni de lta ma yin no// pha rol du phyin pa lnga ni sbyin pa'i pha rol du phyin pas yongs su bzung bas/ pha rol du phyin pa'i ming 'thob par mi 'gyur pha rol du phyin pa lnga ni tshul khrims dang bzod pa dang / brtson 'grus dang bsam gtan gyi pha rol du phyin pas yongs su bzung bas/ pha rol du phyin pa'i ming 'thob par mi 'gyur gyi/ shes rab kyi pha rol du phyin pas yongs su bzung ba'i pha rol du phyin pa lnga ni/ pha rol du phyin pa'i ming 'thob ste/ kau shi ka shes rab kyi pha rol du phyin pa la gnas pa'i byang chub sems dpa' sems dpa' chen po ni/ sbyin pa'i pha rol du phyin pas yongs su rdzogs par byed do// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa yongs su rdzogs par byed do// kau shi ka de bas na shes rab kyi pha rol du phyin pa ni/ pha rol du phyin pa lnga po 'di dag gi rab ces bya'o// gtso bo dang dam pa dang mchog dang phul dang gya nom pa dang bla na med pa dang gong na med pa zhes bya'o// de nas tshe dang ldan pa sha ra dwa ti'i bus/ bcom ldan 'das la 'di skad ces gsol to// bcom ldan 'das shes rab kyi pha rol du phyin pa de ji ltar mngon par bsgrub par bgyi/ bcom ldan 'das kyis bka' stsal pa/ sha ra dwa ti'i bu gzugs mngon par bsgrub pa med pa'i phyir/ shes rab kyi pha rol du phyin pa mngon par bsgrub par bya'o// tshor ba dang 'du shes dang 'du byed dang rnam par shes pa mngon par bsgrub pa med pa'i phyir/ shes rab kyi pha rol du phyin pa mngon par bsgrub par bya'o// skye mched dang khams dang / rten cing 'brel par 'byung ba rnams mngon par bsgrub pa med pa'i phyir/ shes rab kyi pha rol du phyin pa mngon par bsgrub par bya'o// sbyin pa'i pha rol du phyin pa mngon par bsgrub pa med pa'i phyir/ shes rab kyi pha rol du phyin pa mngon par bsgrub par bya'o// tshul khrims dang bzod pa dang brtson 'grus dang / bsam gtan gyi pha rol du phyin pa mngon par bsgrub pa med pa'i phyir/ shes rab kyi pha rol du phyin pa mngon par bsgrub par bya'o// nang stong pa nyid mngon par bsgrub pa med pa'i phyir/ shes rab kyi pha rol du phyin pa mngon par bsgrub par bya'o// dngos po med pa'i ngo bo nyid stong pa nyid kyi bar du mngon par bsgrub pa med pa'i phyir/ shes rab kyi pha rol du phyin pa mngon par bsgrub par bya'o// byang chub kyi phyogs kyi chos sum cu rtsa bdun mngon par bsgrub pa med pa'i phyir/ shes rab kyi pha rol du phyin pa mngon par bsgrub par bya'o// 'phags pa'i bden pa rnams dang / bsam gtan rnams dang tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang mtshan ma med pa dang / smon pa med pa dang mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / sangs rgyas kyi chos ma 'dres pa rnams mngon par bsgrub pa med pa'i phyir/ shes rab kyi pha rol du phyin pa mngon par bsgrub par bya'o// thams cad shes pa nyid dang lam gyi rnam pa shes pa nyid dang / rnam pa thams cad mkhyen pa nyid mngon par bsgrub pa med pa'i phyir/ shes rab kyi pha rol du phyin pa mngon par bsgrub par bya'o// de bzhin du chos thams cad mngon par bsgrub pa med pa'i phyir/ shes rab kyi pha rol du phyin pa mngon par bsgrub par bya'o// gsol pa/ bcom ldan 'das ji ltar gzugs mngon par bsgrub pa ma mchis pa'i slad du/ shes rab kyi pha rol du phyin pa mngon par bsgrub par bgyi/ ji ltar chos thams cad kyi bar du mngon par bsgrub pa ma mchis pa'i slad du/ shes rab kyi pha rol du phyin pa mngon par bsgrub par bgyi/ bcom ldan 'das kyis bka' stsal pa/ gzugs mngon par 'du bya ba med pa dang / gzugs skye ba med pa dang / gzugs 'gag pa med pa dang / gzugs dmigs pa med pa dang / gzugs 'jig pa med pas shes rab kyi pha rol du phyin pa mngon par bsgrub par bya'o// chos thams cad kyi bar du mngon par 'du bya ba med pa dang / skye ba med pa dang 'gag pa med pa dang / dmigs pa med pa dang / 'jig pa med pas shes rab kyi pha rol du phyin pa mngon par bsgrub par bya'o// gsol pa/ bcom ldan 'das de ltar mngon par bsgrubs pa'i shes rab kyi pha rol du phyin pa chos gang thob par bgyid/ bcom ldan 'das kyis bka' stsal pa/ sha ra dwa ti'i bu de ltar mngon par bsgrubs pa'i shes rab kyi pha rol du phyin pa ni chos gang yang thob par mi byed do// nam chos gang yang thob par mi byed pa de'i tshe/ shes rab kyi pha rol du phyin pa'i grangs su 'gro'o// gsol pa/ bcom ldan 'das chos thams cad thob par mi bgyid pa gang lags/ bcom ldan 'das kyis bka' stsal pa/ mi dge ba'i chos rnams thob par mi byed do// dge ba'i chos rnams thob par mi byed do// 'jig rten pa dang 'jig rten las 'das pa dang / zag pa dang bcas pa dang / zag pa med pa dang / kha na ma tho ba dang bcas pa dang / kha na ma tho ba med pa dang / 'dus byas dang / 'dus ma byas kyi chos rnams thob par mi byed do// de ci'i phyir zhe na/ shes rab kyi pha rol du phyin pa ni chos gang gi phyir yang dmigs pa'i tshul gyis nye bar mi gnas te/ de'i phyir chos gang yang thob par byed pa ma yin no// de nas lha'i dbang po brgya byin gyis/ bcom ldan 'das la 'di skad ces gsol to// bcom ldan 'das ci lags/ shes rab kyi pha rol du phyin pa 'di rnam pa thams cad mkhyen pa nyid kyang thob par mi bgyid dam/ bcom ldan 'das kyis bka' stsal ba/ kau shi ka gang de skad du ci lags/ shes rab kyi pha rol du phyin pa 'di rnam pa thams cad mkhyen pa nyid kyang thob par mi bgyid dam zhes zer ba ni/ kau shi ka de de bzhin no/ de de bzhin te/ shes rab kyi pha rol du phyin pa ni rnam pa thams cad mkhyen pa nyid kyang thob par mi byed/ dmigs par mi byed do/ brgya byin gyis gsol pa/ bcom ldan 'das ji ltar na shes rab kyi pha rol du phyin pa rnam pa thams cad mkhyen pa nyid kyang thob par mi bgyid/ dmigs par mi bgyid pa lags/ bcom ldan 'das kyis bka' stsal pa/ kau shi ka shes rab kyi pha rol du phyin pa ni/ ming ji lta ba dang / mtshan ma ji lta ba dang / mngon par 'du byed pa ji lta ba de bzhin du thob par mi byed pa yin no// brgya byin gyis gsol pa/ bcom ldan 'das 'o na ji ltar thob par bgyid pa lags/ bcom ldan 'das kyis bka' stsal pa/ mi dmigs pa dang / mi len pa dang / mi gnas pa dang / mi 'dor ba dang / mngon par chags pa med pa de ltar thob par byed de/ gang yang thob par byed pa med do// kau shi ka de ltar na shes rab kyi pha rol du phyin pa chos thams cad thob par mi byed de// gang yang thob par mi byed do/ brgya byin gyis gsol ba/ bcom ldan 'das de ltar shes rab kyi pha rol du phyin pa 'di chos thams cad skye ba ma mchis pa dang / 'gag pa ma mchis pa dang / mngon par 'du bgyi ba ma mchis pa dang / dmigs pa ma mchis pa dang / 'jig pa ma mchis pa'i slad du nye bar gnas pa ngo mtshar che'o// de nas tshe dang ldan pa rab 'byor gyis/ bcom ldan 'das la 'di skad ces gsol to// bcom ldan 'das gal te byang chub sems dpa' sems dpa' chen po shes rab kyi pha rol du phyin pa la spyod pa'i tshe/ de ltar shes rab kyi pha rol du phyin pa ni chos thams cad thob par bgyid pa'o// shes rab kyi pha rol du phyin pa ni chos thams cad thob par mi bgyid pa'o zhes de lta bu'i 'du shes su gyur na/ bcom ldan 'das byang chub sems dpa' sems dpa' chen po de ni shes rab kyi pha rol du phyin pa 'dor ba lags so// bcom ldan 'das byang chub sems dpa' sems dpa' chen po de ni shes rab kyi pha rol du phyin pa ring du bgyid pa lags so// bcom ldan 'das kyis bka' stsal ba/ rab 'byor rnam grangs gang gis byang chub sems dpa' sems dpa' chen po shes rab kyi pha rol du phyin pa 'dor bar byed pa dang / shes rab kyi pha rol du phyin pa ring du byed pa de lta bu'i rnam grangs yod do// gal te byang chub sems dpa' sems dpa' chen po shes rab kyi pha rol du phyin pa la spyod pa'i tshe/ kye ma shes rab kyi pha rol du phyin pa 'di ni gsob bo// kye ma shes rab kyi pha rol du phyin pa 'di ni gsog go// kye ma shes rab kyi pha rol du phyin pa 'di ni snying po med pa'o snyam du de ltar 'du shes na/ byang chub sems dpa' sems dpa' chen po shes rab kyi pha rol du phyin pa 'dor bar byed pa'o// byang chub sems dpa' sems dpa' chen po shes rab kyi pha rol du phyin pa ring du byed pa'o// rab 'byor de ni rnam grangs gang gis byang chub sems dpa' sems dpa' chen po shes rab kyi pha rol du phyin pa 'dor bar byed pa dang / byang chub sems dpa' sems dpa' chen po shes rab kyi pha rol du phyin pa ring du byed pa'i rnam grangs so// gsol pa/ bcom ldan 'das shes rab kyi pha rol du phyin pa la yid ches pas chos gang la yid ches par mi 'gyur ba lags/ bcom ldan 'das kyis bka' stsal pa/ rab 'byor shes rab kyi pha rol du phyin pa la yid ches pas/ gzugs la yid ches par mi 'gyur ro// tshor ba dang 'du shes dang 'du byed dang / rnam par shes pa la yid ches par mi 'gyur ro// la yid ches par mi 'gyur ro// rna ba dang sna dang lce dang lus dang / yid la yid ches par mi 'gyur ro// gzugs la yid ches par mi 'gyur ro// sgra dang dri dang ro dang reg dang chos la yid ches par mi 'gyur ro// mig gi rnam par shes pa la yid ches par mi 'gyur ro// rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa la yid ches par mi 'gyur ro// mig gi 'dus te reg pa la yid ches par mi 'gyur ro// rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa la yid ches par mi 'gyur ro// mig gi 'dus te reg pa'i rkyen gyis tshor ba la yid ches par mi 'gyur ro// rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba la yid ches par mi 'gyur ro// sa'i khams la yid ches par mi 'gyur ro// chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams la yid ches par mi 'gyur ro// ma rig pa dang 'du byed dang rnam par shes pa dang ming dang gzugs dang skye mched drug dang / reg pa dang tshor ba dang sred pa dang len pa dang srid pa dang skye ba dang rga shi la yid ches par mi 'gyur ro// sbyin pa'i pha rol du phyin pa la yid ches par mi 'gyur ro// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la yid ches par mi 'gyur ro// nang stong pa nyid la yid ches par mi 'gyur ro// phyi stong pa nyid dang / phyi nang stong pa nyid la yid ches par mi 'gyur ro// dngos po med pa'i ngo bo nyid stong pa nyid kyi bar la yid ches par mi 'gyur ro// byang chub kyi phyogs kyi chos sum cu rtsa bdun la yid ches par mi 'gyur ro// 'phags pa'i bden pa bzhi dang / bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad la yid ches par mi 'gyur ro// rgyun tu zhugs pa'i 'bras bu la yid ches par mi 'gyur ro// lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid la yid ches par mi 'gyur ro// rang byang chub la yid ches par mi 'gyur ro// lam gyi rnam pa shes pa nyid la yid ches par mi 'gyur ro// rnam pa thams cad mkhyen pa nyid la yid ches par mi 'gyur ro// gsol pa/ bcom ldan 'das ji ltar na shes rab kyi pha rol du phyin pa la yid ches pas/ gzugs la yid ches par mi 'gyur ba lags/ rnam pa thams cad mkhyen pa nyid kyi bar la yid ches par mi 'gyur ba lags/ bcom ldan 'das kyis bka' stsal pa/ rab 'byor gzugs mi dmigs pas shes rab kyi pha rol du phyin pa la yid ches par 'gyur/ rnam pa thams cad mkhyen pa nyid kyi bar du mi dmigs pas/ shes rab kyi pha rol du phyin pa la yid ches par 'gyur te/ de ltar na shes rab kyi pha rol du phyin pa la yid ches pas/ gzugs la yid ches par mi 'gyur ro// rnam pa thams cad mkhyen pa nyid kyi bar la yid ches par mi 'gyur ro// gsol pa/ bcom ldan 'das 'di ltar shes rab kyi pha rol du phyin pa 'di ni/ pha rol du phyin pa chen mo'o// bcom ldan 'das kyis bka' stsal pa/ rab 'byor de ji snyam du sems/ rgyu gang gis na shes rab kyi pha rol du phyin pa 'di pha rol du phyin pa chen mo yin/ gsol pa/ bcom ldan 'das shes rab kyi pha rol du phyin pa ni gzugs che bar mi bgyid/ chung bar mi bgyid/ tshor ba dang / 'du shes dang 'du byed dang / rnam par shes pa che bar mi bgyid/ chung bar mi bgyid/ skye mched dang khams dang rten cing 'brel par 'byung ba che bar mi bgyid/ chung bar mi bgyid/ sbyin pa'i pha rol du phyin pa che bar mi bgyid/ chung bar mi bgyid/ tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa che bar mi bgyid/ chung bar mi bgyid/ nang stong pa nyid che bar mi bgyid/ chung bar mi bgyid/ phyi stong pa nyid dang / phyi nang stong pa nyid dang / dngos po med pa'i ngo bo nyid stong pa nyid kyi bar che bar mi bgyid/ chung bar mi bgyid/ byang chub kyi phyogs kyi chos sum cu rtsa bdun che bar mi bgyid/ chung bar mi bgyid/ 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams che bar mi bgyid/ chung bar mi bgyid/ ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad che bar mi bgyid/ chung bar mi bgyid/ rgyun tu zhugs pa'i 'bras bu che bar mi bgyid/ chung bar mi bgyid/ lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub che bar mi bgyid/ chung bar mi bgyid/ lam gyi rnam pa shes pa nyid dang / byang chub dang sangs rgyas dang / sangs rgyas kyi chos rnams che bar mi bgyid/ chung bar mi bgyid/ gzhan yang shes rab kyi pha rol du phyin pa ni gzugs 'du bar mi bgyid/ yangs par mi bgyid/ tshor ba dang / 'du shes dang 'du byed dang rnam par shes pa 'du bar mi bgyid/ yangs par mi bgyid/ byang chub dang sangs rgyas dang sangs rgyas kyi chos rnams kyi bar du 'du bar mi bgyid/ yangs par mi bgyid/ gzhan yang shes rab kyi pha rol du phyin pa ni gzugs tshad mchis par mi bgyid/ tshad ma mchis par mi bgyid/ byang chub dang sangs rgyas dang / sangs rgyas kyi chos rnams kyi bar du tshad mchis par mi bgyid/ tshad ma mchis par mi bgyid/ gzhan yang shes rab kyi pha rol du phyin pa ni/ gzugs rgya chen por mi bgyid/ rgya chung ngur mi bgyid/ byang chub dang sangs rgyas kyi chos rnams kyi bar du rgya chen por mi bgyid/ rgya chung ngur mi bgyid/ gzhan yang shes rab kyi pha rol du phyin pa ni/ gzugs mthu dang ldan par mi bgyid/ mthu ma mchis par mi bgyid/ byang chub dang sangs rgyas dang sangs rgyas kyi chos rnams kyi bar du mthu dang ldan par mi bgyid/ mthu ma mchis par mi bgyid de/ bcom ldan 'das rnam grangs des na 'di lta ste/ shes rab kyi pha rol du phyin pa 'di ni byang chub sems dpa' sems dpa' chen po rnams kyi pha rol du phyin pa chen po'o// bcom ldan 'das gal te byang chub sems dpa' sems dpa' chen po theg pa la gsar du zhugs pas shes rab kyi pha rol du phyin pa la brten nas/ bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa la brten nas/ shes rab kyi pha rol du phyin pa ni gzugs che bar mi byed/ chung pad mi byed do// byang chub dang / sangs rgyas dang sangs rgyas kyi chos rnams kyi bar du che bar mi byed/ chung bar mi byed do// gzugs mthu dang ldan pa'i bar du mi byed de/ mthu med par mi byed do/ byang chub dang sangs rgyas dang sangs rgyas kyi chos rnams kyi bar du mthu dang ldan par mi byed/ mthu med par mi byed do zhes bgyi bar 'du shes su gyur na/ bcom ldan 'das de ltar 'du shes su gyur pa'i byang chub sems dpa' sems dpa' chen po ni shes rab kyi pha rol du phyin pa la spyod pa ma lags so// de ci'i slad du zhe na/ gang gzugs che bar bgyid pa'am/ chung bar bgyid pa de ni shes rab kyi pha rol tu phyin pa dang mthun pa'i 'bras bu ma lags so// byang chub dang sangs rgyas dang sangs rgyas kyi chos rnams kyi bar du che bar bgyid pa'am/ chung bar bgyid pa de ni shes rab kyi pha rol du phyin pa dang / mthun pa'i 'bras bu ma lags so// gang gzugs mthu dang ldan pa'i bar du bgyid pa'am/ mthu ma mchis par bgyid pa de ni shes rab kyi pha rol du phyin pa dang mthun pa'i 'bras bu ma lags so// gang byang chub dang / sangs rgyas dang / sangs rgyas kyi chos rnams kyi bar du mthu dang ldan pa'am/ mthu ma mchis par bgyid pa de ni shes rab kyi pha rol du phyin pa dang mthun pa'i 'bras bu ma lags te/ bcom ldan 'das gang de ltar shes rab kyi pha rol du phyin pa la spyod pa'i tshe/ gzugs che bar bgyid pa 'am/ chung bar bgyid pa'am/ byang chub dang / sangs rgyas dang / sangs rgyas kyi chos rnams kyi bar du che bar bgyid pa'am/ chung bar bgyid pa'am/ gang gzugs mthu dang ldan ba'i bar du bgyid pa'am/ mthu ma mchis par bgyid pa'am/ byang chub dang / sangs rgyas dang / sangs rgyas kyi chos rnams kyi bar du mthu dang ldan pa'i bar du bgyid pa'am/ mthu ma mchis pa'i bar du bgyid pa de ni de'i dmigs pa chen por 'gyur ro// de ci'i slad du zhe na/ dmigs pa'i 'du shes can la byang chub ces bgyi ba ma mchis te/ de ni 'di ltar sems can skye ba ma mchis pa'i slad du/ shes rab kyi pha rol du phyin pa skye ba ma mchis par blta'o// gzugs skye ba ma mchis pa'i slad du/ shes rab kyi pha rol du phyin pa skye ba ma mchis par blta'o// tshor ba dang 'du shes dang 'du byed dang / rnam par shes pa skye ba ma mchis pa dang / byang chub dang sangs rgyas dang / sangs rgyas kyi chos rnams kyi bar du skye ba ma mchis pa'i slad du/ shes rab kyi pha rol du phyin pa skye ba ma mchis par blta'o// sems can rang bzhin ma mchis pa'i slad du/ shes rab kyi pha rol du phyin pa rang bzhin ma mchis par blta'o// gzugs rang bzhin ma mchis pa'i slad du/ shes rab kyi pha rol du phyin pa rang bzhin ma mchis par blta'o// tshor ba dang / 'du shes dang 'du byed dang / rnam par shes pa rang bzhin ma mchis pa dang / byang chub dang / sangs rgyas dang / sangs rgyas kyi chos rnams kyi bar du rang bzhin ma mchis pa'i slad du/ shes rab kyi pha rol du phyin pa rang bzhin ma mchis par blta'o// sems can dngos po ma mchis pa'i slad du/ shes rab kyi pha rol du phyin pa dngos po ma mchis par blta'o// gzugs dngos po ma mchis pa'i slad du/ shes rab kyi pha rol du phyin pa dngos po ma mchis par blta'o// tshor ba dang 'du shes dang 'du byed dang rnam par shes pa dngos po ma mchis pa dang / byang chub dang sangs rgyas dang / sangs rgyas kyi chos rnams kyi bar du dngos po ma mchis pa'i slad du/ shes rab kyi pha rol du phyin pa stong pa nyid du blta'o/ sems can stong pa nyid kyi slad du/ shes rab kyi pha rol du phyin pa stong pa nyid du blta'o// gzugs stong pa nyid kyi slad du/ shes rab kyi pha rol du phyin pa stong pa nyid du blta'o// tshor ba dang 'du shes dang 'du byed dang / rnam par shes pa stong pa nyid dang / byang chub dang sangs rgyas dang / sangs rgyas kyi chos rnams kyi bar du stong pa nyid kyi slad du// shes rab kyi pha rol du phyin pa stong pa nyid du blta'o// sems can dben pa'i slad du// shes rab kyi pha rol du phyin pa dben par blta'o// gzugs dben pa'i slad du/ shes rab kyi pha rol du phyin pa dben par blta'o// tshor ba dang 'du shes dang 'du byed dang rnam par shes pa dben pa dang / byang chub dang / sangs rgyas dang sangs rgyas kyi chos rnams kyi bar du dben pa'i slad du/ shes rab kyi pha rol du phyin pa dben par blta'o// sems can ma mchis pa'i slad du/ shes rab kyi pha rol du phyin pa ma mchis par blta'o// gzugs ma mchis pa'i slad du/ shes rab kyi pha rol du phyin pa ma mchis par blta'o// tshor ba dang 'du shes dang 'du byed dang rnam par shes pa ma mchis pa dang / byang chub dang / sangs rgyas dang / sangs rgyas kyi chos rnams kyi bar du ma mchis pa'i slad du/ shes rab kyi pha rol du phyin pa ma mchis par blta'o// sems can bsam gyis mi khyab pa'i slad du/ shes rab kyi pha rol du phyin pa bsam gyis mi khyab par blta'o// gzugs bsam gyis mi khyab pa'i slad du/ shes rab kyi pha rol du phyin pa bsam gyis mi khyab par blta'o// tshor ba dang 'du shes dang 'du byed dang / rnam par shes pa bsam gyis mi khyab pa dang / byang chub dang sangs rgyas dang sangs rgyas kyi chos rnams kyi bar du bsam gyis mi khyab pa'i slad du/ shes rab kyi pha rol du phyin pa bsam gyis mi khyab par blta'o// sems can rnam par 'jig pa ma mchis pa'i slad du/ shes rab kyi pha rol du phyin pa rnam par 'jig pa ma mchis par blta'o// gzugs rnam par 'jig pa ma mchis pa'i slad du/ shes rab kyi pha rol du phyin pa rnam par 'jig pa ma mchis par blta'o// tshor ba dang 'du shes dang 'du byed dang rnam par shes pa rnam par 'jig pa ma mchis pa dang / byang chub dang sangs rgyas dang / sangs rgyas kyi chos rnams kyi bar du rnam par 'jig pa ma mchis pa'i slad du/ shes rab kyi pha rol du phyin pa rnam par 'jig pa ma mchis par blta'o// sems can mngon par rdzogs par 'tshang rgya ba ma mchis pa'i slad du/ shes rab kyi pha rol du phyin pa mngon par rdzogs par 'tshang rgya ba ma mchis par blta'o// gzugs mngon par rdzogs par 'tshang rgya ba ma mchis pa'i slad du/ shes rab kyi pha rol du phyin pa mngon par rdzogs par 'tshang rgya ba mchis par blta'o// tshor ba dang 'du shes dang 'du byed dang / rnam par shes pa mngon par rdzogs par 'tshang rgya ba ma mchis pa dang / byang chub dang sangs rgyas dang sangs rgyas kyi chos rnams kyi bar du mngon par rdzogs par 'tshang rgya ba ma mchis pa'i slad du/ shes rab kyi pha rol du phyin pa mngon par rdzogs par 'tshang rgya ba ma mchis par blta'o// sems can gyi stobs yongs su 'grub pa ma mchis pa'i slad du/ shes rab kyi pha rol du phyin pa'i stobs yongs su 'grub pa ma mchis par blta'o// gzugs kyi stobs yongs su 'grub pa ma mchis pa'i slad du/ shes rab kyi pha rol du phyin pa'i stobs yongs su 'grub pa ma mchis par blta'o// tshor ba dang 'du shes dang 'du byed dang rnam par shes pa'i stobs yongs su 'grub pa ma mchis pa dang / byang chub dang sangs rgyas dang sangs rgyas kyi chos rnams kyi bar gyi stobs yongs su 'grub pa ma mchis pa'i slad du/ shes rab kyi pha rol du phyin pa'i stobs yongs su 'grub pa ma mchis par blta'o// bcom ldan 'das rnam grangs des kyang 'di lta ste/ shes rab kyi pha rol du phyin pa 'di ni byang chub sems dpa' sems dpa' chen po rnams kyi pha rol du phyin pa chen mo'o// shes rab kyi pha rol tu phyin pa stong phrag nyi shu lnga pa las/ le'u nyi shu lnga ba'o// // de nas tshe dang ldan pa sha ra dwa ti'i bus// bcom ldan 'das la 'di skad ces gsol to/ bcom ldan 'das byang chub sems dpa' sems dpa' chen po gang shes rab kyi pha rol du phyin pa zab mo 'di la/ mos par 'gyur ba de/ gang nas shi 'phos te 'dir mchis pa lags// rigs kyi bu'am/ rigs kyi bu mo de ji srid cig nas bla na med pa yang dag par rdzogs pa'i byang chub tu zhugs pa lags/ de bzhin gshegs pa dgra bcom pa yang dag par rdzogs pa'i sangs rgyas ni ji snyed cig bsnyen bkur ba lags/ gang shes rab kyi pha rol du phyin pa zab mo 'di la don dang tshul gyis mos par 'gyur ba de sbyin pa'i pha rol du phyin pa la ni yun ring po ji srid cig nas spyod pa lags/ tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la ni yun ring po ji srid cig nas sbyang pa lags/ bcom ldan 'das kyis bka' stsal pa/ shar dwa ti'i bu byang chub sems dpa' sems dpa' chen po de ni phyogs bcu'i 'jig rten gyi khams kyi de bzhin gshegs pa dgra bcom pa yang dag par rdzogs pa'i sangs rgyas tshad med grangs med pa bsnyen bkur nas 'dir 'ongs shing 'dir skyes pa ste/ shar dwa ti'i bu byang chub sems dpa' sems dpa' chen po de ni bskal pa bye ba khrag khrig brgya stong grangs med tshad med dpag tu med par sbyin pa'i pha rol du phyin pa la spyad pa'o// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la spyad pa'o// de ni bskal pa bye ba khrag khrig brgya stong grangs med tshad med dpag tu med pa nas/ bla na med pa yang dag par rdzogs pa'i byang chub tu yang dag par zhugs pa ste/ de sems dang po bskyed phyin cad sbyin pa'i pha rol du phyin pa la spyod cing 'dir 'ongs pa'o// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la spyod cing 'dir 'ongs pa'o// des de nas bzung ste/ de bzhin gshegs pa dgra bcom pa yang dag par rdzogs pa'i sangs rgyas grangs med tshad med dpag tu med pa/ bsam gyis mi khyab pa mtshungs pa med pa bsnyen bkur nas/ 'dir 'ongs shing 'dir skyes pa ste/ sha ra dwa ti'i bu byang chub sems dpa' sems dpa' chen po des shes rab kyi pha rol du phyin pa 'di mthong ngam thos na/ bdag gi ston pa mthong ngo zhes bya bar sems bskyed par 'gyur ro// bdag gi ston pa thos so zhes bya bar sems bskyed par 'gyur ro// sha ra dwa ti'i bu byang chub sems dpa' sems dpa' chen po/ de ni shes rab kyi pha rol du phyin pa 'di la mi gnyis pa dang / dmigs pa'i tshul du don dang tshul gyis rjes su 'brang bar 'gyur ro// de nas tshe dang ldan pa rab 'byor gyis/ bcom ldan 'das la 'di skad ces gsol to// bcom ldan 'das shes rab kyi pha rol du phyin pa la mnyan pa'am lta bar nus lags sam/ bcom ldan 'das kyis bka' stsal pa/ rab 'byor de ni ma yin no// rab 'byor shes rab kyi pha rol du phyin pa la ni nyan pa med do// lta ba med do// shes rab kyi pha rol du phyin pa nyid kyang mi nyan mi lta'o// chos la sems med pa'i phyir shes rab kyi pha rol du phyin pa ni de dag gis mi thos mi mthong ngo // de bzhin du chos la sems med pa'i phyir bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa ni de dag gis mi thos mi mthong ngo // chos la sems med pa'i phyir nang stong pa nyid ni de dag gis mi thos mi mthong ngo // chos la sems med pa'i phyir dngos po med pa'i ngo bo nyid stong pa nyid kyi bar ni de dag gis mi thos mi mthong ngo // chos la sems med pa'i phyir dran pa nye bar gzhag pa rnams ni de dag gis mi thos mi mthong ngo / chos la sems med pa'i phyir yang dag par spong ba rnams dang / rdzu 'phrul gyi rkang pa rnams dang / dbang po rnams dang stobs rnams dang / byang chub kyi yan lag rnams dang / 'phags pa'i lam yan lag brgyad pa ni de dag gis mi thos mi mthong ngo // chos la sems med pa'i phyir 'phags pa'i bden pa rnams dang / bsam gtan rnams dang tshad med pa rnams dang / gzugs med pa'i snyoms par 'jug pa rnams dang / rnam par thar pa rnams dang / mthar gyis gnas pa'i snyoms par 'jug pa rnams dang / stong pa nyid dang mtshan ma med pa dang / smon pa med pa dang mngon par shes pa rnams ni de dag gis mi thos mi mthong ngo // chos la sems med pa'i phyir/ ting nge 'dzin rnams dang / gzungs kyi sgo rnams dang / de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / sangs rgyas kyi chos ma 'dres pa rnams ni de dag gis mi thos mi mthong ngo // chos la sems med pa'i phyir rgyun tu zhugs pa'i 'bras bu ni de dag gis mi thos mi mthong ngo / chos la sems med pa'i phyir lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub ni de dag gis mi thos mi mthong ngo // chos la sems med pa'i phyir lam gyi rnam pa shes pa nyid dang / byang chub dang sangs rgyas dang / sangs rgyas kyi chos ni de dag gis mi thos mi mthong ngo // // shes rab kyi pha rol tu phyin pa stong phrag nyi shu lnga pa// bam po sum cu brgyad pa/ gsol pa bcom ldan 'das byang chub sems dpa' sems dpa' chen po gang shes rab kyi pha rol du phyin pa zab mo 'di la brtson par bgyid pa de/ yun ring po ji srid cig nas spyod spyod pa lags/ bcom ldan 'das kyis bka' stsal pa/ rab 'byor de ni rnam par phye zhing bshad dgos pa ste/ rab 'byor byang chub sems dpa' sems dpa' chen po la la sems dang po bskyed pa nas nye bar bzung ste/ shes rab kyi pha rol du phyin pa zab mo 'di la de mi dmigs pa'i tshul gyis brtson par byed pa dang / bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa la brtson par byed cing 'phel ba dang 'grib par mthong ba med pas/ chos gang yang mi spong ste/ nam yang pha rol du phyin pa drug dang 'bral bar mi 'gyur la/ sangs rgyas bcom ldan 'das rnams dang yang 'bral bar mi 'gyur zhing dge ba'i rtsa ba gang gis/ sangs rgyas bcom ldan 'das de dag la rim gro dang / bkur sti dang bsti stang dang / mchod pa bya bar 'dod pa'i dge ba'i rtsa ba de dag kyang // sems bskyed pa tsam gyis 'grub par 'gyur te sangs rgyas kyi zhing nas sangs rgyas kyi zhing du 'gro zhing // nam yang ma'i mngal du mi skye la/ nam yang mngon par shes pa rnams dang mi 'bral zhing // nyon mongs pa gang dang yang mi 'grogs la/ nyan thos kyi sems dang / rang sangs rgyas kyi sems dang lhan cig mi gnas shing // sems can yongs su smin par bya ba dang / sangs rgyas kyi zhing yongs su dag par byed cing // sangs rgyas kyi zhing nas sangs rgyas kyi zhing du 'gro ba de lta bu'i rnam grangs yod de/ rab 'byor byang chub sems dpa' sems dpa' chen po de lta bu dag ni/ shes rab kyi pha rol du phyin pa zab mo 'di la brtson par byed do// rab 'byor gzhan yang byang chub sems dpa'i theg pa pa'i rigs kyi bu 'am rigs kyi bu mo gang gis/ sangs rgyas brgya phrag mang po dang / sangs rgyas stong phrag mang po dang / sangs rgyas bye ba khrag khrig brgya phrag mang po mthong zhing // de dag gi drung du dmigs pa'i tshul gyis sbyin pa byin pa dang / tshul khrims bsrungs pa dang / bzod pa bsgoms pa dang / brtson 'grus brtsams pa dang / bsam gtan bskyed pa dang / shes rab bsgoms pa yod de/ de dag ni shes rab kyi pha rol du phyin pa zab mo 'di bstan pa'i tshe/ 'khor de nas gud du 'dong ste/ byang chub sems dpa'i theg pa pa'i rigs kyi bu'am rigs kyi bu mo de dag ni/ shes rab kyi pha rol du phyin pa zab mo 'di bstan pa'i tshe/ rim gro med pa'i sangs rgyas bcom ldan 'das de dag gi drung nas gud du 'dong ba'o// de ci'i phyir zhe na/ de ni 'di ltar byang chub sems dpa'i theg pa pa'i rigs kyi bu'am rigs kyi bu mo de dag ni/ shes rab kyi pha rol du phyin pa 'di bstan pa'i tshe 'khor de nas gud du 'dong 'dong ba ste de dag ni da ltar byung ba'i tshe yang shes rab kyi pha rol du phyin pa zab mo 'di bstan pa'i tshe/ 'khor de nas gud du 'dong bar 'gyur te/ lus dang sems kyis 'thun par spyod par mi 'gyur ro// de dag ni shes rab 'chal par 'gyur ba'i las gsogs pa yin te/ de dag gis shes rab 'chal par 'gyur ba'i las byas shing bsags pa des/ shes rab kyi pha rol du phyin pa 'di bstan pa'i tshe/ spong bar 'gyur te de dag gis shes rab kyi pha rol du phyin pa 'di spangs pas/ 'das pa dang / ma byon pa dang / da ltar byung ba'i sangs rgyas bcom ldan 'das rnams kyi rnam pa thams cad mkhyen pa nyid spangs par 'gyur te/ de dag rnam pa thams cad mkhyen pa nyid spangs pa las byung ba'i las mngon par 'du byas shing bstsags pa dang / chos brlag par 'gyur ba'i las byas shing bstsags pa des/ lo mang po dang / lo brgya phrag mang po dang / lo stong phrag mang po dang / lo bye ba khrag khrig brgya stong phrag mang po'i bar du sems can dmyal bar bsreg par 'gyur ro// de dag sems can dmyal ba chen po nas/ sems can dmyal ba chen por 'dong bar 'gyur te/ de dag sems can dmyal ba chen po nas sems can dmyal ba chen por 'dong ba'i tshe/ mes yongs su 'jig pa'am/ chus yongs su 'jig pa'am/ chus yongs su 'jig pa'am/ rlung gis yongs su 'jig pa 'byung bar 'gyur te/ de dag de ltar mes yongs su 'jig pa'am/ chus yongs su 'jig pa'am/ rlung gis yongs su 'jig pa 'byung ba'i tshe yang // 'jig rten gyi khams gzhan dag gi sems can dmyal ba chen po de dag du 'phong bar 'gyur te/ de dag du skye bar 'gyur de dag du bsreg par 'gyur ro// der 'phongs te der skyes nas kyang // sems can dmyal ba chen po nas/ sems can dmyal ba chen por 'dong bar 'gyur te/ de dag sems can dmyal ba chen po nas/ sems can dmyal ba chen por 'dong ba'i tshe/ mes yongs su 'jig pa'am/ chus yongs su 'jig pa'am/ rlung gi yongs su 'jig pa 'byung ste/ de dag de ltar mes yongs su 'jig pa'am/ chus yongs su 'jig pa'am/ rlung gis yongs su 'jig pa 'byung ba'i tshe yang // shar phyogs kyi sems can dmyal ba chen po de dag tu 'phangs par 'gyur/ lho dang nub dang / byang dang byang shar dang / shar lho dang / lho nub dang nub byang dang 'og dang / steng gi phyogs kyi sems can dmyal ba chen po dag du 'phang bar 'gyur ro// de dag du yang sems can dmyal ba chen po nas/ sems can dmyal ba chen por 'dong bar 'gyur te/ der yang mes yongs su 'jig pa'am/ chus yongs su 'jig pa'am/ rlung gis yongs su 'jig pa 'byung ba ste/ de dag de ltar mes yongs su 'jig pa'am/ chus yongs su 'jig pa'am/ rlung gis yongs su 'jig pa 'byung ba'i tshe/ de nas shi 'phos nas chos 'jig par 'gyur ba'i las de ma zad pas yang 'dir skyes te/ de dag yang sems can dmyal ba chen po nas sems can dmyal ba chen por 'dong bar 'gyur ro// de dag der skyes nas kyang sems can dmyal ba chen po de dag du sems can dmyal ba'i sdug bsngal nyams su 'bab par 'gyur ro// de dag du yang mes yongs su 'jig pa'am/ chus yongs su 'jig pa'am/ rlung gis yongs su 'jig pa ma byung gi bar du/ sems can dmyal ba'i sdug bsngal de dag myong bar 'gyur ro// de dag mes yongs su 'jig pa'am/ chus yongs su 'jig pa'am/ rlung gis yongs su 'jig pa byung nas kyang // de dag nas shi 'phos te/ shar phyogs kyi 'jig rten gyi khams dag du/ byol song gi skye gnas pa rnams dang / skal ba mnyam par skye bar 'gyur ro// lho dang nub dang byang dang byang shar dang / shar lho dang lho nub dang nub byang dang 'og dang / steng gi phyogs kyi 'jig rten gyi khams dag du byol song gi skye gnas pa rnams dang skal ba mnyam par skye bar 'gyur ro/ de dag yang phyogs bcu kun gyi 'jig rten gyi khams kyi bar du gshin rje'i 'jig rten du skye bar 'gyur ro// de dag der skyes nas sdug bsngal mang po myong bar 'gyur ba'i las zad nas/ ci ste brgya la mir skye ba thob na yang // chos 'jig par 'gyur ba'i las byas pa dang bsags pa dang bsgrubs pa dang / tshang pa dang / rdzogs pa'i rnam par smin pa des/ de dag gang dang gang du skye ba de dang der dmus long gi rigs su skye bar 'gyur/ phyag dar pa'i rigs su skye bar 'gyur/ gdol pa'i rigs su skye bar 'gyur/ smyig ma mkhan gyi rigs su skye bar 'gyur/ de dag der skyes nas kyang dmus long du 'gyur ba yin zha bor 'gyur ba yin/ sna med par 'gyur ba yin/ lce med par 'gyur ba yin/ lag pa med par 'gyur ba yin/ rkang pa med par 'gyur ba yin/ mdze can du 'gyur ba yin/ sha bkra can du 'gyur ba yin/ sgur por 'gyur ba yin/ gang na sangs rgyas kyi sgra med pa dang / chos kyi sgra med pa dang / dge 'dun gyi sgra med pa de dag du rtag tu skye bar 'gyur ba yin no// de nas tshe dang ldan pa sha ra dwa ti'i bus/ bcom ldan 'das la 'di skad ces gsol to// bcom ldan 'das mtshams ma mchis pa lngas ni/ chos 'jig par 'gyur ba'i sug las bgyis pa dang / bstsags pa 'di'i gzugs brnyan tsam du yang ma spyod do/ bcom ldan 'das kyis bka' stsal pa/ sha ra dwa ti'i bu 'di ni gang shes rab kyi pha rol du phyin pa zab mo 'di bstan cing bshad pa'i tshe/ phyir spang bar sems shing 'di skad du/ 'di la khyed dang bdag cag gis bslab par mi bya ste/ 'di ni chos ma yin no// 'di ni 'dul ba ma yin no// 'di ni ston pa'i bstan pa ma yin no// 'di ni de bzhin gshegs pa dgra bcom pa yang dag par rdzogs pa'i sangs rgyas kyis gsungs pa ma yin no zhes zer zhing de bdag nyid kyang phyir spong la/ sems can gzhan yang mos pa med par byed cing // bdag gis bsam pa nyams par byas nas/ gzhan gyi bsam pa nyams par byed pa bdag gis bsam pa gdug par byas nas/ gzhan gyi bsam pa gdug par bya bar dga' ba/ bdag nyid chud gzon cing gzhan chud gsan bar dga' ba/ bdag nyid shes rab kyi pha rol du phyin pa zab mo mi shes mi rig pas phyir spang bar 'dod la/ gzhan yang de bzhin du 'dzin du 'jug pa/ de'i chos 'jig par 'gyur ba'i las byas shing bstsags pa lta la/ des gzugs brnyan du yang 'gyur re skan/ sha ra dwa ti'i bu ngas ni gang zag de lta bu thos par bya bar yang ma gnang na 'phrad par lta ci smos te/ 'grogs par lta smos kyang mi smos so// de ci'i phyir zhe na/ sha ra dwa ti'i bu gang zag de lta bu dag ni chos la skyon 'dogs par rig par bya ste/ sha ra dwa ti'i bu gang zag de lta bu ni blo ngan pa'i tshul can/ phyogs nag po'i tshul can du rig par bya'o// sha ra dwa ti'i bu gang zag de lta bu dag gi ngag mnyan par sems pa'am/ de dag la yid ches par bya bar sems pa de dag kyang tshul ma yin pa'i 'jigs pas 'phung bar 'gyur ro// sha ra dwa ti'i bu gang shes rab kyi pha rol du phyin pa la skyon 'dogs pa de ni/ chos la skyon 'dogs par rig par bya ste/ sems can dmyal ba pa'am/ byol song gi skye gnas pa 'am/ gshin rje'i 'jig rten par rig par bya'o// gsol pa bcom ldan 'das chos la skyon 'dogs pa'i gang zag der skyes pa de'i lus kyi tshad da dung ma gsungs so// bcom ldan 'das kyis bka' stsal pa/ sha ra dwa ti'i bu chos la skyon 'dogs pa'i gang zag der skyes pa'i lus kyi tshad ni ma gleng shig // de ci'i phyir zhe na/ gang zag chos la skyon 'dogs pa de'i lus kyi tshad thos na// mod la khrag tu skyug par 'gyur ba'am/ 'chi ba'am/ srog la 'bab pa'i sdug bsngal lam/ mya ngan gyi zug rngu skye ba 'am/ ldum bu brngas pa ltar skams shing rnying par 'gyur du 'ong ste/ gang zag der skyes pa'i lus kyi tshad ni thos na yang nyes pa de lta bu yod pa de tsam ste/ de'i lus kyi tshad ni de yin no// zhes nas bcom ldan 'das kyis tshe dang ldan pa sha ra dwa ti'i bu la skabs dbye ba ma mdzad do// gsol pa bcom ldan 'das kyis bstan du gsol/ chos 'jig par 'gyur pa'i sug las bgyis shing bstsags pa des/ chos la skyon 'dogs pa'i gang zag lus 'di 'dra ba yongs su 'dzin par 'gyur ro zhes bgyi bas ni/ ma byung ba'i skye bo rnams la snang ba bgyis par 'gyur ro// bcom ldan 'das kyis bka' stsal pa/ sha ra dwa ti'i bu de ni chos 'jig par 'gyur ba'i las byas pa dang / bsags pa dang tshang bar byas pa dang / rdzogs par byas pa dang yongs su bzung ba dang / yongs su bskang ba des/ 'di srid cig du sems can dmyal bar sdug bsngal myong bar 'gyur ro// 'di srid cig tu byol song gi nang du sdug bsngal myong bar 'gyur ro// 'di srid cig tu gshin rje'i 'jig rten du sdug bsngal myong bar 'gyur ro zhes byas pa de nyid kyis kyang // ma byung ba'i skye bo rnams la snang ba byas par 'gyur ro gsol pa bcom ldan 'das de de lags so// bde bar gshegs pa de de lags so// bcom ldan 'das de nyid kyis kyang dkar zhing rigs dang ldan pa'i gang zag rnams nongs pa spong zhing // bdag cag gis de lta bu'i sdug bsngal nyams su myong bar 'gyur du 'ong ngo zhes srog gi don du yang dam pa'i chos mi spong ngo // de nas tshe dang ldan pa rab 'byor gyis/ bcom ldan 'das la 'di skad ces gsol to// bcom ldan 'das rigs kyi bu'am rigs kyi bu mo dag gis gang zag dam pa'i chos spong ba'i nongs pa brjod pa 'di thos na/ bdag cag kyang ngan song dag du sdug bsngal gyi rnam pa de lta bu myong du 'ong ngo // de bzhin gshegs pa mi mthong ba dang / chos mi thos pa dang / dge 'dun bsnyen cing bkur du med par 'gyur du 'ong ngo // sangs rgyas 'byung ba med pa'i sangs rgyas kyi zhing du skyes su 'ong ngo // mi 'phongs par 'gyur du 'ong ngo / shin du 'jungs pa'i sems dang ldan par 'gyur du 'ong ngo zhes bgyi bar/ lus dang dag dang yid kyi las shin du bsdam par bgyi'o// yang tshe dang ldan pa rab 'byor gyis/ bcom ldan 'das la 'di skad ces gsol to// bcom ldan 'das tshig gi las bgyis shing bstsags pa ni/ chos 'jig par 'gyur ba'i las bgyis shing bsags par 'gyur ro// bcom ldan 'das kyis bka' stsal pa/ rab 'byor tshig gi las byas shing bsags pas/ chos 'jig par 'gyur ba'i las byas shing bsags par 'gyur te/ rab 'byor skyes bu glen pa shes rab kyi pha rol du phyin pa 'di la skyon gdags par sems shing // phyir spong bar sems pa de dag kyang chos dang 'dul ba de nyid la rab tu 'byung bar mi 'gyur ro// rab 'byor shes rab kyi pha rol du phyin pa la skyon btags shing phyir spangs pas/ sangs rgyas bcom ldan 'das rnams kyi byang chub la skyon btags shing phyir spangs bar 'gyur ro// sangs rgyas kyi byang chub la skyon btags shing phyir spangs pas/ 'das pa dang / ma byon pa dang / da ltar byung ba'i sangs rgyas bcom ldan 'das rnams kyi rnam pa thams cad mkhyen pa nyid la skyon btags shing phyir spangs par 'gyur ro// rnam pa thams cad mkhyen pa nyid la skyon btags shing phyir spangs pas/ chos la skyon btags shing phyir spangs par 'gyur ro// chos phyir spangs pas dge 'dun phyir spangs par 'gyur ro// dge 'dun phyir spangs pas/ 'jig rten pa'i yang dag pa'i lta ba phyir spangs par 'gyur ro// 'jig rten pa'i yang dag pa'i lta ba phyir spangs pas/ sbyin pa'i pha rol du phyin pa phyir spangs par 'gyur ro// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa phyir spangs par 'gyur ro// nang stong pa nyid phyir spangs par 'gyur ro// dngos po med pa'i ngo bo nyid stong pa nyid kyi bar du phyir spangs par 'gyur ro// dran pa nye bar gzhag pa bzhi phyir spangs par 'gyur ro// 'phags pa'i lam yan lag brgyad pa'i bar du phyir spangs par 'gyur ro// 'phags pa'i bden pa bzhi dang / bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi phyir spangs par 'gyur ro// rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa lnga phyir spangs par 'gyur ro// ting nge 'dzin thams cad dang / gzungs kyi sgo thams cad dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad phyir spangs par 'gyur ro// thams cad shes pa nyid dang / lam gyi rnam pa shes pa nyid dang / rnam pa thams cad mkhyen pa nyid phyir spangs par 'gyur ro// rnam pa thams cad mkhyen pa nyid phyir spangs pas/ bsod nams ma yin pa'i phung po tshad med grangs med dpag tu med pa yongs su gzung bar 'gyur ro// bsod nams ma yin pa'i phung po tshad med grangs med dpag tu med pa yongs su bzung bas/ sems can dmyal ba dang / byol song dang / kyi nang du sdug bsngal ba dang / yid mi bde ba tshad med grangs med dpag tu med pa myong bar 'gyur ro// rab 'byor gyis gsol pa/ bcom ldan 'das skyes bu glen pa gang shes rab kyi pha rol du phyin pa 'di slar spong ba de dag rnam pa du zhig gis/ shes rab kyi pha rol du phyin pa zab mo 'di slar spong bar 'gyur// bcom ldan 'das kyis bka' stsal pa/ rab 'byor skyes bu glen pa de dag rnam pa bzhis shes rab kyi pha rol du phyin pa phyir spong bar 'gyur ro// gsol pa bzhi gang dang gang zhig lags/ bcom ldan 'das kyis bka' stsal pa/ skyes bu glen pa gang shes rab kyi pha rol du phyin pa zab mo 'di spong ba de dag ni bdud kyis byin gyis brlabs pa yin te/ rab 'byor rgyu dang po des na/ shes rab kyi pha rol du phyin pa zab mo 'di la phyir spong bar 'gyur ro// chos zab mo rnams la yid ches pa dang / dad cing mos pa med pa yin te/ rgyu gnyis pa des na shes rab kyi pha rol du phyin pa zab mo 'di la phyir spong bar 'gyur ro// rab 'byor skyes bu glen pa de dag ni sdig pa'i grogs po'i lag du song ba yin te/ brtson 'grus med cing phung po lnga la mngom par zhen pas/ rgyu gsum pa des na/ shes rab kyi pha rol du phyin pa zab mo 'di la phyir spong bar 'gyur ro// rab 'byor skyes bu glen pa de dag ni zhe sdang gi spyod pa can yin te/ de dag bdag bstod cing gzhan smod par gyur pas/ rgyu bzhi pa des na shes rab kyi pha rol du phyin pa zab mo 'di la phyir spong bar 'gyur te/ rab 'byor rnam pa bzhi po de dag gis skyes bu glen pa de dag shes rab kyi pha rol du phyin pa zab mo 'di la phyir spong bar 'gyur ro// gsol pa bcom ldan 'das shes rab kyi pha rol du phyin pa 'di ni brtson 'grus chung ba dang / dge ba'i rtsa ba dang mi ldan zhing sdig pa'i grogs po'i sug par mchis pa rnams kyis mos par dka'o// bcom ldan 'das kyis bka' stsal pa/ rab 'byor de de bzhin te/ shes rab kyi pha rol du phyin pa zab mo 'di ni brtson 'grus chung ba dang / dge ba'i rtsa ba dang mi ldan zhing sdig pa'i grogs po'i lag tu lhung ba rnams kyis mos par dka'o// gsol ba bcom ldan 'das de ltar mos par dka' ba'i shes rab kyi pha rol du phyin pa de ji tsam du zab pa lags// bcom ldan 'das kyis bka' stsal pa/ rab 'byor gzugs ni ma bcings ma grol ba ste/ de ci'i phyir zhe na/ rab 'byor gzugs la rang bzhin med pa ni gzugs so// tshor ba dang / 'du shes dang / 'du byed dang / rnam par shes pa ni ma bcings ma grol ba ste/ de ci'i phyir zhe na/ rab 'byor rnam par shes pa la rang bzhin med pa ni rnam par shes pa'o// rab 'byor skye mched dang khams dang / rten cing 'brel par 'byung ba ma bcings ma grol ba'o// de ci'i phyir zhe na/ rten cing 'brel par 'byung ba la rang bzhin med pa ni rten cing 'brel par 'byung ba'o// sbyin pa'i pha rol du phyin pa ni ma bcings ma grol ba ste/ de ci'i phyir zhe na/ rab 'byor sbyin pa'i pha rol du phyin pa la rang bzhin med pa ni/ sbyin pa'i pha rol du phyin pa'o// rab 'byor tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa ni ma bcings ma grol ba ste/ de ci'i phyir zhe na/ rab 'byor shes rab kyi pha rol du phyin pa la rang bzhin med pa ni/ shes rab kyi pha rol du phyin pa'o// rab 'byor nang stong pa nyid ni ma bcings ma grol ba ste/ de ci'i phyir zhe na/ rab 'byor nang stong pa nyid la rang bzhin med pa ni nang stong pa nyid do// rab 'byor phyi stong pa nyid ni ma bcings ma grol ba ste/ de ci'i phyir zhe na/ rab 'byor phyi stong pa nyid la rang bzhin med pa ni phyi stong pa nyid do// rab 'byor phyi nang stong pa nyid ni ma bcings ma grol ba ste/ de ci'i phyir zhe na/ rab 'byor phyi nang stong pa nyid la rang bzhin med pa ni phyi nang stong pa nyid do// rab 'byor dngos po med pa'i ngo bo nyid stong pa nyid kyi bar ni ma bcings ma grol ba ste/ de ci'i phyir zhe na/ rab 'byor dngos po med pa'i ngo bo nyid stong pa nyid la rang bzhin med pa ni/ dngos po med pa'i ngo bo nyid stong pa nyid do// rab 'byor dran pa nye bar gzhag pa rnams ni ma bcings ma grol ba ste/ de ci'i phyir zhe na/ rab 'byor dran pa nye bar gzhag pa rnams la rang bzhin med pa ni/ dran pa nye bar gzhag pa rnams so/ rab 'byor yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa ni ma bcings ma grol ba ste/ de ci'i phyir zhe na/ rab 'byor 'phags pa'i lam yan lag brgyad pa la rang bzhin med pa ni/ 'phags pa'i lam yan lag brgyad pa'o// rab 'byor 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams ni ma bcings ma grol ba ste/ de ci'i phyir zhe na/ rab 'byor gzugs med pa'i snyoms par 'jug pa rnams la rang bzhin med pa ni/ gzugs med pa'i snyoms par 'jug pa rnams so// rab 'byor rnam par thar pa rnams dang / mthar gyis gnas pa'i snyoms par 'jug pa rnams dang / stong pa nyid dang / mtshan ma med pa dang smon pa med pa dang / mngon par shes pa rnams ni ma bcings ma grol ba ste/ de ci'i phyir zhe na/ rab 'byor mngon par shes pa rnams la rang bzhin med pa ni mngon par shes pa rnams so// rab 'byor ting nge 'dzin rnams dang / gzungs kyi sgo rnams dang / de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / sangs rgyas kyi chos ma 'dres pa rnams ni ma bcings ma grol ba ste/ de ci'i phyir zhe na/ rab 'byor sangs rgyas kyi chos ma 'dres pa rnams la rang bzhin med pa ni/ sangs rgyas kyi chos ma 'dres pa rnams so// rab 'byor thams cad shes pa nyid dang / lam gyi rnam pa shes pa nyid dang / rnam pa thams cad mkhyen pa nyid ni ma bcings ma grol ba ste/ de ci'i phyir zhe na/ rab 'byor rnam pa thams cad mkhyen pa nyid la'ang rang bzhin med pa ni/ rnam pa thams cad mkhyen pa nyid do// rab 'byor gzugs kyi sngon gyi mtha' ni ma bcings ma grol ba ste/ de ci'i phyir zhe na/ rab 'byor sngon gyi mtha' dngos po med pa'i rang bzhin ni gzugs so// rab 'byor tshor ba dang 'du shes dang 'du byed dang rnam par shes pa'i sngon gyi mtha' ni ma bcings ma grol ba ste/ de ci'i phyir zhe na/ rab 'byor sngon gyi mtha' dngos po med pa'i rang bzhin ni rnam par shes pa'o/ rab 'byor rnam pa thams cad mkhyen pa nyid kyi bar gyi sngon gyi mtha' ni ma bcings ma grol ba ste/ de ci'i phyir zhe na rab 'byor sngon gyi mtha' dngos po med pa'i rang bzhin ni/ rnam pa thams cad mkhyen pa nyid do// rab 'byor gzugs kyi phyi ma'i mtha' ni ma bcings ma grol ba ste/ de ci'i phyir zhe na/ rab 'byor phyi ma'i mtha' dngos po med pa'i rang bzhin ni gzugs so// rab 'byor tshor ba dang / 'du shes dang / 'du byed dang / rnam par shes pa'i phyi ma'i mtha' ma bcings ma grol ba ste/ de ci'i phyir zhe na/ rab 'byor phyi ma'i mtha' dngos po med pa'i rang bzhin ni rnam par shes pa'o// rab 'byor rnam pa thams cad mkhyen pa nyid kyi bar gyi phyi ma'i mtha' ni ma bcings ma grol ba ste/ de ci'i phyir zhe na/ rab 'byor phyi ma'i mtha' dngos po med pa'i rang bzhin ni rnam pa thams cad mkhyen pa nyid do// rab 'byor gzugs kyi da ltar byung ba ni ma bcings ma grol ba ste/ de ci'i phyir zhe na/ rab 'byor da ltar byung ba dngos po med pa'i rang bzhin ni gzugs so// rab 'byor tshor ba dang / 'du shes dang / 'du byed dang rnam par shes pa'i da ltar byung ba ni ma bcings ma grol ba ste/ de ci'i phyir zhe na/ rab 'byor da ltar byung ba dngos po med pa'i rang bzhin ni rnam par shes pa'o// rab 'byor rnam pa thams cad mkhyen pa nyid kyi bar gyi da ltar byung ba ni ma bcings ma grol ba ste/ de ci'i phyir zhe na/ rab 'byor da ltar byung ba'i dngos po med pa'i rang bzhin ni rnam pa thams cad mkhyen pa nyid do// gsol pa bcom ldan 'das shes rab kyi pha rol du phyin pa ni brtson 'grus chung ba dge ba'i rtsa ba ma bskyed pa/ sdig pa'i grogs po'i sug par lhung pa/ bdud kyi dbang du gyur ba le lo can/ brtson 'grus btang ba/ dran pa nyams pa/ shes bzhin dang mi ldan pa rnams kyis mos par dka'o/ bcom ldan 'das kyis bka' stsal pa/ rab 'byor de de bzhin te/ rab 'byor shes rab kyi pha rol du phyin pa ni brtson 'grus chung pa dge ba'i rtsa ba ma bskyed pa/ sdig pa'i grogs po'i lag du lhung ba/ bdud kyi dbang du gyur pa le lo can/ brtson 'grus btang pa/ dran pa nyams pa/ shes bzhin dang mi ldan pa rnams kyis mos par dka'o// rab 'byor gzhan yang gzugs rnam par dag pa gang yin pa de ni/ 'bras bu rnam par dag pa'o// tshor ba dang 'du shes dang 'du byed dang rnam par shes pa rnam par dag pa gang yin pa de ni 'bras bu rnam par dag pa'o// skye mched dang khams dang rten cing 'brel bar 'byung ba rnam par dag pa gang yin pa de ni 'bras bu rnam par dag pa'o// sbyin pa'i pha rol du phyin pa rnam par dag pa gang yin pa de ni/ 'bras bu rnam par dag pa'o// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa rnam par dag pa gang yin pa de ni 'bras bu rnam par dag pa'o// nang stong pa nyid rnam par dag pa gang yin pa de ni 'bras bu rnam par dag pa'o// dngos po med pa'i ngo bo nyid stong pa nyid kyi bar rnam par dag pa gang yin pa de ni 'bras bu rnam par dag pa'o// byang chub kyi phyogs kyi chos sum cu rtsa bdun rnam par dag pa gang yin pa de ni/ 'bras bu rnam par dag pa'o/ 'phags pa'i bden pa dang / bsam gtan dang tshad med pa dang / gzugs med pa'i snyoms par 'jug pa rnams rnam par dag pa gang yin pa de ni/ 'bras bu rnam par dag pa'o/ rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams rnam par dag pa gang yin pa de ni/ 'bras bu rnam par dag pa'o// ting nge 'dzin rnams dang / gzungs kyi sgo rnams rnam par dag pa gang yin pa de ni/ 'bras bu rnam par dag pa'o// de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad rnam par dag pa gang yin pa de ni/ 'bras bu rnam par dag pa'o/ thams cad shes pa nyid dang / lam gyi rnam pa shes pa nyid dang / rnam pa thams cad mkhyen pa nyid rnam par dag pa gang yin pa de ni/ 'bras bu rnam par dag pa'o// rab 'byor gzhan yang gzugs yongs su dag pa gang yin pa de ni shes rab kyi pha rol du phyin pa yongs su dag pa/ shes rab kyi pha rol du phyin pa yongs su dag pa gang yin pa de ni gzugs yongs su dag pa ste/ de ltar na gzugs yongs su dag pa dang / shes rab kyi pha rol du phyin pa yongs su dag pa 'di la gnyis su med de gnyis su byar med so so ma yin tha mi dad do// tshor ba dang 'du shes dang 'du byed dang rnam par shes pa yongs su dag pa gang yin pa de ni/ shes rab kyi pha rol du phyin pa yongs su dag pa/ shes rab kyi pha rol du phyin pa yongs su dag pa gang yin pa de ni/ rnam par shes pa yongs su dag pa ste/ de ltar na rnam par shes pa yongs su dag pa dang / shes rab kyi pha rol du phyin pa yongs su dag pa 'di la gnyis su med de gnyis su byar med so so ma yin tha mi dad do// rnam pa thams cad mkhyen pa nyid kyi bar du yongs su dag pa gang yin pa de ni/ shes rab kyi pha rol du phyin pa yongs su dag pa/ shes rab kyi pha rol du phyin pa yongs su dag pa gang yin pa de ni/ rnam pa thams cad mkhyen pa nyid yongs su dag pa ste/ de ltar na rnam pa thams cad mkhyen pa nyid yongs su dag pa dang / shes rab kyi pha rol du phyin pa yongs su dag pa 'di la gnyis su med de gnyis su byar med so so ma yin tha mi dad do// rab 'byor gzhan yang bdag rnam par dag pa gang yin pa de ni/ gzugs rnam par dag pa/ gzugs rnam par dag pa gang yin pa de ni/ bdag rnam par dag pa ste/ de ltar na bdag rnam par dag pa dang / gzugs rnam par dag pa 'di la gnyis su med de gnyis su byar med so so ma yin tha mi dad do// bdag rnam par dag pa gang yin pa de ni/ tshor ba dang 'du shes dang 'du byed dang / rnam par shes pa rnam par dag pa/ rnam par shes pa rnam par dag pa gang yin pa de ni/ bdag rnam par dag pa ste/ de ltar na bdag rnam par dag pa dang / rnam par shes pa rnam par dag pa 'di la gnyis su med de gnyis su byar med so so ma yin tha mi dad do// bdag rnam par dag pa gang yin pa de ni/ rnam pa thams cad mkhyen pa nyid kyi bar du rnam par dag pa/ rnam pa thams cad mkhyen pa nyid rnam par dag pa gang yin pa de ni/ bdag rnam par dag pa ste/ de ltar na bdag rnam par dag pa dang / rnam pa thams cad mkhyen pa nyid rnam par dag pa 'di la gnyis su med de gnyis su byar med so so ma yin tha mi dad do// sems can dang / srog dang gso ba dang / skyes bu dang gang zag dang / shed can dang shed bdag dang / byed pa po dang tshor ba po dang / shes pa po dang / mthong ba po rnam par dag pa gang yin pa de ni/ gzugs rnam par dag pa/ gzugs rnam par dag pa gang yin pa de ni/ mthong ba po rnam par dag pa ste/ de ltar na mthong ba po rnam par dag pa dang / gzugs rnam par dag pa 'di la gnyis su med de gnyis su byar med so so ma yin tha mi dad do// sems can dang / mthong ba po'i bar du rnam par dag pa gang yin pa de ni/ tshor ba dang 'du shes dang / 'du byed dang rnam par shes pa rnam par dag pa dang / rnam par shes pa rnam par dag pa gang yin pa de ni/ mthong ba po rnam par dag pa ste/ de ltar na mthong ba po rnam par dag pa dang / rnam par shes pa rnam par dag pa 'di la gnyis su med de gnyis su byar med so so ma yin tha mi dad do// sems can dang mthong ba po'i bar du rnam par dag pa gang yin pa de ni/ rnam pa thams cad mkhyen pa nyid kyi bar du rnam par dag pa/ rnam pa thams cad mkhyen pa nyid rnam par dag pa gang yin pa de ni/ mthong ba po rnam par dag pa ste/ de ltar na mthong ba po rnam par dag pa dang / rnam pa thams cad mkhyen pa nyid rnam par dag pa 'di la gnyis su med de gnyis su byar med so so ma yin tha mi dad do// rab 'byor gzhan yang bdag yongs su dag pas/ gzugs yongs su dag pa/ gzugs yongs su dag pas/ bdag yongs su dag pa ste/ de ltar na bdag yongs su dag pa dang / gzugs yongs su dag pa 'di la gnyis su med de gnyis su byar med so so ma yin tha mi dad do// bdag yongs su dag pas tshor ba dang 'du shes dang 'du byed dang rnam par shes pa yongs su dag pa/ rnam par shes pa yongs su dag pas bdag yongs su dag pa ste/ de ltar na bdag yongs su dag pa dang / rnam par shes pa yongs su dag pa 'di la gnyis su med de gnyis su byar med so so ma yin tha mi dad do// bdag yongs su dag pas/ rnam pa thams cad mkhyen pa nyid kyi bar du yongs su dag pa/ rnam pa thams cad mkhyen pa nyid yongs su dag pas/ bdag yongs su dag pa ste/ de ltar na bdag yongs su dag pa dang / rnam pa thams cad mkhyen pa nyid yongs su dag pa 'di la gnyis su med de gnyis su byar med so so ma yin tha mi dad do// sems can dang / mthong ba po'i bar du yongs su dag pas/ gzugs yongs su dag pa/ gzugs yongs su dag pas/ mthong ba po'i bar du yongs su dag pa ste/ de ltar na mthong ba po yongs su dag pa dang / gzugs yongs su dag pa 'di la gnyis su med de gnyis su byar med so so ma yin tha mi dad do// sems can dang mthong ba po'i bar du yongs su dag pas/ rnam pa thams cad mkhyen pa nyid kyi bar du yongs su dag pa/ rnam pa thams cad mkhyen pa nyid yongs su dag pas/ mthong ba po yongs su dag pa ste/ de ltar na mthong ba po yongs su dag pa dang / rnam pa thams cad mkhyen pa nyid yongs su dag pa 'di la gnyis su med de gnyis su byar med so so ma yin tha mi dad do// rab 'byor gzhan yang 'dod chags rnam par dag pas/ gzugs rnam par dag pa/ gzugs rnam par dag pas/ 'dod chags rnam par dag pa/ de ltar na 'dod chags rnam par dag pa dang / gzugs rnam par dag pa 'di la gnyis su med de gnyis su byar med sa so ma yin tha mi dad do// 'dod chags rnam par dag pas/ rnam pa thams cad mkhyen pa nyid kyi bar du rnam par dag pa/ rnam pa thams cad mkhyen pa nyid rnam par dag pas/ 'dod chags rnam par dag pa ste/ de ltar na 'dod chags rnam par dag pa dang / rnam pa thams cad mkhyen pa nyid rnam par dag pa 'di la gnyis su med de gnyis su byar med so so ma yin tha mi dad do// zhe sdang rnam par dag pas/ gzugs rnam par dag pa/ gzugs rnam par dag pas/ zhe sdang rnam par dag pa ste/ de ltar na zhe sdang rnam par dag pa dang / gzugs rnam par dag pa 'di la gnyis su med de gnyis su med de gnyis su byar med so so ma yin tha mi dad do// zhe sdang rnam par dag pas/ rnam pa thams cad mkhyen pa nyid kyi bar du rnam par dag pa/ rnam pa thams cad mkhyen pa nyid rnam par dag pas/ zhe sdang rnam par dag pa ste/ de ltar na zhe sdang rnam par dag pa dang / rnam pa thams cad mkhyen pa nyid rnam par dag pa 'di la gnyis su med de gnyis su byar med so so ma yin tha mi dad do// gti mug rnam par dag pas/ gzugs rnam par dag pa/ gzugs rnam par dag pas/ gti mug rnam par dag pa ste/ de ltar na gti mug rnam par dag pa dang / gzugs rnam par dag pa 'di la gnyis su med de gnyis su byar med so so ma yin tha mi dad do// gti mug rnam par dag pas/ rnam pa thams cad mkhyen pa nyid kyi bar du rnam par dag pa/ rnam pa thams cad mkhyen pa nyid rnam par dag pas/ gti mug rnam par dag pa ste/ de ltar na gti mug rnam par dag pa dang / rnam pa thams cad mkhyen pa nyid rnam par dag pa 'di la gnyis su de gnyis su byar med so so ma yin tha mi dad do// rab 'byor gzhan yang 'dod chags yongs su dag pas/ gzugs yongs su dag pa/ gzugs yongs su dag pas/ 'dod chags yongs su dag pa ste/ de ltar na 'dod chags yongs su dag pa dang / gzugs yongs su dag pa 'di la gnyis su med de gnyis su byar med so so ma yin tha mi dad do// 'dod chags yongs su dag pas/ rnam pa thams cad mkhyen pa nyid kyi bar du yongs su dag pa/ rnam pa thams cad mkhyen pa nyid yongs su dag pas/ 'dod chags yongs su dag pa ste/ de ltar na 'dod chags yongs su dag pa dang / rnam pa thams cad mkhyen pa nyid yongs su dag pa 'di la gnyis su med de gnyis su byar med so so ma yin tha mi dad do// zhe sdang yongs su dag pas/ gzugs yongs su dag pa/ gzugs yongs su dag pas/ zhe sdang yongs su dag pa ste/ de ltar na zhe sdang yongs su dag pa dang / gzugs yongs su dag pa 'di la gnyis su med de gnyis su byar med so so ma yin tha mi dad do// zhe sdang yongs su dag pas/ rnam pa thams cad mkhyen pa nyid kyi bar du yongs su dag pa/ rnam pa thams cad mkhyen pa nyid yongs su dag pas/ zhe sdang yongs su dag pa ste/ de ltar na zhe sdang yongs su dag pa dang / rnam pa thams cad mkhyen pa nyid yongs su dag pa 'di la gnyis su med de gnyis su byar med so so ma yin tha mi dad do// gti mug yongs su dag pas/ gzugs yongs su dag pa/ gzugs yongs su dag pas/ gti mug yongs su dag pa ste/ de ltar na gti mug yongs su dag pa dang / gzugs yongs su dag pa 'di la gnyis su med de gnyis su byar med so so ma yin tha mi dad do// gti mug yongs su dag pas/ rnam pa thams cad mkhyen pa nyid kyi bar du yongs su dag pa/ rnam pa thams cad mkhyen pa nyid yongs su dag pas/ gti mug yongs su dag pa ste/ de ltar na gti mug yongs su dag pa dang / rnam pa thams cad mkhyen pa nyid yongs su dag pa 'di la gnyis su med de gnyis su byar med so so ma yin tha mi dad do// rab 'byor gzhan yang ma rig pa rnam par dag pas/ 'du byed rnam par dag pa/ 'du byed rnam par dag pas/ ma rig pa rnam par dag pa ste/ de ltar nam rig pa rnam par dag pa dang / 'du byed rnam par dag pa 'di la gnyis su med de gnyis su byar med so so ma yin tha mi dad do// 'du byed rnam par dag pas/ rnam par shes pa rnam par dag pa/ rnam par shes pa rnam par dag pas/ ming dang gzugs rnam par dag pa/ ming dang gzugs rnam par dag pas/ skye mched drug rnam par dag pa/ skye mched drug rnam par dag pas/ reg pa rnam par dag pa/ reg pa rnam par dag pas/ tshor ba rnam par dag pa/ tshor ba rnam par dag pas/ sred pa rnam par dag pa/ sred pa rnam par dag pas/ len pa rnam par dag pa/ len pa rnam par dag pas/ srid pa rnam par dag pa/ srid pa rnam par dag pas/ skye ba rnam par dag pa/ skye ba rnam par dag pas/ rga shi rnam par dag pa/ rga shi rnam par dag pas/ skye ba rnam par dag pa ste/ de ltar na skye ba rnam par dag pa dang / rga shi rnam par dag pa 'di la gnyis su med de gnyis su byar med so so ma yin tha mi dad do// rga shi rnam par dag pas/ shes rab kyi pha rol du phyin pa rnam par dag pa/ shes rab kyi pha rol du phyin pa rnam par dag pas/ rga shi rnam par dag pa ste/ de ltar na rga shi rnam par dag pa dang / shes rab kyi pha rol du phyin pa rnam par dag pa 'di la gnyis su med de gnyis su byar med so so ma yin tha mi dad do// shes rab kyi pha rol du phyin pa rnam par dag pas bsam gtan gyi pha rol du phyin pa rnam par dag pa/ bsam gtan gyi pha rol du phyin pa rnam par dag pas/ brtson 'grus kyi pha rol du phyin pa rnam par dag pa/ brtson 'grus kyi pha rol du phyin pa rnam par dag pas/ bzod pa'i pha rol du phyin pa rnam par dag pa/ bzod pa'i pha rol du phyin pa rnam par dag pas/ tshul khrims kyi pha rol du phyin pa rnam par dag pa/ tshul khrims kyi pha rol du phyin pa rnam par dag pas/ sbyin pa'i pha rol du phyin pa rnam par dag pa/ sbyin pa'i pha rol du phyin pa rnam par dag pas/ tshul khrims kyi pha rol du phyin pa rnam par dag pa ste/ de ltar na sbyin pa'i pha rol du phyin pa rnam par dag pa dang / tshul khrims kyi pha rol du phyin pa rnam par dag pa 'di la gnyis su med de gnyis su byar med so so ma yin tha mi dad do// sbyin pa'i pha rol du phyin pa rnam par pas/ nang stong pa nyid rnam par dag pa/ nang stong pa nyid rnam par dag pas/ sbyin pa'i pha rol du phyin pa rnam par dag pa ste/ de ltar na sbyin pa'i pha rol du phyin pa rnam par dag par dang / nang stong pa nyid rnam par dag pa 'di la gnyis su med de gnyis su byar med so so ma yin tha mi dad do// nang stong pa nyid rnam par dag pas/ phyi stong pa nyid rnam par dag pa/ phyi stong pa nyid rnam par dag pas/ phyi nang stong pa nyid rnam par dag pa/ phyi nang stong pa nyid rnam par dag pas/ ngo bo nyid stong pa nyid kyi bar du rnam par dag pa/ ngo bo nyid stong pa nyid kyi bar du rnam par dag pas/ dngos po med pa'i ngo bo nyid stong pa nyid rnam par dag pa/ dngos po med pa'i ngo bo nyid stong pa nyid rnam par dag pas/ ngo bo nyid stong pa nyid rnam par dag pa ste/ de ltar na ngo bo nyid stong pa nyid rnam par dag pa dang / dngos po med pa'i ngo bo nyid stong pa nyid rnam par dag pa 'di la gnyis su med de gnyis su byar med so so ma yin tha mi dad do// dngos po med pa'i ngo bo nyid stong pa nyid rnam par dag pas/ dran pa nye bar gzhag pa rnam par dag pa/ dran pa nye bar gzhag pa rnam par dag pas/ dngos po med pa'i ngo bo nyid stong pa nyid rnam par dag pa ste/ de ltar na dngos po med pa'i ngo bo nyid stong pa nyid rnam par dag pa dang / dran pa nye bar gzhag pa rnam par dag pa 'di la gnyis su med de gnyis su byar med so so ma yin tha mi dad do// dran pa nye bar gzhag pa rnam par dag pas/ yang dag par spong ba rnam par dag pa/ yang dag par spong ba rnam par dag pas/ rdzu 'phrul gyi rkang pa rnam par dag pa/ rdzu 'phrul gyi rkang pa rnam par dag pas/ dbang po rnam par dag pa/ dbang po rnam par dag pas/ stobs rnam par dag pa/ stobs rnam par dag pas/ byang chub kyi yan lag rnam par dag pa/ byang chub kyi yan lag rnam par dag pas/ lam rnam par dag pa/ lam rnam par dag pas/ byang chub kyi yan lag rnam par dag pa ste/ de ltar na byang chub kyi yan lag rnam par dag pa dang / lam rnam par dag pa 'di la gnyis su med de gnyis su byar med so so ma yin tha mi dad do// lam rnam par dag pas/ 'phags pa'i bden pa rnam par dag pa/ 'phags pa'i bden pa rnam par dag pas/ bsam gtan rnam par dag pa/ bsam gtan rnam par dag pas/ tshad med pa rnam par dag pa/ tshad med pa rnam par dag pas/ gzugs med pa'i snyoms par 'jug pa rnam par dag pa/ gzugs med pa'i snyoms par 'jug pa rnam par dag pas/ rnam par thar pa brgyad rnam par dag pa/ rnam par thar pa brgyad rnam par dag pas/ mthar gyis gnas pa'i snyoms par 'jug pa dgu rnam par dag pa/ mthar gyis gnas pa'i snyoms par 'jug pa rnam par dag pas/ stong pa nyid dang / mtshan ma med pa dang smon pa med pa rnam par dag pa/ stong pa nyid dang / mtshan ma med pa dang / smon pa med pa rnam par dag pas/ mngon par shes pa rnam par dag pa/ mngon par shes pa rnam par dag pas/ ting nge 'dzin rnam par dag pa/ ting nge 'dzin rnam par dag pas/ gzungs kyi sgo rnam par dag pa/ gzungs kyi sgo rnam par dag pas/ de bzhin gshegs pa'i stobs rnam par dag pa/ de bzhin gshegs pa'i stobs rnam par dag pas/ mi 'jigs pa rnam par dag pa/ mi 'jigs pa rnam par dag pas/ so so yang dag phar rig pa rnam par dag pa/ so so yang dag par rig pa rnam par dag pas/ sangs rgyas kyi chos ma 'dres pa rnam par dag pa/ sangs rgyas kyi chos ma 'dres pa rnam par dag pas/ thams cad shes pa nyid rnam par dag pa/ thams cad shes pa nyid rnam par dag pas/ lam gyi rnam par shes pa nyid rnam par dag pa/ lam gyi rnam par shes pa nyid rnam par dag pas/ rnam pa thams cad mkhyen pa nyid rnam par dag pa/ rnam pa thams cad mkhyen pa nyid rnam par dag pas/ lam gyi rnam pa shes pa nyid rnam par dag pa ste/ de ltar na lam gyi rnam pa shes pa nyid rnam par dag pa dang / rnam pa thams cad mkhyen pa nyid rnam par dag pa 'di la gnyis su med de gnyis su byar med so so ma yin tha mi dad do// rab 'byor gzhan yang shes rab kyi pha rol du phyin pa rnam par dag pas/ gzugs rnam par dag pa/ gzugs rnam par dag pas/ rnam pa thams cad mkhyen pa nyid rnam par dag pa ste/ de ltar na shes rab kyi pha rol du phyin pa rnam par dag pa dang / gzugs rnam par dag pa dang / rnam pa thams cad mkhyen pa nyid rnam par dag pa 'di la gnyis su med de gnyis su byar med so so ma yin tha mi dad do// shes rab kyi pha rol du phyin pa rnam par dag pas/ tshor ba dang / 'du shes dang / 'du byed dang / rnam par shes pa rnam par dag pa/ rnam par shes pa rnam par dag pas/ rnam pa thams cad mkhyen pa nyid rnam par dag pa ste/ de ltar na shes rab kyi pha rol du phyin pa rnam par dag pa dang / rnam par shes pa rnam par dag pa dang / rnam pa thams cad mkhyen pa nyid rnam par dag pa 'di la gnyis su med de gnyis su byar med so so ma yin tha mi dad do// shes rab kyi pha rol du phyin pa rnam par dag pas/ mig rnam par dag pa/ mig rnam par dag pas/ rnam pa thams cad mkhyen pa nyid rnam par dag pa ste/ de ltar na shes rab kyi pha rol du phyin pa rnam par dag pa dang / mig rnam par dag pa dang / rnam pa thams cad mkhyen pa nyid rnam par dag pa 'di la gnyis su med de gnyis su byar med so so ma yin tha mi dad do// shes rab kyi pha rol du phyin pa rnam par dag pas/ rna ba dang / sna dang / lce dang / lus dang / yid rnam par dag pa/ yid rnam par dag pas/ rnam pa thams cad mkhyen pa nyid rnam par dag pa ste/ de ltar na shes rab kyi pha rol du phyin pa rnam par dag pa dang / yid rnam par dag pa dang / rnam pa thams cad mkhyen pa nyid rnam par dag pa 'di la gnyis su med de gnyis su byar med so so ma yin tha mi dad do// shes rab kyi pha rol du phyin pa rnam par dag pas/ gzugs rnam par dag pa/ gzugs rnam par dag pas/ rnam pa thams cad mkhyen pa nyid rnam par dag pa ste/ de ltar na shes rab kyi pha rol du phyin pa rnam par dang / gzugs rnam par dag pa dang / rnam pa thams cad mkhyen pa nyid rnam par dag pa 'di la gnyis su med de gnyis su byar med so so ma yin tha mi dad do// shes rab kyi pha rol du phyin pa rnam par dag pas/ sgra dang dri dang / ro dang reg dang chos rnam par dag pa/ chos rnam par dag pas/ rnam pa thams cad mkhyen pa nyid rnam par dag pa ste/ de ltar na shes rab kyi pha rol du phyin pa rnam par dag pa dang / chos rnam par dag pa dang / rnam pa thams cad mkhyen pa nyid rnam par dag pa 'di la gnyis su med de gnyis su byar med so so ma yin tha mi dad do// shes rab kyi pha rol du phyin pa rnam par dag pas/ mig gi rnam par shes pa rnam par dag pa/ mig gi rnam par shes pa rnam par dag pas/ rnam pa thams cad mkhyen pa nyid rnam par dag pa ste/ de ltar na shes rab kyi pha rol du phyin pa rnam par dag pa dang / mig gi rnam par shes pa rnam par dag pa dang / rnam pa thams cad mkhyen pa nyid rnam par dag pa 'di la gnyis su med de gnyis su byar med so so ma yin tha mi dad do// shes rab kyi pha rol du phyin pa rnam par dag pas/ rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa rnam par dag pa/ yid kyi rnam par shes pa rnam par dag pas/ rnam pa thams cad mkhyen pa nyid rnam par dag pa ste/ de ltar na shes rab kyi pha rol du phyin pa rnam par dag pa dang / yid kyi rnam par shes pa rnam par dag pa dang / rnam pa thams cad mkhyen pa nyid rnam par dag pa 'di la gnyis su med de gnyis su byar med so so ma yin tha mi dad do// shes rab kyi pha rol du phyin pa rnam par dag pas/ mig gi 'dus te reg pa rnam par dag pa/ mig gi 'dus te reg pa rnam par dag pas/ rnam pa thams cad mkhyen pa nyid rnam par dag pa ste/ de ltar na shes rab kyi pha rol du phyin pa rnam par dag pa dang / mig gi 'dus te reg pa rnam par dag pa dang / rnam pa thams cad mkhyen pa nyid rnam par dag pa 'di la gnyis su med de gnyis su byar med sa so ma yin tha mi dad do// shes rab kyi pha rol du phyin pa rnam par dag pas/ rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa rnam par dag pa/ yid kyi 'dus te reg pa rnam par dag pas/ rnam pa thams cad mkhyen pa nyid rnam par dag pa ste/ de ltar na shes rab kyi pha rol du phyin pa rnam par dag pa dang / yid kyi 'dus te reg pa rnam par dag pa dang / rnam pa thams cad mkhyen pa nyid rnam par dag pa 'di la gnyis su med de gnyis su byar med so so ma yin tha mi dad do// shes rab kyi pha rol du phyin pa rnam par dag pas/ mig gi 'dus te reg pa'i rkyen gyis tshor ba rnam par dag pa/ mig gi 'dus te reg pa'i rkyen gyis tshor ba rnam par dag pas/ rnam pa thams cad mkhyen pa nyid rnam par dag pa ste/ de ltar na shes rab kyi pha rol du phyin pa rnam par dag pa dang / mig gi 'dus te reg pa'i rkyen gyis tshor ba rnam par dag pa dang / rnam pa thams cad mkhyen pa nyid rnam par dag pa 'di la gnyis su med de gnyis su byar med so so ma yin tha mi dad do// shes rab kyi pha rol du phyin pa rnam par dag pas/ rna ba'i 'dus te reg ba'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba rnam par dag pa/ yid kyi 'dus te reg pa'i rkyen gyis tshor ba rnam par dag pas/ rnam pa thams cad mkhyen pa nyid rnam par dag pa ste/ de ltar na shes rab kyi pha rol du phyin pa rnam par dag pa dang / yid kyi 'dus te reg pa'i rkyen gyis tshor ba rnam par dag pa dang / rnam pa thams cad mkhyen pa nyid rnam par dag pa 'di la gnyis su med de gnyis su byar med so so ma yin tha mi dad do// bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa rnam par dag pas/ gzugs rnam par dag pa/ gzugs rnam par dag pas/ rnam pa thams cad mkhyen pa nyid rnam par dag pa ste/ de ltar na sbyin pa'i pha rol du phyin pa rnam par dag pa dang / gzugs rnam par dag pa dang / rnam pa thams cad mkhyen pa nyid rnam par dag pa 'di la gnyis su med de gnyis su byar med so so ma yin tha mi dad do// sbyin pa'i pha rol du phyin pa rnam par dag pas/ tshor ba dang 'du shes dang / 'du byed dang rnam par shes pa rnam par dag pa/ rnam par shes pa rnam par dag pas/ rnam pa thams cad mkhyen pa nyid rnam par dag pa ste/ de ltar na sbyin pa'i pha rol du phyin pa rnam par dag pa dang / rnam par shes pa rnam par dag pa dang / rnam pa thams cad mkhyen pa nyid rnam par dag pa 'di la gnyis su med de gnyis su byar med so so ma yin tha mi dad do// sbyin pa'i pha rol du phyin pa rnam par dag pas/ mig rnam par dag pa/ mig rnam par dag pas/ rnam pa thams cad mkhyen pa nyid rnam par dag pa ste/ de ltar na sbyin pa'i pha rol du phyin pa rnam par dag pa dang / mig rnam par dag pa dang / rnam pa thams cad mkhyen pa nyid rnam par dag pa 'di la gnyis su med de gnyis su byar med so so ma yin tha mi dad do// sbyin pa'i pha rol du phyin pa rnam par dag pas/ rna ba dang sna dang lce dang lus dang / yid rnam par dag pa/ yid rnam par dag pas/ rnam pa thams cad mkhyen pa nyid rnam par dag pa ste/ de ltar na sbyin pa'i pha rol du phyin pa rnam par dag pa dang / yid rnam par dag pa dang / rnam pa thams cad mkhyen pa nyid rnam par dag pa 'di la gnyis su med de gnyis su byar med so so ma yin tha mi dad do// sbyin pa'i pha rol du phyin pa rnam par dag pas/ gzugs rnam par dag pa/ gzugs rnam par dag pas/ rnam pa thams cad mkhyen pa nyid rnam par dag pa ste/ de ltar na sbyin pa'i pha rol du phyin pa rnam par dag pa dang / gzugs rnam par dag pa dang / rnam pa thams cad mkhyen pa nyid rnam par dag pa 'di la gnyis su med de gnyis su byar med so so ma yin tha mi dad do// sbyin pa'i pha rol du phyin pa rnam par dag pas/ sgra dang dri dang ro dang reg dang chos rnam par dag pa/ chos rnam par dag pas/ rnam pa thams cad mkhyen pa nyid rnam par dag pa ste/ de ltar na sbyin pa'i pha rol du phyin pa rnam par dag pa dang / chos rnam par dag pa dang / rnam pa thams cad mkhyen pa nyid rnam par dag pa 'di la gnyis su med de gnyis su byar med so so ma yin tha mi dad do/ sbyin pa'i pha rol du phyin pa rnam par dag pas/ mig gi rnam par shes pa rnam par dag pa/ mig gi rnam par shes pa rnam par dag pas/ rnam pa thams cad mkhyen pa nyid rnam par dag pa ste/ de ltar na sbyin pa'i pha rol du phyin pa rnam par dag pa dang / mig gi rnam par shes pa rnam par dag pa dang / rnam pa thams cad mkhyen pa nyid rnam par dag pa 'di la gnyis su med de gnyis su byar med so so ma yin tha mi dad do// sbyin pa'i pha rol du phyin pa rnam par dag pas/ rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa rnam par dag pa/ yid kyi rnam par shes pa rnam par dag pas/ rnam pa thams cad mkhyen pa nyid rnam par dag pa ste/ de ltar na sbyin pa'i pha rol du phyin pa rnam par dag pa dang / yid kyi rnam par shes pa rnam par dag pa dang / rnam pa thams cad mkhyen pa nyid rnam par dag pa 'di la gnyis su med de gnyis su byar med so so ma yin tha mi dad do// sbyin pa'i pha rol du phyin pa rnam par dag pas/ mig gi 'dus te reg pa rnam par dag pa/ mig gi 'dus te reg pa rnam par dag pas/ rnam pa thams cad mkhyen pa nyid rnam par dag pa ste/ de ltar na sbyin pa'i pha rol du phyin pa rnam par dag pa dang / mig gi 'dus te reg pa rnam par dag pa dang / rnam pa thams cad mkhyen pa nyid rnam par dag pa 'di la gnyis su med de gnyis su byar med so so ma yin tha mi dad do// sbyin pa'i pha rol du phyin pa rnam par dag pas/ rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa rnam par dag pa/ yid kyi 'dus te reg pa rnam par dag pas/ rnam pa thams cad mkhyen pa nyid rnam par dag pa ste/ de ltar na sbyin pa'i pha rol du phyin pa rnam par dag pa dang / yid kyi 'dus te reg pa rnam par dag pa dang / rnam pa thams cad mkhyen pa nyid rnam par dag pa 'di la gnyis su med de gnyis su byar med so so ma yin tha mi dad do// sbyin pa'i pha rol du phyin pa rnam par dag pas/ mig gi 'dus te reg pa'i rkyen gyis tshor ba rnam par dag pa/ mig gi 'dus te reg pa'i rkyen gyis tshor ba rnam par dag pas/ rnam pa thams cad mkhyen pa nyid rnam par dag pa ste/ de ltar na sbyin pa'i pha rol du phyin pa rnam par dag pa dang / mig gi 'dus te reg pa'i rkyen gyis tshor ba rnam par dag pa dang / rnam pa thams cad mkhyen pa nyid rnam par dag pa 'di la gnyis su med de gnyis su byar med so so ma yin tha mi dad do/ sbyin pa'i pha rol du phyin pa rnam par dag pas/ rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba rnam par dag pa/ yid kyi 'dus te reg pa'i rkyen gyis tshor ba rnam par dag pas/ rnam pa thams cad mkhyen pa nyid rnam par dag pa ste/ de ltar na sbyin pa'i pha rol du phyin pa rnam par dag pa dang / yid kyi 'dus te reg pa'i rkyen gyis tshor ba rnam par dag pa dang / rnam pa thams cad mkhyen pa nyid rnam par dag pa 'di la gnyis su med de gnyis su byar med so so ma yin tha mi dad do// nang stong pa nyid rnam par dag pas/ gzugs rnam par dag pa/ gzugs rnam pa dag pas/ rnam pa thams cad mkhyen pa nyid rnam par dag pa ste/ de ltar na nang stong pa nyid rnam par dag pa dang / gzugs rnam par dag pa dang / rnam pa thams cad mkhyen pa nyid rnam par dag pa 'di la gnyis su med de gnyis su byar med so so ma yin tha mi dad do// nang stong pa nyid rnam par dag pas/ yid kyi 'dus te reg pa'i rkyen gyis tshor ba'i bar du rnam par dag pa/ yid kyi 'dus te reg pa'i rkyen gyis tshor ba rnam par dag pas/ rnam pa thams cad mkhyen pa nyid rnam par dag pa ste/ de ltar na nang stong pa nyid rnam par dag pa dang / yid kyi 'dus te reg pa'i rkyen gyis tshor ba rnam par dag pa dang / rnam pa thams cad mkhyen pa nyid rnam par dag pa 'di la gnyis su med de gnyis su byar med so so ma yin tha mi dad do// dngos po med pa'i ngo bo nyid stong pa nyid kyi bar du rnam par dag pas/ gzugs rnam par dag pa/ gzugs rnam par dag pas/ rnam pa thams cad mkhyen pa nyid rnam par dag pa ste/ de ltar na dngos po med pa'i ngo bo nyid stong pa nyid rnam par dag pa dang / gzugs rnam par dag pa dang / rnam pa thams cad mkhyen pa nyid rnam par dag pa 'di la gnyis su med de gnyis su byar med so so ma yin tha mi dad do// dngos po med pa'i ngo bo nyid stong pa nyid rnam par dag pas/ yid kyi 'dus te reg pa'i rkyen gyis tshor ba'i bar du rnam par dag pa/ yid kyi 'dus te reg pa'i rkyen gyis tshor ba rnam par dag pas/ rnam pa thams cad mkhyen pa nyid rnam par dag pa ste/ de ltar na dngos po med pa'i ngo bo nyid stong pa nyid rnam par dag pa dang / yid kyi 'dus te reg pa'i rkyen gyis tshor ba rnam par dag pa dang / rnam pa thams cad mkhyen pa nyid rnam par dag pa 'di la gnyis su med de gnyis su byar med so so ma yin tha mi dad do// dran pa nye bar gzhag pa rnam par dag pas/ gzugs rnam par dag pa/ gzugs rnam par dag pas/ rnam pa thams cad mkhyen pa nyid rnam par dag pa ste/ de ltar na dran pa nye bar gzhag pa rnam par dag pa dang / gzugs rnam par dag pa dang / rnam pa thams cad mkhyen pa nyid rnam par dag pa 'di la gnyis su med de gnyis su byar med so so ma yin tha mi dad do// dran pa nye bar gzhag pa rnam par dag pas/ yid kyi 'dus te reg pa'i rkyen gyis tshor ba'i bar du rnam par dag pa/ yid kyi 'dus te reg pa'i rkyen gyi sa tshor ba rnam par dag pas/ rnam pa thams cad mkhyen pa nyid rnam par dag pa ste/ de ltar na dran pa nye bar gzhag pa rnam par dag pa dang / yid kyi 'dus te reg pa'i rkyen gyis tshor ba rnam par dag pa dang / rnam pa thams cad mkhyen pa nyid rnam par dag pa 'di la gnyis su med de gnyis su byar med so so ma yin tha mi dad do// 'phags pa'i lam yan lag brgyad pa'i bar du rnam par dag pas/ gzugs rnam par dag pa/ gzugs rnam par dag pas/ rnam pa thams cad mkhyen pa nyid rnam par dag pa ste/ de ltar na 'phags pa'i lam yan lag brgyad pa rnam par dag pa dang / gzugs rnam par dag pa dang / rnam pa thams cad mkhyen pa nyid rnam par dag pa 'di la gnyis su med de gnyis su byar med so so ma yin tha mi dad do// 'phags pa'i lam yan lag brgyad pa'i bar du rnam par dag pas/ yid kyi 'dus te reg pa'i rkyen gyis tshor ba'i bar du rnam par dag pa/ yid kyi 'dus te reg pa'i rkyen gyis tshor ba rnam par dag pas/ rnam pa thams cad mkhyen pa nyid rnam par dag pa ste/ de ltar na 'phags pa'i lam yan lag brgyad pa rnam par dag pa dang / yid kyi 'dus te reg pa'i rkyen gyis tshor ba rnam par dag pa dang / rnam pa thams cad mkhyen pa nyid rnam par dag pa 'di la gnyis su med de gnyis su byar med so so ma yin tha mi dad do// 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs dang / mi 'jigs pa dang / so so yang dag par rig pa dang / byams pa chen po dang / snying rje chen po dang / sangs rgyas kyi chos ma 'dres pa rnam par dag pas/ gzugs rnam par dag pa/ gzugs rnam par dag pas/ rnam pa thams cad mkhyen pa nyid rnam par dag pa ste/ de ltar na sangs rgyas kyi chos ma 'dres pa rnam par dag pa dang / gzugs rnam par dag pa dang / rnam pa thams cad mkhyen pa nyid rnam par dag pa 'di la gnyis su med de gnyis su byar med sa so ma yin tha mi dad do// 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs dang / mi 'jigs pa dang / so so yang dag par rig pa dang / byams pa chen po dang / snying rje chen po dang / sangs rgyas kyi chos ma 'dres pa rnam par dag pas/ yid kyi 'dus te reg pa'i rkyen gyis tshor ba'i bar du rnam par dag pas/ yid kyi 'dus te reg pa'i rkyen gyis tshor ba rnam par dag pas/ rnam pa thams cad mkhyen pa nyid rnam par dag pa ste/ de ltar na sangs rgyas kyi chos ma 'dres pa rnam par dag pa dang / yid kyi 'dus te reg pa'i rkyen gyis tshor ba rnam par dag pa dang / rnam pa thams cad mkhyen pa nyid rnam par dag pa 'di la gnyis su med de gnyis su byar med so so ma yin tha mi dad do// rgyun tu zhugs pa'i 'bras bu rnam par dag pas/ gzugs rnam par dag pa/ gzugs rnam par dag pas/ rnam pa thams cad mkhyen pa nyid rnam par dag pa ste/ de ltar na rgyun tu zhugs pa'i 'bras bu rnam par dag pa dang / gzugs rnam par dag pa dang / rnam pa thams cad mkhyen pa nyid rnam par dag pa 'di la gnyis su med de gnyis su byar med sa so ma yin tha mi dad do// // shes rab kyi pha rol du phyin pa stong phrag nyi shu lnga pa// bam po sum cu dgu pa/ rgyun du zhugs pa'i 'bras bu rnam par dag pas/ yid kyi 'dus te reg pa'i rkyen gyis tshor ba'i bar du rnam par dag pa/ yid kyi 'dus te reg pa'i rkyen gyis tshor ba rnam par dag pas/ rnam pa thams cad mkhyen pa nyid rnam par dag pa ste/ de ltar na rgyun du zhugs pa'i 'bras bu rnam par dag pa dang / yid kyi 'dus te reg pa'i rkyen gyis tshor ba rnam par dag pa dang / rnam pa thams cad mkhyen pa nyid rnam par dag pa 'di la gnyis su med de gnyis su byar med so so ma yin tha mi dad do// lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub rnam par dag pas/ gzugs rnam par dag pa/ gzugs rnam par dag pas/ rnam pa thams cad mkhyen pa nyid rnam par dag pa ste/ de ltar na rang byang chub rnam par dag pa dang / gzugs rnam par dag pa dang / rnam pa thams cad mkhyen pa nyid rnam par dag pa 'di la gnyis su med de gnyis su byar med so so ma yin tha mi dad do// lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub rnam par dag pas/ yid kyi 'dus te reg pa'i rkyen gyis tshor ba'i bar du rnam par dag pa yid kyi 'dus te reg pa'i rkyen gyis tshor ba rnam par dag pas/ rnam pa thams cad mkhyen pa nyid rnam par dag pa ste/ de ltar na rang byang chub rnam par dag pa dang / yid kyi 'dus te reg pa'i rkyen gyis tshor ba rnam par dag pa dang / rnam pa thams cad mkhyen pa nyid rnam par dag pa 'di la gnyis su med de gnyis su byar med so so ma yin tha mi dad do// lam gyi rnam par shes pa nyid rnam par dag pas/ gzugs rnam par dag pa/ gzugs rnam par dag pas/ rnam pa thams cad mkhyen pa nyid rnam par dag pa ste/ de ltar na lam gyi rnam pa shes pa nyid rnam par dag pa dang / gzugs rnam par dag pa dang / rnam par thams cad mkhyen pa nyid rnam par dag pa 'di la gnyis su med de/ gnyis su byar med so so ma yin tha mi dad do// lam gyi rnam pa shes pa nyid rnam par dag pas/ yid kyi 'dus te reg pa'i rkyen gyis tshor ba'i bar du rnam par dag pa/ yid kyi 'dus te reg pa'i rkyen gyis tshor ba rnam par dag pas/ rnam pa thams cad mkhyen pa nyid rnam par dag pa ste/ de ltar na lam gyi rnam pa shes pa nyid rnam par dag pa dang / yid kyi 'dus te reg pa'i rkyen gyis tshor ba rnam par dag pa dang / rnam pa thams cad mkhyen pa nyid rnam par dag pa 'di la gnyis su med de gnyis su byar med so so ma yin tha mi dad do// rnam pa thams cad mkhyen pa nyid rnam par dag pas/ gzugs rnam par dag pas/ rnam pa thams cad mkhyen pa nyid rnam par dag pa ste/ de ltar na rnam pa thams cad mkhyen pa nyid rnam par dag pa dang / gzugs rnam par dag pa dang / rnam pa thams cad mkhyen pa nyid rnam par dag pa 'di la gnyis su med de gnyis su byar med so so ma yin tha mi dad do// rnam pa thams cad mkhyen pa nyid rnam par dag pas/ yid kyi 'dus te reg pa'i rkyen gyis tshor ba'i bar du rnam par dag pa/ yid kyi 'dus te reg pa'i rkyen gyis tshor ba rnam par dag pas/ rnam pa thams cad mkhyen pa nyid rnam par dag pa ste/ de ltar na rnam pa thams cad mkhyen pa nyid rnam par dag pa dang / yid kyi 'dus te reg pa'i rkyen gyis tshor ba rnam par dag pa dang / rnam pa thams cad mkhyen pa nyid rnam par dag pa 'di la gnyis su med de gnyis su byar med so so ma yin tha mi dad do// rab 'byor gzhan yang rnam pa thams cad mkhyen pa nyid rnam par dag pas/ gzugs rnam par dag pa/ gzugs rnam par dag pas/ shes rab kyi pha rol du phyin pa rnam par dag pa ste/ de ltar na rnam pa thams cad mkhyen pa nyid rnam par dag pa dang / gzugs rnam par dag pa dang / shes rab kyi pha rol du phyin pa rnam par dag pa 'di la gnyis su med de gnyis su byar med so so ma yin tha mi dad do// rnam pa thams cad mkhyen pa nyid rnam par dag pas/ tshor ba dang / 'du shes dang / 'du byed dang / rnam par shes pa rnam par dag pa/ rnam par shes pa rnam par dag pas/ shes rab kyi pha rol du phyin pa rnam par dag pa ste/ de ltar na rnam pa thams cad mkhyen pa nyid rnam par dag pa dang / rnam par shes pa rnam par dag pa dang / shes rab kyi pha rol du phyin pa rnam par dag pa 'di la gnyis su med de gnyis su byar med so so ma yin tha mi dad do// rnam pa thams cad mkhyen pa nyid rnam par dag pas/ yid kyi 'dus te reg pa'i rkyen gyis tshor ba'i bar du rnam par dag pa/ yid kyi 'dus te reg pa'i rkyen gyis tshor ba rnam par dag pas/ shes rab kyi pha rol du phyin pa rnam par dag pa ste/ de ltar na rnam pa thams cad mkhyen pa nyid rnam par dag pa dang / yid kyi 'dus te reg pa'i rkyen gyis tshor ba rnam par dag pa dang / shes rab kyi pha rol du phyin pa rnam par dag pa 'di la gnyis su med de gnyis su byar med so so ma yin tha mi dad do// rnam pa thams cad mkhyen pa nyid rnam par dag pas/ gzugs rnam par dag pa/ gzugs rnam par dag pas/ bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa rnam par dag pa ste/ de ltar na rnam pa thams cad mkhyen pa nyid rnam par dag pa dang / gzugs rnam par dag pa dang / sbyin pa'i pha rol du phyin pa rnam par dag pa 'di la gnyis su med de gnyis su byar med so so ma yin tha mi dad do// rnam pa thams cad mkhyen pa nyid rnam par dag pas/ yid kyi 'dus te reg pa'i rkyen gyis tshor ba'i bar du rnam par dag pa/ yid kyi 'dus te reg pa'i rkyen gyis tshor ba rnam par dag pas/ bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa rnam par dag pa ste/ de ltar na rnam par thams cad mkhyen pa nyid rnam par dag pa dang / yid kyi 'dus te reg pa'i rkyen gyis tshor ba rnam par dag pa dang / sbyin pa'i pha rol du phyin pa rnam par dag pa 'di la gnyis su med de gnyis su byar med so so ma yin tha mi dad do// rab 'byor gzhan yang 'dus byas rnam par dag pas/ 'dus ma byas rnam par dag pa ste/ de ltar na 'dus byas rnam par dag pa dang / 'dus ma byas rnam par dag pa 'di la gnyis su med de gnyis su byar med so so ma yin tha mi dad do// rab 'byor gzhan yang 'das pa rnam par dag pas/ ma 'ongs pa dang / da ltar byung ba rnam par dag pa ste/ de ltar na 'das pa rnam par dag pa dang / ma 'ongs pa dang / da ltar byung ba rnam par dag pa 'di la gnyis su med de gnyis su byar med so so ma yin tha mi dad do// ma 'ongs pa rnam par dag pas/ 'das pa dang / da ltar byung ba rnam par dag pa ste/ de ltar na ma 'ongs pa rnam par dag pa dang / 'das pa dang / da ltar byung ba rnam par dag pa 'di la gnyis su med de gnyis su byar med so so ma yin tha mi dad do// da ltar byung ba rnam par dag pas/ 'das pa dang ma 'ongs pa rnam par dag pa ste/ de ltar na da ltar byung ba rnam par dag pa dang / 'das pa dang ma 'ongs pa rnam par dag pa 'di la gnyis su med de gnyis su byar med so so ma yin tha mi dad do// shes rab kyi pha rol du phyin pa stong phrag nyi shu lnga pa las sems can dmyal ba'i le'u ste/ nyi shu drug pa'o// // de nas tshe dang ldan pa sha ra dwa ti'i bus bcom ldan 'das la 'di skad ces gsol to// bcom ldan 'das rnam par dag pa 'di ni zab po// bcom ldan 'das kyis bka' stsal pa/ shin du rnam par dag pa'i phyir ro// sha ra dwa ti'i bus gsol pa gang shin du rnam par dag pa'i slad du/ rnam par dag pa zab pa lags/ bcom ldan 'das kyis bka' stsal pa/ sha ra dwa ti'i bu gzugs rnam par dag pa'i phyir/ rnam par dag pa zab bo// tshor ba dang 'du shes dang 'du byed dang / rnam par shes pa rnam par dag pa'i phyir/ rnam par dag pa zab bo// mig rnam par dag pa'i phyir/ rnam par dag pa zab bo// rna ba dang sna dang lce dang lus dang / yid rnam par dag pa'i phyir/ rnam par dag pa zab bo/ gzugs rnam par dag pa'i phyir/ rnam par dag pa zab bo// sgra dang dri dang ro dang reg dang / chos rnam par dag pa'i phyir/ rnam par dag pa zab bo// mig gi rnam par shes pa rnam par dag pa'i phyir/ rnam par dag pa zab bo// rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa rnam par dag pa'i phyir/ rnam par dag pa zab bo// mig gi 'dus te reg pa rnam par dag pa'i phyir rnam par dag pa zab bo// rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa rnam par dag pa'i phyir/ rnam par dag pa zab bo// mig gi 'dus te reg pa'i rkyen gyis tshor ba rnam par dag pa'i phyir/ rnam par dag pa zab bo// rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba rnam par dag pa'i phyir/ rnam par dag pa zab bo// sa'i khams rnam par dag pa'i phyir/ rnam par dag pa zab bo// chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams rnam par dag pa'i phyir/ rnam par dag pa zab bo// ma rig pa rnam par dag pa'i phyir/ rnam par dag pa zab bo// 'du byed dang rnam par shes pa dang / ming dang gzugs dang / skye mched drug dang / reg pa dang tshor ba dang sred pa dang len pa dang srid pa dang skye ba dang / rga shi rnam par dag pa'i phyir rnam par dag pa zab bo// sbyin pa'i pha rol du phyin pa rnam par dag pa'i phyir/ rnam par dag pa zab bo// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa rnam par dag pa'i phyir/ rnam par dag pa zab bo// nang stong pa nyid rnam par dag pa'i phyir/ rnam par dag pa zab bo// dngos po med pa'i ngo bo nyid stong pa nyid kyi bar du rnam par dag pa'i phyir/ rnam par dag pa zab bo// dran pa nye bar gzhag pa rnam par dag pa'i phyir/ rnam par dag pa zab bo/ yang dag par spong ba dang / rdzu 'phrul kyi rkang pa dang / dbang po dang stobs dang / byang chub kyi yan lag dang / 'phags pa'i lam yan lag brgyad pa rnam par dag pa'i phyir/ rnam par dag pa zab bo// 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa brgyad rnam par dag pa'i phyir/ rnam par dag pa zab bo// thams cad shes pa nyid dang / lam gyi rnam pa shes pa nyid dang / rnam pa thams cad mkhyen pa nyid rnam par dag pa'i phyir/ rnam par dag pa zab bo// gsol ba/ bcom ldan 'das rnam par dag pa ni snang ba'o// bcom ldan 'das kyis bka' stsal pa/ shin du rnam par dag pa'i phyir ro// sha ra dwa ti'i bus gsol pa/ bcom ldan 'das gang rnam par dag pa'i slad du/ rnam par dag par snang ba lags/ bcom ldan 'das kyis bka' stsal pa/ sha ra dwa ti'i bu gzugs rnam par dag pa'i phyir/ rnam par dag pa snang ba'o// tshor ba dang 'du shes dang 'du byed dang / rnam par shes pa rnam par dag pa'i phyir/ rnam par dag pa snang ba'o// mig rnam par dag pa'i phyir/ rnam par dag pa snang ba'o// rna ba dang sna dang lce dang lus dang yid rnam par dag pa'i phyir/ rnam par dag pa snang ba'o// gzugs rnam par dag pa'i phyir/ rnam par dag pa snang ba'o// sgra dang dri dang ro dang reg dang / chos rnam par dag pa'i phyir/ rnam par dag pa snang ba'o// mig gi rnam par shes pa rnam par dag pa'i phyir/ rnam par dag pa snang ba do// rna ba'i rnam par shes pa dang / sna'i rnam par shes pa dang / lce'i rnam par shes pa dang lus kyi rnam par shes pa dang / yid kyi rnam par shes pa rnam par dag pa'i phyir/ rnam par dag pa snang ba'o// mig gi 'dus te reg pa rnam par dag pa'i phyir/ rnam par dag pa snang ba'o// rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa rnam par dag pa'i phyir/ rnam par dag pa snang ba'o// mig gi 'dus te reg pa'i rkyen gyis tshor ba rnam par dag pa'i phyir/ rnam par dag pa snang ba'o// rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor pa dang / lce'i 'dus te reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba rnam par dag pa'i phyir/ rnam par dag pa snang ba'o// sa'i khams rnam par dag pa'i phyir/ rnam par dag pa snang ba'o// chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams rnam par dag pa'i phyir/ rnam par dag pa snang ba'o// ma rig pa rnam par dag pa'i phyir/ rnam par dag pa snang ba'o// 'du byed dang / rnam par shes pa dang / ming dang gzugs dang skye mched drug dang / reg pa dang tshor ba dang sred pa dang / len pa dang srid pa dang skye ba dang / rga shi rnam par dag pa'i phyir/ rnam par dag pa snang ba'o// shes rab kyi pha rol du phyin pa rnam par dag pa'i phyir/ rnam par dag pa snang ba'o// bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa rnam par dag pa'i phyir/ rnam par dag pa snang ba'o// nang stong pa nyid rnam par dag pa'i phyir/ rnam par dag pa snang ba'o// dngos po med pa'i ngo bo nyid stong pa nyid kyi bar du rnam par dag pa'i phyir/ rnam par dag pa snang ba'o/ dran pa nye bar gzhag pa rnam par dag pa'i phyir/ rnam par dag pa snang ba'o// yang dag par spong ba dang / rdzu 'phrul gyi rkang pa dang / dbang po dang stobs dang / byang chub kyi yan lag dang / 'phags pa'i lam yan lag brgyad pa rnam par dag pa'i phyir/ rnam par dag pa snang ba'o// 'phags pa'i bden pa dang / bsam gtan dang tshad med pa dang / gzugs med pa'i snyoms par 'jug pa rnam par dag pa'i phyir/ rnam par dag pa snang ba'o// rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang mtshan ma med pa dang / smon pa med pa dang / mngon par shes pa rnam par dag pa'i phyir/ rnam par dag pa snang ba'o// ting nge 'dzin dang gzungs kyi sgo dang / de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa brgyad rnam par dag pa'i phyir/ rnam par dag pa snang ba'o// thams cad shes pa nyid dang / lam gyi rnam par shes pa nyid dang / rnam pa thams cad mkhyen pa nyid rnam par dag pa'i phyir/ rnam par dag pa snang ba'o// gsol pa bcom ldan 'das rnam par dag pa ni nying gi mtshams sbyor ba ma mchis pa'o// bcom ldan 'das kyis bka' stsal pa/ shin du rnam par dag pa'i phyir ro// shwa ra dwa ti'i bus gsol pa bcom ldan 'das gang la nying gi mtshams sbyor ba ma mchis pa rnam par dag pa lags/ bcom ldan 'das kyis bka' stsal pa/ gzugs la 'thob med cing nying gi mtshams sbyor ba med pa ni rnam par dag pa'o// tshor ba dang 'du shes dang 'du byed dang / rnam par shes pa la 'pho ba med cing nying gi mtshams sbyor ba med pa ni rnam par dag pa'o// rnam pa thams cad mkhyen pa nyid kyi bar du 'pho ba med cing nying gi mtshams sbyor bar med pa ni rnam par dag pa'o// gsol pa bcom ldan 'das rnam par dag pa ni/ kun nas nyon mongs pa ma mchis pa'o// bcom ldan 'das kyis bka' stsal pa/ shin du rnam par dag pa'i phyir ro// sha ra dwa ti'i bus gsol pa/ bcom ldan 'das gang la kun nas nyon mongs pa ma mchis pa'i slad du/ kun nas nyon mongs pa ma mchis pa rnam par dag pa lags/ bcom ldan 'das kyis bka' stsal pa// gzugs rang bzhin gyis 'od gsal ba'i phyir rnam par dag pa kun nas nyon mongs pa med do// tshor ba 'du shes dang 'du byed dang / rnam par shes pa rang bzhin gyis 'od gsal ba'i phyir rnam par dag pa kun nas nyon mongs pa med pa'o// rnam pa thams cad mkhyen pa nyid kyi bar du rang bzhin gyis 'od gsal ba'i phyir/ rnam par dag pa kun nas nyon mongs pa med pa'o// gsol pa bcom ldan 'das rnam par dag pa ni thob par bgyi ba dang / mngon par rtogs par bgyi ba ma mchis pa'o// bcom ldan 'das kyis bka' stsal pa/ sha ra dwa ti'i bu shin du rnam par dag pa'i phyir ro// gsol pa bcom ldan 'das gang la thob par bgyi ba ma mchis pa dang / mngon par rtogs par bgyi ba ma mchis pa rnam par dag pa lags bcom ldan 'das kyis bka' stsal pa/ gzugs thob par bya ba med pa dang / mngon par rtogs par bya ba med pa ni rnam par dag pa'o// tshor ba dang 'du shes dang 'du byed dang / rnam par shes pa thob par bya ba med pa dang / mngon par rtogs par bya ba med pa ni rnam par dag pa'o// rnam pa thams cad mkhyen pa nyid kyi bar du thob par bya ba med pa dang / mngon par rtogs par bya ba med pa ni rnam par dag pa'o// gsol pa bcom ldan 'das rnam par dag pa ni mngon par ma grub pa'o// bcom ldan 'das kyis bka' stsal pa/ sha ra dwa ti'i bu shin du rnam par dag pa'i phyir ro// gsol pa bcom ldan 'das gang mngon par ma grub pa rnam par dag pa lags// bcom ldan 'das kyis bka' stsal pa/ sha ra dwa ti'i bu gzugs mngon par ma grub pa ni rnam par dag pa'o// tshor ba dang 'du shes dang 'du byed dang / rnam par shes pa mngon par ma grub pa ni rnam par dag pa'o// rnam pa thams cad mkhyen pa nyid kyi bar du mngon par ma grub pa ni rnam par dag pa'o// gsol pa bcom ldan 'das rnam par dag pa ni 'dod pa'i khams su skye ba ma lags so// bcom ldan 'das kyis bka' stsal pa/ sha ra dwa ti'i bu shin du rnam par dag pa'i phyir ro// gsol pa bcom ldan 'das ci'i slad du rnam par dag pa 'dod pa'i khams su skye ba ma lags/ bcom ldan 'das kyis bka' stsal pa/ sha ra dwa ti'i bu 'dod pa'i khams rang bzhin gyis mi dmigs pa'i phyir rnam par dag pa ni skye ba ma yin no// gsol pa bcom ldan 'das rnam par dag pa ni gzugs kyi khams su skye ba ma lags so// bcom ldan 'das kyis bka' stsal pa/ sha ra dwa ti'i bu shin du rnam par dag pa'i phyir ro// gsol pa/ bcom ldan 'das ci'i slad du rnam par dag pa gzugs kyi khams su skye ba ma lags/ bcom ldan 'das kyis bka' stsal pa/ sha ra dwa ti'i bu gzugs kyi khams rang bzhin gyis mi dmigs pa'i phyir/ rnam par dag pa ni skye ba ma yin no// gsol pa bcom ldan 'das rnam par dag pa ni gzugs med pa'i khams su skye ba ma lags so// bcom ldan 'das kyis bka' stsal pa/ shar dwa ti'i bu shin du rnam par dag pa'i phyir ro// gsol pa bcom ldan 'das ci'i slad du rnam par dag pa gzugs med pa'i khams su skye ba ma lags/ bcom ldan 'das kyis bka' stsal pa/ sha ra dwa ti'i bu gzugs med pa'i khams rang bzhin gyis mi dmigs pa'i phyir/ rnam par dag pa ni skye ba ma yin no// gsol pa bcom ldan 'das rnam par dag pa ni 'tshal ba ma mchis pa'o// bcom ldan 'das kyis bka' stsal pa/ sha ra dwa ti'i bu shin tu rnam par dag pa'i phyir ro// gsol pa bcom ldan 'das ji ltar na rnam par dag pa 'tshal ba ma mchis pa lags/ bcom ldan 'das kyis bka' stsal pa/ sha ra dwa ti'i bu chos la sems med pa'i phyir rnam par dag pa la shes pa med do// gsol pa bcom ldan 'das rnam par dag pas gzugs ma 'tshal to// bcom ldan 'das kyis bka' stsal pa/ sha ra dwa ti'i bu shin du rnam par dag pa'i phyir ro/ // gsol pa bcom ldan 'das ji ltar na rnam par dag pas gzugs ma 'tshal ba lags/ bcom ldan 'das gyis bka' stsal pa/ rang gi mtshan nyid stong pa nyid kyi phyir rnam par dag pas gzugs ma shes so// gsol pa bcom ldan 'das rnam par dag pas tshor ba dang / 'du shes dang 'du byed dang / rnam par shes pa ma 'tshal to// bcom ldan 'das kyis bka' stsal pa/ sha ra dwa ti'i bu shin du rnam par dag pa'i phyir ro// sha ra dwa ti'i bus gsol pa/ bcom ldan 'das ji ltar na rnam par dag pas tshor ba dang 'du shes dang / 'du byed dang rnam par shes pa ma 'tshal ba lags/ bcom ldan 'das kyis bka' stsal pa sha ra dwa ti'i bu rang gi mtshan nyid stong pa nyid kyi phyir/ rnam par dag pas tshor ba dang 'du shes dang 'du byed dang / rnam par shes pa mi shes so// gsol pa bcom ldan 'das rnam par dag pas chos thams cad la 'tshal to// bcom ldan 'das kyis bka' stsal pa/ sha ra dwa ti'i bu shin du rnam par dag pa'i phyir ro// gsol pa bcom ldan 'das ji ltar na rnam par dag pas chos thams cad ma 'tshal ba lags/ bcom ldan 'das kyis bka' stsal pa/ sha ra dwa ti'i bu rang gi mtshan nyid stong pa nyid kyi phyir/ rnam par dag pas chos thams cad mi shes so// gsol pa bcom ldan 'das shes rab kyi pha rol du phyin pa ni rnam pa thams cad mkhyen pa nyid la sman par mi bgyid/ gnod par mi bgyid do// bcom ldan 'das kyis bka' stsal pa/ sha ra dwa ti'i bu shin du rnam par dag pa'i phyir ro// gsol pa/ bcom ldan 'das ji ltar na shes rab kyi pha rol du phyin pa rnam pa thams cad mkhyen pa nyid la sman par mi bgyid/ gnod par mi bgyid pa lags/ bcom ldan 'das kyis bka' stsal pa/ sha ra dwa ti'i bu chos kyi dbyings 'dug pa nyid kyi phyir/ shes rab kyi pha rol du phyin pa rnam pa thams cad mkhyen pa nyid la phan par mi byed/ gnod par mi byed do// gsol pa bcom ldan 'das shes rab kyi pha rol du phyin pa rnam par dag pa ni chos gang yang yongs su len pa ma mchis so// bcom ldan 'das kyis bka' stsal pa/ sha ra dwa ti'i bu shin du rnam par dag pa'i phyir ro// gsol pa bcom ldan 'das ji ltar na shes rab kyi pha rol du phyin pa rnam par dag pa chos gang yang yongs su len pa ma mchis pa lags/ bcom ldan 'das kyi bka' stsal pa/ sha ra dwa ti'i bu chos kyi dbyings mi g.yo ba'i phyir/ shes rab kyi pha rol du phyin pa rnam par dag pa chos gang yang yongs su len pa med do// de nas tshe dang ldan pa rab 'byor gyis/ bcom ldan 'das la 'di skad ces gsol to// bcom ldan 'das bdag rnam par dag pa'i slad du gzugs rnam par dag pa'o// bcom ldan 'das kyis bka' stsal pa/ rab 'byor shin du rnam par dag pa'i phyir ro// gsol pa bcom ldan 'das ci'i slad du na bdag rnam par dag pas gzugs rnam par dag pa lags/ bcom ldan 'das kyis bka' stsal pa/ rab 'byor shin du rnam par dag pa'i phyir te/ bdag med pa'i phyir gzugs med pa ni shin du rnam par dag pa'o// gsol pa bcom ldan 'das bdag rnam par dag pa'i slad du/ tshor ba dang 'du shes dag 'du byed dang / rnam par shes pa rnam par dag pa'o// bcom ldan 'das kyis bka' stsal pa/ rab 'byor shin du rnam par dag pa'i phyir ro// gsol pa bcom ldan 'das ci'i slad du na bdag rnam par dag pas tshor ba dang / 'du shes dang / 'du byed dang / rnam par shes pa rnam par dag pa lags/ bcom ldan 'das kyis bka' stsal pa/ rab 'byor shin du rnam par dag pa'i phyir te/ bdag med pa'i phyir tshor ba dang / 'du shes dang 'du byed dang rnam par shes pa med pa ni shin du rnam par dag pa'o// gsol pa bcom ldan 'das bdag rnam par dag pa'i slad du/ skye mched dang khams dang / rten cing 'brel par 'byung ba rnam par dag pa'o// bcom ldan 'das kyis bka' stsal pa/ rab 'byor shin du rnam par dag pa'i phyir ro// gsol pa bcom ldan 'das ci'i slad du na bdag rnam par dag pas/ skye mched dang khams dang rten cing 'brel par 'byung ba rnam par dag pa lags/ bcom ldan 'das kyis bka' stsal pa/ rab 'byor shin du rnam par dag pa'i phyir te/ bdag med pa'i phyir skye mched dang khams dang / rten cing 'brel par 'byung ba med pa ni shin du rnam par dag pa'o// gsol pa bcom ldan 'das bdag rnam par dag pa'i slad du/ sbyin pa'i pha rol du phyin pa rnam par dag pa'o// bcom ldan 'das bdag rnam par dag pa'i slad du/ tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa rnam par dag pa'o// bcom ldan 'das bdag rnam par dag pa'i slad du nang stong pa nyid rnam par dag pa'o// bcom ldan 'das bdag rnam par dag pa'i slad du/ dngos po med pa'i ngo bo nyid stong pa nyid kyi bar du rnam par dag pa'o// bcom ldan 'das bdag rnam par dag pa'i slad du/ dran pa nye bar gzhag pa rnam par dag pa'o// bcom ldan 'das bdag rnam par dag pa'i slad du/ yang dag par spong ba dang / rdzu 'phrul gyi rkang pa dang / dbang po dang stobs dang / byang chub kyi yan lag dang / 'phags pa'i lam yan lag brgyad pa rnam par dag pa'o// bcom ldan 'das bdag rnam par dag pa'i slad du/ 'phags pa'i bden pa dang / bsam gtan dang tshad med pa dang / gzugs med pa'i snyoms par 'jug pa rnam par dag pa'o// bcom ldan 'das bdag rnam par dag pa'i slad du/ rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang mtshan ma med pa dang / smon pa med pa dang mngon par shes pa rnam par dag pa'o// bcom ldan 'das bdag rnam par dag pa'i slad du/ ting nge 'dzin dang / gzungs kyi sgo rnam par dag pa'o// bcom ldan 'das bdag rnam par dag pa'i slad du/ de bzhin gshegs pa'i stobs dang / mi 'jigs pa dang / so so yang dag par rig pa rnam par dag pa'o// bcom ldan 'das bdag rnam par dag pa'i slad du/ sangs rgyas kyi chos ma 'dres pa brgyad rnam par dag pa'o// bcom ldan 'das kyis bka' stsal pa/ rab 'byor shin du rnam par dag pa'i phyir ro// gsol pa bcom ldan 'das ci'i slad du na bdag rnam par dag pas/ sangs rgyas kyi chos ma 'dres pa brgyad rnam par dag pa lags/ bcom ldan 'das kyis bka' stsal pa/ rab 'byor shin du rnam par dag pa'i phyir te/ bdag med pa'i phyir sangs rgyas kyi chos ma 'dres pa brgyad med pa ni shin du rnam par dag pa'o/ gsol pa/ bcom ldan 'das bdag rnam par dag pa'i slad du// rgyun du zhugs pa'i 'bras bu rnam par dag pa'o// bcom ldan 'das bdag rnam par dag pa'i slad du/ lan cig phyir 'ong ba'i 'bras bu rnam par dag pa'o// bcom ldan 'das bdag rnam par dag pa'i slad du/ phyir mi 'ong ba'i 'bras bu rnam par dag pa'o// bcom ldan 'das bdag rnam par dag pa'i slad du/ dgra bcom pa nyid rnam par dag pa'o// bcom ldan 'das bdag rnam par dag pa'i slad du/ rang byang chub rnam par dag pa'o/ bcom ldan 'das bdag rnam par dag pa'i slad du/ byang chub rnam par dag pa'o// bcom ldan 'das kyis bka' stsal pa/ rab 'byor shin du rnam par dag pa'i phyir ro// gsol pa/ bcom ldan 'das ci'i slad du bdag rnam par dag pas rgyun du zhugs pa'i 'bras bu rnam par dag pa lags/ ci'i slad du bdag rnam par dag pas/ lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub rnam par dag pa lags/ bcom ldan 'das kyis bka' stsal pa/ rang gi mtshan nyid stong pa nyid kyi phyir ro// gsol pa bcom ldan 'das bdag rnam par dag pa'i slad du/ lam gyi rnam pa shes pa nyid rnam par dag pa'o// bcom ldan 'das bdag rnam par dag pa'i slad du/ rnam pa thams cad mkhyen pa nyid rnam par dag pa'o// bcom ldan 'das kyis bka' stsal pa/ rab 'byor shin du rnam par dag pa'i phyir ro// gsol pa bcom ldan 'das ci'i slad du bdag rnam par dag pas/ lam gyi rnam pa shes pa nyid rnam par dag pa lags/ ci'i slad du bdag rnam par dag pas/ rnam pa thams cad mkhyen pa nyid rnam par dag pa lags/ bcom ldan 'das kyis bka' stsal pa/ rang gi mtshan nyid stong pa nyid kyi phyir ro// gsol pa bcom ldan 'das gnyis su ma mchis shing rnam par dag pa ni thob par bgyi ba ma lags/ mngon par rtogs par bgyi ba ma lags so// bcom ldan 'das kyis bka' stsal pa/ rab 'byor shin du rnam par dag pa'i phyir ro// gsol pa bcom ldan 'das ci'i slad du gnyis su ma mchis shing // rnam par dag pa ni thob par bgyi ba ma lags/ mngon par rtogs par bgyi ba ma lags/ bcom ldan 'das kyis bka' stsal pa/ kun nas nyon mongs pa med cing rnam par byang ba med pa'i phyir ro// gsol pa/ bcom ldan 'das bdag kun du mtha' yas pa'i slad du gzugs kun du mtha' yas pa'o// bcom ldan 'das kyis bka' stsal pa/ rab 'byor shin du rnam par dag pa'i phyir ro// gsol pa bcom ldan 'das ci'i slad du bdag kun du mtha' yas pas gzugs kun du mtha' yas pa rnam par dag pa lags/ bcom ldan 'das kyis bka' stsal pa/ mtha' las 'das pa stong pa nyid dang / thog ma dang tha ma med pa stong pa nyid kyi phyir ro// gsol pa bcom ldan 'das bdag kun du mtha' yas pa'i slad du tshor ba dang 'du shes dang 'du byed dang / rnam par shes pa kun du mtha' yas pa'o// bcom ldan 'das kyis bka' stsal pa/ rab 'byor shin du rnam par dag pa'i phyir ro// gsol pa bcom ldan 'das ci'i slad du bdag kun du mtha' yas pas tshor ba dang 'du shes dang 'du byed dang / rnam par shes pa kun du mtha' yas pa rnam par dag pa lags/ bcom ldan 'das kyis bka' stsal pa/ mtha' las 'das pa stong pa nyid dang / thog ma dang tha ma med pa stong pa nyid kyi phyir ro// gsol pa/ bcom ldan 'das bdag kun du mtha' yas pa'i slad du/ rnam pa thams cad mkhyen pa nyid kyi bar du kun du mtha' yas pa'o// bcom ldan 'das kyis bka' stsal pa/ rab 'byor shin du rnam par dag pa'i phyir ro// gsol pa bcom ldan 'das ci'i slad du/ bdag kun du mtha' yas pas/ rnam pa thams cad mkhyen pa nyid kun du mtha' yas pa rnam par dag pa lags/ bcom ldan 'das kyis bka' stsal pa/ mtha' las 'das pa stong pa nyid dang / thog ma dang tha ma med pa stong pa nyid kyi phyir ro// gsol pa bcom ldan 'das gang de ltar rtogs pa ni byang chub sems dpa' sems dpa' chen po'i shes rab kyi pha rol du phyin pa'o// bcom ldan 'das kyis bka' stsal pa/ rab 'byor shin du rnam par dag pa'i phyir ro// gsol pa/ bcom ldan 'das ci'i slad du gang de ltar rtogs pa de byang chub sems dpa' sems dpa' chen po'i shes rab kyi pha rol du phyin pa lags/ bcom ldan 'das kyis bka' stsal pa/ lam gyi rnam pa shes pa nyid kyi phyir ro// gsol pa/ bcom ldan 'das gal te byang chub sems dpa' sems dpa' chen po shes rab kyi pha rol du phyin pa la spyod pa'i tshe/ tshu rol gyi 'gram 'am/ pha rol gyi 'gram 'am/ gnyis kyi dbus na mi gnas na/ de ni byang chub sems dpa' sems dpa' chen po'i shes rab kyi pha rol du phyin pa'o// bcom ldan 'das kyis bka' stsal pa/ rab 'byor shin du rnam par dag pa'i phyir ro// gsol pa/ bcom ldan 'das ci'i slad du/ byang chub sems dpa' sems dpa' chen po shes rab kyi pha rol du phyin pa la spyod pa'i tshe/ tshu rol gyi 'gram 'am/ pha rol gyi 'gram 'am/ gnyis ka'i dbus na mi gnas shing shin du rnam par dag pa lags/ bcom ldan 'das kyis bka' stsal pa/ rab 'byor dus gsum mnyam pa nyid kyi phyir ro// gsol pa bcom ldan 'das gal te byang chub sems dpa'i theg pa ba'i rigs kyi bu 'am rigs kyi bu mo thabs mi mkhas pas/ shes rab kyi pha rol du phyin pa 'di la dmigs pa'i tshul du 'du shes su bgyid pa ni/ shes rab kyi pha rol du phyin pa gsog du 'byin pa'o// shes rab kyi pha rol du phyin pa ring du spong ba'o// bcom ldan 'das kyis bka' stsal pa/ rab 'byor de de bzhin te/ rab 'byor legs so legs so// rab 'byor de ni ming du yang chags pa yin/ mtshan mar yang chags pa yin/ gsol pa bcom ldan 'das ji ltar na ming du yang chags shing mtshan mar yang chags pa lags/ bcom ldan 'das kyis bka' stsal pa/ rab 'byor 'di la rigs kyi bu'am rigs kyi bu mo byang chub sems dpa'i theg pa pa shes rab kyi pha rol du phyin pa la/ ming du 'dzin tam mtshan mar 'dzin na/ de ni shes rab kyi pha rol du phyin pa la ming dang mtshan mar 'dzin cing // shes rab kyi pha rol du phyin pa la chags pas/ shes rab kyi pha rol du phyin pa gsog du 'byin to// shes rab kyi pha rol du phyin pa ring du spong ngo // rab 'byor gal te rigs kyi bu'am rigs kyi bu mo byang chub sems dpa'i theg pa pa shes rab kyi pha rol du phyin pa la mtshan mar 'dzin cing // de shes rab kyi pha rol du phyin pa la mtshan mar bzung nas/ shes rab kyi pha rol du phyin pas rlom sems su byed na/ de shes rab kyi pha rol du phyin pas rlom sems su byed cing // shes rab kyi pha rol du phyin pa la chags pas/ shes rab kyi pha rol du phyin pa gsog du 'byin to/ shes rab kyi pha rol du phyin pa ring du spong ngo // rab 'byor gyis gsol pa bcom ldan 'das byang chub sems dpa' sems dpa' chen po rnams la shes rab kyi pha rol du phyin pa 'di yang de ltar legs par bshad cing legs par bstan la chags pa dang ma chags pa de dag kyang ma mchis pa ngo mtshar che'o// de nas tshe dang ldan pa sha ra dwa ti'i bus/ tshe dang ldan pa rab 'byor la 'di skad ces smras so// tshe dang ldan pa rab 'byor byang chub sems dpa' sems dpa' chen po rnams kyi chags pa ni gang yin/ ma chags pa ni gang yin rab 'byor gyis smras pa/ tshe dang ldan pa sha ra dwa ti'i bu 'di la byang chub sems dpa'i theg pa pa'i rigs kyi bu'am rigs kyi bu mo thabs mi mkhas pas/ gzugs stong pa'o zhes bya bar 'du shes na chags pa'o// tshor ba dang 'du shes dang 'du byed dang / rnam par shes pa stong pa'o zhes bya bar 'du shes na chags pa'o// skye mched dang / khams dang / rten cing 'brel par 'byung ba stong pa'o zhes bya bar 'du shes na chags pa'o// sbyin pa'i pha rol du phyin pa stong pa'o zhes bya bar 'du shes na chags pa'o// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa stong pa'o// zhes bya bar 'du shes na chags pa'o// nang stong pa nyid stong pa'o zhes bya bar 'du shes na chags pa'o// dngos po med pa'i ngo bo nyid stong pa nyid kyi bar du stong pa'o zhes bya bar 'du shes na chags pa'o// dran pa nye bar gzhag pa rnams stong pa'o zhes bya bar 'du shes na chags pa'o// yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa stong pa'o zhes bya bar 'du shes na chags pa'o// 'phags pa'i bden pa rnams stong ba'o zhes bya bar 'du shes na chags pa'o// bsam gtan dang / tshad med pa dang / gzugs med pa'i snyoms par 'jug pa rnams stong pa'o// zhes bya bar 'du shes na chags pa'o// rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang mngon par shes pa rnams stong pa'o zhes bya bar 'du shes na chags pa'o// ting nge 'dzin dang gzungs kyi sgo dang / de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa brgyad stong pa'o zhes bya bar 'du shes na chags pa'o// rnam pa thams cad mkhyen pa nyid kyi bar du stong pa'o zhes bya bar 'du shes na chags pa'o// tshe dang ldan pa sha ra dwa ti'i bu gzhan yang byang chub sems dpa'i theg pa pa'i rigs kyi bu'am rigs kyi bu mo thabs mi mkhas pas 'das pa'i chos rnams la/ 'das pa'i chos shes bya bar 'du shes na chags pa'o// ma 'ongs pa'i chos rnams la ma 'ongs pa'i chos shes bya bar 'du shes na chags pa'o// da ltar byung ba'i chos rnams la da ltar byung ba'i chos shes bya bar 'du shes na chags pa'o// tshe dang ldan pa sha ra dwa ti'i bu gzhan yang byang chub sems dpa'i theg pa pa'i rigs kyi bu'am rigs kyi bu mo dmigs pa'i tshul du/ sems dang po bskyed pa nas nye bar bzung ba nas/ sbyin pa'i pha rol du phyin pa la spyod na chags pa'o// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la spyod na chags pa'o// nang stong pa nyid la spyod na chags pa'o/ dngos po med pa'i ngo bo nyid stong pa nyid kyi bar la spyod na chags pa'o// dran pa nye bar gzhag pa rnams la spyod na chags pa'o// yang dag par spong ba dang / rdzu 'phrul gyi rkang pa dang / dbang po dang stobs dang / byang chub kyi yan lag dang / 'phags pa'i lam yan lag brgyad pa la spyod na chags pa'i// 'phags pa'i bden pa rnams la spyod na chags pa'o// bsam gtan dang tshad med pa dang / gzugs med pa'i snyoms par 'jug pa rnams la spyod na chags pa'o/ rnam par thar pa dang / mthar gyis gnas pa'i snyoms par 'jug pa dang / stong pa nyid dang mtshan ma med pa dang / smon pa med pa dang / mngon par shes pa rnams la spyod na chags pa'o// ting nge 'dzin dang / gzungs kyi sgo dang / de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa brgyad la spyod na chags pa'o// rnam pa thams cad mkhyen pa nyid kyi bar la spyod na chags pa'o// tshe dang ldan pa sha ra dwa ti'i bu gang yang 'di skad du byang chub sems dpa' sems dpa' chen po shes rab kyi pha rol du phyin pa la spyod pa rnams kyi chags pa med pa gang zhes zer ba ni/ tshe dang ldan pa sha ra dwa ti'i bu 'di la byang chub sems dpa' sems dpa' chen po thabs mkhas pa/ shes rab kyi pha rol du phyin pa la spyod pa ni/ gzugs la gzugs shes bya ba 'du shes pa med do// tshor ba dang 'du shes dang / 'du byed dang / rnam par shes pa la rnam par shes pa zhes bya bar 'du shes pa med do// 'das pa'i chos rnams la 'das pa'i chos shes bya bar 'du shes pa med do// ma 'ongs pa'i chos rnams la ma 'ongs pa'i chos shes bya bar 'du shes med do// da ltar byung ba'i chos rnams la da ltar byung ba'i chos shes bya bar 'du shes pa med do// tshe dang ldan pa sha ra dwa ti'i byang chub sems dpa' sems dpa' chen po thabs mkhas pa shes rab kyi pha rol du phyin pa la spyod pa ni/ 'di snyam du bdag gis sbyin pa zhig sbyin no// 'di la sbyin pa 'di lta bu zhig sbyin zhe 'am/ bdag gi sa ni tshul khrims shig bsrung ngo // tshul khrims 'di lta bu zhig bsrung ngo zhe 'am bdag gis ni bzod pa zhig bsgom mo// bzod pa 'di lta bu zhig bsgom mo zhe 'am/ bdag gis ni brtson 'grus shig brtsam mo// brtson 'grus 'di lta bu zhig brtsam mo zhe 'am/ bdag gis ni bsam gtan zhig la mnyam par gzhag go// bsam gtan 'di lta bu zhig la mnyam par gzhag go zhe 'am bdag gis ni shes rab cig bsgom mo// shes rab 'di lta bu zhig bsgom mo zhe 'am bdag gis ni bsod nams zhig bskyed do// bsod nams 'di lta bu zhig bskyed do// bsod nams 'di tsam zhig bskyed do/ zhe'am bdag gis ni byang chub sems dpa'i skyon med par chud par bya'o zhe'am/ bdag gis ni sangs rgyas kyi zhing yongs su dag par bya'o// zhe 'am bdag gis ni sems can yongs su smin par bya'o zhe'am/ bdag gis ni rnam pa thams cad mkhyen pa nyid thob par bya'o snyam du sems pa med de/ tshe dang ldan pa sha ra dwa ti'i bu byang chub sems dpa' sems dpa' chen po thabs mkhas pas shes rab kyi pha rol du phyin pa la spyod pa la ni/ rnam par rtog pa de lta bu thams cad dang nang stong pa nyid dang / phyi stong pa nyid dang / phyi nang stong pa nyid dang / stong pa nyid stong pa nyid dang / chen po stong pa nyid dang don dam pa stong pa nyid dang / 'dus byas stong pa nyid dang / 'dus ma byas stong pa nyid dang / mtha' las 'das pa stong pa nyid dang / thog ma dang tha ma med pa stong pa nyid dang / dor ba med pa stong pa nyid dang / rang bzhin stong pa nyid dang / chos thams cad stong pa nyid dang / rang gi mtshan nyid stong pa nyid dang / mi dmigs pa stong pa nyid dang / dngos po med pa stong pa nyid dang / ngo bo nyid stong pa nyid dang / dngos po med pa'i ngo bo nyid stong pa nyid kyi phyir med cing mi rgyu ste/ tshe dang ldan pa sha ra dwa ti'i bu de dag ni byang chub sems dpa' sems dpa' chen po'i thabs mkhas pa/ shes rab kyi pha rol du phyin pa la spyod pa'i chags pa med pa dag go/ de nas lha'i dbang po brgya byin gyis/ tshe dang ldan pa rab 'byor la 'di skad ces smras so// btsun pa rab 'byor rnam grangs gang gis na/ byang chub sems dpa'i theg pa pa'i rigs kyi bu'am rigs kyi bu mo rnams kyis chags par 'gyur ba yin de skad ces smras pa dang / tshe dang ldan pa rab 'byor gyis lha'i dbang po brgya byin la 'di skad ces smras so// kau shi ka 'di la byang chub sems dpa'i theg pa pa'i rigs kyi bu dang rigs kyi bu mo sems su 'du shes pa dang / sbyin pa'i pha rol du phyin par 'du shes pa dang / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin par 'du shes pa dang / nang stong pa nyid du 'du shes pa dang / phyi stong pa nyid du 'du shes pa dang / phyi nang stong pa nyid du 'du shes pa dang / dngos po med pa'i ngo bo nyid stong pa nyid kyi bar du 'du shes pa dang / dran pa nye bar gzhag pa rnams su 'du shes pa dang / yang dag par spong ba dang / rdzu 'phrul gyi rkang pa dang dbang po dang stobs dang / byang chub kyi yan lag dang / 'phags pa'i lam yan lag brgyad par 'du shes pa dang / 'phags pa'i bden pa dang bsam gtan dang / tshad med pa dang / gzugs med pa'i snyoms par 'jug pa rnams su 'du shes pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang mtshan ma med pa dang / smon pa med pa dang / mngon par shes pa rnams su 'du shes pa dang / ting nge 'dzin dang / gzungs kyi sgo rnams su 'du shes pa dang / de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa brgyad du 'du shes pa dang / sangs rgyas bcom ldan 'das su 'du shes par gyur te/ sangs rgyas la bskyed pa'i dge ba dag du 'du shes nas/ dge ba'i rtsa ba de dag mngon par bsdus te gcig tu brtul nas/ bla na med pa yang dag par rdzogs pa'i byang chub tu yongs su bsngo zhing // yongs su bsngo ba der yang 'du shes pa de dag ni/ kau shi ka byang chub sems dpa'i theg pa pa'i rigs kyi bu dang rigs kyi bu mo rnams kyi chags pa ste/ chags pa de dag la chags par gyur na/ chags pa med pa'i shes rab kyi pha rol du phyin pa la spyod par mi nus so// de ci'i phyir zhe na/ de ni kau shi ka gzugs kyi rang bzhin yongs su bsngo bar mi nus so// tshor ba dang 'du shes dang 'du byed dang / rnam par shes pa'i rang bzhin yongs su bsngo bar mi nus so// skye mched dang khams dang / rten cing 'brel par 'byung ba'i rang bzhin yongs su bsngo bar mi nus so// pha rol du phyin pa rnams kyi rang bzhin yongs su bsngo bar mi nus so// stong pa nyid thams cad kyi rang bzhin yongs su bsngo bar mi nus so// byang chub kyi phyogs kyi chos sum cu rtsa bdun gyi rang bzhin yongs su bsngo bar mi nus so// 'phags pa'i bden pa dang / bsam gtan dang tshad med pa dang / gzugs med pa'i snyoms par 'jug pa rnams kyi rang bzhin yongs su bsngo bar mi nus so// rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang smon pa med pa dang / mngon par shes pa rnams kyi rang bzhin yongs su bsngo bar mi nus so// ting nge 'dzin dang / gzungs kyi sgo dang / de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa brgyad kyi rang bzhin yongs su bsngo bar mi nus so// rgyun du zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub kyi rang bzhin yongs su bsngo bar mi nus so// lam gyi rnam pa shes pa nyid dang / rnam pa thams cad mkhyen pa nyid kyi rang bzhin yongs su bsngo bar mi nus so// kau shi ka gzhan yang byang chub sems dpa' sems dpa' chen pos gzhan zhig bla na med pa yang dag par rdzogs pa'i byang chub du yang dag par bstan tam/ yang dag par bskul lam/ yang dag par spro ba bskyed dam/ yang dag par rab tu dga' bar byas na yang dag par rjes su song ba'i yid kyis gzhan yang dag par bstan par bya'o// yang dag par bskul bar bya'o// yang dag par spro ba bskyed par bya'o// yang dag par dga' ba bskyed par bya'o// de yang ci nas kyang sbyin pa'i pha rol du phyin pa la spyod pa'i tshe/ bdag ni sbyin pa'i pha rol du phyin pa la spyod do zhes bya bar rnam par rtog par mi 'gyur ba dang / bdag ni tshul khrims kyi pha rol du phyin pa la spyod do// bdag ni bzod pa'i pha rol du phyin pa la spyod do// bdag ni brtson 'grus kyi pha rol du phyin pa la spyod do// bdag ni bsam gtan gyi pha rol du phyin pa la spyod do// bdag ni shes rab kyi pha rol du phyin pa la spyod do zhes bya bar rnam par rtog par mi 'gyur ba dang / bdag ni nang stong pa nyid la spyod do// bdag ni phyi stong pa nyid la spyod do// bdag ni phyi nang stong pa nyid la spyod do// bdag ni dngos po med pa'i ngo bo nyid stong pa nyid kyi bar la spyod do// bdag ni byang chub kyi phyogs kyi chos sum cu rtsa bdun la spyod do// bdag ni 'phags pa'i bden pa rnams la spyod do// bdag ni bsam gtan dang tshad med pa dang / gzugs med pa'i snyoms par 'jug pa rnams la spyod do// bdag ni rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams la spyod do// bdag ni ting nge 'dzin rnams dang / gzungs kyi sgo rnams la spyod do// bdag ni de bzhin gshegs pa'i stobs dang / mi 'jigs pa bzhi dang / so so yang dag par rig pa dang / sangs rgyas kyi chos ma 'dres pa brgyad la spyod do zhes bya bar rnam par rtog par mi 'gyur ba dang / bdag ni rnam pa thams cad mkhyen pa nyid kyi bar la spyod do zhes bya bar rnam par rtog par mi 'gyur ba de ltar yang dag par bstan par bya/ yang dag par bskul bar bya/ yang dag par spro ba bskyed par bya/ yang dag par dga' ba bskyed par bya ste/ de ltar spyod pa'i rigs kyi bu'am rigs kyi bu mos/ gzhan bla na med pa yang dag par rdzogs pa'i byang chub tu yang dag par bstan par bya'o// yang dag par bskul par bya'o// yang dag par spro ba bskyed par bya'o// yang dag par dga' ba bskyed par bya'o// de yang dag par bstan pa de dang / yang dag par bskul ba de dang / yang dag par spro ba bskyed par bya ba de dang / yang dag par dga' ba bskyed par bya ba des/ gzhan yang dag par ston cing yang dag par bskul ba dang / yang dag par spro ba skyed cing yang dag par dga' bar byed pa'i tshe/ rma 'byung bar mi 'gyur zhing // sangs rgyas kyis gnang ba'i yang dag par bskul bas yang dag par bskul ba yin te/ de ltar na rigs kyi bu 'am rigs kyi bu mo des chags pa'i mtha' thams cad yongs su spangs pa yin no// de nas bcom ldan 'das kyis tshe dang ldan pa rab 'byor la legs so zhes bya ba gnang ste/ rab 'byor de ltar khyod byang chub sems dpa' sems dpa' chen po rnams la chags pa'i rnam pa de lta bu dag ston pa legs so legs so// rab 'byor de bas na khyod la chags pa'i rnam pa de bas kyang phra ba bstan par byas/ de shin du legs par nyon la yid la zung shig dang bstan par bya'o// bcom ldan 'das de ltar bgyi'o zhes nas/ tshe dang ldan pa rab 'byor bcom ldan 'das la phyir nyan to// bcom ldan 'das kyis de la 'di skad ces bka' stsal to// rab 'byor 'di la rigs kyi bu'am rigs kyi bu mo bla na med pa yang dag par rdzogs pa'i byang chub tu yang dag par zhugs pa/ de bzhin gshegs pa dgra bcom pa yang dag par rdzogs pa'i sangs rgyas mtshan mar yid la byed na/ rab 'byor ji tsam du mtshan mar gyur pa de tsam du chags pa'o// gang yang 'das pa dang / ma byon pa dang / da ltar byung ba'i de bzhin gshegs pa dgra bcom pa yang dag par rdzogs pa'i sangs rgyas chags pa thams cad dang bral ba de dag gi thugs dang po bskyed pa nas/ dam pa'i chos gnas pa'i bar gyi dge ba'i rtsa ba gang ji snyed pa de dag thams cad mtshan mar yid la byed cing // yid la byas nas bla na med pa yang dag par rdzogs pa'i byang chub tu yongs su bsngo na/ rab 'byor ji tsam du mtshan mar yid la byed pa de tsam du chags pa'o// gang yang de bzhin gshegs pa'i nyan thos de dag dang / de ma yin pa'i sems can gzhan rnams kyis dge ba'i rtsa ba gang ji snyed pa de thams cad kyang mtshan mar byas te/ bla na med pa yang dag par rdzogs pa'i byang chub tu yongs su bsngo na/ rab 'byor ji tsam du mtshan mar yid la byed pa de tsam du chags pa'o// de ci'i phyir zhe na/ de bzhin gshegs pa de dag ni mtshan mar yid la bya ba ma yin te/ de bzhin gshegs pa de dag gi dge ba'i rtsa ba yang mtshan mar yid la bya ba ma yin no// gsol pa bcom ldan 'das shes rab kyi pha rol du phyin pa ni zab bo// bcom ldan 'das kyis bka' stsal pa/ rab 'byor chos thams cad rang bzhin gyis rnam par dben pa'i phyir ro// gsol pa bcom ldan 'das shes rab kyi pha rol du phyin pa la phyag 'tshal lo// bcom ldan 'das kyis bka' stsal pa/ rab 'byor de ni 'di ltar shes rab kyi pha rol du phyin pa ma byas mngon par 'du ma byas pa ste/ de ni sus kyang mngon par 'tshang rgya bar bya bar mi nus so// gsol pa bcom ldan 'das chos thams cad ni mngon par sangs ma rgyas pa'o// bcom ldan 'das kyis bka' stsal pa/ rab 'byor de ni 'di ltar chos kyi rang bzhin ni gnyis ma yin te/ chos kyi rang bzhin ni gcig tu zad do// rab 'byor chos kyi rang bzhin ni gcig po gang yin pa de ni rang bzhin ma yin no// gang rang bzhin ma yin pa de ni ma byas pa'o// gang ma byas pa de ni mngon par 'dus ma byas pa'o// rab 'byor de ltar na byang chub sems dpa' sems dpa' chen pos/ chos kyi rang bzhin gcig po gang rang bzhin ma yin pa ma byas pa mngon par 'dus ma byas pa shes na chags pa'i rnam pa thams cad yongs su spangs pa yin no// gsol pa bcom ldan 'das shes rab kyi pha rol du phyin pa ni rtogs par dka' ba'o// bcom ldan 'das kyis bka' stsal pa/ rab 'byor de ni 'di ltar shes rab kyi pha rol du phyin pa ni sus kyang ma mthong ma rtogs/ rnam par mi shes mngon par sangs ma rgyas pa'i phyir ro// gsol pa bcom ldan 'das shes rab kyi pha rol du phyin pa ni bsam gyis mi khyab pa'o// bcom ldan 'das kyis bka' stsal pa/ rab 'byor de ni 'di ltar sems kyis ma shes so// gzugs dang / tshor ba dang / 'du shes dang / 'du byed dang / rnam par shes pa sa ma shes so/ skye mched dang khams dang rten cing 'brel par 'byung bas ma shes so// pha rol du phyin pa rnams dang stong pa nyid rnams dang / byang chub kyi phyogs kyi chos rnams/ dang 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa rnams kyis ma shes so// rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang mtshan ma med pa dang / smon pa med pa dang mngon par shes pa rnams kyis ma shes so/ ting nge 'dzin dang / gzungs kyi sgo rnams kyis ma shes so/ de bzhin gshegs pa'i stobs dang / mi 'jigs pa dang / so so yang dag par rig pa rnams dang / sangs rgyas kyi chos ma 'dres pa brgyad kyis ma shes so/ rgyun du zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub kyis ma shes so/ lam gyi rnam pa shes pa nyid dang / rnam pa thams cad mkhyen pa nyid kyis ma shes so// shes rab kyi pha rol tu phyin pa stong phrag nyi shu lnga pa las/ chos thams cad rnam par dag pa'i le'u ste/ nyi shu rtsa bdun pa'o// // de nas tshe dang ldan pa rab 'byor gyis bcom ldan 'das la 'di skad ces gsol to// bcom ldan 'das shes rab kyi pha rol du phyin pa ni bgyid pa ma mchis pa'o/ bcom ldan 'das kyis bka' stsal pa/ rab 'byor byed pa po mi dmigs pa'i phyir ro// rab 'byor de bzhin du gzugs mi dmigs pa dang / tshor ba 'du shes dang 'du byed dang / rnam par shes pa mi dmigs pa dang / rnam pa thams cad mkhyen pa nyid kyi bar du mi dmigs pa'i phyir ro// gsol pa bcom ldan 'das 'di la byang chub sems dpa' sems dpa' chen po shes rab kyi pha rol du phyin pa la spyod pas rnam pa ji ltar spyad par bgyi/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po shes rab kyi pha rol du phyin pa la spyod pa'i tshe/ gal te gzugs la mi spyod na/ shes rab kyi pha rol du phyin pa la spyod do// gal te tshor ba dang 'du shes dang 'du byed dang / rnam par shes pa la mi spyod na/ shes rab kyi pha rol du phyin pa la spyod do// gal te skye mched dang khams dang / rten cing 'brel par 'byung ba la mi spyod na/ shes rab kyi pha rol du phyin pa la spyod do// gal te pha rol du phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun dang / 'phags pa'i bden pa dang / bsam gtan dang tshad med pa dang / gzugs med pa'i snyoms par 'jug pa la mi spyod na/ shes rab kyi pha rol du phyin pa la spyod do// gal te rnam par thar pa brgyad dang / mthar gyis gnas pa'i snyoms par 'jug pa dang dgu dang / stong pa nyid dang mtshan ma med pa dang / smon pa med pa dang / mngon par shes pa rnams la mi spyod na/ shes rab kyi pha rol du phyin pa la spyod do// gal te ting nge 'dzin dang / gzungs kyi sgo rnams la mi spyod na/ shes rab kyi pha rol du phyin pa la spyod do// gal te de bzhin gshegs pa'i stobs bcu dang / mi 'jigs pa dang / so so yang dag par rig pa dang / sangs rgyas kyi chos ma 'dres pa brgyad la mi spyod na/ shes rab kyi pha rol du phyin pa la spyod do// gal te thams cad shes pa nyid dang / lam gyi rnam pa shes pa nyid dang / rnam pa thams cad mkhyen pa nyid la mi spyod na/ shes rab kyi pha rol du phyin pa la spyod do// gal te gzugs rtag ces bya ba 'am/ mi rtag ces bya bar mi spyod na/ shes rab kyi pha rol du phyin pa la spyod do// gal te tshor ba dang 'du shes dang 'du byed dang / rnam par shes pa rtag ces bya ba 'am/ mi rtag ces bya bar mi spyod na/ shes rab kyi pha rol du phyin pa la spyod do// gal te rnam pa thams cad mkhyen pa nyid kyi bar du rtag ces bya ba 'am/ mi rtag ces bya bar mi spyod na/ shes rab kyi pha rol du phyin pa la spyod do// gal te gzugs bde zhes bya ba'am/ sdug bsngal zhes bya bar mi spyod na/ shes rab kyi pha rol du phyin pa la spyod do// gal te tshor ba dang 'du shes dang 'du byed dang / rnam par shes pa bde zhes bya ba'am/ sdug bsngal zhes bya bar mi spyod na/ shes rab kyi pha rol du phyin pa la spyod do// gal te rnam pa thams cad mkhyen pa nyid kyi bar du bde zhes bya ba 'am/ sdug bsngal zhes bya bar mi spyod na/ shes rab kyi pha rol du phyin pa la spyod do// gal te gzugs bdag ces bya ba 'am/ bdag med ces bya bar mi spyod na/ shes rab kyi pha rol du phyin pa la spyod do// gal te tshor ba dang 'du shes dang 'du byed dang rnam par shes pa bdag ces bya ba'am/ bdag med ces bya bar mi spyod na/ shes rab kyi pha rol du phyin pa la spyod do// gal te rnam pa thams cad mkhyen pa nyid kyi bar du bdag ces bya ba 'am/ bdag med ces bya bar mi spyod na/ shes rab kyi pha rol du phyin pa la spyod do// gal te gzugs sdug ces bya ba 'am/ mi sdug ces bya bar mi spyod na/ shes rab kyi pha rol du phyin pa la spyod do// gal te tshor ba dang 'du shes dang 'du byed dang / rnam par shes pa sdug ces bya ba 'am/ mi sdug ces bya bar mi spyod na/ shes rab kyi pha rol du phyin pa la spyod do// gal te rnam pa thams cad mkhyen pa nyid kyi bar du sdug ces bya ba 'am/ mi sdug ces bya bar mi spyod na/ shes rab kyi pha rol du phyin pa la spyod do// de ci'i phyir zhe na/ gang rtag pa'am mi rtag pa'am/ bde ba 'am sdug bsngal ba'am/ bdag gam bdag med pa 'am/ sdug pa 'am mi sdug par 'gyur ba de lta bu'i gzugs med do// gang rtag pa'am/ mi rtag pa'am bde ba'am/ sdug bsngal ba'am/ bdag gam/ bdag med pa'am/ sdug pa 'am/ mi sdug par 'gyur ba de lta bu'i tshor ba dang 'du shes dang / 'du byed dang rnam par shes pa med do// gang rtag pa'am mi rtag pa'am/ bde ba 'am sdug bsngal ba'am/ bdag gam bdag med pa'am/ sdug pa'am mi sdug par 'gyur ba de lta bu'i rnam pa thams cad mkhyen pa nyid kyi bar du med do// // shes rab kyi pha rol tu phyin pa stong phrag nyi shu lnga pa/ bam po bzhi bcu pa/ rab 'byor gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ gal te gzugs yongs su ma rdzogs so zhes bya bar mi spyod na/ shes rab kyi pha rol du phyin pa la spyod do// tshor ba dang / 'du shes dang / 'du byed dang / rnam par shes pa yongs su ma rdzogs so zhes bya bar mi spyod na/ shes rab kyi pha rol du phyin pa la spyod do// gal te skye mched dang khams dang rten cing 'brel par 'byung ba yongs su ma rdzogs so zhes bya bar mi spyod na/ shes rab kyi pha rol du phyin pa la spyod do// pha rol du phyin pa thams cad dang / stong pa nyid thams cad yongs su ma rdzogs so zhes bya bar mi spyod na/ shes rab kyi pha rol du phyin pa la spyod do// dran pa nye bar gzhag pa rnams yongs su ma rdzogs so zhes bya bar mi spyod na/ shes rab kyi pha rol du phyin pa la spyod do// yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa yongs su ma rdzogs so zhes bya bar mi spyod na/ shes rab kyi pha rol du phyin pa la spyod do// 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug par dgu dang / stong pa nyid dang / mtshan ma med pa dang / smon pa med pa dang / mngon par shes pa rnams yongs su ma rdzogs so zhes bya bar mi spyod na/ shes rab kyi pha rol du phyin pa la spyod do// gal te ting nge 'dzin rnams dang / gzungs kyi sgo rnams yongs su ma rdzogs so zhes bya bar mi spyod na/ shes rab kyi pha rol du phyin pa la spyod do// gal te de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad yongs su ma rdzogs so zhes bya bar mi spyod na/ shes rab kyi pha rol du phyin pa la spyod do// rnam pa thams cad mkhyen pa nyid kyi bar du yongs su ma rdzogs so zhes bya bar mi spyod na/ shes rab kyi pha rol du phyin pa la spyod do// de ci'i phyir zhe na/ gzugs yongs su ma rdzogs pa gang yin pa de gzugs ma yin no zhes bya bar de ltar yang mi spyod na/ shes rab kyi pha rol du phyin pa la spyod do// tshor ba dang 'du shes dang / 'du byed dang / rnam par shes pa yongs su ma rdzogs pa gang yin pa de rnam par shes pa ma yin no zhes bya ba de ltar yang mi spyod na/ shes rab kyi pha rol du phyin pa la spyod do// rnam pa thams cad mkhyen pa nyid kyi bar du yongs su ma rdzogs pa gang yin pa de rnam pa thams cad mkhyen pa nyid ma yin no zhes bya bar de ltar yang mi spyod na/ shes rab kyi pha rol du phyin pa la spyod do// gsol pa/ bcom ldan 'das de ltar de bzhin gshegs pa dgra bcom pa yang dag par rdzogs pa'i sangs rgyas kyis/ byang chub sems dpa'i theg pa pa'i rigs kyi bu dang rigs kyi bu mo rnams la chags pa dang ma chags pa legs par bstan pa 'di ngo mtshar to// bcom ldan 'das kyis bka' stsal pa/ rab 'byor de de bzhin no// de de bzhin te/ de bzhin gshegs pa dgra bcom pa yang dag par rdzogs pa'i sangs rgyas kyis/ byang chub sems dpa'i theg pa pa'i rigs kyi bu dang rigs kyi bu mo rnams la chags pa dang / ma chags pa legs par bstan to// rab 'byor gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ gal te gzugs chags pa 'am ma chags pa zhes bya bar mi spyod na/ shes rab kyi pha rol du phyin pa la spyod do// tshor ba dang / 'du shes dang / 'du byed dang / rnam par shes pa chags pa'am/ ma chags pa zhes bya bar mi spyod na/ shes rab kyi pha rol du phyin pa la spyod do// gal te skye mched dang khams dang / rten cing 'brel bar 'byung ba chags pa'am/ ma chags pa zhes bya bar mi spyod na/ shes rab kyi pha rol du phyin pa la spyod do// sbyin pa'i pha rol du phyin pa chags pa'am/ ma chags pa zhes bya bar mi spyod na/ shes rab kyi pha rol du phyin pa la spyod do// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la chags pa'am/ ma chags pa zhes bya bar mi spyod na/ shes rab kyi pha rol du phyin pa la spyod do// nang stong pa nyid chags pa'am/ ma chags pa zhes bya bar mi spyod na/ shes rab kyi pha rol du phyin pa la spyod do// dngos po med pa'i ngo bo nyid stong pa nyid kyi bar du chags pa'am/ ma chags pa zhes bya bar mi spyod na/ shes rab kyi pha rol du phyin pa la spyod do// byang chub kyi phyogs kyi chos sum cu rtsa bdun chags pa'am/ ma chags pa zhes bya bar mi spyod na/ shes rab kyi pha rol du phyin pa la spyod do// 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang mtshan ma med pa dang / smon pa med pa dang / mngon par shes pa rnams chags pa 'am ma chags pa zhes bya bar mi spyod na/ shes rab kyi pha rol du phyin pa la spyod do// ting nge 'dzin rnams dang gzungs kyi sgo rnams chags pa'am/ ma chags pa zhes bya bar mi spyod na/ shes rab kyi pha rol du phyin pa la spyod do// de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad chags pa'am ma chags pa zhes bya bar mi spyod na/ shes rab kyi pha rol du phyin pa la spyod do// rnam pa thams cad mkhyen pa nyid kyi bar du chags pa'am/ ma chags pa zhes bya bar mi spyod na/ shes rab kyi pha rol du phyin pa la spyod do// rab 'byor byang chub sems dpa' sems dpa' chen po de ltar spyod na/ gzugs chags pa'am/ ma chags pa zhes bya bar 'du shes pa med do// tshor ba dang / 'du shes dang / 'du byed dang / rnam par shes pa chags pa'am/ ma chags pa zhes bya bar 'du shes pa med do// skye mched dang khams dang / rten cing 'brel bar 'byung ba chags pa'am/ ma chags pa zhes bya bar 'du shes pa med do// pha rol du phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun chags pa'am/ ma chags pa zhes bya bar 'du shes pa med do// 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang mtshan ma med pa dang / smon pa med pa dang / mngon par shes pa rnams chags pa'am/ ma chags pa zhes bya bar 'du shes pa med do// ting nge 'dzin rnams dang / gzungs kyi sgo rnams chags pa'am/ ma chags pa zhes bya bar 'du shes pa med do// de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad chags pa'am/ ma chags pa zhes bya bar 'du shes pa med do// rgyun du zhugs pa'i 'bras bu chags pa'am/ ma chags pa zhes bya bar 'du shes pa med do// lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid chags pa'am/ ma chags pa zhes bya bar 'du shes pa med do// rang byang chub chags pa'am/ ma chags pa zhes bya bar 'du shes pa med do// bla na med pa yang dag par rdzogs pa'i byang chub chags pa'am/ ma chags pa zhes bya bar 'du shes pa med do// gsol pa bcom ldan 'das de ltar chos zab mo 'di bstan kyang yongs su mi 'grib/ ma bstan kyang yongs su mi 'grib/ bstan kyang mi 'phel/ ma bstan kyang mi 'phel ba ngo mtshar che'o// bcom ldan 'das kyis bka' stsal pa/ de de bzhin no// rab 'byor de de bzhin te/ chos zab mo 'di bstan kyang yongs su mi 'grib/ ma bstan kyang yongs su mi 'grib/ bstan kyang mi 'phel ma bstan kyang mi 'phel lo// rab 'byor 'di lta ste dper na de bzhin gshegs pa dgra bcom pa yang dag par rdzogs pa'i sangs rgyas nam 'tsho'i bar du bzhugs shing // nam mkha'i legs pa'am/ ma legs pa brjod kyang // nam mkha' ni legs pa brjod pas yongs su 'phel ba med do// nyes pa brjod pas yongs su 'grib pa med do// nam mkha' ni legs pa brjod kyang chags par 'gyur ba 'phel ba med do// nyes pa brjod kyang khong khro bar 'gyur ba med do/ rab 'byor 'di lta ste dper na/ sgyu ma'i skyes bu ni legs pa brjod kyang 'phel ba med do// nyes pa brjod kyang yongs su 'grib pa med do// legs pa brjod kyang chags par 'gyur ba med do// nyes pa brjod kyang khong khro bar 'gyur ba med do// rab 'byor de bzhin du chos rnams kyi chos nyid gang yin pa de bstan kyang de bzhin/ ma bstan kyang de bzhin no// gsol pa/ bcom ldan 'das byang chub sems dpa' sems dpa' chen po shes rab kyi pha rol du phyin pa la spyod cing // shes rab kyi pha rol du phyin pa bstan pa'i tshe zhum pa dang / g.yeng bar mi 'gyur ba dang / shes rab kyi pha rol du phyin pa 'di la brtson par bgyid cing bla na med pa yang dag par rdzogs pa'i byang chub las phyir mi ldog pa ni dka' ba bgyid pa'o// de ci'i slad du zhe na/ bcom ldan 'das 'di lta ste/ byang chub sems dpa' sems dpa' chen po rnams kyi shes rab kyi pha rol du phyin pa bsgom pa 'di ni nam mkha' bsgom pa ste/ nam mkha' la ni gzugs ma mchis so// tshor ba dang / 'du shes dang / 'du byed dang / rnam par shes pa ma mchis so// nam mkha' la ni skye mched dang / khams dang / rten cing 'brel par 'byung ba ma mchis so// nam mkha' la ni sbyin pa'i pha rol du phyin pa ma mchis so// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol du phyin pa ma mchis so// nam mkha' la ni nang stong pa nyid ma mchis so// dngos po med pa'i ngo bo nyid stong pa nyid kyi bar du ma mchis so// nam mkha' la ni dran pa nye bar gzhag pa rnams ma mchis so// yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa ma mchis so// nam mkha' la ni 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams ma mchis so// nam mkha' la ni ting nge 'dzin rnams dang / gzungs kyi sgo rnams ma mchis so// nam mkha' la ni de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad ma mchis so// nam mkha' la ni rgyun du zhugs pa'i 'bras bu ma mchis so// lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub ma mchis so// nam mkha' la ni bla na med pa yang dag par rdzogs pa'i byang chub ma mchis so// bcom ldan 'das byang chub sems dpa' sems dpa' chen po gang gis go cha 'di 'tshal ba de dag ni phyag bgyi bar 'os pa'o// bcom ldan 'das gang gis go cha 'di 'tshal ba de dag ni nam mkha'i don du brtson par mos/ 'bad par mos/ rtsol bar mos pa dag ste/ bcom ldan 'das gang gis sems can rnams kyi slad du go cha 'tshal ba de dag ni nam mkha' yongs su smin par 'tshal zhing yongs su grol bar 'tshal ba'o// bcom ldan 'das byang chub sems dpa' sems dpa' chen po nam mkha' lta bu'i chos rnams kyi slad du go cha 'tshal ba de dag ni go cha chen po 'tshal ba'o// bcom ldan 'das sems can rnams kyi don du go cha 'tshal ba de dag ni nam mkha' bar snang la gdeg par 'tshal ba'o// bcom ldan 'das byang chub sems dpa' sems dpa' chen po gang sems can rnams kyi slad du bla na med pa yang dag par rdzogs pa'i byang chub tu yang dag par zhugs pa de dag ni brtson 'grus chen po thob pa'o// bcom ldan 'das byang chub sems dpa' sems dpa' chen po gang sems can rnams kyi don du/ bla na med pa yang dag par rdzogs pa'i byang chub tu zhugs pa de dag ni go cha chen po 'tshal ba'o// bcom ldan 'das byang chub sems dpa' sems dpa' chen po gang nam mkha' lta bu'i chos rnams kyi slad du/ bla na med pa yang dag par rdzogs pa'i byang chub tu mngon par rdzogs par 'tshang rgya bar 'tshal ba de dag ni/ dpa' bo bsam gyis mi khyab mtshungs pa ma mchis pa'i go cha 'tshal ba'o// de ci'i slad du zhe na/ bcom ldan 'das gal te stong gsum gyi stong chen po'i 'jig rten gyi khams 'di/ 'di lta ste dper na/ 'dam bu'i byings sam/ 'od ma'i tshal lam/ bu ram shing gi tshal lam/ smyig ma'i tshal lam/ 'bras kyi zhing ngam/ til gyi zhing bzhin du de bzhin gshegs pa mang pos yongs su gang bar gyur la/ de bzhin gshegs pa de dag gis kyang bskal pa'am/ bskal pa'i lhag mar chos bstan te de bzhin gshegs pa re res sems can tshad ma mchis/ grangs ma mchis pa yongs su mya ngan las bzlas kyang // bcom ldan 'das sems can gyi khams la 'grib pa'am/ gang bar mi gda'o/ de ci'i slad du zhe na/ sems can ma mchis pa dang / sems can dben pa'i slad du ste/ de bzhin du gal te phyogs bcu'i phyogs re re zhing yang // 'jig rten gyi khams gang+gA'i klung gi bye ma snyed dag 'di lta ste dper na/ 'dam bu'i byings sam/ 'od ma'i tshal lam/ bu ram shing gi tshal lam/ smyig ma'i tshal lam/ 'bras kyi zhing ngam til gyi zhing bzhin du de bzhin gshegs pa mang pos yongs su gang bar gyur la de bzhin gshegs pa de dag gis kyang bskal pa'am/ bskal pa'i lhag mar chos bstan te/ de bzhin gshegs pa re res sems can tshad ma mchis/ grangs ma mchis pa yongs su mya ngan las bzlas kyang // sems can gyi khams la 'grib pa'am gang bar mi gda'o// de ci'i slad du zhe na/ sems can ma mchis pa dang / sems can dben pa'i slad du ste/ bcom ldan 'das rnam grangs des na bdag 'di skad du sems can rnams kyi slad du/ bla na med pa yang dag par rdzogs pa'i byang chub tu mngon par rdzogs par 'tshang rgya bar 'tshal ba de dag ni nam mkha' yongs su smin par bgyi bar 'tshal zhing yongs su dgrol bar 'tshal ba lags zhes mchi'o// de nas dge slong gcig cig 'di snyam du gyur te/ gang la chos gang yang skye ba dang 'gag pa yang med la/ tshul khrims kyi phung po yang yod/ ting nge 'dzin gyi phung po dang / shes rab kyi phung po dang / rnam par grol ba'i phung po dang / rnam par grol ba'i ye shes mthong ba'i phung po yang yod/ rgyun du zhugs pa'i 'bras bu yang yod/ lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub kyang yod/ bla na med pa yang dag par rdzogs pa'i byang chub kyang yod/ rgyun du zhugs pa yang yod/ lan cig phyir 'ong ba dang / phyir mi 'ong ba dang / dgra bcom pa dang / rang sangs rgyas kyang yod/ de bzhin gshegs pa dgra bcom pa yang dag par rdzogs pa'i sangs rgyas kyang yod/ sangs rgyas dkon mchog dang / chos dkon mchog dang / dge 'dun dkon mchog kyang yod/ chos kyi 'khor lo bskor ba yang yod pa'i bcom ldan 'das ma shes rab kyi pha rol du phyin pa la phyag 'tshal lo snyam pa dang / de nas lha'i dbang po brgya byin gyis/ tshe dang ldan pa rab 'byor la 'di skad ces smras so// btsun pa rab 'byor byang chub sems dpa' sems dpa' chen po gang shes rab kyi pha rol du phyin pa zab mo 'di la brtson par byed pa zhig yod na/ de gang la brtson par byed pa yin/ rab 'byor gyis smras pa/ kau shi ka gang shes rab kyi pha rol du phyin pa 'di la bslab par sems pa de ni nam mkha' stong pa la brtson pa'o// de nas lha'i dbang po brgya byin gyis/ bcom ldan 'das la 'di skad ces gsol to// bcom ldan 'das rigs kyi bu 'am rigs kyi bu mo gang shes rab kyi pha rol du phyin pa 'di 'dzin pa dang / 'chang ba dang / klog pa dang / kun chub par bgyid pa dang / tshul bzhin du yid la bgyid pa de la bdag gis bsrung ba dang / bskyang ba dang / bskyab pa ji lta bu zhig bgyi/ bcom ldan 'das kyis bdag la bka' stsal du gsol/ de nas tshe dang ldan pa rab 'byor gyis/ lha'i dbang po brgya byin la 'di skad ces smras so// kau shi ka khyod kyis gang la bsrung ba dang / bskyang ba dang / bskyab par bya ba'i chos de lta bu yang dag par rjes su mthong ngam/ smras pa btsun pa rab 'byor bdag gis gang la bsrung ba dang / bskyang ba dang / bskyab par bya ba'i chos de lta bu yang dag par rjes su ma mthong ngo // rab 'byor gyis smras pa/ kau shi ka gal te rigs kyi bu'am rigs kyi bu mo ji skad du bstan pa'i shes rab kyi pha rol du phyin pa la gnas na/ de nyid de'i bsrung ba dang / bskyang ba dang / bskyab par 'gyur ro/ gal te ji skad du bstan pa'i shes rab kyi pha rol du phyin pa dang bral bar gyur na/ de la mi'am mi ma yin pa glags tshol ba rnams kyis glags rnyed par 'gyur ro/ gang ji skad du bstan pa'i shes rab kyi pha rol du phyin pa la mi gnas pa'i rigs kyi bu'am rigs kyi bu mo de ni shes rab kyi pha rol du phyin pa dang bral bar rig par bya'o// kau shi ka byang chub sems dpa' sems dpa' chen po shes rab kyi pha rol du phyin pa la spyod pa rnams bsrung ba dang / bskyang ba dang / bskyab par gang sems pa de ni nam mkha' la bsrung pa dang bskyang pa dang / bskyab par sems pa ste/ de ni bsam pa ltar mi 'grub cing dub pa'i skal ba can du 'gyur ro// kau shi ka de ji snyam du sems/ khyod kyis sgyu ma dang / smig rgyu dang / rmi lam dang / sgra brnyan dang / yor dang / sprul pa la bsrung ba dang / bskyang ba dang / bskyab par nus sam/ brgya byin gyis smras pa/ btsun pa rab 'byor de ni mi nus so// smras pa/ kau shi ka de bzhin du byang chub sems dpa' sems dpa' chen po shes rab kyi pha rol du phyin pa la spyod pa rnams/ bsrung ba dang / bskyang ba dang / bskyab par gang sems pa de ni bsam pa ltar mi 'grub cing dub pa'i skal ba can du 'gyur ro// kau shi ka de ji snyam du sems/ khyod kyis de bzhin gshegs pa 'am/ de bzhin gshegs pa'i sprul pa la bsrung ba dang / bskyang ba dang // bskyab par nus sam/ brgya byin gyis smras pa/ btsun pa rab 'byor de ni mi nus so// smras pa kau shi ka de bzhin du byang chub sems dpa' sems dpa' chen po shes rab kyi pha rol du phyin pa la spyod pa rnams bsrung ba dang / bskyang ba dang / bskyab par gang sems pa de ni bsam pa ltar mi 'grub cing dub pa'i skal pa can du 'gyur ro// kau shi ka de ji snyam du sems/ khyod kyis chos kyi dbyings dang / yang dag pa'i mtha' dang / de bzhin nyid dang / bsam gyis mi khyab pa'i dbyings la bsrung ba dang / bskyang ba dang bskyab par nus sam/ brgya byin gyis smras pa/ btsun pa rab 'byor de ni mi nus so// smras pa/ kau shi ka de bzhin du byang chub sems dpa' sems dpa' chen po/ shes rab kyi pha rol du phyin pa la spyod pa rnams bsrung ba dang / bskyang ba dang bskyab par gang sems pa de ni bsam pa ltar mi 'grub cing dub pa'i skal ba can du 'gyur ro// de nas lha'i dbang po brgya byin gyis/ tshe dang ldan pa rab 'byor la 'di skad ces smras so// btsun pa rab 'byor ji tsam gyis na/ byang chub sems dpa' sems dpa' chen po shes rab kyi pha rol du phyin pa la spyod pas/ rmi lam lta bu'i chos dang / sgyu ma lta bu dang / smig rgyu lta bu dang / sgra brnyan lta bu dang / mig yor lta bu dang / sprul pa lta bu'i chos rnams yongs su shes pa dang / de ltar yongs su shes pas/ byang chub sems dpa' sems dpa' chen po rmi lam rlom sems su mi byed/ rmi lam gyis rlom sems su mi byed/ rmi lam la rlom sems su mi byed do// sprul pa'i bar du rlom sems su mi byed/ sprul pas rlom sems su mi byed/ sprul pa la rom sems su mi byed pa yin/ rab 'byor gyis smras pa/ kau shi ka gal te byang chub sems dpa' sems dpa' chen po shes rab kyi pha rol du phyin pa la spyod pa'i tshe/ gzugs rlom sems su mi byed/ gzugs kyis rlom sems su mi byed/ gzugs la rlom sems su mi byed na/ de rmi lam rlom sems su mi byed/ rmi lam gyis rlom sems su mi byed/ rmi lam la rlom sems su mi byed do// sprul pa'i bar du rlom sems su mi byed/ sprul pas rlom sems su mi byed/ sprul pa la rlom sems su mi byed do// tshor ba dang / 'du shes dang / 'du byed dang / rnam par shes pa rlom sems su mi byed/ rnam par shes pas rlom sems su mi byed/ rnam par shes pa la rlom sems su mi byed do// de rmi lam rlom sems su mi byed/ rmi lam gyis rlom sems su mi byed/ rmi lam la rlom sems su mi byed do// sprul pa'i bar du rlom sems su mi byed/ sprul pas rlom sems su mi byed/ sprul pa la rlom sems su mi byed do// skye mched dang / khams dang / rten cing 'brel bar 'byung ba rlom sems su mi byed/ rten cing 'brel bar 'byung bas rlom sems su mi byed/ rten cing 'brel bar 'byung ba la rlom sems su mi byed na/ de rmi lam rlom sems su mi byed/ rmi lam gyis rlom sems su mi byed/ rmi lam la rlom sems su mi byed do// sprul pa'i bar du rlom sems su mi byed/ sprul pas rlom sems su mi byed/ sprul pa la rlom sems su mi byed do// pha rol du phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun rlom sems su mi byed/ byang chub kyi phyogs kyi chos sum cu rtsa bdun gyis rlom sems su mi byed/ byang chub kyi phyogs kyi chos sum cu rtsa bdun la rlom sems su mi byed na/ de rmi lam rlom sems su mi byed/ rmi lam gyis rlom sems su mi byed/ rmi lam la rlom sems su mi byed do// sprul pa'i bar du rlom sems su mi byed/ sprul pas rlom sems su mi byed/ sprul pa la rlom sems su mi byed do// 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams rlom sems su mi byed/ mngon par shes pa rnams kyis rlom sems su mi byed na/ de rmi lam rlom sems su mi byed/ rmi lam gyis rlom sems su mi byed/ rmi lam la rlom sems su mi byed do// sprul pa'i bar du rlom sems su mi byed/ sprul pas rlom sems su mi byed/ sprul pa la rlom sems su mi byed do// ting nge 'dzin rnams dang / gzungs kyi sgo rnams rlom sems su mi byed gzungs kyi sgo rnams kyis rlom sems su mi byed/ gzungs kyi sgo rnams la rlom sems su mi byed na/ de rmi lam rlom sems su mi byed/ rmi lam gyis rlom sems su mi byed/ rmi lam la rlom sems su mi byed do// sprul pa'i bar du rlom sems su mi byed/ sprul pas rlom sems su mi byed/ sprul pa la rlom sems su mi byed do// de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad rlom sems su mi byed/ sangs rgyas kyi chos ma 'dres pa rnams kyis rlom sems su mi byed/ sangs rgyas kyi chos ma 'dres pa rnams la rlom sems su mi byed na/ de rmi lam rlom sems su mi byed/ rmi lam gyis rlom sems su mi byed/ rmi lam la rlom sems su mi byed do// sprul pa'i bar du rlom sems su mi byed/ sprul pas rlom sems su mi byed/ sprul pa la rlom sems su mi byed do// rnam pa thams cad mkhyen pa nyid kyi bar du rlom sems su mi byed/ rnam pa thams cad mkhyen pa nyid kyis rlom sems su mi byed/ rnam pa thams cad mkhyen pa nyid la rlom sems su mi byed na/ de rmi lam rlom sems su mi byed/ rmi lam gyis rlom sems su mi byed/ rmi lam la rlom sems su mi byed do// sprul pa'i bar du rlom sems su mi byed/ sprul pas rlom sems su mi byed/ sprul pa la rlom sems su mi byed do// de nas sangs rgyas kyi mthus stong gsum gyi stong chen po'i 'jig rten gyi khams 'di na/ rgyal chen bzhi'i ris kyi lha dang / sum cu rtsa gsum pa'i lha dang / mtshe ma dang dga' ldan dang 'phrul dga' dang / gzhan 'phrul dbang byed dang / tshangs ris dang / tshangs lha nye phan dang / tshangs pa kun 'khor dang / gnas gtsang ma'i ris kyi bar gyi lha'i bu gang ji snyed cig yod pa de dag thams cad lha rdzas kyi tsan dan gyi phye mas/ bcom ldan 'das la mngon par 'thor zhing // bcom ldan 'das gang na ba der dong ste/ lhags nas/ bcom ldan 'das kyi zhabs gnyis la spyi bos phyag 'tshal te/ phyogs gcig du 'khod do// de nas rgyal po chen po bzhi dang / lha'i dbang po brgya byin dang / mi mjed kyi bdag po tshangs pa dang / gnas gtsang ma'i ris kyi bar gyi lha rnams kyis/ sangs rgyas kyi mthus shar phyogs kyi sangs rgyas stong yi ge 'di dag nyid kyis chos ston pa/ mtshan 'di nyid mnga' ba/ dge slong rab 'byor ces bya ba sha stag gis shes rab kyi pha rol du phyin pa zab mo 'di nyid dang / shes rab kyi pha rol du phyin pa'i le'u 'di nyid zhu ba dang / de nas lha'i dbang po brgya byin gyis/ shes rab kyi pha rol du phyin pa'i le'u 'di nyid zhu zhing yongs su 'dri ba sems kyis mthong bar gyur to// lho dang nub dang / byang dang byang shar dang / shar lho dang / lho nub dang / nub byang dang / 'og dang steng gi phyogs kyi phyogs re re zhing yang // sangs rgyas stong yi ge 'di dag nyid kyis chos ston pa mtshan 'di nyid mnga' ba/ dge slong rab 'byor ces bya ba sha stag gis/ shes rab kyi pha rol du phyin pa zab mo 'di nyid dang / shes rab kyi pha rol du phyin pa le'u 'di nyid zhu ba dang / de nas lha'i dbang po brgya byin gyis/ shes rab kyi pha rol du phyin pa'i le'u 'di nyid zhu zhing yongs su 'dri ba sems kyis mthong bar gyur to// de nas bcom ldan 'das kyis tshe dang ldan pa rab 'byor la 'di skad ces bka' stsal to// rab 'byor byang chub sems dpa' sems dpa' chen po byams pa yang sa'i phyogs 'di nyid du/ bla na med pa yang dag par rdzogs pa'i byang chub tu mngon par rdzogs par sangs rgyas te/ shes rab kyi pha rol du phyin pa 'di nyid ston cing 'chad par 'gyur ro// gang yang bskal pa bzang po 'di la de bzhin gshegs pa dgra bcom pa yang dag par rdzogs pa'i sangs rgyas 'byung ba de dag kyang // sa'i phyogs 'di nyid du bla na med pa yang dag par rdzogs pa'i byang chub tu mngon par rdzogs par sangs rgyas te/ shes rab kyi pha rol du phyin pa 'di nyid ston cing 'chad par 'gyur ro// gsol pa/ bcom ldan 'das rnam pa gang dang / rtags gang dang / mtshan ma gang gis byang chub sems dpa' sems dpa' chen po byams pa bla na med pa yang dag par rdzogs pa'i byang chub tu mngon par sangs rgyas nas/ shes rab kyi pha rol du phyin pa 'di nyid ston cing 'chad par 'gyur/ de skad ces gsol pa dang / bcom ldan 'das kyis tshe dang ldan pa rab 'byor la 'di skad ces bka' stsal to// 'di la rab 'byor byang chub sems dpa' sems dpa' chen po byams pa bla na med pa yang dag par rdzogs pa'i byang chub tu mngon par sangs rgyas nas/ gzugs rtag ces bya ba 'am/ mi rtag ces bya bar chos ston par mi 'gyur ro// gzugs bde zhes bya ba 'am/ sdug bsngal zhes bya ba 'am/ gzugs bdag ces bya ba'am/ bdag med ces bya ba 'am/ gzugs sdug ces bya ba 'am/ mi sdug ces bya bar chos ston par mi 'gyur ro// gzugs zhi zhes bya ba 'am/ ma zhi zhes bya bar chos ston par mi 'gyur ro// gzugs bcings shes bya ba 'am/ grol zhes bya bar chos ston par mi 'gyur ro// gzugs 'das shes bya ba 'am/ ma 'ongs shes bya ba 'am/ da ltar byung ba zhes bya bar chos ston par mi 'gyur ro// tshor ba dang / 'du shes dang / 'du byed dang / rnam par shes pa rtag ces bya ba'am/ mi rtag ces bya bar chos ston par mi 'gyur ro// rnam par shes pa bde zhes bya ba 'am/ sdug bsngal zhes bya ba 'am/ rnam par shes pa bdag ces bya ba 'am/ bdag med ces bya ba 'am/ rnam par shes pa sdug ces bya ba 'am/ mi sdug ces bya bar chos ston par mi 'gyur ro// rnam par shes pa zhi zhes bya ba 'am/ ma zhi zhes bya bar chos ston par mi 'gyur ro// rnam par shes pa bcings shes bya ba 'am/ grol zhes bya bar chos ston par mi 'gyur ro// rnam par shes pa 'das shes bya ba 'am/ ma 'ongs shes bya ba 'am/ da ltar byung zhes bya bar chos ston par mi 'gyur ro// skye mched dang khams dang / rten cing 'brel bar 'byung ba rtag ces bya ba 'am/ mi rtag ces bya bar chos ston par mi 'gyur ro// rten cing 'brel bar 'byung ba bde zhes bya ba 'am/ sdug bsngal zhes bya ba 'am/ rten cing 'brel par 'byung ba bdag ces bya ba'am/ bdag med ces bya ba'am/ rten cing 'brel par 'byung ba sdug ces bya ba 'am/ mi sdug ces bya bar chos ston par mi 'gyur ro// rten cing 'brel bar 'byung bzhi zhes bya ba 'am/ ma zhi zhes bya bar chos ston par mi 'gyur ro// rten cing 'brel par 'byung ba bcings shes bya ba'am/ grol zhes bya bar chos ston par mi 'gyur ro// rten cing 'brel bar 'byung ba 'das shes bya ba 'am/ ma 'ongs shes bya ba 'am/ da ltar byung zhes bya bar chos ston par mi 'gyur ro// pha rol du phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun rtag ces bya ba 'am/ mi rtag ces bya bar chos ston par mi 'gyur ro// byang chub kyi phyogs kyi chos sum cu rtsa bdun bde zhes bya ba 'am/ sdug bsngal zhes bya ba 'am/ byang chub kyi phyogs kyi chos sum cu rtsa bdun bdag ces bya ba 'am/ bdag med ces bya ba 'am/ byang chub kyi phyogs kyi chos sum cu rtsa bdun sdug ces bya ba 'am/ mi sdug ces bya bar chos ston par mi 'gyur ro// byang chub kyi phyogs kyi chos sum cu rtsa bdun zhi zhes bya ba 'am/ ma zhi zhes bya bar chos ston par mi 'gyur ro// byang chub kyi phyogs kyi chos sum cu rtsa bdun bcings shes bya ba 'am/ grol zhes bya bar chos ston par mi 'gyur ro// byang chub kyi phyogs kyi chos sum cu rtsa bdun 'das shes bya ba 'am/ ma 'ongs shes bya ba 'am/ da ltar byung zhes bya bar chos ston par mi 'gyur ro// 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams rtag ces bya ba 'am/ mi rtag ces bya bar chos ston par mi 'gyur ro// mngon par shes pa rnams bde zhes bya ba 'am/ sdug bsngal zhes bya ba 'am/ mngon par shes pa rnams bdag ces bya ba 'am/ bdag med ces bya ba 'am/ mngon par shes pa rnams sdug ces bya ba 'am/ mi sdug ces bya bar chos ston par mi 'gyur ro// mngon par shes pa rnams zhi zhes bya ba 'am/ ma zhi zhes bya bar chos ston par mi 'gyur ro// mngon par shes pa rnams bcings shes bya ba 'am/ grol zhes bya bar chos ston par mi 'gyur ro// mngon par shes pa rnams 'das shes bya ba 'am/ ma 'ongs shes bya ba 'am/ da ltar byung zhes bya bar chos ston par mi 'gyur ro// ting nge 'dzin rnams dang / gzungs kyi sgo rnams rtag ces bya ba 'am/ mi rtag ces bya bar chos ston par mi 'gyur ro// gzungs kyi sgo rnams bde zhes bya ba 'am/ sdug bsngal zhes bya ba 'am/ gzungs kyi sgo rnams bdag ces bya ba 'am/ bdag med ces bya ba 'am/ gzungs kyi sgo rnams sdug ces bya ba 'am/ mi sdug ces bya bar chos ston par mi 'gyur ro// gzungs kyi sgo rnams zhi zhes bya ba 'am/ ma zhi zhes bya bar chos ston par mi 'gyur ro// gzungs kyi sgo rnams bcings shes bya ba 'am/ grol zhes bya ba chos ston par mi 'gyur ro// gzungs kyi sgo rnams 'das shes bya ba 'am/ ma 'ongs shes bya ba 'am/ da ltar byung zhes bya bar chos ston par mi 'gyur ro// de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / sangs rgyas kyi chos ma 'dres pa rnams rtag ces bya ba 'am/ mi rtag ces bya bar chos ston par mi 'gyur ro// sangs rgyas kyi chos ma 'dres pa rnams bde zhes bya ba 'am/ sdug bsngal zhes bya ba 'am/ sangs rgyas kyi chos ma 'dres pa rnams bdag ces bya ba 'am/ bdag med ces bya ba 'am/ sangs rgyas kyi chos ma 'dres pa rnams sdug ces bya 'am/ mi sdug ces bya bar chos ston par mi 'gyur ro// sangs rgyas kyi chos ma 'dres pa rnams zhi zhes bya ba 'am/ ma zhi zhes bya bar chos ston par mi 'gyur ro// sangs rgyas kyi chos ma 'dres pa rnams bcings shes bya ba 'am/ grol zhes bya bar chos ston par mi 'gyur ro// sangs rgyas kyi chos ma 'dres pa rnams 'das shes bya ba 'am/ ma 'ongs shes bya ba 'am/ da ltar byung zhes bya bar chos ston par mi 'gyur ro/ rnam pa thams cad mkhyen pa nyid kyi bar du rtag ces bya ba 'am/ mi rtag ces bya bar chos ston par mi 'gyur ro// rnam pa thams cad mkhyen pa nyid bde zhes bya ba'am/ sdug bsngal zhes bya ba'am/ rnam pa thams cad mkhyen pa nyid bdag ces bya ba 'am/ bdag med ces bya ba 'am/ rnam pa thams cad mkhyen pa nyid sdug ces bya ba 'am/ mi sdug ces bya bar chos ston par mi 'gyur ro// rnam pa thams cad mkhyen pa nyid zhi zhes bya ba 'am/ ma zhi zhes bya bar chos ston par mi 'gyur ro// rnam pa thams cad mkhyen pa nyid bcings shes bya ba 'am/ grol zhes bya bar chos ston par mi 'gyur ro// rnam pa thams cad mkhyen pa nyid 'das shes bya ba 'am/ ma 'ongs shes bya ba 'am/ da ltar byung ba zhes bya bar chos ston par mi 'gyur ro// gsol pa/ bcom ldan 'das byang chub sems dpa' sems dpa' chen po byams pa bla na med pa yang dag par rdzogs pa'i byang chub tu mngon par rdzogs par sangs rgyas nas/ chos ni ji ltar ston par 'gyur ston nas ji zhig ston par 'gyur/ bcom ldan 'das kyis bka' stsal pa/ gzugs shin du rnam par dag go zhes shin du rnam par dag pa'i chos ston par 'gyur ro// tshor ba dang / 'du shes dang / 'du byed dang rnam par shes pa shin du rnam par dag go/ zhes shin du rnam par dag pa'i chos ston par 'gyur ro skye mched dang khams dang / rten cing 'brel par 'byung ba shin du rnam par dag go/ zhes shin du rnam par dag pa'i chos ston par 'gyur ro// pha rol du phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun shin du rnam par dag go// zhes shin du rnam par dag pa'i chos ston par 'gyur ro// 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams shin du rnam par dag go/ zhes bya bar shin du rnam par dag pa'i chos ston par 'gyur ro// ting nge 'dzin rnams dang / gzungs kyi sgo rnams shin du rnam par dag go// zhes shin du rnam par dag pa'i chos ston par 'gyur ro// de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / sangs rgyas kyis chos ma 'dres pa rnams shin du rnam par dag go/ zhes shin du rnam par dag pa'i chos ston par 'gyur ro// rnam pa thams cad mkhyen pa nyid kyi bar du shin du rnam par dag go/ zhes shin du rnam par dag pa'i chos ston par 'gyur ro// gsol pa/ bcom ldan 'das shes rab kyi pha rol du phyin pa ni yongs su dag pa'o// bcom ldan 'das kyis bka' stsal pa/ rab 'byor gzugs yongs su dag pa'i phyir/ shes rab kyi pha rol du phyin pa yongs su dag pa'o// tshor ba dang / 'du shes dang / 'du byed dang / rnam par shes pa yongs su dag pa'i phyir/ shes rab kyi pha rol du phyin pa yongs su dag pa'o// rab 'byor skye mched dang / khams dang / rten cing 'brel par 'byung ba yongs su dag pa'i phyir/ shes rab kyi pha rol du phyin pa yongs su dag pa'o// pha rol du phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun yongs su dag pa'i phyir/ shes rab kyi pha rol du phyin pa yongs su dag pa'o// 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa rnams yongs su dag pa'i phyir/ shes rab kyi pha rol du phyin pa yongs su dag pa'o// ting nge 'dzin dang / gzungs kyi sgo rnams yongs su dag pa'i phyir/ shes rab kyi pha rol du phyin pa yongs su dag pa'o// de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa brgyad yongs su dag pa'i phyir/ shes rab kyi pha rol du phyin pa yongs su dag pa'o// rnam pa thams cad mkhyen pa nyid kyi bar du yongs su dag pa'i phyir/ shes rab kyi pha rol du phyin pa yongs su dag pa'o/ gsol pa/ bcom ldan 'das ji ltar na gzugs yongs su dag pa'i slad du/ shes rab kyi pha rol du phyin pa yongs su dag pa lags/ ji ltar na tshor ba dang / 'du shes dang / 'du byed dang / rnam par shes pa yongs su dag pa'i slad du/ shes rab kyi pha rol du phyin pa yongs su dag pa lags/ ji ltar na skye mched dang khams dang / rten cing 'brel par 'byung ba yongs su dag pa'i slad du/ shes rab kyi pha rol du phyin pa yongs su dag pa lags/ ji ltar na pha rol du phyin pa thams cad dang stong pa nyid thams cad dang / byang chub kyi phyogs kyi chos sum cu rtsa bdun yongs su dag pa'i slad du/ shes rab kyi pha rol du phyin pa yongs su dag pa lags/ ji ltar na 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang mtshan ma med pa dang / smon pa med pa dang / mngon par shes pa rnams yongs su dag pa'i slad du/ shes rab kyi pha rol du phyin pa yongs su dag pa lags/ ji ltar na ting nge 'dzin dang / gzungs kyi sgo rnams yongs su dag pa'i slad du/ shes rab kyi pha rol du phyin pa yongs su dag pa lags/ ji ltar na de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa brgyad yongs su dag pa'i slad du/ shes rab kyi pha rol du phyin pa yongs su dag pa lags/ ji ltar na rnam pa thams cad mkhyen pa nyid kyi bar du yongs su dag pa'i slad du/ shes rab kyi pha rol du phyin pa yongs su dag pa lags/ bcom ldan 'das kyis bka' stsal pa/ rab 'byor gzugs la skye ba med pa dang / 'gag pa med pa dang / kun nas nyon mongs pa med pa dang / rnam par byang ba med pa ni gzugs yongs su dag pa'o// tshor ba dang / 'du shes dang / 'du byed dang / rnam par shes pa la skye ba med pa dang / 'gag pa med pa dang / kun nas nyon mongs pa med pa dang / rnam par byang ba med pa ni rnam par shes pa yongs su dag pa'o// skye mched dang khams dang / rten cing 'brel bar 'byung ba la skye ba med pa dang / 'gag pa med pa dang / kun nas nyon mongs pa med pa dang / rnam par byang ba med pa ni rten cing 'brel par 'byung ba yongs su dag pa'o// pha rol du phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun la skye ba med pa dang / 'gag pa med pa dang / kun nas nyon mongs pa med pa dang / rnam par byang ba med pa ni/ byang chub kyi phyogs kyi chos sum cu rtsa bdun yongs su dag pa'o// 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa rnams dang / mthar gyis gnas pa'i snyoms par 'jug pa rnams dang / stong pa nyid dang mtshan ma med pa dang / smon pa med pa dang / mngon par shes pa rnams la skye ba med pa dang / 'gag pa med pa dang / kun nas nyon mongs pa med pa dang / rnam par byang ba med pa ni mngon par shes pa yongs su dag pa'o// ting nge 'dzin rnams dang / gzungs kyi sgo rnams la skye ba med pa dang / 'gag pa med pa dang / kun nas nyon mongs pa med pa dang / rnam par byang ba med pa ni gzungs kyi sgo yongs su dag pa'o// de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / sangs rgyas kyi chos ma 'dres pa brgyad la skye ba med pa dang / 'gag pa med pa dang / kun nas nyon mongs pa med pa dang / rnam par byang ba med pa ni sangs rgyas kyi chos ma 'dres pa brgyad yongs su dag pa'o// rnam pa thams cad mkhyen pa nyid kyi bar la skye ba med pa dang / 'gag pa med pa dang / kun nas nyon mongs pa med pa dang / rnam par byang ba med pa ni rnam pa thams cad mkhyen pa nyid yongs su dag pa'o// rab 'byor gzhan yang nam mkha' yongs su dag pa'i phyir/ shes rab kyi pha rol du phyin pa yongs su dag pa'o// gsol pa/ bcom ldan 'das ji ltar na nam mkha' yongs su dag pa'i slad du/ shes rab kyi pha rol du phyin pa yongs su dag pa lags/ bcom ldan 'das kyis bka' stsal pa/ skye ba med pa dang / 'gag pa med pa dang / kun nas nyon mongs pa med pa dang / rnam par byang ba med pa'i phyir nam mkha' yongs su dag pa ste/ rab 'byor nam mkha' la 'gro ba med pa'i phyir/ shes rab kyi pha rol du phyin pa yongs su dag pa'o// gsol pa/ bcom ldan 'das ji ltar na nam mkha' la 'gro ba ma mchis pa'i slad du/ shes rab kyi pha rol du phyin pa yongs su dag pa lags/ bcom ldan 'das kyis bka' stsal pa/ rab 'byor nam mkha' gzung du med pa'i phyir/ shes rab kyi pha rol du phyin pa yongs su dag pa'o// rab 'byor nam mkha' la tha snyad med pa'i phyir/ shes rab kyi pha rol du phyin pa yongs su dag pa'o// gsol pa/ bcom ldan 'das ji ltar nam mkha' la tha snyad ma mchis pa'i slad du/ shes rab kyi pha rol du phyin pa yongs su dag pa lags/ bcom ldan 'das kyis bka' stsal pa/ rab 'byor 'di lta ste dper na/ nam mkha'i sgra brnyan gnyis kyi sgra ltar/ nam mkha' la tha snyad med pa'i phyir/ shes rab kyi pha rol du phyin pa yongs su dag pa'o// rab 'byor nam mkha' brjod du med pa'i phyir/ shes rab kyi pha rol du phyin pa yongs su dag pa'o// gsol pa/ bcom ldan 'das ji ltar na nam mkha' brjod du ma mchis pa'i slad du/ shes rab kyi pha rol du phyin pa yongs su dag pa lags/ bcom ldan 'das kyis bka' stsal pa/ rab 'byor nam mkha' la ni gang yang brjod du med do// rab 'byor de bzhin du nam mkha' brjod du med pa'i phyir/ shes rab kyi pha rol du phyin pa yongs su dag pa'o// rab 'byor gzhan yang nam mkha' dmigs su med pa'i phyir/ shes rab kyi pha rol du phyin pa yongs su dag pa'o// gsol pa/ bcom ldan 'das ji ltar nam mkha' dmigs su ma mchis pa'i slad du/ shes rab kyi pha rol du phyin pa yongs su dag pa lags/ bcom ldan 'das kyis bka' stsal pa/ rab 'byor nam mkha' la gang yang dmigs su med do// rab 'byor de bzhin du nam mkha' dmigs su med pa'i phyir/ shes rab kyi pha rol du phyin pa yongs su dag pa'o// rab 'byor gzhan yang chos thams cad skye ba med pa dang / 'gag pa med pa dang / kun nas nyon mongs pa med pa dang / rnam par byang ba med pa'i phyir/ shes rab kyi pha rol du phyin pa yongs su dag pa'o// gsol pa/ bcom ldan 'das ji ltar na chos thams cad skye ba ma mchis pa dang / 'gag pa ma mchis pa dang / kun nas nyon mongs pa ma mchis pa dang / rnam par byang ba ma mchis pa'i slad du/ shes rab kyi pha rol du phyin pa yongs su dag pa lags/ bcom ldan 'das kyis bka' stsal pa/ rab 'byor chos thams cad shin du rnam par dag pa'i phyir/ shes rab kyi pha rol du phyin pa yongs su dag pa'o// rab 'byor gyis gsol pa/ bcom ldan 'das rigs kyi bu 'am rigs kyi bu mo gang la la zhig shes rab kyi pha rol du phyin pa 'di 'dzin pa dang / 'chang ba dang / klog pa dang / tshul bzhin du yid la bgyid na/ bcom ldan 'das de la mig gi nad 'byung bar mi 'gyur ro// rna ba'i nad dang / sna'i nad dang / lce'i nad dang / lus kyi nad dang / yan lag ma tshang bar mi 'gyur ro// lus ngan par mi 'gyur ro// rgas pas 'khogs pa'i lus su mi 'gyur ro// rigs kyi bu 'am rigs kyi bu mo de ni bde ba mi spongs pas dus byed par mi 'gyur ro// de'i slad bzhin du lha brgya stong mang po 'brang bar 'gyur te/ rgyal chen bzhi'i ris kyi lha rnams dang / gnas gtsang ma'i ris kyi bar gyi lha rnams kyang slad bzhin du 'brang bar 'gyur ro// gang na chos smra ba'i rigs kyi bu 'am rigs kyi bu mo de shes rab kyi pha rol du phyin pa 'di ston pa der yang // tshes brgyad dang / bcu bzhi dang / bco lnga dag la lha'i tshogs chen po 'du bar 'gyur ro// rigs kyi bu'am rigs kyi bu mo de yang shes rab kyi pha rol du phyin pa 'di ston pa'i tshe/ bsod nams mang du 'phel bar 'gyur te/ rigs kyi bu'am rigs kyi bu mo de'i bsod nams kyi phung po rab tu mang ba/ tshad ma mchis pa/ grangs ma mchis pa bsam gyis mi khyab pa/ mtshungs pa ma mchis pa/ gzhal du ma mchis pa/ dpag tu ma mchis pa/ rab tu 'phel bar 'gyur ro// bcom ldan 'das kyis bka' stsal pa/ rab 'byor de de bzhin no// de de bzhin te/ rigs kyi bu 'am rigs kyi bu mo gang tshes brgyad dang / bcu bzhi dang bco lnga dag la shes rab kyi pha rol du phyin pa 'di lha'i 'khor gyi mdun du ston pa'i rigs kyi bu 'am rigs kyi bu mo de'i bsod nams mang du 'phel te/ bsod nams kyi phung po mang po dang / tshad med pa grangs med pa/ bsam gyis mi khyab pa mtshungs pa med pa gzhal du med pa dpag tu med pa rab tu 'phel bar 'gyur ro// rab 'byor de ci'i phyir zhe na/ 'di lta ste/ shes rab kyi pha rol du phyin pa 'di ni rin po che'o// rab 'byor de la shes rab kyi pha rol du phyin pa rin po che ni 'di yin te/ sems can dmyal ba las yongs su grol bar byed pa'o// byol song gi skye gnas dang / gshin rje'i 'jig rten dang / mi dang lha dbul po las yongs su grol bar byed pa'o// rgyal rigs che zhing mtho ba'i rigs 'byin pa'o// bram ze che zhing mtho ba'i rigs 'byin pa'o// khyim bdag che zhing mtho ba'i rigs 'byin pa'o// rgyal chen bzhi'i ris kyi lha'i skye ba'i skye mched 'byin pa'o// 'du shes med 'du shes med skye mched kyi bar gyi lha'i skye ba'i skye mched 'byin pa'o// rgyun du zhugs pa'i 'bras bu 'byin pa'o/ lan cig phyir 'ong ba'i 'bras bu dang / phyir mi 'ong ba'i 'bras bu 'byin pa'o// dgra bcom pa nyid dang / rang byang chub 'byin pa'o// yang dag par rdzogs pa'i byang chub 'byin pa'o// de ci'i phyir zhe na/ de ni 'di ltar shes rab kyi pha rol du phyin pa 'di las/ dge ba bcu'i las kyi lam rgyas par bstan te/ de la bslabs pas rgyal rigs che zhing mtho ba rnams yod do// bram ze'i rigs che zhing mtho ba rnams yod do// khyim bdag gi rigs che zhing mtho ba rnams yod do// rgyal chen bzhi'i ris kyi lha rnams yod do// sum cu rtsa gsum dang / mtshe ma dang / dga' ldan dang / 'phrul dga' dang gzhan 'phrul dbang byed kyi lha rnams yod do// tshangs ris dang / tshangs lha nye phan dang / tshangs pa kun 'khor dang / tshangs chen dang / snang ba dang / chung snang dang / tshad med snang ba dang / kun snang dang ba dang / dge ba dang / chung dge dang / tshad med dge ba dang / dge rgyas dang / che ba dang / chung che ba dang / tshad med che ba dang / 'bras bu che ba dang / mi che ba dang mi gdung ba dang / shin du mthong ba dang / gya nom snang ba dang / 'og gyi lha rnams yod do// nam mkha' mtha' yas skye mched kyi lha rnams yod do/ rnam shes mtha' yas skye mched dang / med pa'i skye mched dang / 'du shes med 'du shes med min skye mched kyi lha rnams yod do// rgyun du zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i 'bras bu yod do// dgra bcom pa nyid dang / rang byang chub yod do// bla na med pa yang dag par rdzogs pa'i byang chub yod do/ shes rab kyi pha rol du phyin pa 'di yod na/ bsam gtan bzhi yod do/ tshad med pa bzhi dang / gzugs med pa'i snyoms par 'jug pa bzhi yod do// byang chub kyi phyogs kyi chos sum cu rtsa bdun yod do// sbyin pa'i pha rol du phyin pa yod do// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa yod do// nang stong pa nyid yod do// dngos po med pa'i ngo bo nyid stong pa nyid kyi bar du yod do// 'phags pa'i bden pa bzhi dang / bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo gsum dang / mngon par shes pa rnams yod do// ting nge 'dzin thams cad dang / gzungs kyi sgo thams cad yod do// de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad yod do// rnam pa thams cad mkhyen pa nyid kyi bar du yod do// de yang 'di ltar shes rab kyi pha rol du phyin pa 'di las chos de thams cad rgya cher bstan te/ de la bslabs na rgyal rigs che zhing mtho ba rnams yod do// bram ze'i rigs che zhing mtho ba rnams yod do// khyim bdag gi rigs che zhing mtho ba rnams yod do// rgyal chen bzhi'i ris kyi lha rnams yod do// sum cu rtsa gsum dang / mtshe ma dang / dga' ldan dang / 'phrul dga' dang / gzhan 'phrul dbang byed dang / tshangs ris dang / tshangs lha nye phan dang / tshangs pa kun 'khor dang / tshangs chen dang / snang ba dang / chung snang dang / tshad med snang ba dang / kun snang dang ba dang / dge ba dang chung dge dang tshad med dge ba dang / dge rgyas dang che ba dang / chung che dang tshad med che ba dang / 'bras bu che ba dang mi che ba dang mi gdung ba dang shin du mthong ba dang / gya nom snang ba dang / 'og min gyi lha rnams yod do// nam mkha' mtha' yas skye mched dang / rnam shes mtha' yas skye mched dang / med pa'i skye mched dang / 'du shes med 'du shes med skye mched kyi lha rnams yod do// rgyun du zhugs pa rnams yod do// lan cig phyir 'ong ba dang / phyir mi 'ong ba rnams dang / dgra bcom pa rnams dang / rang sangs rgyas rnams yod do// byang chub sems dpa' rnams yod do// de bzhin gshegs pa dgra bcom pa yang dag par rdzogs pa'i sangs rgyas rnams yod do// de bas na de ni pha rol du phyin pa rin po che zhes bya'o// pha rol du phyin pa rin po che de la ni chos gang yang skye ba'am/ 'gag pa'am/ kun nas nyon mongs pa'am/ rnam par byang ba'am/ yongs su gzung ba'am/ dor ba med do// de ci'i phyir zhe na/ de ni 'di ltar gang skye ba'am/ 'gag pa 'am/ kun nas nyon mongs pa'am/ rnam par byang ba'am/ yongs su gzung ba'am/ dor bar bya ba'i chos de lta bu med do// rab 'byor pha rol du phyin pa rin po che 'di la ni dge ba'am/ mi dge ba'am/ 'jig rten pa'am/ 'jig rten las 'das pa'am/ zag pa dang bcas pa 'am zag pa med pa'am/ 'dus byas sam 'dus ma byas kyi chos gang yang dmigs su med de rab 'byor rnam grangs nges kyang pha rol du phyin pa rin po che ni dmigs su med do// rab 'byor pha rol du phyin pa rin po che la ni gang gis kyang 'go ba med do// de ci'i phyir zhe na/ de ni 'di ltar gang 'go bar 'gyur ba'i chos de lta bu dmigs su med do// rab 'byor de'i phyir na pha rol du phyin pa 'di ni 'go ba med pa'i pha rol du phyin pa rin po che 'o// rab 'byor gal te byang chub sems dpa' sems dpa' chen po shes rab kyi pha rol du phyin pa la spyod pa'i tshe/ de ltar 'du shes par yang mi byed la/ de ltar mi rtog cing de ltar mi dmigs te/ de ltar 'phro bar yang mi byed na shes rab kyi pha rol du phyin pa la spyod pa ste/ shes rab kyi pha rol du phyin pa la sgom pa'o// de ni sangs rgyas bcom ldan 'das rnams mnyes par byed pa'o// sangs rgyas bcom ldan 'das rnams mngon par bsams shing // sangs rgyas bcom ldan 'das de dag la rim gror bya ba dang / bkur stir bya ba dang / bsti stang du bya ba dang / mchod par bya ba'i phyir sangs rgyas kyi zhing nas sangs rgyas kyi zhing du 'gro ste/ sems can yongs su smin par bya ba dang / sangs rgyas kyi zhing yongs su spyod par byed cing // sangs rgyas kyi zhing nas sangs rgyas kyi zhing du 'gro'o// rab 'byor shes rab kyi pha rol du phyin pa 'di ni chos gang yang ston pa'am/ rnam par ston pa'am/ yongs su ston pa'am/ 'dzin par byed pa'am/ 'byin par byed pa'am/ skye bar byed pa'am/ 'gag par byed pa'am/ kun nas nyon mongs par byed pa'am/ rnam par byang bar byed pa'am/ 'grib par byed pa'am/ 'phel bar byed pa'am/ 'das pa dang ma 'ongs pa dang da ltar byung bar byed pa med do// rab 'byor de ltar shes rab kyi pha rol du phyin pa 'di ni 'dod pa'i khams las 'da' bar byed pa ma yin/ gnas par byed pa ma yin/ gzugs kyi khams las 'da' bar byed pa ma yin/ gnas par byed pa ma yin/ gzugs med pa'i khams las 'da' bar byed pa ma yin/ gnas par byed pa ma yin/ sbyin pa'i pha rol du phyin pa sgrub pa ma yin 'dor ba ma yin/ tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa sgrub pa ma yin 'dor ba ma yin/ nang stong pa nyid sgrub pa ma yin 'dor ba ma yin/ dngos po med pa'i ngo bo nyid stong pa nyid kyi bar du sgrub pa ma yin 'dor ba ma yin/ byang chub kyi phyogs kyi chos sum cu rtsa bdun sgrub pa ma yin 'dor ba ma yin/ 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams sgrub pa ma yin 'dor ba ma yin/ rnam par thar pa dang / mthar gyis gnas pa'i snyoms par 'jug pa dang / stong pa nyid dang mtshan ma med pa dang / smon pa med pa dang / mngon par shes pa rnams sgrub pa ma yin 'dor ba ma yin/ ting nge 'dzin rnams dang / gzungs kyi sgo rnams sgrub pa ma yin 'dor ba ma yin/ de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / byams pa chen po dang / snying rje chen po dang / sangs rgyas kyi chos ma 'dres pa rnams sgrub pa ma yin 'dor ba ma yin/ rgyun du zhugs pa'i 'bras bu sgrub pa ma yin 'dor ba ma yin/ lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid sgrub pa ma yin 'dor ba ma yin/ rang byang chub sgrub pa ma yin 'dor ba ma yin/ lam gyi rnam pa shes pa nyid sgrub pa ma yin 'dor ba ma yin/ rnam pa thams cad mkhyen pa nyid sgrub pa ma yin/ 'dor ba ma yin no// // shes rab kyi pha rol tu phyin pa stong phrag nyi shu lnga pa/ bam po bzhi bcu gcig pa/ shes rab kyi pha rol du phyin pa 'di ni 'dus byas kyi khams 'dor ba ma yin/ 'dus ma byas kyi khams sgrub pa ma yin no// de ci'i phyir zhe na/ de bzhin gshegs pa rnams byung yang rung // de bzhin gshegs pa rnams ma byung yang rung // chos rnams kyi chos nyid dang / chos kyi dbyings dang / chos kyi gnas nyid dang / chos skyon med pa de ni de bzhin du gnas pa yin te de ni de bzhin gshegs pas mngon par rdzogs par sangs rgyas so// mngon par thugs su chud do// mngon par rdzogs par sangs rgyas te/ mngon par rdzogs par thugs su chud nas kyang gsung ngo // ston to// rjod do// 'grel to// rnam par 'byed do// gsal bar mdzad do// yang dag par ston to// de nas lha'i bu stong phrag mang po steng gi bar snang la 'khod nas lhung lhung ldegs kyi sgra phyung ste/ lha rdzas kyi me tog ut+pa la dang / pad mo dang / ku mud dang / pund ri ka dang / mAn dA ra ba dang / mAn dA ra ba chen po 'thor zhing 'di skad kyi tshig brjod par gyur to// kye ma shes rab kyi pha rol du phyin pa 'di bstan pas/ lha'i bu stong phrag du ma skye ba med pa'i chos la bzod pa skyes par gyur te/ 'dzam bu'i gling du chos kyi 'khor lo gnyis pa bskor ba mthong ngo // de nas bcom ldan 'das kyis gnas brtan rab 'byor la bka' stsal pa/ rab 'byor dngos po med pa'i ngo bo nyid stong pa nyid kyi phyir/ 'di ni chos kyi 'khor lo gnyis su bskor ba yang ma yin/ gcig tu bskor ba yang ma yin no// shes rab kyi pha rol du phyin pa 'di yang chos gang yang 'khor ba'am/ mi 'khor bar bya ba'i phyir nye bar gnas pa ma yin no// gsol pa/ bcom ldan 'das de ltar shes rab kyi pha rol du phyin pa 'di chos gang yang 'khor bar bgyi ba'am/ mi 'khor bar bgyi ba'i slad du/ nye bar mi gnas pa'i dngos po ma mchis pa'i ngo bo nyid stong pa nyid de gang lags/ bcom ldan 'das kyis bka' stsal pa/ rab 'byor shes rab kyi pha rol du phyin pa shes rab kyi pha rol du phyin pas stong ngo // bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa sbyin pa'i pha rol du phyin pas stong ngo // nang stong pa nyid nang stong pa nyid kyis stong ngo // dngos po med pa'i ngo bo nyid stong pa nyid kyi bar du dngos po med pa'i ngo bo nyid stong pa nyid kyis stong ngo // dran pa nye bar gzhag pa rnams dran pa nye bar gzhag pa rnams kyis stong ngo // yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa 'phags pa'i lam yan lag brgya dpas stong ngo // 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams mngon par shes pa rnams kyis stong ngo // ting nge 'dzin rnams dang / gzungs kyi sgo rnams gzungs kyi sgo rnams kyis stong ngo // de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / byams pa chen po dang / snying rje chen po dang / sangs rgyas kyi chos ma 'dres pa rnams sangs rgyas kyi chos ma 'dres pa rnams kyis stong ngo // rgyun du zhugs pa'i 'bras bu rgyun du zhugs pa'i 'bras bus stong ngo // lan cig phyir 'ong ba'i 'bras bu dang / phyir mi 'ong ba'i 'bras bu phyir mi 'ong ba'i 'bras bus stong ngo // dgra bcom pa nyid dgra bcom pa nyid kyis stong ngo // rang byang chub rang byang chub kyis stong ngo // lam gyi rnam pa shes pa nyid lam gyi rnam pa shes pa nyid kyis stong ngo // rnam pa thams cad mkhyen pa nyid rnam pa thams cad mkhyen pa nyid kyis stong ngo // gsol pa/ bcom ldan 'das byang chub sems dpa' sems dpa' chen po rnams kyi pha rol du phyin pa 'di ni chen mo ste/ 'di ltar shes rab kyi pha rol du phyin pa rang bzhin gyis stong pa'o// de ni chos thams cad kyang chos thams cad kyis stong la/ byang chub sems dpa' sems dpa' chen po rnams kyang // shes rab kyi pha rol du phyin pa la gnas shing // bla na med pa yang dag par rdzogs pa'i byang chub tu mngon par rdzogs par 'tshang rgya yang // chos gang yang mngon par rdzogs par 'tshang rgya bar ma mchis/ chos kyi 'khor lo yang bskor la chos gang yang 'khor ba'am mi 'khor ba'am rab tu 'khor bar bgyid pa ma mchis te/ de dag gis chos gang yang yongs su mthong ba'am yongs su ma mthong ba ma mchis so// de ci'i slad du zhe na/ de ni 'di ltar gang 'khor bar bgyi ba'am mi 'khor bar bgyi ba'am rab tu 'khor bar bgyi ba'i chos de lta bu dmigs su ma mchis te/ de ni 'di ltar chos thams cad kyang shin du mngon par ma grub pa'o// de ci'i slad du zhe na/ stong pa nyid ni 'khor bar bgyid pa'am/ mi 'khor bar bgyid pa ma lags so// mtshan ma ma mchis pa ni 'khor bar bgyid pa'am mi 'khor bar bgyid pa ma lags so// smon pa ma mchis pa ni 'khor bar bgyid pa'am mi 'khor bar bgyid pa ma lags so// de ltar na shes rab kyi pha rol du phyin pa bstan pa dang / rab tu bstan pa dang / bsgrags pa dang rab tu dgod pa dang gzhag pa dang / rnam par dbye ba dang / rnam par dgrol ba dang smos pa dang / gsal bar bgyi ba dang yang dag par bstan pa 'di ni shes rab kyi pha rol du phyin pa bstan pa yongs su dag pa'o// shes rab kyi pha rol du phyin pa bstan pa de yang sus kyang ma bstan sus kyang ma bzung ngo // gang sus kyang ma bstan sus kyang ma bzung ba de ni sus kyang mngon du ma bgyis so// gang sus kyang mngon du ma bgyis pa de la ni yongs su mya ngan las 'da' ba ma mchis te/ chos bstan pa 'di la gang su yang sbyin pa'i gnas su 'gyur ba ma mchis so// shes rab kyi pha rol du phyin pa stong phrag nyi shu lnga pa las le'u nyi shu brgyad pa'o// // de nas tshe dang ldan pa rab 'byor gyis bcom ldan 'das la 'di skad ces gsol to// bcom ldan 'das 'di lta ste/ shes rab kyi pha rol du phyin pa 'di ni ma mchis pa'i pha rol du phyin pa'o// bcom ldan 'das kyis bka' stsal pa/ nam mkha' med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni mnyam pa nyid kyi pha rol du phyin pa'o// bcom ldan 'das kyis bka' stsal pa/ chos thams cad mnyam pa nyid kyi phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni rnam par dben pa'i pha rol du phyin pa'o// bcom ldan 'das kyis bka' stsal pa/ mtha' las 'das pa stong pa nyid kyi phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni thub pa med pa'i pha rol du phyin pa'o// bcom ldan 'das kyis bka' stsal pa/ chos thams cad dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni gnas ma mchis pa'i pha rol du phyin pa'o// bcom ldan 'das kyis bka' stsal pa/ ming dang lus med pa'i phyir ro/ gsol pa/ bcom ldan 'das 'di lta ste/ shes rab kyi pha rol du phyin pa 'di ni nam mkha'i pha rol du phyin pa'o// bcom ldan 'das kyis bka' stsal pa/ dbugs phyi nang du rgyu ba med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni brjod du ma mchis pa'i pha rol du phyin pa'o// bcom ldan 'das kyis bka' stsal pa/ rnam par rtog pa dang / rnam par dpyod pa dmigs su med pa'i phyir ro// gsol pa/ bcom ldan 'das 'di lta ste shes rab kyi pha rol du phyin pa 'di ni ming ma mchis pa'i pha rol du phyin pa'o// bcom ldan 'das kyis bka' stsal pa/ tshor ba dang / 'du shes dang / 'du byed dang / rnam par shes pa dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni 'gro ba ma mchis pa'i pha rol du phyin pa'o// bcom ldan 'das kyis bka' stsal pa/ chos thams cad 'gro ba med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni mi 'phrogs pa'i pha rol du phyin pa'o// bcom ldan 'das kyis bka' stsal pa/ chos thams cad gzung du med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni skad cig pa ma mchis pa'i pha rol du phyin pa'o// bcom ldan 'das kyis bka' stsal pa/ chos thams cad byang zhing zad pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni skye ba ma mchis pa'i pha rol du phyin pa'o// bcom ldan 'das kyis bka' stsal pa/ chos thams cad skye ba dang 'gag pa med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni byed pa po ma mchis pa'i pha rol du phyin pa'o// bcom ldan 'das kyis bka' stsal pa/ byed pa po dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni shes pa po ma mchis pa'i pha rol du phyin pa'o// bcom ldan 'das kyis bka' stsal pa/ shes pa po dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni 'pho ba ma mchis pa'i pha rol du phyin pa'o// bcom ldan 'das kyis bka' stsal pa/ 'chi ba dang skye ba dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni 'jig pa ma mchis pa'i pha rol du phyin pa'o// bcom ldan 'das kyis bka' stsal pa/ chos thams cad 'jig pa med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni rmi lam gyi pha rol du phyin pa'o// bcom ldan 'das kyis bka' stsal pa/ rmi lam mthong ba dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni sgra brnyan gyi pha rol du phyin pa'o// bcom ldan 'das kyis bka' stsal pa/ nyan pa dang / sgrar brjod pa dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni mig yor gyi pha rol du phyin pa'o// bcom ldan 'das kyis bka' stsal pa/ me long gi bzhin dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni smig rgyu'i pha rol du phyin pa'o// bcom ldan 'das kyis bka' stsal pa/ chu 'bab pa dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni sgyu ma'i pha rol du phyin pa'o// bcom ldan 'das kyis bka' stsal pa// mtshan ma dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni rmongs pa ma mchis pa'i pha rol du phyin pa'o// bcom ldan 'das kyis bka' stsal pa/ ma rig pa'i mun pa dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni kun nas nyon mongs pa ma mchis pa'i pha rol du phyin pa'o// bcom ldan 'das kyis bka' stsal pa/ kun nas nyon mongs pa dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni rnam par byang ba ma mchis pa'i pha rol du phyin pa'o// bcom ldan 'das kyis bka' stsal pa/ nyon mongs pa med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni dmigs su ma mchis pa'i pha rol du phyin pa'o// bcom ldan 'das kyis bka' stsal pa/ gnas dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni spros pa ma mchis pa'i pha rol du phyin pa'o// bcom ldan 'das kyis bka' stsal pa/ spros pa thams cad yang dag par bcom pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni rlom sems ma mchis pa'i pha rol du phyin pa'o// bcom ldan 'das kyis bka' stsal pa/ rlom sems thams cad yang dag par bcom pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni mi g.yo ba'i pha rol du phyin pa'o// bcom ldan 'das kyis bka' stsal pa/ chos kyi dbyings gnas pa nyid kyi phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni 'dod chags dang bral pa'i pha rol du phyin pa'o// bcom ldan 'das kyis bka' stsal pa/ chos thams cad ma nor ba yang dag pa nyid du mngon par 'tshang rgya bar byed pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni kun nas ldang ba ma mchis pa'i pha rol du phyin pa'o// bcom ldan 'das kyis bka' stsal pa/ chos thams cad rnam par rtog pa med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni zhi ba'i pha rol du phyin pa'o// bcom ldan 'das kyis bka' stsal pa/ chos thams cad mtshan ma med cing dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni 'dod chags ma mchis pa'i pha rol du phyin pa'o// bcom ldan 'das kyis bka' stsal pa/ 'dod chags dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni zhe sdang ma mchis pa'i pha rol du phyin pa'o// bcom ldan 'das kyis bka' stsal pa/ zhe sdang yod pa ma yin pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni gti mug ma mchis pa'i pha rol du phyin pa'o// bcom ldan 'das kyis bka' stsal pa/ mi shes pa'i mun pa thams cad sel ba'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni nyon mongs pa ma mchis pa'i pha rol du phyin pa'o// bcom ldan 'das kyis bka' stsal pa/ yongs su rtog pa med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni sems can ma mchis pa'i pha rol du phyin pa'o// bcom ldan 'das kyis bka' stsal pa/ sems can med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni rab tu spangs pa'i pha rol du phyin pa'o// bcom ldan 'das kyis bka' stsal pa/ chos thams cad kun nas ldang ba med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni mtha' gnyis su mi 'gyur ba'i pha rol du phyin pa'o// bcom ldan 'das kyis bka' stsal pa/ mtha' rnam par spong ba'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni tha mi dad pa'i pha rol du phyin pa'o// bcom ldan 'das kyis bka' stsal pa/ chos thams cad 'dres pa med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni nyams pa ma mchis pa'i pha rol du phyin pa'o// bcom ldan 'das kyis bka' stsal pa/ nyan thos dang / rang sangs rgyas kyis las 'da' bar byed pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni rnam par rtog pa ma mchis pa'i pha rol du phyin pa'o// bcom ldan 'das kyis bka' stsal pa/ rnam par rtog pa thams cad dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni ming ma mchis pa'i pha rol du phyin pa'o// bcom ldan 'das kyis bka' stsal pa/ chos thams cad kyi tshad dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni nam mkha'i pha rol du phyin pa'o// bcom ldan 'das kyis bka' stsal pa/ chos thams cad la chags pa med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni mi rtag pa'i pha rol du phyin pa'o// bcom ldan 'das kyis bka' stsal pa/ chos thams cad 'jig pa med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni sdug bsngal gyi pha rol du phyin pa'o// bcom ldan 'das kyis bka' stsal pa/ chos thams cad tshol bar sbyor ba med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni bdag ma mchis pa'i pha rol du phyin pa'o// bcom ldan 'das kyis bka' stsal pa/ chos thams cad la mngon par chags pa med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni stong pa nyid kyi pha rol du phyin pa'o// bcom ldan 'das kyis bka' stsal pa/ chos thams cad dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni mtshan nyid ma mchis pa'i pha rol du phyin pa'o// bcom ldan 'das kyis bka' stsal pa/ chos thams cad mngon par grub pa med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni nang stong pa nyid kyi pha rol du phyin pa'o// bcom ldan 'das kyis bka' stsal pa/ nang gi chos dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni phyi stong pa nyid kyi pha rol du phyin pa'o// bcom ldan 'das kyis bka' stsal pa/ phyi'i chos dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni phyi nang stong pa nyid kyi pha rol du phyin pa'o// bcom ldan 'das kyis bka' stsal pa/ phyi nang gi chos dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni stong pa nyid stong pa nyid kyi pha rol du phyin pa'o// bcom ldan 'das kyis bka' stsal pa/ stong pa nyid stong pa nyid dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni chen po stong pa nyid kyi pha rol du phyin pa'o// bcom ldan 'das kyis bka' stsal pa/ chen po stong pa nyid dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni don dam pa stong pa nyid kyi pha rol du phyin pa'o// bcom ldan 'das kyis bka' stsal pa/ don dam pa stong pa nyid dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni 'dus byas stong pa nyid kyi pha rol du phyin pa'o// bcom ldan 'das kyis bka' stsal pa/ 'dus byas stong pa nyid dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni 'dus ma byas stong pa nyid kyi pha rol du phyin pa'o// bcom ldan 'das kyis bka' stsal pa/ 'dus ma byas stong pa nyid dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni mtha' las 'das pa stong pa nyid kyi pha rol du phyin pa'o// bcom ldan 'das kyis bka' stsal pa/ mtha' las 'das pa stong pa nyid dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni thog ma dang tha ma med pa stong pa nyid kyi pha rol du phyin pa'o// bcom ldan 'das kyis bka' stsal pa/ thog ma dang tha ma med pa stong pa nyid dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni dor ba med pa stong pa nyid kyi pha rol du phyin pa'o// bcom ldan 'das kyis bka' stsal pa/ dor ba med pa stong pa nyid dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni rang bzhin stong pa nyid kyi pha rol du phyin pa'o// bcom ldan 'das kyis bka' stsal pa/ 'dus byas dang 'dus ma byas kyi chos dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni chos thams cad stong pa nyid kyi pha rol du phyin pa'o// bcom ldan 'das kyis bka' stsal pa/ phyi nang gi chos dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni rang gi mtshan nyid stong pa nyid kyi pha rol du phyin pa'o// bcom ldan 'das kyis bka' stsal pa/ rang gi mtshan nyid stong pa nyid dben pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni mi dmigs pa stong pa nyid kyi pha rol du phyin pa'o// bcom ldan 'das kyis bka' stsal pa/ mi dmigs pa stong pa nyid dben pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni dngos po med pa stong pa nyid kyi pha rol du phyin pa'o// bcom ldan 'das kyis bka' stsal pa/ dngos po med pa'i chos nyid kyi phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni ngo bo nyid stong pa nyid kyi pha rol du phyin pa'o// bcom ldan 'das kyis bka' stsal pa/ chos rnams ngo bo nyid kyis dben pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni dngos po med pa'i ngo bo nyid stong pa nyid kyi pha rol du phyin pa'o// bcom ldan 'das kyis bka' stsal pa/ dngos po med pa'i ngo bo nyid stong pa nyid dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni dran pa nye bar gzhag pa'i pha rol du phyin pa'o// bcom ldan 'das kyis bka' stsal pa/ lus dang tshor ba dang sems dang chos dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni yang dag par spong ba'i pha rol du phyin pa'o// bcom ldan 'das kyis bka' stsal pa/ dge ba dang / mi dge ba'i chos dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni rdzu 'phrul gyi rkang pa'i pha rol du phyin pa'o// bcom ldan 'das kyis bka' stsal pa/ rdzu 'phrul gyi rkang pa bzhi dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni dbang po'i pha rol du phyin pa'o// bcom ldan 'das kyis bka' stsal pa/ dbang po lnga dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni stobs kyi pha rol du phyin pa'o// bcom ldan 'das kyis bka' stsal pa/ stobs lnga dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni byang chub kyi yan lag gi pha rol du phyin pa'o// bcom ldan 'das kyis bka' stsal pa/ byang chub kyi yan lag bdun dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni lam gyi pha rol du phyin pa'o// bcom ldan 'das kyis bka' stsal pa/ 'phags pa'i lam yan lag brgyad pa dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni stong pa nyid kyi pha rol du phyin pa'o// bcom ldan 'das kyis bka' stsal pa/ stong pa nyid kyi rnam pa dang / rnam par dben pa'i rnam pa dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni mtshan ma ma mchis pa'i pha rol du phyin pa'o// bcom ldan 'das kyis bka' stsal pa/ zhi ba'i rnam pa dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni/ smon pa med pa'i pha rol du phyin pa'o// bcom ldan 'das kyis bka' stsal pa/ smon pa med pa dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni rnam par thar pa'i pha rol du phyin pa'o// bcom ldan 'das kyis bka' stsal pa/ rnam par thar pa brgyad dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni mthar gyis gnas pa'i snyoms par 'jug pa'i pha rol du phyin pa'o// bcom ldan 'das kyis bka' stsal pa/ mthar gyis gnas pa'i snyoms par 'jug pa dgu dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni sbyin pa'i pha rol du phyin pa'o// bcom ldan 'das kyis bka' stsal pa/ sbyin pa dang / ser sna dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni tshul khrims kyi pha rol du phyin pa'o// bcom ldan 'das kyis bka' stsal pa/ tshul khrims dang / tshul khrims ngan pa dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni bzod pa'i pha rol du phyin pa'o// bcom ldan 'das kyis bka' stsal pa/ gnod sems dang bzod pa dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni brtson 'grus kyi pha rol du phyin pa'o// bcom ldan 'das kyis bka' stsal pa/ le lo dang brtson 'grus dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni bsam gtan gyi pha rol du phyin pa'o// bcom ldan 'das kyis bka' stsal pa/ bsam gtan dang 'khrug pa dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni shes rab kyi pha rol du phyin pa'o// bcom ldan 'das kyis bka' stsal pa/ shes rab dang 'chal ba'i shes rab dmigs su med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni stobs bcu'i pha rol du phyin pa'o// bcom ldan 'das kyis bka' stsal pa/ chos thams cad thub pa med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni mi 'jigs pa bzhi'i pha rol du phyin pa'o// bcom ldan 'das kyis bka' stsal pa/ lam gyi rnam pa shes pa nyid kyi ye shes zhum pa med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni so so yang dag par rig pa bzhi'i pha rol du phyin pa'o// bcom ldan 'das kyis bka' stsal pa/ rnam pa thams cad mkhyen pa nyid chags pa med pa dang / thogs pa med pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni sangs rgyas kyi chos ma 'dres pa brgyad kyi pha rol du phyin pa'o// bcom ldan 'das kyis bka' stsal pa/ nyan thos dang / rang sangs rgyas kyi chos thams cad las yang dag par 'das pa'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni de bzhin gshegs pa'i pha rol du phyin pa'o// bcom ldan 'das kyis bka' stsal pa/ brjod pa thams cad kyi de bzhin nyid kyi phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni rang byung gi pha rol du phyin pa'o// bcom ldan 'das kyis bka' stsal pa/ chos thams cad la dbang bsgyur ba'i phyir ro// gsol pa/ bcom ldan 'das 'di lta ste/ shes rab kyi pha rol du phyin pa 'di ni sangs rgyas kyi pha rol du phyin pa'o// bcom ldan 'das kyis bka' stsal pa/ chos thams cad rnam pa thams cad tu mngon par rdzogs par 'tshang rgya ba'i phyir ro// shes rab kyi pha rol tu phyin pa stong phrag nyi shu lnga pa las/ le'u nyi shu dgu pa'o// // de nas lha'i dbang po brgya byin 'di snyam du gyur te/ shes rab kyi pha rol du phyin pa 'di rigs kyi bu dang / rigs kyi bu mo gang gi rna lam du grag pa de dag ni sngon gyi rgyal ba la bsnyen bkur byas pa'o// shes rab kyi pha rol du phyin pa 'di sems can gang gi rna lam du grag pa de dag ni de bzhin gshegs pa la dge ba'i rtsa ba bskyed pa'o// shes rab kyi pha rol du phyin pa 'di sems can gang gi rna lam du grag pa de dag ni dge ba'i bshes gnyen gyis yongs su bzung ba'o// gang 'dzin cing 'chang ba dang / klog cing kun chub par byed pa dang / tshul bzhin du yid la byed cing gzung ba dang / bcang ba dang / klag pa dang / kun chub par byas nas kyang // de bzhin nyid du shes rab kyi pha rol du phyin pa la nan tan du byed pa lta ci smos te/ rigs kyi bu 'am rigs kyi bu mo gang shes rab kyi pha rol du phyin pa 'di thos nas mi 'jigs mi sngang skrag par mi 'gyur ba de dag gis/ sngon gyi de bzhin gshegs pa dgra bcom pa yang dag par rdzogs pa'i sangs rgyas rnams la yongs su dris so// yongs su zhus so// rigs kyi bu'am rigs kyi bu mo gang gis shes rab kyi pha rol du phyin pa 'di thos nas mi 'jigs mi sngang skrag par mi 'gyur la 'dzin cing 'chang ba dang klog cing kun chub par byed pa dang / tshul bzhin du yid la byed pa de dag gis ni bskal pa bye ba mang por sbyin pa'i pha rol du phyin pa la spyod do// tshul khrims dang bzod pa dang brtson 'grus dang bsam gtan dang shes rab kyi pha rol du phyin pa la spyod do snyam pa dang / de nas tshe dang ldan pa sha ra dwa ti'i bus/ bcom ldan 'das la 'di skad ces gsol to// bcom ldan 'das rigs kyi bu 'am rigs kyi bu mo gang shes rab kyi pha rol du phyin pa zab mo 'di thos nas/ mi 'jigs mi sngang skrag par mi 'gyur la/ 'dzin cing 'chang ba dang / klog cing kun chub par bgyid pa dang / tshul bzhin du yid la bgyid pa de dag ni phyir mi ldog pa'i byang chub sems dpa' sems dpa' chen po dang 'dra bar gzung bar bgyi'o// de ci'i slad du zhe na/ bcom ldan 'das shes rab kyi pha rol du phyin pa 'di ni zab pa ste/ sngon pha rol du phyin pa drug la ma spyad pas ni/ shes rab kyi pha rol du phyin pa zab mo 'di thos nas kyang mos par bgyi bar mi nus so// bcom ldan 'das rigs kyi bu 'am rigs kyi bu mo gang shes rab kyi pha rol du phyin pa zab mo 'di thos nas spang bar sems pa dag gis ni sngon gyi mthar yang shes rab kyi pha rol du phyin pa zab mo 'di spangs par gyur to// de ci'i slad du zhe na/ de ni 'di ltar rigs kyi bu'am rigs kyi bu mo de dag shes rab kyi pha rol du phyin pa zab mo 'di bshad pa'i tshe/ dad pa dang mos pa ma mchis pa'i slad du ste/ rigs kyi bu'am rigs kyi bu mo de dag gis sngon gyi mthar yang sangs rgyas bcom ldan 'das rnams dang / byang chub sems dpa' sems dpa' chen po rnams dang / nyan thos rnams la bsnyen bkur ma bgyis te/ sbyin pa'i pha rol du phyin pa la ni ji ltar spyad par bgyi/ tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la ni ji ltar spyad par bgyi/ nang stong pa nyid ni ji ltar bsgom par bgyi/ dngos po med pa'i ngo bo nyid stong pa nyid kyi bar ni ji ltar bsgom par bgyi/ dran pa nye bar gzhag pa rnams ni ji ltar bsgom par bgyi/ yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa ni ji ltar bsgom par bgyi/ 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams ni ji ltar bsgom par bgyi/ ting nge 'dzin rnams dang / gzungs kyi sgo rnams ni ji ltar bsgom par bgyi/ de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / sangs rgyas kyi chos ma 'dres pa brgyad ni ji ltar bsgom par bgyi zhes yongs su ma zhus/ yongs su ma dris so// de nas lha'i dbang po brgya byin gyis/ tshe dang ldan pa sha ra dwa ti'i bu la 'di skad ces smras so// btsun pa sha ra dwa ti'i bu shes rab kyi pha rol du phyin pa 'di ni shin du zab na/ shes rab kyi pha rol du phyin pa zab mo 'di bstan pa'i tshe/ sngon ma spyad pa'i byang chub sems dpa' sems dpa' chen po mos par mi 'gyur ba lta ngo mtshar kyang ci che/ sbyin pa'i pha rol du phyin pa dang / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa dang / nang stong pa nyid dang / phyi stong pa nyid dang / phyi nang stong pa nyid dang / dngos po med pa'i ngo bo nyid stong pa nyid kyi bar dang / byang chub kyi phyogs kyi chos sum cu rtsa bdun dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad dang / rnam pa thams cad mkhyen pa nyid kyi bar la mos par mi 'gyur ba lta ngo mtshar kyang ci che/ btsun pa sha ra dwa ti'i bu shes rab kyi pha rol du phyin pa la phyag 'tshal lo// gang shes rab kyi pha rol du phyin pa la phyag 'tshal ba de ni thams cad mkhyen pa'i ye shes la phyag 'tshal ba'o// de nas bcom ldan 'das kyis lha'i dbang po brgya byin la bka' stsal pa/ de de bzhin no// kau shi ka de de bzhin te/ gang shes rab kyi pha rol du phyin pa la phyag 'tshal ba ni thams cad mkhyen pa'i ye shes la phyag 'tshal ba'o// de ci'i phyir zhe na/ kau shi ka 'di las byung ba ni sangs rgyas bcom ldan 'das rnams kyi rnam pa thams cad mkhyen pa nyid do// rnam pa thams cad mkhyen pa nyid kyi ye shes las ni shes rab kyi pha rol du phyin pa brjod do// kau shi ka thams cad mkhyen pa nyid la gnas par 'dod pa'i rigs kyi bu'am rigs kyi bu mos shes rab kyi pha rol du phyin pa la gnas par bya'o// lam gyi rnam pa shes pa nyid kyi ye shes bsgrub par 'dod pa dang / bag chags kyi mtshams sbyor ba'i nyon mongs pa thams cad spang bar 'dod pa dang / chos kyi 'khor lo bskor bar 'dod pa'i rigs kyi bu'am rigs kyi bu mos shes rab kyi pha rol du phyin pa la brtson par bya'o// sems can rnams rgyun du zhugs pa'i 'bras bu la dgod par 'dod pa dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid la dgod par 'dod pa dang / rang byang chub la dgod par 'dod pa dang / bla na med pa yang dag par rdzogs pa'i byang chub la dgod par 'dod pa'i rigs kyi bu'am rigs kyi bu mos shes rab kyi pha rol du phyin pa la brtson par bya'o// sems can rnams 'tshang rgya ba nyid la dgod par 'dod pa'i rigs kyi bu'am rigs kyi bu mos shes rab kyi pha rol du phyin pa la brtson par bya'o// khams gsum gyi phul du 'gyur bar 'dod pa'i rigs kyi bu'am rigs kyi bu mos shes rab kyi pha rol du phyin pa la brtson par bya'o// bdud thams cad pham par bya bar 'dod pa'i rigs kyi bu'am rigs kyi bu mos shes rab kyi pha rol du phyin pa la brtson par bya'o// dge slong gi dge 'dun bsdu bar 'dod pa'i rigs kyi bu 'am rigs kyi bu mos shes rab kyi pha rol du phyin pa la brtson par bya'o// de skad ces bka' stsal pa dang / lha'i dbang po brgya byin gyis/ bcom ldan 'das la 'di skad ces gsol to// bcom ldan 'das ji ltar na byang chub sems dpa' sems dpa' chen po shes rab kyi pha rol du phyin pa la gnas pa lags/ ji ltar na bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa la gnas pa lags/ bcom ldan 'das ji ltar na byang chub sems dpa' sems dpa' chen po shes rab kyi pha rol du phyin pa la spyod pa'i tshe/ sbyin pa'i pha rol du phyin pa la brtson par bgyid pa lags/ tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la brtson par bgyid pa lags/ ji ltar na nang stong pa nyid la brtson par bgyid pa lags/ ji ltar na dngos po med pa'i ngo bo nyid stong pa nyid kyi bar la brtson par bgyid pa lags/ ji ltar na byang chub kyi phyogs kyi chos sum cu rtsa bdun la brtson par bgyid pa lags/ ji ltar na 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang mtshan ma med pa dang / smon pa med pa dang mngon par shes pa rnams la brtson par bgyid pa lags/ ji ltar na ting nge 'dzin rnams dang / gzungs kyi sgo rnams la brtson par bgyid pa lags/ ji ltar na de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad la brtson par bgyid pa lags/ bcom ldan 'das kyis bka' stsal pa/ kau shi ka de ltar khyod de bzhin gshegs pa dgra bcom pa yang dag par rdzogs pa'i sangs rgyas la don 'di yongs su zhu bar sems pa legs so legs so// kau shi ka khyod kyi spobs pa 'di yang sangs rgyas kyi byin gyis brlabs kyis byung ngo // kau shi ka 'di la byang chub sems dpa' sems dpa' chen po shes rab kyi pha rol du phyin pa la spyod pa'i tshe/ gzugs la mi gnas te// gang gi tshe gzugs la mi gnas pa de'i tshe/ gzugs la brtson par byed pa yin no// tshor ba dang 'du shes dang 'du byed dang / rnam par shes pa la mi gnas te/ gang gi tshe rnam par shes pa la mi gnas pa de'i tshe/ rnam par shes pa la brtson par byed pa yin no// mig la mi gnas te/ gang gi tshe mig la mi gnas pa de'i tshe/ mig la brtson par byed pa yin no// rna ba dang sna dang lce dang lus dang yid la mi gnas te/ gang gi tshe yid la mi gnas pa de'i tshe/ yid la brtson par byed pa yin no// gzugs la mi gnas te/ gang gi tshe gzugs la mi gnas pa de'i tshe/ gzugs la brtson par byed pa yin no// sgra dang dri dang ro dang reg dang chos la mi gnas te/ gang gi tshe chos la mi gnas pa de'i tshe/ chos la brtson par byed pa yin no// mig gi rnam par shes pa la mi gnas/ mig gi 'dus te reg pa la mi gnas/ mig gi 'dus te reg pa'i rkyen gyis tshor ba la mi gnas/ rna ba dang sna dang lce dang lus dang yid kyi rnam par shes pa la mi gnas/ yid kyi 'dus te reg pa la mi gnas/ yid kyi 'dus te reg pa'i rkyen gyis tshor ba la mi gnas te/ gang gi tshe yid kyi 'dus te reg pa'i rkyen gyis tshor ba la mi gnas pa de'i tshe/ yid kyi 'dus te reg pa'i rkyen gyis tshor ba la brtson par byed pa yin no// sa'i khams la mi gnas te/ gang gi tshe sa'i khams la mi gnas pa de'i tshe/ sa'i khams la brtson par byed pa yin no// chu'i khams dang me'i khams dang / rlung gi khams dang nam mkha'i khams dang rnam par shes pa'i khams la mi gnas te/ gang gi tshe rnam par shes pa'i khams la mi gnas pa de'i tshe/ rnam par shes pa'i khams la brtson par byed pa yin no// ma rig pa la mi gnas te/ gang gi tshe ma rig pa la mi gnas pa de'i tshe/ ma rig pa la brtson par byed pa yin no// 'du byed dang / rnam par shes pa dang ming dang gzugs dang skye mched drug dang reg pa dang tshor ba dang / sred pa dang len pa dang srid pa dang skye ba dang rga shi la mi gnas te/ gang gi tshe rga shi la mi gnas pa de'i tshe/ rga shi la brtson par byed pa yin no// sbyin pa'i pha rol du phyin pa la mi gnas te/ gang gi tshe sbyin pa'i pha rol du phyin pa la mi gnas pa de'i tshe/ sbyin pa'i pha rol du phyin pa la brtson par byed pa yin no// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la mi gnas te/ gang gi tshe shes rab kyi pha rol du phyin pa la mi gnas pa de'i tshe/ shes rab kyi pha rol du phyin pa la brtson par byed pa yin no// nang stong pa nyid la mi gnas te/ gang gi tshe nang stong pa nyid la mi gnas pa de'i tshe/ nang stong pa nyid la brtson par byed pa yin no// dngos po med pa'i ngo bo nyid stong pa nyid kyi bar la mi gnas te/ gang gi tshe dngos po med pa'i ngo bo nyid stong pa nyid la mi gnas pa de'i tshe/ dngos po med pa'i ngo bo nyid stong pa nyid la brtson par byed pa yin no// dran pa nye bar gzhag pa rnams la mi gnas te/ gang gi tshe dran pa nye bar gzhag pa rnams la mi gnas pa de'i tshe/ dran pa nye bar gzhag pa rnams la brtson par byed pa yin no// yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa la mi gnas te/ gang gi tshe 'phags pa'i lam yan lag brgyad pa la mi gnas pa de'i tshe/ 'phags pa'i lam yan lag brgyad pa la brtson par byed pa yin no// 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams la mi gnas te/ gang gi tshe gzugs med pa'i snyoms par 'jug pa rnams la mi gnas pa de'i tshe/ gzugs med pa'i snyoms par 'jug pa rnams la brtson par byed pa yin no// rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams la mi gnas te/ gang gi tshe mngon par shes pa rnams la mi gnas pa de'i tshe/ mngon par shes pa rnams la brtson par byed pa yin no// ting nge 'dzin rnams dang / gzungs kyi sgo rnams la mi gnas te/ gang gi tshe gzungs kyi sgo rnams la mi gnas pa de'i tshe/ gzungs kyi sgo rnams la brtson par byed pa yin no// de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad la mi gnas te/ gang gi tshe sangs rgyas kyi chos ma 'dres pa brgyad la mi gnas pa de'i tshe/ sangs rgyas kyi chos ma 'dres pa brgyad la brtson par byed pa yin no// rgyun du zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub la mi gnas te/ gang gi tshe rang byang chub la mi gnas pa de'i tshe/ rang byang chub la brtson par byed pa yin no// lam gyi rnam pa shes pa nyid dang / rnam pa thams cad mkhyen pa nyid la mi gnas te/ gang gi tshe rnam pa thams cad mkhyen pa nyid la mi gnas pa de'i tshe/ rnam pa thams cad mkhyen pa nyid la brtson par byed pa yin no// de ci'i phyir zhe na/ kau shi ka de ni 'di ltar gang la gnas par bya ba dang / gang la brtson par bya ba de lta bu'i gzugs mi dmigs so// gang la gnas par bya ba dang / gang la brtson par bya ba de lta bu'i tshor ba dang / 'du shes dang 'du byed dang / rnam par shes pa mi dmigs so// gang la gnas par bya ba dang / gang la brtson par bya ba de lta bu'i skye mched dang / khams dang rten cing 'brel par 'byung ba mi dmigs so// gang la gnas par bya ba dang / gang la brtson par bya ba de lta bu'i pha rol du phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun mi dmigs so// gang la gnas par bya ba dang / gang la brtson par bya ba de lta bu'i 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams mi dmigs so// ting nge 'dzin rnams dang / gzungs kyi sgo rnams mi dmigs so// de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad mi dmigs so// rgyun du zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub mi dmigs so// lam gyi rnam pa shes pa nyid dang / rnam pa thams cad mkhyen pa nyid mi dmigs so// rab 'byor gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ gzugs la mi sbyor mi 'byed de/ gang gi tshe gzugs la mi sbyor mi 'byed pa de'i tshe/ gzugs la brtson par byed pa yin no// tshor ba dang 'du shes dang 'du byed dang rnam par shes pa la mi sbyor mi 'byed de/ gang gi tshe rnam par shes pa la mi sbyor mi 'byed pa de'i tshe/ rnam par shes pa la brtson par byed pa yin no// skye mched dang khams dang rten cing 'brel bar 'byung ba la mi sbyor mi 'byed de/ gang gi tshe rten cing 'brel par 'byung ba la mi sbyor mi 'byed pa de'i tshe/ rten cing 'brel par 'byung ba la brtson par byed pa yin no// pha rol du phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun la mi sbyor mi 'byed de/ gang gi tshe byang chub kyi phyogs kyi chos sum cu rtsa bdun la mi sbyor mi 'byed pa de'i tshe/ byang chub kyi phyogs kyi chos sum cu rtsa bdun la brtson par byed pa yin no// 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams la mi sbyor mi 'byed de/ gang gi tshe mngon par shes pa rnams la mi sbyor mi 'byed pa de'i tshe/ mngon par shes pa rnams la brtson par byed pa yin no// ting nge 'dzin rnams dang / gzungs kyi sgo rnams la mi sbyor mi 'byed de/ gang gi tshe gzungs kyi sgo rnams la mi sbyor mi 'byed pa de'i tshe/ gzungs kyi sgo rnams la brtson par byed pa yin no// de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad la mi sbyor mi 'byed de/ gang gi tshe sangs rgyas kyi chos ma 'dres pa brgyad la mi sbyor mi 'byed pa de'i tshe/ sangs rgyas kyi chos ma 'dres pa brgyad la brtson par byed pa yin no// rnam pa thams cad mkhyen pa nyid kyi bar la mi sbyor mi 'byed de/ gang gi tshe rnam pa thams cad mkhyen pa nyid la mi sbyor mi 'byed pa de'i tshe/ rnam pa thams cad mkhyen pa nyid la brtson par byed pa yin no// de ci'i phyir zhe na/ de ni 'di ltar byang chub sems dpa' sems dpa' chen po de shes rab kyi pha rol du phyin pa la spyod pa'i tshe/ gzugs sngon gyi mthar mi dmigs so// gzugs phyi ma'i mthar mi dmigs so// gzugs dbus su mi dmigs so// tshor ba dang 'du shes dang 'du byed dang / rnam par shes pa sngon gyi mthar mi dmigs so// rnam par shes pa phyi ma'i mthar mi dmigs so// rnam par shes pa dbus su mi dmigs so// skye mched dang khams dang rten cing 'brel par 'byung ba sngon gyi mthar mi dmigs so// rten cing 'brel par 'byung ba phyi ma'i mthar mi dmigs so// rten cing 'brel par 'byung ba dbus su mi dmigs so// pha rol du phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun sngon gyi mthar mi dmigs so// byang chub kyi phyogs kyi chos sum cu rtsa bdun phyi ma'i mthar mi dmigs so// byang chub kyi phyogs kyi chos sum cu rtsa bdun dbus su mi dmigs so// 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang mtshan ma med pa dang smon pa med pa dang / mngon par shes pa rnams sngon gyi mthar mi dmigs so// mngon par shes pa rnams phyi ma'i mthar mi dmigs so// mngon par shes pa rnams dbus su mi dmigs so// ting nge 'dzin rnams dang / gzungs kyi sgo rnams sngon gyi mthar mi dmigs so// gzungs kyi sgo rnams phyi ma'i mthar mi dmigs so// gzungs kyi sgo rnams dbus su mi dmigs so// de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad sngon gyi mthar mi dmigs so// sangs rgyas kyi chos ma 'dres pa brgyad phyi ma'i mthar mi dmigs so// sangs rgyas kyi chos ma 'dres pa brgyad dbus su mi dmigs so// rnam pa thams cad mkhyen pa nyid kyi bar du sngon gyi mthar mi dmigs so// rnam pa thams cad mkhyen pa nyid phyi ma'i mthar mi dmigs so// rnam pa thams cad mkhyen pa nyid dbus su mi dmigs so// de nas tshe dang ldan pa sha ra dwa ti'i bus/ bcom ldan 'das la 'di skad ces gsol to// bcom ldan 'das shes rab kyi pha rol du phyin pa ni zab bo// bcom ldan 'das kyis bka' stsal pa/ sha ra dwa ti'i bu gzugs kyi de bzhin nyid zab pa'i phyir/ shes rab kyi pha rol du phyin pa zab bo// sha ra dwa ti'i bu tshor ba dang / 'du shes dang 'du byed dang rnam par shes pa'i de bzhin nyid zab pa'i phyir/ shes rab kyi pha rol du phyin pa zab bo// sha ra dwa ti'i bu skye mched dang khams dang rten cing 'brel par 'byung ba'i de bzhin nyid zab pa'i phyir/ shes rab kyi pha rol du phyin pa zab bo// pha rol du phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun gyi de bzhin nyid zab pa'i phyir/ shes rab kyi pha rol du phyin pa zab bo// 'phags pa'i bden pa dang / bsam gtan dang tshad med pa dang gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang mtshan ma med pa dang / smon pa med pa dang / mngon par shes pa dang ting nge 'dzin dang / gzungs kyi sgo rnams kyi de bzhin nyid zab pa'i phyir/ shes rab kyi pha rol du phyin pa zab bo// de bzhin gshegs pa'i stobs bcu dang / mi 'jigs pa bzhi dang so so yang dag par rig pa bzhi dang / sangs rgyas kyi chos ma 'dres pa brgyad kyi de bzhin nyid zab pa'i phyir shes rab kyi pha rol du phyin pa zab bo// rnam pa thams cad mkhyen pa nyid kyi bar gyi de bzhin nyid zab pa'i phyir/ shes rab kyi pha rol du phyin pa zab bo// gsol pa/ bcom ldan 'das shes rab kyi pha rol du phyin pa 'di ni gting dpag dka'o// bcom ldan 'das kyis bka' stsal pa/ sha ra dwa ti'i bu gzugs gting dpag dka' ba'i phyir/ shes rab kyi pha rol du phyin pa gting dpag dka'o// tshor ba dang 'du shes dang 'du byed dang / rnam par shes pa gting dpag dka' ba'i phyir/ shes rab kyi pha rol du phyin pa gting dpag dka'o// skye mched dang khams dang rten cing 'brel par 'byung ba gting dpag dka' ba'i phyir/ shes rab kyi pha rol du phyin pa gting dpag dka'o// pha rol du phyin pa thams cad dang stong pa nyid thams cad dang / byang chub kyi phyogs kyi chos sum cu rtsa bdun gting dpag dka' ba'i phyir/ shes rab kyi pha rol du phyin pa gting dpag dka'o// 'phags pa'i bden pa dang bsam gtan dang tshad med pa dang gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams gting dpag dka' ba'i phyir/ shes rab kyi pha rol du phyin pa gting dpag dka'o// ting nge 'dzin dang gzungs kyi sgo rnams gting dpag dka' ba'i phyir/ shes rab kyi pha rol du phyin pa gting dpag dka'o// de bzhin gshegs pa'i stobs bcu dang / mi 'jigs pa bzhi dang so so yang dag par rig pa bzhi dang / sangs rgyas kyi chos ma 'dres pa brgyad gting dpag dka' ba'i phyir/ shes rab kyi pha rol du phyin pa gting dpag dka'o// rnam pa thams cad mkhyen pa nyid kyi bar du gting dpag dka' ba'i phyir/ shes rab kyi pha rol du phyin pa gting dpag dka'o// gsol pa/ bcom ldan 'das shes rab kyi pha rol du phyin pa ni tshad ma mchis pa'o// bcom ldan 'das kyis bka' stsal pa/ sha ra dwa ti'i bu gzugs tshad med pa'i phyir/ shes rab kyi pha rol du phyin pa tshad med do// sha ra dwa ti'i bu tshor ba dang / 'du shes dang 'du byed dang / rnam par shes pa tshad med pa'i phyir/ shes rab kyi pha rol du phyin pa tshad med do// sha ra dwa ti'i bu skye mched dang khams dang rten cing 'brel par 'byung ba tshad med pa'i phyir/ shes rab kyi pha rol du phyin pa tshad med do// pha rol du phyin pa thams cad dang stong pa nyid thams cad dang / byang chub kyi phyogs kyi chos sum cu rtsa bdun tshad med pa'i phyir/ shes rab kyi pha rol du phyin pa tshad med do// 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang stong pa nyid dang mtshan ma med pa dang smon pa med pa dang / mngon par shes pa tshad med pa'i phyir/ shes rab kyi pha rol du phyin pa tshad med do// ting nge 'dzin dang gzungs kyi sgo tshad med pa'i phyir/ shes rab kyi pha rol du phyin pa tshad med do// de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad tshad med pa'i phyir/ shes rab kyi pha rol du phyin pa tshad med do// rnam pa thams cad mkhyen pa nyid kyi bar du tshad med pa'i phyir/ shes rab kyi pha rol du phyin pa tshad med do// gsol pa/ bcom ldan 'das ji ltar na byang chub sems dpa' sems dpa' chen po shes rab kyi pha rol du phyin pa la spyod pa lags/ bcom ldan 'das kyis bka' stsal pa/ sha ra dwa ti'i bu byang chub sems dpa' sems dpa' chen po shes rab kyi pha rol du phyin pa la spyod pa'i tshe/ gal te gzugs zab ces bya bar mi spyod na/ shes rab kyi pha rol du phyin pa la spyod do// gal te tshor ba dang 'du shes dang 'du byed dang rnam par shes pa zab ces bya bar mi spyod na/ shes rab kyi pha rol du phyin pa la spyod do// skye mched dang / khams dang rten cing 'brel par 'byung ba zab ces bya bar mi spyod na/ shes rab kyi pha rol du phyin pa la spyod do// pha rol du phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun thob ces bya bar mi spyod na/ shes rab kyi pha rol du phyin pa la spyod do// 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams zab ces bya bar mi spyod na/ shes rab kyi pha rol du phyin pa la spyod do// ting nge 'dzin rnams dang / gzungs kyi sgo rnams zab ces bya bar mi spyod na/ shes rab kyi pha rol du phyin pa la spyod do// de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad zab ces bya bar mi spyod na/ shes rab kyi pha rol du phyin pa la spyod do// rnam pa thams cad mkhyen pa nyid kyi bar du zab ces bya bar mi spyod na/ shes rab kyi pha rol du phyin pa la spyod do// // shes rab kyi pha rol tu phyin pa stong phrag nyi shu lnga ba/ bam po bzhi bcu gnyis pa/ de ci'i phyir zhe na/ sha ra dwa ti'i bu gzugs kyi zab pa nyid gang yin pa de ni/ gzugs ma yin no// tshor ba dang 'du shes dang 'du byed dang / rnam par shes pa'i zab pa nyid gang yin pa de ni/ rnam par shes pa ma yin no// skye mched dang khams dang rten cing 'brel par 'byung ba'i zab pa nyid gang yin pa de ni/ rten cing 'brel bar 'byung ba ma yin no// pha rol du phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun gyi zab pa nyid gang yin pa de ni/ byang chub kyi phyogs kyi chos sum cu rtsa bdun ma yin no// 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams kyi zab pa nyid gang yin pa de ni/ mngon par shes pa rnams ma yin no// ting nge 'dzin rnams dang / gzungs kyi sgo rnams kyi zab pa nyid gang yin pa de ni/ gzungs kyi sgo rnams ma yin no// de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad kyi zab pa nyid gang yin pa de ni/ sangs rgyas kyi chos ma 'dres pa brgyad ma yin no// rnam pa thams cad mkhyen pa nyid kyi bar gyi zab pa nyid gang yin pa de ni/ rnam pa thams cad mkhyen pa nyid ma yin no// sha ra dwa ti'i bu byang chub sems dpa' sems dpa' chen po shes rab kyi pha rol du phyin pa la spyod pa'i tshe/ gal te gzugs gting dpag dka'o zhes bya bar mi spyod na/ shes rab kyi pha rol du phyin pa la spyod do// gal te tshor ba dang 'du shes dang 'du byed dang rnam par shes pa gting dpag dka'o zhes bya bar mi spyod na/ shes rab kyi pha rol du phyin pa la spyod do// skye mched dang khams dang rten cing 'brel bar 'byung ba gting dpag dka'o zhes bya bar mi spyod na/ shes rab kyi pha rol du phyin pa la spyod do// pha rol du phyin pa thams cad dang stong pa nyid thams cad dang / byang chub kyi phyogs kyi chos sum cu rtsa bdun gting dpag dka'o zhes bya bar mi spyod na/ shes rab kyi pha rol du phyin pa la spyod do// 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams gting dpa' dka'o zhes bya bar mi spyod na/ shes rab kyi pha rol du phyin pa la spyod do// ting nge 'dzin rnams dang gzungs kyi sgo rnam gting dpag dka'o zhes bya bar mi spyod na/ shes rab kyi pha rol du phyin pa la spyod do// de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad gting dpag dka'o zhes bya bar mi sbyor na/ shes rab kyi pha rol du phyin pa la spyod do// rnam pa thams cad mkhyen pa nyid kyi bar du gting dpag dka'o zhes bya bar mi spyod na/ shes rab kyi pha rol tu phyin pa la spyod do// de ci'i phyir zhe na/ sha ra dwa ti'i bu gzugs kyi gting dpag dka' ba gang yin pa de ni/ gzugs ma yin no// tshor ba dang / 'du shes dang / 'du byed dang / rnam par shes pa'i gting dpag dka' ba gang yin pa de ni/ rnam par shes pa ma yin no// rnam pa thams cad mkhyen pa nyid kyi bar gyi gting dpag dka' ba gang yin pa de ni/ rnam pa thams cad mkhyen pa nyid ma yin no// sha ra dwa ti'i bu gzhan yang byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ gal te gzugs tshad med do zhes bya bar mi spyod na/ shes rab kyi pha rol tu phyin pa la spyod do// gal te tshor ba dang 'du shes dang 'du byed dang rnam par shes pa tshad med do zhes bya bar mi spyod na/ shes rab kyi pha rol tu phyin pa la spyod do// skye mched dang khams dang rten cing 'brel par 'byung ba tshad med do zhes bya bar mi spyod na/ shes rab kyi pha rol tu phyin pa la spyod do// pha rol du phyin pa thams cad dang stong pa nyid thams cad dang / byang chub kyi phyogs kyi chos sum cu rtsa bdun tshad med do zhes bya bar mi spyod na/ shes rab kyi pha rol tu phyin pa la spyod do// 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang mtshan ma med pa dang smon pa med pa dang / mngon par shes pa rnams tshad med do zhes bya bar mi spyod na/ shes rab kyi pha rol tu phyin pa la spyod do// ting nge 'dzin rnams dang gzungs kyi sgo rnams tshad med do zhes bya bar mi spyod na/ shes rab kyi pha rol du phyin pa la spyod do// de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad tshad med do zhes bya bar mi spyod na/ shes rab kyi pha rol du phyin pa la spyod do// rnam pa thams cad mkhyen pa nyid kyi bar du tshad med do zhes bya bar mi spyod na/ shes rab kyi pha rol du phyin pa la spyod do// de ci'i phyir zhe na/ sha ra dwa ti'i bu gzugs kyi tshad med pa gang yin pa de ni/ gzugs ma yin no// tshor ba dang 'du shes dang / 'du byed dang rnam par shes pa'i tshad med pa gang yin pa de ni/ rnam par shes pa ma yin no// rnam pa thams cad mkhyen pa nyid kyi bar du tshad med pa gang yin pa de ni/ rnam pa thams cad mkhyen pa nyid ma yin no// sha ra dwa ti'i bus gsol pa/ kye ma bcom ldan 'das shes rab kyi pha rol du phyin pa 'di ni de ltar zab po// de ltar gting dpag dka'o// de ltar rtogs par dka'o// bcom ldan 'das de ltar shes rab kyi pha rol du phyin pa 'di ni de ltar tshad ma mchis pa'o// bcom ldan 'das 'di ni byang chub sems dpa' sems dpa' chen po theg pa la gsar du zhugs pa'i mdun du bshad par mi bgyi ste/ shes rab kyi pha rol du phyin pa zab mo 'di thos nas/ 'jigs sngang shing skrag par 'gyur du mchi'o// the tshom dang nem nur 'tshal du mchi'o// mos pa ma mchis par 'gyur du mchi'o// bcom ldan 'das phyir mi ldog pa'i byang chub sems dpa' sems dpa' chen po'i mdun du shes rab kyi pha rol du phyin pa zab mo 'di bstan par bgyi ste/ des ni shes rab kyi pha rol du phyin pa zab mo 'di thos nas mi 'jigs mi sngang skrag par mi 'gyur ro/ the tshom dang nem nur 'tshal bar mi 'gyur te/ thos nas kyang gong nas gong du mos pa dang 'dzin pa dang / 'chang ba dang klog pa dang kun chub par bgyid pa dang / tshul bzhin du yid la bgyid par 'gyur ro// de nas lha'i dpang po brgya byin gyis/ tshe dang ldan pa sha ra dwa ti'i bu la 'di skad ces smras so/ btsun pa sha ra dwa ti'i bu gal te theg pa la gsar du zhugs pa'i byang chub sems dpa' sems dpa' chen po'i mdun du shes rab kyi pha rol du phyin pa zab mo 'di bshad na nyes pa cir 'gyur/ sha ra dwa ti'i bus smras pa/ kau shi ka gal te theg pa la gsar du zhugs pa'i byang chub sems dpa' sems dpa' chen po'i mdun du shes rab kyi pha rol du phyin pa zab mo 'di bshad na/ de shes rab kyi pha rol du phyin pa zab mo 'di thos nas/ 'jigs par 'gyur/ sngang bar 'gyur/ skrag par 'gyur te/ phyir ldog par 'gyur ro// sbod bar 'gyur ro// de ni mos par yang mi 'gyur te/ kau shi ka theg pa la gsar du zhugs pa'i byang chub sems dpa' sems dpa' chen po des shes rab kyi pha rol du phyin pa 'di thos nas/ spangs pa'i phyir de log par ltung bar 'gyur ba'i las mngon par 'du byed cing sogs par 'gyur te/ las byas pa dang bsags pa des kyang // bla na med pa yang dag par rdzogs pa'i byang chub tu mngon par rdzogs par 'tshang rgya bar yang dka' ba de lta bu'i gnas yod do// brgya byin gyis smras pa/ btsun pa sha ra dwa ti'i bu byang chub sems dpa' sems dpa' chen po lung ma bstan pa/ shes rab kyi pha rol du phyin pa zab mo 'di thos nas/ mi 'jigs mi sngang skrag par mi 'gyur ba lta yod dam/ smras pa/ kau shi ka byang chub sems dpa' sems dpa' chen po gang shes rab kyi pha rol du phyin pa zab mo 'di thos nas mi 'jigs mi sngang skrag par mi 'gyur ba de dag ni ring por mi thogs par bla na med pa yang dag par rdzogs pa'i byang chub tu lung bstan par 'gyur te/ de bzhin gshegs pa dgra bcom pa yang dag par rdzogs pa'i sangs rgyas gcig gam/ gnyis las mi 'da' bar bla na med pa yang dag par rdzogs pa'i byang chub kyi bar du lung bstan par 'gyur ro// de nas bcom ldan 'das kyis tshe dang ldan pa sha ra dwa ti'i bu la bka' stsal pa/ sha ra dwa ti'i bu de de bzhin no// de de bzhin te/ sha ra dwa ti'i bu byang chub sems dpa' sems dpa' chen po gang shes rab kyi pha rol du phyin pa zab mo 'di thos nas/ mi 'jigs mi sngang skrag par mi 'gyur zhing thos nas kyang gong nas gong du 'dzin pa dang / 'chang ba dang klog pa dang kun chub par byed pa dang / ji ltar bstan pa'i shes rab kyi pha rol du phyin pa la gnas pa de dag ni yun ring po nas theg pa la yang dag par zhugs pa'o// pha rol du phyin pa drug la spyad pa'o// sangs rgyas mang po la bsnyen bkur byas pa'o// sha ra dwa ti'i bus gsol pa/ bcom ldan 'das de'i dpe gsal bar bdag gis spobs so// bde bar gshegs pa de'i dpe gsal bar bdag gis spobs so// bcom ldan 'das kyis bka' stsal pa/ sha ra dwa ti'i bu khyod kyis spobs pa skyed cig // sha ra dwa ti'i bus gsol pa/ bcom ldan 'das 'di lta ste dper na/ byang chub sems dpa'i theg pa pa'i rigs kyi bu'am rigs kyi bu mo'i rmi lam na shes rab kyi pha rol du phyin pa bsgom zhing bsam gtan la snyoms par 'jug pa dang / brtson 'grus rtsom pa dang / bzod pa bsgrubs pa dang / tshul khrims bsrung ba dang / sbyin pa yongs su gtong ba nas/ snying po byang chub la mchis pa'i bar du gyur na yang bcom ldan 'das rigs kyi bu'am rigs kyi bu mo de ni bla na med pa yang dag par rdzogs pa'i byang chub tu nye bar gyur par rig par bgyi na/ bcom ldan 'das byang chub sems dpa' sems dpa' chen po gnyid kyis ma log pa zhig gis/ shes rab kyi pha rol du phyin pa bsgoms pa dang / bsam gtan la mnyam par bzhag pa dang / brtson 'grus brtsams pa dang / bzod pa bsgrubs pa dang / tshul khrims bsrungs pa dang / sbyin pa yongs su btang ba lta smos kyang ci 'tshal te/ bcom ldan 'das rigs kyi bu'am rigs kyi bu mo de ni bla na med pa yang dag par rdzogs pa'i byang chub tu nye bar gyur par rig par bgyi'o// bcom ldan 'das gang gis shes rab kyi pha rol du phyin pa zab mo 'di thos par gyur te/ thos nas kyang 'dzin cing de bzhin nyid tu nan tan du bgyid pa de dag ni/ dge ba'i rtsa ba yongs su smin pa ste/ bcom ldan 'das byang chub sems dpa' gang shes rab kyi pha rol du phyin pa zab mo 'di 'dzin cing 'chang ba dang / klog cing kun chub par bgyid pa dang / tshul bzhin du yid la bgyid pa de dag ni yun ring po nas/ theg pa la yang dag par zhugs shing dge ba'i rtsa ba bskyed pa'o// sangs rgyas mang po bsnyen bkur ba'o// dge ba'i bshes gnyen gyis yongs su bzung ba'o// bcom ldan 'das rigs kyi bu dang rigs kyi bu mo de dag ni bla na med pa yang dag par rdzogs pa'i byang chub tu lung bstan pa dang nye bar gyur pa ste/ bla na med pa yang dag par rdzogs pa'i byang chub tu lung bstan par 'gyur ro// bcom ldan 'das rigs kyi bu dang / rigs kyi bu mo gang shes rab kyi pha rol du phyin pa zab mo 'di 'thad cing 'thad par gyur nas kyang 'dzin pa dang 'chang ba dang klog pa dang kun chub par bgyid pa dang / tshul bzhin du yid la bgyid pa'i rigs kyi bu dang / rigs kyi bu mo de dag ni bla na med pa yang dag par rdzogs pa'i byang chub las phyir mi ldog par rig par bgyi bdag go// bcom ldan 'das 'di lta ste dper na/ skyes bu la la 'brog dgon pa dpag tshad brgya pa zhig nas 'byung ngam/ 'brog dgon pa dpag tshad nyis brgya pa dang / sum brgya pa dang bzhi brgya pa dang / lnga brgya pa nas 'byung ba zhig mchis la/ de 'byung ba'i tshe grong dang / grong khyer dang grong rdal dang khams dang rgyal po'i pho brang 'khor gyi snga ltas ba lang rdzi 'am/ phyugs rdzi 'am/ sa mtshams sam/ bza' shing gi ra ba phun sum tshogs pa'am/ nags tshal phun sum tshogs pa mthong ngam/ de ma lags pa gzhan yang mtshan ma gang gis grong ngam grong khyer ram grong rdal lam khams sam/ rgyal po'i pho brang 'khor mchis par mngon pa'i snga ltas de lta bu dag mthong na/ de 'di snyam du gyur te/ snga ltas 'di dag snang ba lags na/ 'di nas grong ngam/ grong khyer ram/ grong rdal lam/ khams sam/ rgyal po'i pho brang 'khor ni nye 'o snyam ste/ dbugs phyin par 'gyur zhing // de la de slan chad rkun po'i 'jigs pa'am/ chom po'i 'jigs pa'am/ gcan zan khro bo'i 'jigs pa'am/ bkres pa dang / skom pa'i 'jigs pa ma mchis so// bcom ldan 'das de bzhin du byang chub sems dpa' sems dpa' chen po la gang gi tshe/ shes rab kyi pha rol du phyin pa zab mo 'di 'thad par gyur te/ 'thad par gyur nas kyang 'dzin pa dang / 'chang ba dang klog pa dang / kun chub par bgyid pa dang / tshul bzhin du yid la bgyid na/ bcom ldan 'das de'i tshe byang chub sems dpa' sems dpa' chen po de ni lung bstan pa la nye bar gyur par rig par bgyi ba ste/ ring por mi thogs par bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ro// byang chub sems dpa' sems dpa' chen po des/ de slan chad nyan thos kyi sa'am/ rang sangs rgyas kyis sa 'jigs par mi bgyi'o// de ci'i slad du zhe na/ 'di lta ste shes rab kyi pha rol du phyin pa zab mo 'di blta ba dang / phyag bgyi ba dang / mnyan du mchis pa de nyid bla na med pa yang dag par rdzogs pa'i byang chub kyi snga ltas so// bcom ldan 'das kyis bka' stsal pa/ sha ra dwa ti'i bu de de bzhin no// de de bzhin te/ sha ra dwa ti'i bu khyod kyis da dung yang sangs rgyas kyi mthus spobs pa bskyed cig // gsol pa/ bcom ldan 'das 'di lta ste dper na/ skyes bu la la zhig rgya mtsho mchid rnams chen po blta bar 'tshal nas/ de rgya mtsho chen po blta ba'i slad du/ de ji lta ji ltar rgya mtsho chen po dang nye bar mchis pa de lta de ltar ldum bu 'am ldum bu'i mtshan ma'am/ ri'am/ ri'i mtshan ma mthong na/ des 'di nas rgya mtsho chen po thag nye ste/ 'di nas rgya mtsho chen po ring po med do// de ci'i phyir zhe na/ rgya mtsho chen po ni bags kyis gzhol ba ste/ 'di nas rgya mtsho chen po'i drung du da ni ring po med do// de dang nye ba na ni ldum bu 'am/ ldum bu'i mtshan ma 'am/ ri 'am ri'i mtshan ma gang yang med do zhes bgyi bar rig go/ de ltar skyes bu de'i mig gi rgya mtsho chen po ma mthong du lags kyang // des bdag ni rgya mtsho chen po dang nye bar gyur to// rgya mtsho chen po ni 'di na yod do// rgya mtsho chen po ni 'di phan chad mi ring ngo zhes bgyi bar rtogs par 'tshal to// bcom ldan 'das de bzhin du shes rab kyi pha rol du phyin pa zab mo 'di nyan cing 'dzin pa dang / 'chang zhing klog pa dang / kun chub par bgyid pa dang / tshul bzhin du yid la bgyid pa'i byang chub sems dpa' sems dpa' chen pos kyang // bdag de bzhin gshegs pa dgra bcom pa yang dag par rdzogs pa'i sangs rgyas kyis khyod bskal pa ni 'di snyed cig // bskal pa brgya phrag ni 'di snyed cig // bskal pa stong phrag ni 'di snyed cig // bskal pa brgya stong gi phrag ni 'di snyed cig // bskal pa bye ba khrag khrig brgya stong gi phrag ni 'di snyed cig na/ bla na med pa yang dag par rdzogs pa'i byang chub tu mngon par 'tshang rgya bar 'gyur ro zhes bla na med pa yang dag par rdzogs pa'i byang chub tu mngon sum du lung bstan pas da dung lung ma bstan gyis kyang // bdag ni bla na med pa yang dag par rdzogs pa'i byang chub tu lung bstan pa dang nye bar gnas par blta'o// de ci'i slad du zhe na/ de ni 'di ltar bdag gis shes rab kyi pha rol du phyin pa zab mo 'di blta ba dang / phyag bya ba dang / bsnyen bkur du yod la mnyan du yod do// thos nas kyang gzung du yod do// bcad du yod/ klag du yod/ kun chub par byar yod tshul bzhin du yid la byar yod do zhes bgyi bar rig par bgyi'o// bcom ldan 'das 'di lta ste dper na/ dpyid kyi dus la bab ste/ rtsi shing gi lo ma dang 'dab ma lhags nas kha dog gyur pa'i tshe/ 'dzam bu'i gling gi mi rnams kyis/ ring po mi thogs par lo ma dang me tog dang 'bras bu 'byung bar 'gyur ro// de ci'i slad du zhe na/ de ni 'di ltar snga ltas 'di dag rtsi shing las snang ngo zhes bgyi bar 'tshal bar bgyi ste/ gang gi tshe rtsi shing rnams lo ma dang me tog dang / 'bras bu phun sum tshogs par gyur pa de'i tshe yang bud med dang skyes pa dang khye'u dang / bu mo dag gis rtsi shing gi lo ma dang me tog dang / 'bras bu phun sum tshogs pa de dag mthong nas/ nyams bde bar 'gyur ro// bcom ldan 'das de bzhin du byang chub sems dpa' sems dpa' chen po yang gang gi tshe/ shes rab kyi pha rol du phyin pa zab mo 'di blta ba dang / phyag bgyi ba dang / bsnyen bkur ba dang / mnyan du mchis te/ thos nas kyang 'dzin cing 'chang ba dang / klog cing kun chub par bgyid pa dang / tshul bzhin du yid la bgyid pa de'i tshe/ bcom ldan 'das byang chub sems dpa' sems dpa' chen po de ni dge ba'i rtsa ba yongs su smin par rig par bgyi'o// bcom ldan 'das byang chub sems dpa' sems dpa' chen po de ni sangs rgyas mang po la bsnyen bkur bgyis par rig par bgyi'o// bcom ldan 'das byang chub sems dpa' sems dpa' chen po des kyang 'di ltar bdag gis shes rab kyi pha rol du phyin pa zab mo 'di blta ba dang / phyag bya ba dang / bsnyen bkur ba dang / mnyan du yod pa dang / ji skad du bstan pa'i shes rab kyi pha rol du phyin pa la nan tan byar yod pa ni/ sngon gyi dge ba'i rtsa bas bla na med pa yang dag par rdzogs pa'i byang chub tu nye bar gyur to zhes bgyi bar 'tshal bar bgyi'o// de na lha'i bu sngon sangs rgyas mthong ba ji snyed cig mchis pa de dag kyang // byang chub sems dpa' sems dpa' chen po de'i snga ltas de dag mthong nas/ sngon gyi byang chub sems dpa' sems dpa' chen po rnams lung bstan par 'gyur ba la yang snga ltas 'di dag byung gis/ byang chub sems dpa' sems dpa' chen po 'di'ang ring por mi thogs par bla na med pa yang dag par rdzogs pa'i byang chub tu lung bstan par 'gyur ro zhes dga' zhing spro la/ yid bde zhing nyams bde bar 'gyur ro// bcom ldan 'das 'di lta ste dper na/ bud med sbrum pa ni ji lta ji ltar btsar nye ba de lta de ltar lus 'gyur te/ de lta de ltar slar zhing lus ngal la rgyud zhan zhing mi dga' la kha zas yi gar mi mchi zhing rmugs pa dang / gnyid kyang chung du 'gyur te/ nyams mi bde ba des smra ba nyung zhing // bsten pa'i ngang tshul ma mchis la/ sngon gyi tshul bzhin ma lags pa'i yid la bgyid pa bsten pa dang bsnyen pa des rnam pa de lta bu'i tshor ba myong bar 'gyur te/ bud med gzhan dag gis bud med de'i mtshan ma ji lta ji ltar mthong ba las bud med 'di ni ring por mi thogs par btsa' bar 'gyur ro zhes bgyi bar 'tshal to// bcom ldan 'das de bzhin du byang chub sems dpa' sems dpa' chen po dge ba'i rtsa ba bskyed pa/ sangs rgyas mang po la bsnyen bkur ba/ legs pa'i spyod pa spyad pa/ dge ba'i bshes gnyen gyis yongs su bzung ba/ dge ba'i rtsa ba yongs su smin pa rnams la yang // shes rab kyi pha rol du phyin pa zab mo 'di 'thad par 'gyur te/ 'thad par gyur nas kyang 'dzin cing 'chang ba dang / klog cing kun chub par bgyid pa dang / tshul bzhin du yid la bgyid na/ bcom ldan 'das byang chub sems dpa' sems dpa' chen po de dag ring por mi thogs par bla na med pa yang dag par rdzogs pa'i byang chub tu lung bstan par 'gyur bar rig par bgyi'o// bcom ldan 'das kyis bka' stsal pa/ sha ra dwa ti'i bu legs so legs so// sha ra dwa ti'i bu khyod kyis spobs pa de ni sangs rgyas kyi mthus skyes so// de nas tshe dang ldan pa rab 'byor gyis/ bcom ldan 'das la 'di skad ces gsol to// bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rnams kyis byang chub sems dpa' sems dpa' chen po de dag de ltar legs par yongs su gzung ba ni ngo mtshar che'o// bcom ldan 'das kyis bka' stsal pa/ rab 'byor 'di ltar byang chub sems dpa' sems dpa' chen po de dag ni skye bo mang po la phan pa dang / skye bo mang po la bde ba dang / 'jig rten la snying brtse ba dang / lha dang mi'i tshogs skye bo phal po che'i don dang / phan pa dang bde ba'i phyir/ bla na med pa yang dag par rdzogs pa'i byang chub tu yang dag par 'jug ste/ de dag byang chub sems dpa'i spyad pa spyod pa'i tshe/ bsdu ba'i dngos po bzhis sems can brgya stong mang po la phan 'dogs te/ bzhi gang zhe na/ sbyin pa dang / snyan par smra ba dang / don du spyod pa dang / don 'thun par spyod pa ste/ de dag gis sems can rnams dge ba bcu'i las kyi lam la yang dag par bskul lo// bdag kyang bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi la snyoms par 'jug la gzhan yang bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi la yang dag par bskul lo// bdag kyang sbyin pa yongs su gtong la/ gzhan yang sbyin pa la yang dag par bskul lo// bdag kyang tshul khrims srung la/ gzhan yang tshul khrims la yang dag par bskul lo// bdag kyang bzod pa bsgom la/ gzhan yang bzod pa bsgom la/ gzhan yang bzod pa la yang dag par bskul lo// bdag kyang brtson 'grus rtsom la/ gzhan yang brtson 'grus la yang dag par bskul lo// bdag kyang bsam gtan la snyoms par 'jug la/ gzhan yang bsam gtan la yang dag par bskul lo// bdag kyang shes rab sgom la/ gzhan yang shes rab sgom pa la yang dag par bskul lo// de dag shes rab kyi pha rol du phyin pa la gnas shing // thabs mkhas pas sems can rnams rgyun du zhugs pa'i 'bras bu la rab tu 'god kyang bdag rgyun du zhugs pa'i 'bras bu thob par mi byed do// gzhan lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub la rab tu 'god kyang // bdag rang byang chub mngon du mi byed do// bdag kyang sbyin pa'i pha rol du phyin pa la spyod la/ byang chub sems dpa' gzhan stong phrag du ma dag kyang // sbyin pa'i pha rol du phyin pa la yang dag par bskul lo/ bdag kyang tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la spyod la/ byang chub sems dpa' gzhan stong phrag du ma dag kyang // tshul khrims dang bzod pa dang brtson 'grus dang bsam gtan dang / shes rab kyi pha rol du phyin pa la yang dag par bskul lo// bdag kyang phyir mi ldog pa'i sa yongs su gnon la/ gzhan yang phyir mi ldog pa'i sa la rab tu 'god do// bdag kyang sangs rgyas kyi zhing yongs su dag par byed la/ gzhan yang sangs rgyas kyi zhing yongs su dag par bya ba la yang dag par bskul lo// bdag kyang sems can yongs su smin par byed la/ gzhan yang sems can yongs su smin par bya ba la yang dag par bskul lo// bdag kyang byang chub sems dpa'i mngon par shes pa skyed la/ gzhan yang byang chub sems dpa'i mngon par shes pa la yang dag par bskul lo// bdag kyang gzungs kyi sgo yongs su sbyong la/ gzhan yang gzungs kyi sgo yongs su sbyong ba la yang dag par bskul lo// bdag kyang spobs pa phun sum tshogs pa thob par byed la/ gzhan yang spobs pa phun sum tshogs pa la yang dag par bskul lo// bdag kyang gzugs phun sum tshogs pa yongs su 'dzin pa/ gzhan yang gzugs phun sum tshogs pa thob par bya ba la yang dag par bskul lo// bdag kyang mtshan phun sum tshogs pa yongs su 'dzin la/ gzhan yang mtshan phun sum tshogs pa thob par bya ba la yang dag par bskul lo// bdag kyang gzhon nu'i sa phun sum tshogs pa yongs su 'dzin la gzhan yang gzhon nu'i sa phun sum tshogs pa la yang dag par bskul lo// bdag kyang byang chub kyi phyogs kyi chos sum cu rtsa bdun sgom la/ gzhan yang byang chub kyi phyogs kyi chos sum cu rtsa bdun la yang dag par bskul lo// bdag kyang 'phags pa'i bden pa bzhi dang / bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa lnga sgom la/ gzhan yang mngon par shes pa lnga la yang dag par bskul lo// bdag kyang ting nge 'dzin thams cad dang / gzungs kyi sgo thams cad sgom la/ gzhan yang gzungs kyi sgo thams cad la yang dag par bskul lo// bdag kyang de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad sgrub la/ gzhan yang sangs rgyas kyi chos ma 'dres pa brgyad la yang dag par bskul lo// bdag kyang rnam pa thams cad mkhyen pa nyid thob par byed la/ gzhan yang rnam pa thams cad mkhyen pa nyid la yang dag par bskul lo// bdag kyang bag chags kyi mtshams sbyor ba'i nyon mongs pa thams cad rab tu spong la/ gzhan yang bag chags kyi mtshams sbyor ba'i nyon mongs pa thams cad spong ba la yang dag par bskul lo// bdag kyang chos kyi 'khor lo skor la/ gzhan yang chos kyi 'khor lo bskor ba la yang dag par bskul lo// de skad ces bka' stsal pa dang / tshe dang ldan pa rab 'byor gyis/ bcom ldan 'das la 'di skad ces gsol to// de ltar byang chub sems dpa' sems dpa' chen po yon tan mang po dang ldan pa de dag sems can thams cad kyi slad du/ shes rab kyi pha rol du phyin pa la spyod cing // bla na med pa yang dag par rdzogs pa'i byang chub tu mngon par rdzogs par 'tshang rgya ba ni/ bcom ldan 'das ngo mtshar to bde bar gshegs pa ngo mtshar to// bcom ldan 'das ji ltar na byang chub sems dpa' sems dpa' chen po rnams kyi shes rab kyi pha rol du phyin pa sgom pa yongs su rdzogs par 'gyur ba lags/ bcom ldan 'das kyis bka' stsal pa/ rab 'byor byang chub sems dpa' sems dpa' chen po shes rab kyi pha rol du phyin pa la spyod pa'i tshe/ nam gzugs kyi 'phel ba yang dag par rjes su ma mthong ba dang / tshor ba dang 'du shes dang 'du byed dang / rnam par shes pa'i 'phel ba yang dag par rjes su ma mthong ba de'i tshe/ byang chub sems dpa' sems dpa' chen po'i shes rab kyi pha rol du phyin pa bsgom pa yongs su rdzogs par 'gyur ro// rab 'byor byang chub sems dpa' sems dpa' chen po shes rab kyi pha rol du phyin pa la spyod pa'i tshe/ nam skye mched dang khams dang / rten cing 'brel par 'byung ba'i 'phel ba yang dag par rjes su ma mthong ba dang / pha rol du phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun gyi 'phel ba yang dag par rjes su ma mthong ba de'i tshe/ byang chub sems dpa' sems dpa' chen po'i shes rab kyi pha rol du phyin pa bsgom pa yongs su rdzogs par 'gyur ro// nam 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams kyi 'phel ba yang dag par rjes su ma mthong ba de'i tshe/ byang chub sems dpa' sems dpa' chen po'i shes rab kyi pha rol du phyin pa bsgom pa yongs su rdzogs par 'gyur ro// nam ting nge 'dzin rnams dang / gzungs kyi sgo rnams kyi 'phel ba yang dag par rjes su ma mthong ba de'i tshe/ byang chub sems dpa' sems dpa' chen po'i shes rab kyi pha rol du phyin pa bsgom pa yongs su rdzogs par 'gyur ro// nam de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad kyi 'phel ba yang dag par rjes su ma mthong ba de'i tshe/ byang chub sems dpa' sems dpa' chen po'i shes rab kyi pha rol du phyin pa bsgom pa yongs su rdzogs par 'gyur ro// rab 'byor byang chub sems dpa' sems dpa' chen po shes rab kyi pha rol du phyin pa la spyod pa'i tshe/ rnam pa thams cad mkhyen pa nyid kyi bar gyi 'phel ba yang dag par rjes su ma mthong ba de'i tshe/ byang chub sems dpa' sems dpa' chen po'i shes rab kyi pha rol du phyin pa bsgom pa yongs su rdzogs par 'gyur ro// rab 'byor byang chub sems dpa' sems dpa' chen po shes rab kyi pha rol du phyin pa la spyod pa'i tshe/ nam gzugs kyi 'grib pa yang dag par rjes su ma mthong ba dang / tshor ba dang / 'du shes dang 'du byed dang / rnam par shes pa'i 'grib pa yang dag par rjes su ma mthong ba de'i tshe/ byang chub sems dpa' sems dpa' chen po'i shes rab kyi pha rol du phyin pa bsgom pa yongs su rdzogs par 'gyur ro// nam skye mched dang khams dang rten cing 'brel par 'byung ba'i 'grib pa yang dag par rjes su ma mthong ba de'i tshe/ byang chub sems dpa' sems dpa' chen po'i shes rab kyi pha rol du phyin pa bsgom pa yongs su rdzogs par 'gyur ro// nam pha rol du phyin pa thams cad dang stong pa nyid thams cad dang byang chub kyi phyogs kyi chos sum cu rtsa bdun gyi 'grib pa yang dag par rjes su ma mthong ba de'i tshe/ byang chub sems dpa' sems dpa' chen po'i shes rab kyi pha rol du phyin pa bsgom pa yongs su rdzogs par 'gyur ro// nam 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams kyi 'grib pa yang dag par rjes su ma mthong ba de'i tshe/ byang chub sems dpa' sems dpa' chen po'i shes rab kyi pha rol du phyin pa bsgom pa yongs su rdzogs par 'gyur ro// nam ting nge 'dzin rnams dang / gzungs kyi sgo rnams kyi 'grib pa yang dag par rjes su ma mthong ba de'i tshe/ byang chub sems dpa' sems dpa' chen po'i shes rab kyi pha rol du phyin pa bsgom pa yongs su rdzogs par 'gyur ro// nam de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad kyi 'grib pa yang dag par rjes su ma mthong ba de'i tshe/ byang chub sems dpa' sems dpa' chen po'i shes rab kyi pha rol du phyin pa bsgom pa yongs su rdzogs par 'gyur ro// nam rnam pa thams cad mkhyen pa nyid kyi bar gyi 'grib pa yang dag par rjes su ma mthong ba de'i tshe/ byang chub sems dpa' sems dpa' chen po'i shes rab kyi pha rol tu phyin pa bsgom pa yongs su rdzogs par 'gyur ro// rab 'byor gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ chos shes bya bar yang dag par rjes su mi mthong // chos ma yin zhes bya bar yang dag par rjes su mi mthong // 'das shes bya bar yang dag par rjes su mi mthong // ma 'ongs shes bya bar yang dag par rjes su mi mthong // da ltar byung zhes bya bar yang dag par rjes su mi mthong // dge zhes bya ba dang mi dge zhes bya ba dang / lung du ston zhes bya ba dang / lung du mi ston ces bya bar yang dag par rjes su mi mthong // 'dus byas zhes bya ba dang 'dus ma byas shes bya bar yang dag par rjes su mi mthong // 'dod pa'i khams shes bya bar yang dag par rjes su mi mthong // gzugs kyi khams shes bya bar yang dag par rjes su mi mthong // gzugs med pa'i khams shes bya bar yang dag par rjes su mi mthong // sbyin pa'i pha rol du phyin pa zhes bya bar yang dag par rjes su mi mthong // tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa zhes bya bar yang dag par rjes su mi mthong // rnam pa thams cad mkhyen pa nyid kyi bar zhes bya bar yang dag par rjes su mi mthong ba de'i tshe/ byang chub sems dpa' sems dpa' chen po'i shes rab kyi pha rol du phyin pa bsgom pa yongs su rdzogs par 'gyur ro// de ci'i phyir zhe na/ rab 'byor de ni 'di ltar chos rnams kyi chos kyi mtshan nyid dang / phyir ldog pa med pa dang gsog dang gsob dang snying po med pa dang / dbang du gyur pa dang byed pa med pa dang srog med pa'i phyir ro// gsol pa/ bcom ldan 'das bsam gyis mi khyab pa bstan to// bcom ldan 'das kyis bka' stsal pa/ rab 'byor gzugs bsam gyis mi khyab pa'i phyir/ bsam gyis mi khyab pa bstan to// tshor ba dang 'du shes dang 'du byed dang / rnam par shes pa bsam gyis mi khyab pa'i phyir/ bsam gyis mi khyab pa bstan to// rab 'byor skye mched dang khams dang rten cing 'brel bar 'byung ba bsam gyis mi khyab pa'i phyir bsam gyis mi khyab pa bstan to// rab 'byor sbyin pa'i pha rol du phyin pa bsam gyis mi khyab pa'i phyir/ bsam gyis mi khyab pa bstan to// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa bsam gyis mi khyab pa'i phyir/ bsam gyis mi khyab pa bstan to// rab 'byor nang stong pa nyid bsam gyis mi khyab pa'i phyir bsam gyis mi khyab pa bstan to// dngos po med pa'i ngo bo nyid stong pa nyid kyi bar du bsam gyis mi khyab pa'i phyir/ bsam gyis mi khyab pa bstan to// rab 'byor byang chub kyi phyogs kyi chos sum cu rtsa bdun bsam gyis mi khyab pa'i phyir/ bsam gyis mi khyab pa bstan to// 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang stong pa nyid dang mtshan ma med pa dang / smon pa med pa dang / mngon par shes pa rnams bsam gyis mi khyab pa'i phyir/ bsam gyis mi khyab pa bstan to// ting nge 'dzin dang / gzungs kyi sgo bsam gyis mi khyab pa'i phyir/ bsam gyis mi khyab pa bstan to// de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad bsam gyis mi khyab pa'i phyir/ bsam gyis mi khyab pa bstan to// rab 'byor rnam pa thams cad mkhyen pa nyid kyi bar du bsam gyis mi khyab pa'i phyir/ bsam gyis mi khyab pa bstan to// rab 'byor byang chub sems dpa' sems dpa' chen po shes rab kyi pha rol du phyin pa la spyod pa'i tshe/ gal te gzugs bsam gyis mi khyab ces bya bar 'du shes pa med/ tshor ba dang 'du shes dang 'du byed dang / rnam par shes pa bsam gyis mi khyab ces bya bar 'du shes pa med na/ shes rab kyi pha rol du phyin pa yongs su rdzogs par byed pa'o// byang chub sems dpa' sems dpa' chen po shes rab kyi pha rol du phyin pa la spyod pa'i tshe/ gal te skye mched dang khams dang rten cing 'brel par 'byung ba bsam gyis mi khyab ces bya bar 'du shes pa med na/ shes rab kyi pha rol du phyin pa yongs su rdzogs par byed pa'o// pha rol du phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun bsam gyis mi khyab ces bya bar 'du shes pa med na/ shes rab kyi pha rol du phyin pa yongs su rdzogs par byed pa'o// gal te 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang mtshan ma med pa dang / smon pa med pa dang / mngon par shes pa rnams bsam gyis mi khyab ces bya bar 'du shes pa med na/ shes rab kyi pha rol du phyin pa yongs su rdzogs par byed pa'o// gal te ting nge 'dzin rnams dang / gzungs kyi sgo rnams bsam gyis mi khyab ces bya bar 'du shes pa med na/ shes rab kyi pha rol du phyin pa yongs su rdzogs par byed pa'o// gal te de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad bsam gyis mi khyab ces bya bar 'du shes pa med na/ shes rab kyi pha rol du phyin pa yongs su rdzogs par byed pa'o// gal te rnam pa thams cad mkhyen pa nyid kyi bar du bsam gyis mi khyab ces bya bar 'du shes pa med na/ shes rab kyi pha rol du phyin pa yongs su rdzogs par byed pa'o// gsol pa/ bcom ldan 'das shes rab kyi pha rol du phyin pa zab mo 'di la su zhig mos par 'gyur ba lags/ bcom ldan 'das kyis bka' stsal pa/ byang chub sems dpa' sems dpa' chen po gang pha rol du phyin pa drug la spyad pa/ dge ba'i rtsa ba bskyed par gyur pa/ sangs rgyas mang po la bsnyen bkur ba/ dge ba'i bshes gnyen gyis yongs su bzung ba de dag ni/ shes rab kyi pha rol du phyin pa zab mo 'di la mos par 'gyur ro// gsol pa/ bcom ldan 'das ji tsam gyis na/ byang chub sems dpa' sems dpa' chen po pha rol du phyin pa drug la spyad pa dang dge ba'i rtsa ba bskyed pa dang / sangs rgyas mang po bsnyen bkur ba dang / dge ba'i bshes gnyen gyis yongs su bzung ba lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po shes rab kyi pha rol du phyin pa la spyod pa'i tshe/ gzugs su mi rtog rnam par mi rtog go / gzugs kyi mtshan mar mi rtog rnam par mi rtog go / gzugs kyi rang bzhin du mi rtog rnam par mi rtog go / tshor ba dang 'du shes dang 'du byed dang rnam par shes par mi rtog rnam par mi rtog go / rnam par shes pa'i mtshan mar mi rtog rnam par mi rtog go / rnam par shes pa'i rang bzhin du mi rtog rnam par mi rtog go / skye mched dang / khams dang rten cing 'brel par 'byung bar mi rtog rnam par mi rtog go / rten cing 'brel par 'byung ba'i mtshan mar mi rtog rnam par mi rtog go / rten cing 'brel par 'byung ba'i rang bzhin du mi rtog rnam par mi rtog go / 'dod pa'i khams su mi rtog rnam par mi rtog go / 'dod pa'i khams kyi mtshan mar mi rtog rnam par mi rtog go / 'dod pa'i khams kyi rang bzhin du mi rtog rnam par mi rtog go / gzugs kyi khams su mi rtog rnam par mi rtog go / gzugs kyi khams kyi mtshan mar mi rtog rnam par mi rtog go / gzugs kyi khams kyi rang bzhin du mi rtog rnam par mi rtog go / gzugs med pa'i khams su mi rtog rnam par mi rtog go / gzugs med pa'i khams kyi mtshan mar mi rtog rnam par mi rtog go / gzugs med pa'i khams kyi rang bzhin du mi rtog rnam par mi rtog go / sbyin pa'i pha rol du phyin par mi rtog rnam par mi rtog go / sbyin pa'i pha rol du phyin pa'i mtshan mar mi rtog rnam par mi rtog go / sbyin pa'i pha rol du phyin pa'i rang bzhin du mi rtog rnam par mi rtog go / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang // shes rab kyi pha rol du phyin par mi rtog rnam par mi rtog go / shes rab kyi pha rol du phyin pa'i mtshan mar mi rtog rnam par mi rtog go / shes rab kyi pha rol du phyin pa'i rang bzhin du mi rtog rnam par mi rtog go / nang stong pa nyid du mi rtog rnam par mi rtog go / nang stong pa nyid kyi mtshan mar mi rtog rnam par mi rtog go / nang stong pa nyid kyi rang bzhin du mi rtog rnam par mi rtog go / dngos po med pa'i ngo bo nyid stong pa nyid kyi bar du mi rtog rnam par mi rtog go / dngos po med pa'i ngo bo nyid stong pa nyid kyi mtshan mar mi rtog rnam par mi rtog go / dngos po med pa'i ngo bo nyid stong pa nyid kyi rang bzhin du mi rtog rnam par mi rtog go / byang chub kyi phyogs kyi chos sum cu rtsa bdun du mi rtog rnam par mi rtog go / byang chub kyi phyogs kyi chos sum cu rtsa bdun gyi mtshan mar mi rtog rnam par mi rtog go / byang chub kyi phyogs kyi chos sum cu rtsa bdun gyi rang bzhin du mi rtog rnam par mi rtog go// 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams su mi rtog rnam par mi rtog go / mngon par shes pa rnams kyi mtshan mar mi rtog rnam par mi rtog go / mngon par shes pa rnams kyi rang bzhin du mi rtog rnam par mi rtog go / ting nge 'dzin rnams dang / gzungs kyi sgo rnams su mi rtog rnam par mi rtog go / gzungs kyi sgo rnams kyi mtshan mar mi rtog rnam par mi rtog go / gzungs kyi sgo rnams kyi rang bzhin du mi rtog rnam par mi rtog go / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad du mi rtog rnam par mi rtog go / sangs rgyas kyi chos ma 'dres pa'i mtshan mar mi rtog rnam par mi rtog go / sangs rgyas kyi chos ma 'dres pa'i rang bzhin du mi rtog rnam par mi rtog go// rnam pa thams cad mkhyen pa nyid kyi bar dud mi rtog rnam par mi rtog go// rnam pa thams cad mkhyen pa nyid kyi mtshan mar mi rtog rnam par mi rtog go// rnam pa thams cad mkhyen pa nyid kyi rang bzhin du mi rtog rnam par mi rtog go// de ci'i phyir zhe na/ rab 'byor de ni 'di ltar gzugs bsam gyis mi khyab bo// tshor ba dang 'du shes dang 'du byed dang rnam par shes pa bsam gyis mi khyab bo// skye mched dang / khams dang rten cing 'brel par 'byung ba bsam gyis mi khyab bo// pha rol du phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun bsam gyis mi khyab bo// 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams bsam gyis mi khyab bo// ting nge 'dzin rnams dang gzungs kyi sgo rnams bsam gyis mi khyab bo// de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad bsam gyis mi khyab bo// rnam pa thams cad mkhyen pa nyid kyi bar du bsam gyis mi khyab bo// rab 'byor de ltar na byang chub sems dpa' sems dpa' chen po pha rol du phyin pa drug la spyad pa dang / dge ba'i rtsa ba bskyed pa dang / sangs rgyas mang po bsnyen bkur ba dang / dge ba'i bshes gnyen gyis yongs su bzung ba yin no// rab 'byor gyis gsol pa/ bcom ldan 'das shes rab kyi pha rol du phyin pa ni zab bo// bcom ldan 'das kyis bka' stsal pa/ rab 'byor gzugs zab pa'i phyir/ shes rab kyi pha rol du phyin pa zab bo// tshor ba dang 'du shes dang 'du byed dang / rnam par shes pa zab pa'i phyir/ shes rab kyi pha rol du phyin pa zab bo// skye mched dang / khams dang rten cing 'brel bar 'byung ba zab pa'i phyir/ shes rab kyi pha rol du phyin pa zab bo// pha rol du phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun zab pa'i phyir/ shes rab kyi pha rol du phyin pa zab bo// 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang mngon par shes pa rnams zab pa'i phyir/ shes rab kyi pha rol du phyin pa zab bo// ting nge 'dzin dang / gzungs kyi sgo rnams zab pa'i phyir// shes rab kyi pha rol du phyin pa zab bo// de bzhin gshegs pa'i stobs dang mi 'jigs pa dang / so so yang dag par rig pa dang / sangs rgyas kyi chos ma 'dres pa rnams zab pa'i phyir/ shes rab kyi pha rol du phyin pa zab bo// rnam pa thams cad mkhyen pa nyid kyi bar du zab pa'i phyir/ shes rab kyi pha rol du phyin pa zab bo// gsol pa/ bcom ldan 'das shes rab kyi pha rol du phyin pa ni rin po che'i phung po ste/ chos rin po che'i phung po rnams sgrub pa'o// de ni 'di lta ste/ dge ba bcu'i las kyi lam dang bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / mngon par shes pa lnga bsgrub pa'o// dran pa nye bar gzhag pa bzhi dang / yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa sgrub pa'o// 'phags pa'i bden pa bzhi dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams sgrub pa'o// de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad sgrub pa'o// rgyun du zhugs pa'i 'bras bu dang / lan cig phyir 'ong ba'i 'bras bu dang phyir mi 'ong ba'i 'bras bu dang / dgra bcom pa nyid dang / rang byang chub sgrub bo// rnam pa thams cad mkhyen pa nyid kyi bar du sgrub pa'o// gsol pa/ bcom ldan 'das shes rab kyi pha rol du phyin pa ni chos kyi 'khor lo skor ba'o// bcom ldan 'das gzugs dag pa dang tshor ba dang 'du shes dang 'du byed dang rnam par shes pa dag pa dang / skye mched dang khams dang rten cing 'brel bar 'byung ba dag pa dang / pha rol du phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun dag pa dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa dag pa dang / ting nge 'dzin dang / gzungs kyi sgo dag pa dang / de bzhin gshegs pa'i stobs bcu dang / mi 'jigs pa bzhi dang so so yang dag par rig pa bzhi dang / sangs rgyas kyi chos ma 'dres pa brgyad dag pa dang / rnam pa thams cad mkhyen pa nyid kyi bar du dag pa'i slad du/ shes rab kyi pha rol du phyin pa ni dag pa'i phung po'o// bcom ldan 'das shes rab kyi pha rol du phyin pa zab mo de lta bu bstan pa'i tshe/ bar chad mang du mi 'byung ba ni ngo mtshar che'o// bcom ldan 'das kyis bka' stsal pa/ rab 'byor de de bzhin no// rab 'byor de de bzhin te/ rab 'byor shes rab kyi pha rol du phyin pa zab mo 'di la bar chad mang po 'byung ste/ de bas na rigs kyi bu dang rigs kyi bu mos shes rab kyi pha rol du phyin pa zab mo 'di 'dri ba dang klag pa dang bstan pa dang / tshul bzhin du yid la bya zhing bsgom par bya ba la bar chad du mi 'gyur bar bri na yang myur du bri bar bya'o// klag pa dang bstan pa dang / tshul bzhin du yid la bya zhing bsgom na yang myur du bsgom mo// rab 'byor de bas na gal te rigs kyi bu dang rigs kyi bu mos shes rab kyi pha rol du phyin pa zab mo 'di zla ba gcig gis bris par byas na yang // des de bzhin du bri bar bya'o// gal te zla ba gnyis sam/ gal te zla ba gsum 'am gal te zla ba bzhi'am/ gal te zla ba lnga'am/ gal te zla ba drug gam/ gal te lo'i bar gyis bri bar byas na yang de bzhin du bri bar bya'o// gal te zla ba gcig gis bstan pa dang / lung dbog pa dang / kha ton bya ba dang / tshul bzhin du yid la bya ba dang / bsgom par byas na yang de bzhin du bsgom par bya'o// gal te lo'i bar gyis bsgom par byas na yang de bzhin du bsgom par bya'o// de ci'i phyir zhe na/ rab 'byor de ni 'di ltar rin po che chen po la bar chad mang du 'byung ngo // gsol pa/ bcom ldan 'das shes rab kyi pha rol du phyin pa zab mo 'di ci nas kyang mi bri ba dang / mi klag pa dang / mi bstan pa dang / kha ton mi bgyi ba dang / yid la mi bgyid pa dang / mi bsgom pa'i slad du bdud sdig to can dag bar chad mi bgyid pa ngo mtshar che'o// bcom ldan 'das kyis bka' stsal pa/ rab 'byor shes rab kyi pha rol du phyin pa zab mo 'di la ci nas kyang mi bri ba dang / mi klag pa dang / mi bstan pa dang / tshul bzhin du yid la mi bya ba dang / mi bsgom pa'i phyir/ bdud sdig to can dag bar chad mi byed pa yang ma yin mod kyi/ byang chub sems dpa' sems dpa' chen po shes rab kyi pha rol du phyin pa zab mo 'di 'dri ba dang / klog pa dang / kha ton byed pa dang / sgom pa rnams la bar chad bya bar mi nus so// de nas tshe dang ldan pa sha ra dwa ti'i bus/ bcom ldan 'das la 'di skad ces gsol to// bcom ldan 'das ci'i mthus na/ byang chub sems dpa' sems dpa' chen pos shes rab kyi pha rol du phyin pa zab mo 'di 'dri ba dang / klog pa dang kha ton du bgyi ba dang / tshul bzhin du yid la bgyi ba dang / bsgom pa la bdud sdig to can bgegs bgyid par mi 'gyur/ bcom ldan 'das kyis bka' stsal pa/ sha ra dwa ti'i bu sangs rgyas kyi mthus byang chub sems dpa' sems dpa' chen po shes rab kyi pha rol du phyin pa zab mo 'di 'dri ba dang / klog pa dang kha ton du byed pa dang / tshul bzhin du yid la byed pa dang / sgom pa dag la bdud sdig to can gyis bar chad bya bar mi nus so// sha ra dwa ti'i bu phyogs bcu kun gyi 'jig rten gyi khams dag na/ sangs rgyas bcom ldan 'das gang ji snyed cig bzhugs shing 'tsho skyong ba dang / chos ston pa de dag gi mthus kyang // byang chub sems dpa' sems dpa' chen po shes rab kyi pha rol du phyin pa zab mo 'di 'dri ba dang / klog pa dang ston pa dang kha ton du byed pa dang / tshul bzhin du yid la byed pa dang / sgom pa de dag la bdud sdig to can gyis bar chad bya bar mi nus so// sangs rgyas bcom ldan 'das de dag kyang byang chub sems dpa' sems dpa' chen po de dag la dgongs shing yongs su 'dzin pa mdzad de/ sangs rgyas bcom ldan 'das de dag gis yongs su bzung ba'i byang chub sems dpa' sems dpa' chen po de dag shes rab kyi pha rol du phyin pa zab mo 'di 'dri ba dang / klog pa dang / ston pa dang kha ton du byed pa dang tshul bzhin du yid la byed pa dang / sgom pa de dag la bdud sdig to can gyis bar chad bya bar mi nus so// de ci'i phyir zhe na/ sha ra dwa ti'i bu sangs rgyas kyis yongs su zin pa'i byang chub sems dpa' sems dpa' chen po rnams kyi dge ba'i chos yongs su btsal ba la bdud sdig to can gyis bar chad bya bar mi nus so// sha ra dwa ti'i bu de ni gang de ltar phyogs bcu kun gyi 'jig rten gyi khams tshad med grangs med pa dag na/ de bzhin gshegs pa dgra bcom pa yang dag par rdzogs pa'i sangs rgyas tshad med grangs med pa bzhugs shing 'tsho skyong ba dang / chos ston pa de dag byang chub sems dpa' sems dpa' chen po shes rab kyi pha rol du phyin pa zab mo 'di 'dri ba la dgongs pa mdzad pa dang / klog cing ston pa dang / kha ton du byed pa dang / tshul bzhin du yid la byed pa dang / sgom pa la dgongs pa mdzad pa ni chos nyid kyis de bzhin te/ sha ra dwa ti'i bu rigs kyi bu dang rigs kyi bu mo shes rab kyi pha rol du phyin pa zab mo 'di 'dri zhing klog pa dang / ston cing tshul bzhin du yid la byed pa dang / sgom pa des kyang bdag ni sangs rgyas kyi mthus/ shes rab kyi pha rol tu phyin pa zab mo 'di 'dri'o// klog go// ston to/ kha ton du byed do// tshul bzhin du yid la byed do// sgom mo zhes bya bar khong du chud par bya'o// gsol pa/ bcom ldan 'das rigs kyi bu'am rigs kyi bu mo gang su yang rung ste/ shes rab kyi pha rol du phyin pa zab mo 'di 'dri ba dang klog pa dang ston pa dang kha ton du bgyid pa dang / tshul bzhin du yid la bgyid pa dang / sgom mo 'tshal kun kyang sangs rgyas kyi mthu lags sam/ kun kyang sangs rgyas kyi gzungs lags sam/ bcom ldan 'das kyis bka' stsal pa/ sha ra dwa ti'i bu de de bzhin no// de de bzhin te/ ji skad du smras pa bzhin te/ rigs kyi bu 'am rigs kyi bu mo gang su'ang rung ste/ shes rab kyi pha rol du phyin pa zab mo 'di 'dri zhing klog pa dang / ston cing kha ton du byed pa dang / tshul bzhin du yid la byed cing sgom pa de thams cad kyang sangs rgyas kyi mthu yin par rig par bya'o// de thams cad kyang sangs rgyas kyi gzungs yin par rig par bya'o// gsol pa/ bcom ldan 'das rigs kyi bu 'am rigs kyi bu mo gang shes rab kyi pha rol du phyin pa zab mo 'di 'dri zhing klog pa dang / ston cing kha ton du bgyid pa dang / tshul bzhin du yid la bgyid cing sgom pa de dag ni shar phyogs nas phyogs bcu kun gyi bar gyi 'jig rten gyi khams tshad dang grangs ma mchis pa na/ sangs rgyas bcom ldan 'das tshad dang grangs ma mchis pa bzhugs shing 'tsho skyong ba dang chos ston pa de dag gis mkhyen te/ gang shes rab kyi pha rol du phyin pa zab mo 'di 'dri zhing klog pa dang / ston cing kha ton bgyid pa dang / tshul bzhin du yid la bgyid cing sgom pa de dag ni/ sangs rgyas bcom ldan 'das de dag gis sangs rgyas kyi spyan gyis gzigs so// thugs su chud do// bcom ldan 'das kyis bka' stsal pa/ sha ra dwa ti'i bu de de bzhin no// de de bzhin te/ rigs kyi bu'am rigs kyi bu mo gang shes rab kyi pha rol du phyin pa zab mo 'di 'dri zhing klog pa dang / ston cing kha ton du byed pa dang / tshul bzhin du yid la byed cing sgom pa de dag ni shar phyogs nas phyogs bcu kun gyi bar gyi 'jig rten gyi khams tshad dang grangs med pa na/ sangs rgyas bcom ldan 'das tshad med grangs med pa bzhugs shing 'tsho skyong ba dang / chos ston pa de dag gis mkhyen te/ sangs rgyas kyi spyan gyis gzigs so// thugs su chud do// // shes rab kyi pha rol tu phyin pa stong phrag nyi shu lnga pa/ bam po bzhi bcu gsum pa/ sha ra dwa ti'i bu de la byang chub sems dpa'i theg pa pa'i rigs kyi bu 'am rigs kyi bu mo de dag shes rab kyi pha rol du phyin pa zab mo 'di 'dzin pa dang / 'chang ba dang klog pa dang kun chub par byed pa dang tshul bzhin du yid la byed pa dang / sgom pa dang / de bzhin du nan tan byed pa de dag gis kyang 'di ltar bdag cag ni bla na med pa yang dag par rdzogs pa'i byang chub tu nye bar gyur to zhes bya bar rig par bya'o// sha ra dwa ti'i bu gang yang byang chub sems dpa'i theg pa pa'i rigs kyi bu 'am rigs kyi bu mo shes rab kyi pha rol du phyin pa zab mo 'di bris shing glegs bam du byas te 'chang ba de dag kyang shes rab kyi pha rol du phyin pa zab mo 'di la mos pa mang bar 'gyur te/ de dag shes rab kyi pha rol du phyin pa zab mo 'di la me tog dang phreng ba dang spos dang byug pa dang phye ma dang na bza' dang gdugs dang rgyal mtshan dang ba dan mang pos rim gror byed/ bkur stir byed bsti stang du byed/ mchod par byed do// de ltar rigs kyi bu dang rigs kyi bu mo gang shes rab kyi pha rol du phyin pa zab mo 'di bris shing 'chang ba de dag kyang don che ba dang legs pa che ba dang 'bras bu che ba dang / rnam par smin pa che bar 'gyur te/ sha ra dwa ti'i bu rigs kyi bu dang rigs kyi bu mo de dag ni phyir mi ldog pa'i sa yongs su non gyi bar du dge ba'i rtsa ba des nam yang ngan song du skye bar mi 'gyur ro// nam yang sangs rgyas bcom ldan 'das rnams dang bral bar mi 'gyur ro// sha ra dwa ti'i bu rigs kyi bu dang rigs kyi bu mo de dag bla na med pa yang dag par rdzogs pa'i byang chub tu mngon par rdzogs par sangs rgyas kyi bar du dge ba'i rtsa ba de nyid kyis pha rol du phyin pa drug dang nam yang bral bar mi 'gyur ro// nang stong pa nyid dang nam yang bral bar mi 'gyur ro// dngos po med pa'i ngo bo nyid stong pa nyid kyi bar dang nam yang bral bar mi 'gyur ro// dran pa nye bar gzhag pa rnams dang / yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa dang nam yang bral bar mi 'gyur ro// 'phags pa'i bden pa rnams dang / bsam gtan rnams dang tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang mtshan ma med pa dang smon pa med pa dang mngon par shes pa rnams dang nam yang bral bar mi 'gyur ro// ting nge 'dzin rnams dang gzungs kyi sgo rnams dang nam yang bral bar mi 'gyur ro// de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad dang nam yang bral bar mi 'gyur ro// sha ra dwa ti'i bu shes rab kyi pha rol du phyin pa 'di de bzhin gshegs pa mya ngan las 'das nas/ lho phyogs kyi rgyud na spyod par 'gyur te/ de na byang chub sems dpa'i theg pa pa'i dge slong dang dge slong ma dang dge bsnyen dang dge bsnyen ma dag mos pa dam pas shes rab kyi pha rol du phyin pa zab mo 'di 'dri bar 'gyur 'dzin par 'gyur 'chang bar 'gyur klog par 'gyur kun chub par byed par 'gyur tshul bzhin du yid la byed par 'gyur te me tog dang phreng ba dang spos dang byug pa dang phye ma dang na bza' dang gdugs dang rgyal mtshan dang ba dan mang pos rim gror byed/ bkur stir byed/ bsti stang du byed/ mchod par byed par 'gyur ro// de dag dge ba'i rtsa ba des nam yang ngan song log par ltung bar mi 'dod ste/ de dag gis lha dang mi'i phun sum tshogs pa myong zhing pha rol du phyin pa drug gis mngon par 'phags par 'gyur ro// de dag pha rol du phyin pa drug po de dag gis mngon par 'phags par gyur nas/ sangs rgyas bcom ldan 'das rnams la rim gro dang bkur sti dang bsti stang dang mchod pa byed cing // nyan thos kyi theg pa'am/ rang sangs rgyas kyi theg pa'am/ bla na med pa yang dag par rdzogs pa'i sangs rgyas kyi theg pa'am/ theg pa gsum pos rim gyis mya ngan las 'da' bar 'gyur ro/ sha ra dwa ti'i bu de ltar shes rab kyi pha rol du phyin pa zab mo 'di lho phyogs kyi rgyud nas/ yul brta ni na spyod par 'gyur te/ de na yang byang chub sems dpa'i theg pa pa'i dge slong dang / dge slong ma dang / dge bsnyen dang / dge bsnyen ma dag mos pa dam pas shes rab kyi pha rol du phyin pa zab mo 'di 'dri bar 'gyur/ 'dzin par 'gyur/ 'chang bar 'gyur/ klog par 'gyur/ kun chub par byed par 'gyur/ tshul bzhin du yid la byed par 'gyur/ me tog dang / phreng ba dang / spos dang / byug pa dang phye ma dang na bza' dang gdugs dang rgyal mtshan dang ba dan mang pos rim gror byed/ bkur stir byed bsti stang du byed mchod par byed par 'gyur te/ de dag dge ba'i rtsa ba des nam yang ngan song log par ltung bar mi 'dong ste/ de dag gis lha dang mi'i phun sum tshogs pa myong zhing pha rol du phyin pa drug gis mngon par 'phags par 'gyur ro// de dag pha rol tu phyin pa drug po de dag gis mngon par 'phags par gyur nas/ sangs rgyas bcom ldan 'das rnams la rim gro dang bkur sti dang bsti stang dang mchod pa byed cing nyan thos kyi theg pa'am/ rang sangs rgyas kyi theg pa'am/ bla na med pa yang dag par rdzogs pa'i sangs rgyas kyi theg pa'am/ theg pa gsum pos rim gyis mya ngan las 'da' bar 'gyur ro// sha ra dwa ti'i bu de ltar shes rab kyi pha rol du phyin pa zab mo 'di yul brta ni nas byang phyogs kyi rgyud na spyod par 'gyur te/ de na yang byang chub sems dpa'i theg pa pa'i dge slong dang dge slong ma dang dge bsnyen dang dge bsnyen ma dag mos pa dam pas shes rab kyi pha rol du phyin pa zab mo 'di 'dri bar 'gyur/ 'dzin par 'gyur/ 'chang bar 'gyur/ klog par 'gyur/ kun chub par byed par 'gyur/ tshul bzhin du yid la byed par 'gyur/ me tog dang phreng ba dang spos dang byug pa dang phye ma dang na bza' dang gdugs dang rgyal mtshan dang ba dan mang po dag gis rim gror byed/ bkur stir byed/ bsti stang du byed/ mchod par byed par 'gyur te/ de dag dge ba'i rtsa ba des nam yang ngan song log par ltung bar mi 'dod ste/ de dag gis lha dang mi'i phun sum tshogs pa myong zhing pha rol du phyin pa drug gis mngon par 'phags par 'gyur ro// de dag pha rol du phyin pa drug po de dag gis mngon par 'phags par gyur nas/ sangs rgyas bcom ldan 'das rnams la rim gro dang / bkur sti dang bsti stang dang mchod pa byed cing // nyan thos kyi theg pa'am/ rang sangs rgyas kyi theg pa'am/ bla na med pa yang dag par rdzogs pa'i sangs rgyas kyi theg pa'am/ theg pa gsum pos rim gyis mya ngan las 'da' bar 'gyur ro// sha ra dwa ti'i bu de ltar shes rab kyi pha rol du phyin pa zab mo 'di lho phyogs kyi rgyud dang / byang phyogs kyi rgyud na/ phyi ma'i dus phyi ma'i tshe/ lnga brgya tha ma la/ sangs rgyas kyi bya ba byed par 'gyur ro// de ci'i phyir zhe na/ sha ra dwa ti'i bu de ni 'di ltar de bzhin gshegs pa'i dgongs pa gang yin pa de ni shes rab kyi pha rol du phyin pa'o// shes rab kyi pha rol du phyin pa gang yin pa de ni de bzhin gshegs pa'i dgongs pa'o// sha ra dwa ti'i bu chos dang 'dul ba dar la bab pa'i tshe/ dam pa'i chos nub par mi 'gyur te/ chos de yang gang zhen 'di lta ste/ shes rab kyi pha rol du phyin pa 'di'o// sha ra dwa ti'i bu rigs kyi bu'am rigs kyi bu mo gang shes rab kyi pha rol du phyin pa zab mo 'di 'dzin pa dang / 'chang ba dang klog pa dang kun chub par byed pa dang / tshul bzhin du yid la byed pa dang / de bzhin nyid du nan tan du byed pa de dag la ni ngas dgongs so// sha ra dwa ti'i bu rigs kyi bu'am rigs kyi bu mo gang shes rab kyi pha rol du phyin pa zab mo 'di 'dri zhing bris nas kyang // me tog dang phreng ba dang spos dang byug pa dang phye ma dang na bza' dang gdugs dang rgyal mtshan dang ba dan mang pos rim gror byed/ bkur stir byed/ bsti stang du byed/ mchod par byed pa de dag kyang ngas dgongs te/ sha ra dwa ti'i bu rigs kyi bu'am rigs kyi bu mo de dag ni dge ba'i rtsa ba des nam yang ngan song log par ltung bar mi 'dod ste/ de dag lha dang mi'i bde ba phun sum tshogs pa myong zhing pha rol du phyin pa drug gis mngon par 'phags par 'gyur ro// de dag pha rol du phyin pa drug po de dag gis mngon par 'phags par gyur nas/ sangs rgyas bcom ldan 'das rnams la rim gro dang / bkur sti dang bsti stang dang mchod pa byed cing // nyan thos kyi theg pa'am/ rang sangs rgyas kyi theg pa'am/ bla na med pa yang dag par rdzogs pa'i sangs rgyas kyi theg pa'am/ theg pa gsum pos rim gyis mya ngan las 'da' par 'gyur ro// de ci'i phyir zhe na/ sha ra dwa ti'i bu rigs kyi bu dang rigs kyi bu mo de dag ni de bzhin gshegs pas sangs rgyas kyi spyan gyis gzigs so// sha ra dwa ti'i bu rigs kyi bu dang rigs kyi bu mo de dag ni de bzhin gshegs pas brjod do// sha ra dwa ti'i bu rigs kyi bu dang rigs kyi bu mo de dag ni de bzhin gshegs pas bstod do// bsngags so// sha ra dwa ti'i bu rigs kyi bu dang rigs kyi bu mo de dag ni phyogs bcu'i de bzhin gshegs pa dgra bcom pa yang dag par rdzogs pa'i sangs rgyas bzhugs shing 'tsho skyong ba dang / chos ston pa'i de bzhin gshegs pa dgra bcom pa yang dag par rdzogs pa'i sangs rgyas de dag gis kyang sangs rgyas kyi spyan gyis gzigs so// rigs kyi bu dang rigs kyi bu mo de dag ni de bzhin gshegs pa dgra bcom pa yang dag par rdzogs pa'i sangs rgyas de dag gis brjod do// bstod do// bsngags so// gsol pa/ bcom ldan 'das shes rab kyi pha rol du phyin pa zab mo 'di slad ma'i dus slad ma'i tshe na/ byang phyogs su rgyas par 'gyur ro// bcom ldan 'das kyis bka' stsal pa/ sha ra dwa ti'i bu de de bzhin no de de bzhin te/ sha ra dwa ti'i bu shes rab kyi pha rol du phyin pa zab mo 'di phyi ma'i dus phyi ma'i tshe na/ byang phyogs su rgyas par 'gyur te/ de la sha ra dwa ti'i bu phyi ma'i dus phyi ma'i tshe na rigs kyi bu dang rigs kyi bu mo de dag shes rab kyi pha rol du phyin pa zab mo 'di nyan par 'gyur te/ thos nas kyang mos par 'gyur ro// mos par byas nas kyang 'dri ba dang / 'dzin pa dang 'chang ba dang klog pa dang kun chub par byed pa dang / tshul bzhin du yid la byed cing de bzhin nyid du nan tan du byed par 'gyur ro// sha ra dwa ti'i bu byang chub sems dpa' sems dpa' chen po gang shes rab kyi pha rol du phyin pa zab mo 'di nyan cing // thos nas kyang mos par byed pa dang / mos par byas nas 'dri zhing 'dzin pa dang 'chang zhing klog pa dang kun chub par byed cing tshul bzhin du yid la byed pa dang / de bzhin nyid du nan tan du byed pa de dag ni yun ring po nas theg pa la yang dag par zhugs pa dang / sangs rgyas mang po la bsnyen bkur ba dang / dge ba'i bshes gnyen gyis yongs su bzung ba dang / dge ba'i rtsa ba bskyed par rig par bya'o// gsol pa/ bcom ldan 'das slad ma'i dus slad ma'i tshe na/ byang gi phyogs cha der byang chub sems dpa'i theg pa pa'i rigs kyi bu dang rigs kyi bu mo gang shes rab kyi pha rol du phyin pa zab mo 'di nyan cing thos nas mos par bgyid pa dang / mos par bgyis nas 'dri zhing 'dzin pa dang 'chang zhing klog pa dang kun chub par bgyid cing tshul bzhin du yid la bgyid pa dang / de bzhin nyid du nan tan du bgyid pa de lta bu ji snyed cig 'byung bar 'gyur/ bcom ldan 'das kyis bka' stsal pa/ sha ra dwa ti'i bu phyi ma'i dus phyi ma'i tshe na/ byang gi phyogs cha der byang chub sems dpa'i theg pa pa'i rigs kyi bu dang rigs kyi bu mo ni mang du 'byung ste/ sha ra dwa ti'i bu byang chub sems dpa'i theg pa pa'i rigs kyi bu dang rigs kyi bu mo shes rab kyi pha rol du phyin pa zab mo 'di bstan pa'i tshe/ mi 'jum yongs su mi 'jum mi 'jigs mi sdang skrag par mi 'gyur ba de lta bu ni mang ngo // de ci'i phyir zhe na/ rigs kyi bu dang rigs kyi bu mo de dag gis de bzhin gshegs pa dgra bcom pa yang dag par rdzogs pa'i sangs rgyas mang po'i rjes su 'brangs pa dang / rigs kyi bu dang rigs kyi bu mo de dag gis de bzhin gshegs pa dgra bcom pa yang dag par rdzogs pa'i sangs rgyas mang po la yongs su zhus/ yongs su dris pa'i phyir te/ de yang ci'i phyir zhe na/ rigs kyi bu dang rigs kyi bu mo de dag ni shes rab kyi pha rol du phyin pa yongs su rdzogs par 'gyur ro// rigs kyi bu dang rigs kyi bu mo de dag ni bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa yongs su rdzogs par 'gyur ro// rigs kyi bu dang rigs kyi bu mo de dag ni nang stong pa nyid yongs su rdzogs par 'gyur ro// rigs kyi bu dang rigs kyi bu mo de dag ni dngos po med pa'i ngo bo nyid stong pa nyid kyi bar du yongs su rdzogs par 'gyur ro// rigs kyi bu dang rigs kyi bu mo de dag ni dran pa nye bar bzhag pa yongs su rdzogs par 'gyur ro// rigs kyi bu dang rigs kyi bu mo de dag ni yang dag par spong ba dang / rdzu 'phrul gyi rkang pa dang / dbang po dang stobs dang byang chub kyi yan lag dang 'phags pa'i lam yan lag brgyad pa yongs su rdzogs par 'gyur ro// rigs kyi bu dang rigs kyi bu mo de dag ni 'phags pa'i bden pa dang bsam gtan dang tshad med pa dang gzugs med pa'i snyoms par 'jug pa dang rnam par thar pa brgyad dang mthar gyis gnas pa'i snyoms par 'jug pa dgu dang stong pa nyid dang / mtshan ma med pa dang smon pa med pa dang mngon par shes pa yongs su rdzogs par 'gyur ro// rigs kyi bu dang rigs kyi bu mo de dag ni ting nge 'dzin dang gzungs kyi sgo yongs su rdzogs par 'gyur ro// rigs kyi bu dang rigs kyi bu mo de dag ni de bzhin gshegs pa'i stobs bcu dang mi 'jigs pa bzhi dang so so yang dag par rig pa bzhi dang / sangs rgyas kyi chos ma 'dres pa brgyad yongs su rdzogs par 'gyur ro// sha ra dwa ti'i bu rigs kyi bu dang rigs kyi bu mo de dag ni dge ba'i rtsa bas nye bar brtan par 'gyur te/ bla na med pa yang dag par rdzogs pa'i byang chub kyi don du skye bo mang po'i don byed par 'gyur ro// de ci'i phyir zhe na/ de ni 'di ltar sha ra dwa ti'i bu/ rigs kyi bu dang rigs kyi bu mo de dag la ni ngas rnam pa thams cad mkhyen pa nyid dang ldan pa'i gtam brjod do// 'das pa'i dus na de bzhin gshegs pa dgra bcom pa yang dag par rdzogs pa'i sangs rgyas gang ji snyed cig byung ba'i sangs rgyas bcom ldan 'das de dag gis kyang // rigs kyi bu dang rigs kyi bu mo de dag la rnam pa thams cad mkhyen pa nyid dang ldan pa'i gtam brjod de/ de dag tshe 'das nas kyang 'di lta ste/ bla na med pa yang dag par rdzogs pa'i byang chub nyid kyi don du spyod pa nyid du 'gyur te de dag gzhan la yang 'di lta ste/ bla na med pa yang dag par rdzogs pa'i byang chub kyi don du rnam pa de lta bu nyid brjod par 'gyur ro// sha ra dwa ti'i bu rigs kyi bu dang rigs kyi bu mo de dag ni mnyam par bzhag par 'gyur te/ de dag ni bdud dam bdud kyi rigs kyi lha rnams kyis kyang // bla na med pa yang dag par rdzogs pa'i byang chub las bzlog par mi nus na/ sdig to la mos pa dang / sdig to'i spyod pa can shes rab kyi pha rol du phyin pa zab mo 'di la spong ba gzhan gyis lta ci smos/ sha ra dwa ti'i bu byang chub sems dpa'i theg pa pa'i rigs kyi bu dang rigs kyi bu mo de dag ni shes rab kyi pha rol du phyin pa zab mo 'di thos nas/ dga' zhing nyams bde ba rgya chen po skye bar 'gyur ro// bla na med pa yang dag par rdzogs pa'i byang chub kyi don du skye bo mang po yang dge ba'i chos la 'god par 'gyur ro// rigs kyi bu dang rigs kyi bu mo de dag gis ni nga'i mdun du 'di skad du/ bcom ldan 'das bdag cag byang chub sems dpa'i spyad pa spyod pa'i tshe/ srog chags brgya phrag mang po dang srog chags stong phrag mang po dang / srog chags brgya stong phrag mang po byang chub tu rab tu dgod par bgyi'o// yang dag par bstan par bgyi'o// yang dag par bskul bar bgyi'o// yang dag par gzeng bstod par bgyi'o// yang dag par dga' bar bgyi'o// phyir mi ldog par lung bstan par bgyi'o zhes bya ba'i tshig smras so// de ci'i phyir zhe na/ sha ra dwa ti'i bu rigs kyi bu dang rigs kyi bu mo de dag gi tshig ni/ sems la sems kyis rnam par bltas te ngas rjes su dgyes pa mdzad do// sha ra dwa ti'i bu 'das pa'i de bzhin gshegs pa dgra bcom pa yang dag par rdzogs pa'i sangs rgyas rnams kyi spyan sngar yang // rigs kyi bu dang rigs kyi bu mo de dag gis 'di skad du/ bdag cag byang chub sems dpa'i spyad pa spyod pa'i tshe/ srog chags brgya phrag mang po dang / srog chags stong phrag mang po dang / srog chags brgya stong phrag mang po byang chub tu dgod par bgyi'o// yang dag par bstan par bgyi'o// yang dag par bskul bar bgyi'o// yang dag par gzeng bstod par bgyi'o// yang dag par dga' bar bgyi'o// phyir mi ldog par lung bstan par bgyi'o zhes bya ba'i tshig smras so// de ci'i phyir zhe na/ 'das pa'i de bzhin gshegs pa dgra bcom pa yang dag par rdzogs pa'i sangs rgyas de dag gis kyang rigs kyi bu dang rigs kyi bu mo de dag gi tshig ni/ sems la thugs kyis rnam par gzigs te/ rjes su dgyes par mdzad do// sha ra dwa ti'i bu rigs kyi bu dang rigs kyi bu mo de dag byang chub sems dpa'i spyad pa spyod pa'i tshe/ srog chags brgya phrag mang po dang / srog chags stong phrag mang po dang / srog chags brgya stong phrag mang po bla na med pa yang dag par rdzogs pa'i byang chub tu rab tu 'god par 'gyur/ yang dag par ston par 'gyur/ yang dag par skul bar 'gyur/ yang dag par gzeng bstod par 'gyur/ yang dag par dga' bar byed par 'gyur/ phyir mi ldog par lung ston par 'gyur ro// sha ra dwa ti'i bu rigs kyi bu dang rigs kyi bu mo de dag ni gzugs dang sgra dang dri dang ro dang reg la mos pa rlabs po cher 'gyur te/ de dag sbyin pa rlabs po che gtong bar 'gyur/ sbyin pa rlabs po che gtong zhing dge ba'i rtsa ba rlabs po che mngon par 'du byed par 'gyur ro// de dag dge ba'i rtsa ba rlabs po che mngon par 'du byas nas/ rnam par smin pa rlabs po che yongs su 'dzin par 'gyur ro// de dag rnam par smin pa rlabs po che yongs su bzung nas/ sems can de dag nyid kyi don du rnam par smin pa rlabs po che las de bas kyang ches rlabs che ba'i rnam par smin pa yongs su 'dzin par 'gyur ro// de ltar phyi'am nang gi dngos po de dag kyang sems can de dag nyid la yongs su gtong bar 'gyur te/ de dag dge ba'i rtsa ba de nyid kyis/ sangs rgyas kyi zhing gzhan gang na de bzhin gshegs pa dgra bcom pa yang dag par rdzogs pa'i sangs rgyas bzhugs shing 'tsho skyong ba dang / 'di lta ste/ shes rab kyi pha rol du phyin pa zab mo 'di nyid kyi chos ston pa mngon du gyur pa de lta bu'i sangs rgyas kyi zhing dag pa la brten par 'gyur ro// de dag gi de bzhin gshegs pa dgra bcom pa yang dag par rdzogs pa'i sangs rgyas de rnams las shes rab kyi pha rol du phyin pa zab mo 'di mngon sum du thos nas/ sangs rgyas kyi zhing de dag du'ang srog chags brgya phrag mang po dang / srog chags stong phrag mang po dang / srog chags brgya stong phrag mang po bla na med pa yang dag par rdzogs pa'i byang chub tu yang dag par ston par 'gyur ro// yang dag par skul bar 'gyur ro// yang dag par gzeng bstod par 'gyur ro// yang dag par dga' bar byed par 'gyur ro// gsol pa/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas kyis 'das pa dang ma 'ongs pa dang da ltar byung ba'i chos rnams las/ chos gang thugs su ma chud pa de lta bu gang yang ma mchis la/ de bzhin nyid dang / chos nyid gang thugs su ma chud pa de lta bu gang yang ma mchis te/ sems can rnams kyi sems thugs su ma chud pa de lta bu gang yang ma mchis pa ni ngo mtshar che ste/ 'di ltar 'das pa'i de bzhin gshegs pa rnams kyi byang chub sems dpa' rnams kyang yongs su mkhyen to// 'das pa'i de bzhin gshegs pa rnams kyang yongs su mkhyen to// 'das pa'i de bzhin gshegs pa rnams kyi sangs rgyas kyi zhing dang / nyan thos rnams kyang yongs su mkhyen to// ma byon pa'i de bzhin gshegs pa rnams kyi byang chub sems dpa' rnams kyang yongs su mkhyen to// ma byon pa'i de bzhin gshegs pa rnams kyi sangs rgyas kyi zhing dang / nyan thos rnams kyang yongs su mkhyen to// da ltar byung ba'i de bzhin gshegs pa rnams kyi byang chub sems dpa' rnams kyang yongs su mkhyen to// da ltar byung ba'i de bzhin gshegs pa rnams kyi sangs rgyas kyi zhing dang / nyan thos rnams kyang yongs su mkhyen to// phyogs bcu'i 'jig rten gyi khams na de bzhin gshegs pa dgra bcom pa yang dag par rdzogs pa'i sangs rgyas gang ji snyed cig bzhugs shing 'tsho skyong ba dang / chos ston pa'i de bzhin gshegs pa dgra bcom pa yang dag par rdzogs pa'i sangs rgyas de dag gi byang chub sems dpa' rnams kyang yongs su mkhyen to// sangs rgyas kyi zhing dang / nyan thos rnams kyang yongs su mkhyen to// bcom ldan 'das gang yang byang chub sems dpa' sems dpa' chen po pha rol du phyin pa drug po 'di dag gi slad du brtson par bgyid cing // pha rol du phyin pa drug po 'di dag tshol ba dang / yongs su tshol ba'i tshe/ rigs kyi bu dang rigs kyi bu mo pha rol du phyin pa drug po 'di dag tshol ba dang / yongs su tshol ba las kyang // la las ni btsal ba las pha rol du phyin pa drug po 'di dag thob par 'gyur/ la las ni thob par mi 'gyur ro// bcom ldan 'das kyis bka' stsal pa/ sha ra dwa ti'i bu de ni de lta ma yin te/ rigs kyi bu dang rigs kyi bu mo brtson 'grus mi gtong ba de dag kun gyis kyang pha rol du phyin pa drug po 'di dag thams cad 'grub par 'gyur ro// de ci'i phyir zhe na/ sha ra dwa ti'i bu de ni 'di ltar rigs kyi bu dang rigs kyi bu mo de dag pha rol du phyin pa drug po 'di dag gi don du brtson par byed pa'i phyir ro// gsol pa/ ci lags bcom ldan 'das rigs kyi bu dang rigs kyi bu mo de dag gis mdo sde zab mo zab mo pha rol du phyin pa drug dang ldan pa 'di dag kun kyang 'grub par 'gyur ram/ bcom ldan 'das kyis bka' stsal pa/ sha ra dwa ti'i bu rigs kyi bu dang rigs kyi bu mo de dag gis mdo sde zab mo zab mo pha rol du phyin pa drug dang ldan pa 'di dag mi 'grub par 'gyur ba de lta bu'i gnas med/ skabs med do de ci'i phyir zhe na/ sha ra dwa ti'i bu de ltar bla na med pa yang dag par rdzogs pa'i byang chub tu sems can rnams yang dag par ston cing yang dag par skul ba dang / yang dag par gzeng bstod pa dang / yang dag par dga' bar byed pa dang / 'god cing rab tu gzhog pa las kyang de bzhin du 'gyur te/ sha ra dwa ti'i bu rigs kyi bu dang rigs kyi bu mo de dag tshe 'das nas kyang pha rol du phyin pa drug po 'di dag 'grub par 'gyur ro// de dag ni nam yang sangs rgyas kyi zhing yongs su dag par ma byas/ sems can yongs su smin par ma byas/ bla na med pa yang dag par rdzogs pa'i byang chub tu mngon par rdzogs par sangs rgyas par ma gyur gyi bar du ji skad du bstan pa'i pha rol du phyin pa drug po de dag las brtson 'grus nyams par mi byed do// shes rab kyi pha rol tu phyin pa stong phrag nyi shu lnga pa las/ le'u sum cu pa'o// // de nas tshe dang ldan pa rab 'byor gyis/ bcom ldan 'das la 'di skad ces gsol to// bcom ldan 'das rigs kyi bu dang rigs kyi bu mo gang bla na med pa yang dag par rdzogs pa'i byang chub tu zhugs pa/ pha rol du phyin pa drug la spyod pa/ sems can yongs su smin par bgyid pa/ sangs rgyas kyi zhing yongs su 'dzin pa de dag gi yon tan yongs su brjod pa ni 'di dag lags na/ bcom ldan 'das rigs kyi bu dang rigs kyi bu mo bla na med pa yang dag par rdzogs pa'i byang chub tu spyod pa de dag la bar chad tu 'gyur ba ji lta bu dag mchis/ bcom ldan 'das kyis bka' stsal pa/ rab 'byor spobs pa ha cang 'phyi ste skye na/ rab 'byor de ni byang chub sems dpa' sems dpa' chen pos bdud kyi las su rig par bya'o// gsol pa/ bcom ldan 'das ci'i slad du spobs pa ha cang 'phyi ste skye bar 'gyur/ de ni ci'i slad du byang chub sems dpa' sems dpa' chen pos bdud kyi las su rig par bgyi/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po shes rab kyi pha rol du phyin pa la spyod pa'i tshe/ shes rab kyi pha rol du phyin pa dka' bar yongs su rdzogs par byed/ bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa dka' bar yongs su rdzogs par byed na/ rab 'byor rnam grangs des shin du 'phyi ste spobs pa skye bar 'gyur ro// de ni byang chub sems dpa' sems dpa' chen pos bdud kyi las su rig par bya'o// rab 'byor gzhan yang shin du myur bar spobs pa skye na/ de ni byang chub sems dpa' sems dpa' chen pos bdud kyi las su rig par bya'o// gsol pa/ bcom ldan 'das ci'i slad du shin du myur bar spobs pa skye bar 'gyur/ de ni ci'i slad du byang chub sems dpa' sems dpa' chen pos bdud kyi las su rig par bgyi/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po sbyin pa'i pha rol du phyin pa la spyod pa dang / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la spyod pa'i tshe/ thabs mi mkhas pas ha cang myur bar spobs pa skye la/ des rlom sems su byed na/ rab 'byor rnam grangs des spobs pa ha cang myur bar skye ba ste/ byang chub sems dpa' sems dpa' chen pos bdud kyi las su rig par bya'o// rab 'byor gzhan yang glal zhing shes rab kyi pha rol du phyin pa 'di 'dri na/ de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang dgod cing 'dri na/ de yang byang chub sems dpa' sems dpa' chen pos bdud kyi las su rig par bya'o// rab 'byor phan tshun steg cing 'dri na/ de yang byang chub sems dpa' sems dpa' chen pos bdud kyi las su rig par bya'o// sems g.yengs shing 'dri na/ de yang byang chub sems dpa' sems dpa' chen pos bdud kyi las su rig par bya'o// yi ge gzhan la chags shing tshig gi don mi shes par 'dri na/ de yang byang chub sems dpa' sems dpa' chen pos bdud kyi las su rig par bya'o// 'di'i ro ma myong nas stan las langs te 'gro na/ de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang glal zhing lung 'bog na/ de yang byang chub sems dpa' sems dpa' chen pos bdud kyi las su rig par bya'o// glal zhing kha ton byed dam 'dzin tam klog gam ston tam glal zhing tshul bzhin du yid la byed na/ de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang phan tshun dgod cing 'dzin tam/ 'chang ngam klog gam kun chub par byed dam/ tshul bzhin du yid la byed na/ de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang phan tshun steg cing 'dzin tam/ 'chang ngam klog gam kun chub par byed dam/ tshul bzhin du yid la byed na/ de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang sems g.yeng pas 'dzin tam 'chang ngam klog gam kun chub par byed dam/ tshul bzhin du yid la byed na/ de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang yi ge gzhan dang gzhan la chags shing 'dzin tam/ 'chang ngam klog gam kun chub par byed dam/ tshul bzhin du yid la byed na/ de yang byang chub sems dpa' sems dpa' chen pos bdud kyi las su rig par bya'o// de skad ces bka' stsal pa dang / tshe dang ldan pa rab 'byor gyis/ bcom ldan 'das la 'di skad ces gsol to// bcom ldan 'das kyis gang 'di skad du/ 'di'i rom myong nas stan las langs te 'gro na/ de yang byang chub sems dpa' sems dpa' chen pos bdud kyi las su rig par bya'o// zhes bka' stsal na/ bcom ldan 'das ci'i slad du 'di'i ro mi myong bar 'gyur/ bcom ldan 'das kyis bka' stsal pa/ rab 'byor de ni 'di ltar byang chub sems dpa' sems dpa' chen po sngon shes rab kyi pha rol du phyin pa dang / bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa la ma spyad pa de dag shes rab kyi pha rol du phyin pa zab mo 'di bstan pa'i tshe/ shes rab kyi pha rol du phyin pa 'di las bdag cag lung ma bstan to zhes ma dad pa'i yid kyis stan las langs shing 'dong ste/ rab 'byor de yang byang chub sems dpa' sems dpa' chen pos bdud kyi las su rig par bya'o// gsol pa/ bcom ldan 'das ci'i slad du/ shes rab kyi pha rol du phyin pa las lung ma bstan pa de dag stan las langs shing mchi bar 'gyur bcom ldan 'das kyis bka' stsal pa/ rab 'byor byang chub sems dpa' sems dpa' chen po skyon med par ma chud pa ni/ bla na med pa yang dag par rdzogs pa'i byang chub tu lung mi bstan te/ de la bdag ni shes rab kyi pha rol du phyin pa 'di las mi 'byung ngo bdag gi ming yang yongs su ma brjod do// zhes dad par mi 'gyur na/ rab 'byor de yang byang chub sems dpa' sems dpa' chen pos bdud kyi las su rig par bya'o// gsol pa/ bcom ldan 'das ci'i slad du/ shes rab kyi pha rol du phyin pa zab mo 'di las/ byang chub sems dpa' sems dpa' chen po de dag gi ming yongs su ma brjod pa lags/ bcom ldan 'das kyis bka' stsal pa/ rab 'byor byang chub sems dpa' sems dpa' chen po lung ma bstan pa rnams kyi ming ni yongs su mi brjod de/ de la bdag gi ming yang 'di las mi 'byung // bdag gang du skyes pa'i grong ngam/ grong khyer ram/ grong rdal gyi ming yang mi 'byung ngo zhes/ de shes rab kyi pha rol du phyin pa mi mnyan to snyam byed cing // 'khor de nas 'gro bar sems na/ sems bskyed pa des ji lta ji ltar 'gro bar sems shing // gom pa ji snyed gcig bor ba de snyed kyi bskal pa yongs su 'dzin par 'gyur te/ de dag la gzod brtson par bya dgos so// de shes rab kyi pha rol du phyin pa bor zhing // mdo sde gang rnam pa thams cad mkhyen pa nyid kyi ye shes yongs su mi sgrub pa de dag kun chub par bya bar sems te/ des na byang chub sems dpa'i theg pa pa'i rigs kyi bu dang rigs kyi bu mo de dag rnam pa thams cad mkhyen pa nyid kyi shing gi rtsa ba spangs te/ de nyid kyi yal ga dang 'dab ma dang lo ma la 'ju bar sems par gyur pa dag ste/ rab 'byor de yang byang chub sems dpa' sems dpa' chen pos bdud kyi las su rig par bya'o// gsol pa/ bcom ldan 'das rnam pa thams cad mkhyen pa nyid kyi ye shes yongs su mi sgrub pa'i mdo sde kun chub par bgyi bar sems par 'gyur ba de dag gang lags/ bcom ldan 'das kyis bka' stsal pa/ mdo sde gang nyan thos dang ldan pa'am/ rang sangs rgyas dang ldan pa de dag ste/ 'di ltar dran pa nye bar bzhag pa bzhi dang / yang dag par spong ba bzhi dang / rdzu 'phrul gyi rkang pa bzhi dang / dbang po lnga dang stobs lnga dang / byang chub kyi yan lag bdun dang / 'phags pa'i lam yan lag brgyad pa dang / rnam par thar pa'i sgo stong pa nyid dang mtshan ma med pa dang smon pa med pa ste/ de dag la gnas shing rigs kyi bu dang rigs kyi bu mo dag rgyun du zhugs pa'i 'bras bu 'thob pa dang / lan cig phyir 'ong ba'i 'bras bu dang phyir mi 'ong ba'i 'bras bu dang / dgra bcom pa nyid 'thob pa dang / rang byang chub 'thob par 'gyur gyi// bla na med pa yang dag par rdzogs pa'i byang chub 'thob par mi 'gyur ba ste/ rab 'byor de dag ni nyan thos dang / rang sangs rgyas dang ldan pa'i mdo sde gang la shes rab kyi pha rol du phyin pa bor zhing // kun chub par bya bar sems pa ste/ rnam pa thams cad mkhyen pa nyid kyi ye shes yongs su mi sgrub pa'o// de ci'i phyir zhe na/ rab 'byor byang chub sems dpa' sems dpa' chen po shes rab kyi pha rol du phyin pa las byung ba ni/ 'jig rten pa dang 'jig rten las 'das pa'i chos kyis 'byung bar 'gyur te/ rab 'byor shes rab kyi pha rol du phyin pa la slob pa'i byang chub sems dpa' sems dpa' chen po rnams ni 'jig rten pa dang / 'jig rten las 'das pa'i chos rnams la slob pa yin no// rab 'byor 'di lta ste dper na/ khyi la la zhig jo bo'i zan na ra ma bor te/ las mi las zan btsal bar sems pa dang 'dra bar de bzhin du/ rab 'byor ma 'ongs pa'i dus na byang chub sems dpa'i theg pa pa'i rigs kyi bu dang rigs kyi bu mo shes rab kyi pha rol du phyin pa zab mo sangs rgyas kyi chos thams cad kyi rtsa bar gyur pa 'di bor te/ yal ga dang lo ma dang / 'dab ma lta bu'i mdo sde nyan thos dang / rang sangs rgyas dang ldan pa dag la brten par sems pa 'byung ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang ma 'ongs pa'i dus na byang chub sems dpa'i theg pa pa'i rigs kyi bu dang rigs kyi bu mo gang shes rab kyi pha rol du phyin pa zab mo 'di bor nas/ khe dang bkur sti'i phyir nyan thos dang / rang sangs rgyas dang ldan pa'i mdo sde rnams kun chub par bya bar sems pa 'byung ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor 'di lta ste dper na/ mi la la zhig glang po 'dod la/ des glang po rnyed kyang // glang po'i rjes btsal bar sems pa yod na/ rab 'byor de ji snyam du sems/ skyes bu de mkhas pa'i dang tshul can yin nam/ gsol pa/ bcom ldan 'das de ni ma lags so// bcom ldan 'das kyis bka' stsal pa/ rab 'byor de bzhin du/ byang chub sems dpa'i theg pa pa'i gang zag gang shes rab kyi pha rol du phyin pa zab mo 'di bor zhing mdo sde gang nyan thos dang / rang sangs rgyas dang ldan pa de dag btsal bar sems pa dag kyang dpe de dang 'dra bar rig par bya ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor 'di lta ste dper na/ mi zhig rgya mtsho chen po blta bar 'dod la/ ba lang gi rjes btsal bar sems shing // des ba lang gi rmig rjes mthong nas kyang 'di snyam du/ rgya mtsho chen po'i tshad 'di dang mnyam 'am/ mi mnyam snyam na/ rab 'byor de ji snyam du sems/ skyes bu de mkhas pa'i ngang tshul can yin nam/ gsol pa/ bcom ldan 'das de ni ma lags so// bde bar gshegs pa de ni ma lags so// bcom ldan 'das kyis bka' stsal pa/ rab 'byor de bzhin du byang chub sems dpa'i theg pa pa'i rigs kyi bu dang rigs kyi bu mo gang gis shes rab kyi pha rol du phyin pa zab mo 'di thos shing rnyed kyang // shes rab kyi pha rol du phyin pa zab mo 'di bor zhing spangs te/ nyan thos dang / rang sangs rgyas dang ldan pa'i mdo sde dag gzung ba dang / kun chub par bya bar sems pa de dag kyang rnam pa de ltar rig par bya ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor 'di lta ste dper na/ phywa mkhan nam phywa mkhan gyi slob ma rnam par rgyal ba'i khang pa'i tshad du khang pa zhig dbub cing bslang bar 'dod de/ nyi ma dang zla ba'i gzhal med khang yongs su btsal bar sems shing // nyi ma dang zla ba'i gzhal med khang las tshad blang bar sems na/ rab 'byor de ji snyam du sems/ skyes bu des nyi ma dang zla ba'i gzhal med khang gi tshad kyis rnam par rgyal ba'i khang pa'i tshad dang dpe tshul bzung ste/ de dang 'dra ba'i khang ba dbub par nus sam/ gsol pa/ bcom ldan 'das de ni ma lags so// bcom ldan 'das kyis bka' stsal pa/ rab 'byor de ji snyam du sems/ phywa mkhan nam phywa mkhan gyi slob ma de mkhas pa'i ngang tshul can yin nam/ gsol pa/ bcom ldan 'das skyes bu de ni byis pa'i ngang tshul can du rig par bgyi ste/ mkhas pa'i ngang tshul can ma lags so// bcom ldan 'das kyis bka' stsal pa/ rab 'byor de bzhin du ma 'ongs pa'i dus na/ byang chub sems dpa'i theg pa pa'i rigs kyi bu dang rigs kyi bu mo la la shes rab kyi pha rol du phyin pa zab mo 'di thos shing rnyed nas kyang // shes rab kyi pha rol du phyin pa zab mo 'di bor zhing spangs te/ nyan thos dang / rang sangs rgyas dang ldan pa'i mdo sde dag las rnam pa thams cad mkhyen pa nyid yongs su btsal bar sems pa 'byung na/ rab 'byor de la ji snyam du sems/ byang chub sems dpa'i theg pa pa'i rigs kyi bu dang / rigs kyi bu mo de dag mkhas pa'i ngang tshul can yin nam/ gsol pa/ bcom ldan 'das de ni ma lags so// bde bar gshegs pa de ni ma lags so// bcom ldan 'das kyis bka' stsal pa/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor 'di lta ste dper na/ skyes bu la la zhig 'khor los bsgyur ba'i rgyal po mthong bar 'dod la/ des khams kyi rgyal phran mthong nas 'di snyam du 'khor los bsgyur ba'i rgyal po kha dog dang dbyibs ci 'dra ba zhig yod ces/ des khams kyi rgyal phran mthong ba'i kha dog dang / dbyibs kyi mtshan ma gzung bar bsams te/ 'di skad du 'khor los bsgyur ba'i rgyal po de'i kha dog dang / dbyibs dang tshul dang mtshan ma yang // sa'i bdag po 'di 'dra ba zhig yod grang zhes zer na/ rab 'byor de ji snyam du sems/ skyes bu de mkhas pa'i ngang tshul can yin nam/ gsol pa/ bcom 'das de ni ma lags so// bde bar gshegs pa de ni ma lags so// bcom ldan 'das kyis bka' stsal pa/ rab 'byor de bzhin du ma 'ongs pa'i dus na/ byang chub sems dpa'i theg pa pa'i rigs kyi bu'am rigs kyi bu mo gang la la shes rab kyi pha rol du phyin pa zab mo 'di thos shing rnyed nas kyang // shes rab kyi pha rol du phyin pa zab mo 'di bor zhing spangs te/ nyan thos dang / rang sangs rgyas dang ldan pa'i mdo sde dag las/ rnam pa thams cad mkhyen pa nyid yongs su btsal bar sems pa 'byung na/ rab 'byor de ji snyam du sems/ byang chub sems dpa'i theg pa pa'i rigs kyi bu dang / rigs kyi bu mo de dag mkhas pa'i dang tshul can yin nam/ gsol pa/ bcom ldan 'das de ni ma lags so// bcom ldan 'das kyis bka' stsal pa/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor 'di lta ste dper na/ skyes bu shin tu bkres pa la la zhig gis/ ro brgya dang ldan pa'i kha zas rnyed kyang // drug cu pa'i kha zas btsal bar sems shing // des kha zas ro brgya dang ldan pa de bor nas/ drug cu pa'i kha zas la bza' bar bsams na/ rab 'byor de ji snyam du sems/ skyes bu de mkhas pa'i ngang tshul can yin nam/ gsol pa/ bcom ldan 'das de ni ma lags so// bcom ldan 'das kyis bka' stsal pa/ rab 'byor de bzhin du ma 'ongs pa'i dus na/ byang chub sems dpa'i theg pa pa'i rigs kyi bu'am rigs kyi bu mo de dag shes rab kyi pha rol du phyin pa zab mo 'di thos shing rnyed nas kyang // shes rab kyi pha rol du phyin pa zab mo 'di bor zhing spangs te/ nyan thos dang / rang sangs rgyas dang ldan pa'i mdo sde dag las/ rnam pa thams cad mkhyen pa nyid yongs su btsal bar sems pa byung na/ rab 'byor de ji snyam du sems/ byang chub sems dpa'i theg pa pa'i rigs kyi bu dang rigs kyi bu mo de dag mkhas pa'i ngang tshul can yin nam/ gsol pa/ bcom ldan 'das de ni ma lags so// bcom ldan 'das kyis bka' stsal pa/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor 'di lta ste dper na/ skyes bu la la zhig gis nor bu rin po che rin thang med pa rnyed nas/ nor bu mching bu dang bsgrun par bsams na/ rab 'byor de ji snyam du sems/ skyes bu de mkhas pa'i ngang tshul can yin nam/ gsol pa/ bcom ldan 'das de ni ma lags so/ bcom ldan 'das kyis bka' stsal pa/ rab 'byor de bzhin du/ ma 'ongs pa'i dus na/ byang chub sems dpa'i theg pa pa'i rigs kyi bu dang rigs kyi bu mo gang la la shes rab kyi pha rol du phyin pa zab mo 'di thos shing rnyed nas kyang // shes rab kyi pha rol du phyin pa zab mo bor zhing spangs te/ nyan thos dang / rang sangs rgyas dang ldan pa'i mdo sde dag las/ rnam pa thams cad mkhyen pa nyid yongs su btsal bar sems pa 'byung na/ rab 'byor de ji snyam du sems/ byang chub sems dpa'i theg pa ba'i rigs kyi bu dang rigs kyi bu mo de dag mkhas pa'i ngang tshul can yin nam/ gsol pa/ bcom ldan 'das de ni ma lags so// bcom ldan 'das kyis bka' stsal pa/ rab 'byor de yang // byang chub sems dpa' sems dpa' chen pos bdud kyi las su rig par bya'o// rab 'byor gzhan yang rigs kyi bu dang rigs kyi bu mo de dag shes rab kyi pha rol du phyin pa zab mo 'di 'dri ba'i tshe/ spobs pa mang po gang gis shes rab kyi pha rol du phyin pa zab mo 'di 'dri ba'i dkrugs mar 'gyur ba de lta bu skye bar 'gyur ba 'di ltar/ gzugs kyi spobs pa dang / sgra dang dri dang ro dang reg dang chos kyi spobs pa dang / sbyin pa'i spobs pa dang / tshul khrims dang bzod pa dang brtson 'grus dang bsam gtan dang shes rab kyi spobs pa dang / 'dod pa'i khams kyi spobs pa dang / gzugs kyi khams kyi spobs pa dang / gzugs med pa'i khams kyi spobs pa dang / lud dpog pa dang / kha ton du bya ba'i spobs pa dang / rim gror bya ba'i spobs pa dang / dran pa nye bar gzhag pa'i spobs pa dang / yang dag par spong ba dang / rdzu 'phrul gyi rkang pa dang / dbang po dang stobs dang / byang chub kyi yan lag dang lam gyi spobs pa dang bsam gtan dang rnam par thar pa dang ting nge 'dzin dang snyoms par 'jug pa'i spobs pa dang / nang stong pa nyid kyi spobs pa dang / dngos po med pa'i ngo bo nyid stong pa nyid kyi bar gyi spobs pa dang / sbyin pa'i pha rol du phyin pa'i spobs pa dang / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa'i spobs pa dang / stobs dang mi 'jigs pa dang so so yang dag par rig pa dang / sangs rgyas kyi chos ma 'dres pa'i spobs pa dang / bla na med pa yang dag par rdzogs pa'i byang chub kyi bar gyi spobs pa skye bar 'gyur ro// de ci'i phyir zhe na/ rab 'byor shes rab kyi pha rol du phyin pa ni spobs pa med pas rnam par byang ba'o// rab 'byor shes rab kyi pha rol tu phyin pa ni bsam gyis mi khyab pa'o// rab 'byor shes rab kyi pha rol tu phyin pa ni sems med pa'o// rab 'byor shes rab kyi pha rol tu phyin pa ni skye ba med cing 'gag pa med pa'o// rab 'byor shes rab kyi pha rol tu phyin pa ni kun nas nyon mongs pa med cing rnam par byang ba med pa'o// rab 'byor shes rab kyi pha rol tu phyin pa ni 'khrug pa med pa'o// rab 'byor shes rab kyi pha rol tu phyin pa ni brjod du med pa'o// rab 'byor shes rab kyi pha rol tu phyin pa ni rnam par byang ba med pa'o// rab 'byor shes rab kyi pha rol tu phyin pa ni dmigs pa med pa'o// de ci'i phyir zhe na/ rab 'byor chos de dag ni shes rab kyi pha rol tu phyin pa zab mo 'di la med cing mi dmigs te/ rab 'byor gal te byang chub sems dpa'i theg pa pa'i rigs kyi bu'am rigs kyi bu mo shes rab kyi pha rol tu phyin pa zab mo 'di 'dri ba'i tshe/ chos de dag gis 'khrug par gyur na/ rab 'byor de yang byang chub sems dpa'i theg pa pa'i rigs kyi bu'am rigs kyi bu mo de dag gi bdud kyi las su rig par bya'o// de skad ces bka' stsal pa dang / tshe dang ldan pa rab 'byor gyis bcom ldan 'das la 'di skad ces gsol to// bcom ldan 'das shes rab kyi pha rol tu phyin pa bri bar nus lags sam/ bcom ldan 'das kyis bka' stsal pa/ rab 'byor de lta ma yin no// rab 'byor de ci'i phyir zhe na/ shes rab kyi pha rol tu phyin pa'i ngo bo nyid yod pa ma yin te mi dmigs so// bsam gtan gyi pha rol tu phyin pa dang / brtson 'grus kyi pha rol tu phyin pa dang / bzod pa'i pha rol tu phyin pa dang / tshul khrims kyi pha rol tu phyin pa dang / sbyin pa'i pha rol tu phyin pa'i ngo bo nyid yod pa ma yin te mi dmigs so// stong pa nyid thams cad cad dang / byang chub kyi chos sum cu rtsa bdun gyi ngo bo nyid yod pa ma yin te/ mi dmigs so// 'phags pa'i bden pa rnams dang / bsam gtan rnams dang tshad med pa rnams dang gzugs med pa'i snyoms par 'jug pa rnams dang / rnam par thar pa brgyad dang mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang smon pa med pa dang mngon par shes pa rnams kyi ngo bo nyid yod pa ma yin te mi dmigs so// ting nge 'dzin rnams dang / gzungs kyi sgo rnams kyi ngo bo nyid yod pa ma yin te mi dmigs so// de bzhin gshegs pa'i stobs rnams dang mi 'jigs pa rnams dang / so so yang dag par rig pa rnams dang / sangs rgyas kyi chos ma 'dres pa rnams kyi ngo bo nyid yod pa ma yin te mi dmigs so// rnam pa thams cad mkhyen pa nyid kyi bar gyi ngo bo nyid yod pa ma yin te mi dmigs so// ngo bo nyid mi dmigs pa gang yin pa de ni dngos po med pa'o// dngos po med pa gang yin pa de ni shes rab kyi pha rol tu phyin pa ste/ dngos po med pas dngos po med pa bri bar mi nus so// rab 'byor gal te byang chub sems dpa'i theg pa pa'i rigs kyi bu dang rigs kyi bu mo gang la las shes rab kyi pha rol tu phyin pa zab mo 'di dngos po med ces bya bar 'du shes na/ de yang bdud kyi las su rig par bya'o// gsol pa/ bcom ldan 'das byang chub sems dpa'i theg pa pa'i rigs kyi bu'am rigs kyi bu mo gang la la shes rab kyi pha rol tu phyin pa zab mo 'di yi ger bris nas/ shes rab kyi pha rol du phyin pa zab mo 'di bdag gis bris so zhes mchi na/ de ni shes rab kyi pha rol du phyin pa zab mo 'di la yi ger mngon par chags pa lags te/ bcom ldan 'das shes rab kyi pha rol du phyin pa ni yi ge ma mchis pa'o// bsam gtan gyi pha rol du phyin pa ni yi ge ma mchis pa'o// brtson 'grus kyi pha rol du phyin pa ni yi ge ma mchis pa'o// bzod pa'i pha rol du phyin pa ni yi ge ma mchis pa'o// tshul khrims kyi pha rol du phyin pa ni yi ge ma mchis pa'o// sbyin pa'i pha rol du phyin pa ni yi ge ma mchis pa'o// gsol pa/ bcom ldan 'das gzugs ni yi ge ma mchis pa'o// tshor ba dang 'du shes dang 'du byed dang rnam par shes pa ni yi ge ma mchis pa'o// skye mched dang khams dang rten cing 'brel par 'byung ba ni yi ge ma mchis pa'o// nang stong pa nyid ni yi ge ma mchis pa'o// dngos po med pa'i ngo bo nyid stong pa nyid kyi bar du ni yi ge ma mchis pa'o// byang chub kyi phyogs kyi chos sum cu rtsa bdun ni yi ge ma mchis pa'o// 'phags pa'i bden pa rnams dang bsam gtan rnams dang tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang stong pa nyid dang mtshan ma med pa dang / smon pa med pa dang / mngon par shes pa rnams ni yi ge ma mchis pa'o// ting nge 'dzin rnams dang / gzungs kyi sgo rnams ni yi ge ma mchis pa'o// de bzhin gshegs pa'i stobs rnams dang mi 'jigs pa rnams dang so so yang dag par rig pa rnams dang / sangs rgyas kyi chos ma 'dres pa rnams ni yi ge ma mchis pa'o// rnam pa thams cad mkhyen pa nyid kyi bar ni yi ge ma mchis pa'o// bcom ldan 'das gal te byang chub sems dpa'i theg pa pa'i rigs kyi bu dang rigs kyi bu mo yi ge ma mchis pa'i shes rab kyi pha rol du phyin pa la mngon par chags par bgyid la/ yi ge ma mchis pa'i bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol tu phyin pa la mngon par chags par bgyid pa dang / yi ge ma mchis pa'i nang stong pa nyid la mngon par chags par bgyid pa dang / dngos po med pa'i ngo bo nyid stong pa nyid kyi bar la mngon par chags par bgyid pa dang / yi ge ma mchis pa'i byang chub kyi phyogs kyi chos sum cu rtsa bdun la mngon par chags par bgyid pa dang / 'phags pa'i bden pa rnams dang bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang mtshan ma med pa dang smon pa med pa dang / mngon par shes pa rnams la mngon par chags par bgyid pa dang / ting nge 'dzin rnams dang / gzungs kyi sgo rnams la mngon par chags par bgyid pa dang / de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / sangs rgyas kyi chos ma 'dres pa rnams la mngon par chags par bgyid pa dang / yi ge ma mchis pa'i rnam pa thams cad mkhyen pa nyid kyi bar la mngon par chags par bgyid na/ de yang byang chub sems dpa' sems dpa' chen pos bdud kyi las su rig par bgyi'o// bcom ldan 'das kyis bka' stsal pa/ rab 'byor de de bzhin te/ de de bzhin no// rab 'byor gzhan yang byang chub sems dpa'i theg pa pa'i rigs kyi bu 'am rigs kyi bu mos shes rab kyi pha rol du phyin pa zab mo 'di 'dri ba dang / kha ton byed pa dang / zhu ba dang 'dzin pa dang klog pa dang / kun chub par byed pa dang / tshul bzhin du yid la byed pa dang / sgom pa'i tshe yul gyi yid la bya ba mang po skyed na/ rab 'byor de yang byang chub sems dpa' sems dpa' chen pos bdud kyi las su rig par bya'o// // shes rab kyi pha rol tu phyin pa stong phrag nyi shu lnga pa/ bam po bzhi bcu bzhi pa/ rab 'byor gzhan yang byang chub sems dpa'i theg pa pa'i rigs kyi bu'am rigs kyi bu mo shes rab kyi pha rol du phyin pa zab mo 'di 'dri ba dang kha ton bya ba dang / zhu ba dang 'dzin pa dang klog pa dang kun chub par byed pa dang tshul bzhin du yid la byed pa dang / sgom pa'i tshe grong gi yid la bya ba dang / grong rdal gyi yid la bya ba dang khams kyi yid la bya ba dang / rgyal po'i pho brang 'khor gyi yid la bya ba dang khyim gyi yid la bya ba dang / mkhan po'i yid la bya ba dang / pha dang ma dang phu nu dang sring mo dang / gnyen bshes dang ldan pa'i yid la bya ba dang / rkun po dang ldan pa'i yid la bya ba dang / phyag dar ba dang ldan pa'i yid la bya ba dang / 'jig rten dang ldan pa'i yid la bya ba dang / stu 'tshong ma dang ldan pa dang / bud med dang ldan pa'i yid la bya ba dang / yid la bya ba gzhan mang po skye na/ rab 'byor shes rab kyi pha rol du phyin pa zab mo 'di 'dri ba dang 'chang ba dang klog pa dang lung 'bog pa dang kha ton byed pa dang tshul bzhin du yid la byed pa'i tshe/ bar chad bya ba'i phyir bdud sdig to can 'khrug par 'gyur ba nye bar sbyor te/ de dag kyang byang chub sems dpa' sems dpa' chen pos bdud kyi las su rig par bya'o// rab 'byor gzhan yang byang chub sems dpa'i theg pa pa'i rigs kyi bu dang rigs kyi bu mo shes rab kyi pha rol du phyin pa zab mo 'di 'dri ba'i tshe/ khe dang bkur bsti dang / tshigs su bcad pa dang chos gos dang zas dang mal cha dang / nad kyi rkyen rtsi dang yo byad mang po byung la/ byang chub sems dpa'i theg pa pa'i rigs kyi bu'am rigs kyi bu mo shes rab kyi pha rol du phyin pa zab mo 'di 'dri ba dang / lung 'bog pa dang kha ton byed pa dang tshul bzhin du yid la byed pa'i tshe/ de dag gi ro myong bar byed na/ rab 'byor de yang byang chub sems dpa' sems dpa' chen pos bdud kyi las su rig par bya ste// shes rab kyi pha rol du phyin pa zab mo 'di 'dri ba dang lung 'bog pa dang kha ton byed pa dang / tshul bzhin du yid la byed pa'i tshe/ bar chad de lta bu dag 'byung bar 'gyur ro// rab 'byor gzhan yang byang chub sems dpa'i theg pa pa'i rigs kyi bu dang rigs kyi bu mo shes rab kyi pha rol du phyin pa zab mo 'di 'dri ba dang lung 'bog pa dang kha ton byed pa dang tshul bzhin du yid la byed pa dang sgom pa'i tshe/ bdud sdig to can dag mdo sde zab mo gang nyan thos dang / rang sangs rgyas dang ldan pa dran pa nye bar bzhag pa rnams dang / 'phags pa'i lam yan lag brgyad pa'i bar dang / rnam par thar pa'i sgo stong pa nyid dang mtshan ma med pa dang smon pa med pa dag nye bar bsnyen par byed de/ de la byang chub sems dpa'i theg pa pa'i rigs kyi bu dang rigs kyi bu mos thabs mkhas pas bdud kyis bsnyen pa'i mdo sde zab mo de dag la 'dod pa mi bskyed do// rab 'byor de ci'i phyir zhe na/ de dag ni rnam pa thams cad mkhyen pa nyid thob par byed pa ma yin no// rab 'byor de la byang chub sems dpa' thabs mi mkhas pa dag ni/ shes rab kyi pha rol du phyin pa thab mo 'di thos nas spang bar sems te/ de la ngas byang chub sems dpa' sems dpa' chen po rnams la thabs mkhas pa yang rgya cher bstan te/ shes rab kyi pha rol du phyin pa zab mo 'di las kyang // thabs mkhas pa rgya cher btsal bar bya'o// rab 'byor de ltar byang chub sems dpa'i theg pa pa'i rigs kyi bu dang rigs kyi bu mo shes rab kyi pha rol du phyin pa zab mo 'di bor zhing nyan thos dang / rang sangs rgyas dang ldan pa'i mdo sde dag las thabs mkhas pas btsal bar sems pa yod na/ rab 'byor de yang byang chub sems dpa' sems dpa' chen pos bdud kyi las su rig par bya'o// shes rab kyi pha rol tu phyin pa stong phrag nyi shu lnga pa las le'u sum cu gcig pa'o// // rab 'byor gzhan yang chos nyan pa ni shes rab kyi pha rol du phyin pa zab mo 'di 'dri ba dang / lung 'bog pa dang / kha ton bya bar dga' la/ chos smra ba ni phyi shol byed na/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang chos smra ba ni/ shes rab kyi pha rol du phyin pa zab mo 'di 'dri ba dang lung 'bog pa dang kha ton bya bar phyi shol mi byed la chos nyan pa ni yul gzhan du 'gro na/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang chos nyan pa ni/ shes rab kyi pha rol du phyin pa zab mo 'di 'dri ba dang lung 'bog pa dang kha ton bya bar 'dod la/ chos smra ba ni yul gzhan du 'gro na/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang chos smra ba ni/ khe dang bkur sti dang tshigs su bcad pa lhur len cing gos dang zas dang mal cha dang nad kyi rkyen rtsi dang / yo byad lhur len la/ chos nyan pa ni 'dod pa chung zhing chog shes la/ rab tu dben zhing brtson 'grus brtsams pa/ dran pa nye bar gzhag pa/ mi g.yeng ba/ sems rtse gcig tu 'dus pa/ shes rab dang ldan pa zhig ste/ khe dang bkur stis 'jigs na/ rab 'byor de yang shes rab kyi pha rol du phyin pa zab mo 'di 'dri ba dang lung 'bog pa dang kha ton byed pa'i rgyu rkyen mi ldan pa ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang chos smra ba ni 'dod pa chung zhing chog shes la rab tu dben zhing // brtson 'grus brtsams pa/ dran pa nye bar gzhag pa/ mi g.yeng ba/ sems rtse gcig tu 'dus pa shes rab dang ldan pa zhig ste/ khe dang bkur stis 'jigs la/ chos nyan pa ni 'dod pa che zhing sdig to 'dod la/ khe dang bkur sti dang tshigs su bcad pa lhur len cing // gos dang zas dang mal cha dang nad kyi rkyen rtsi dang / yo byad lhur len na/ rab 'byor de yang shes rab kyi pha rol du phyin pa zab mo 'di 'dri ba dang lung 'bog pa dang kha ton byed pa'i rgyu rkyen mi ldan pa ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang chos smra ba ni dgon pa ba/ bsod snyoms pa/ phyag dar khrod pa/ zas phyis mi len pa/ stan gcig pa/ ci thob pa'i bsod snyoms len pa/ dur khrod pa/ bla gab med pa/ shing drung pa/ cog pu pa/ gzhi ji bzhin pa/ chos gos gsum par gyur la/ chos nyan pa ni dgon pa ba ma yin/ bsod snyoms pa ma yin/ phyag dar khrod pa ma yin/ zas phyis mi len pa ma yin/ stan gcig pa ma yin/ ci thob pa'i bsod snyoms len pa ma yin/ dur khrod pa ma yin/ bla gab med pa ma yin/ shing drung pa ma yin/ cog pu pa ma yin/ gzhi ji bzhin pa ma yin/ chos gos gsum pa ma yin/ rab 'byor de yang shes rab kyi pha rol du phyin pa zab mo 'di 'dri ba dang / lung 'bog pa dang / kha ton byed pa'i rgyu rkyen mi ldan pa ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang chos nyan pa ni dgon pa pa dang / chos gos gsum pa'i bar du gyur la/ chos smra ba ni dgon pa ba ma yin/ chos gos gsum pa'i bar du ma yin/ rab 'byor de yang shes rab kyi pha rol du phyin pa zab mo 'di 'dri ba dang / lung 'bog pa dang kha ton byed pa'i rgyu rkyen mi ldan pa ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang chos nyan pa ni dad cing bsam pa dge la/ shes rab kyi pha rol du phyin pa zab mo 'di 'dri bar 'dod/ lung 'phog par 'dod/ kha ton bya bar 'dod la/ chos smra ba ni ma dad pa/ tshul khrims ngan pa can/ sdig pa'i chos can zhig ste/ shes rab kyi pha rol du phyin pa zab mo 'di 'dri bar mi 'dod/ lung 'bog par mi 'dod/ kha ton byed par mi 'dod na/ rab 'byor de yang shes rab kyi pha rol du phyin pa zab mo 'di 'dri ba dang / lung 'bog pa dang / kha ton byed pa'i rgyu rkyen mi ldan pa ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang chos smra ba ni dad cing bsam pa dge la/ shes rab kyi pha rol du phyin pa zab mo 'di 'dri ba dang / kha ton byed pa'i bar du 'dod la/ chos nyan pa ni ma dad na/ rab 'byor de yang shes rab kyi pha rol du phyin pa zab mo 'di 'dri ba dang / lung 'bog pa dang / kha ton byed pa'i rgyu rkyen mi ldan pa ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang chos smra ba ni bdog pa thams cad yongs su gtong zhing sems la chags pa med la/ chos nyan pa ni ser sna can chags pa'i sems dang ldan zhing 'jungs par gyur na/ rab 'byor de yang shes rab kyi pha rol du phyin pa zab mo 'di 'dri ba dang / lung 'bog pa dang / kha ton byed pa'i rgyu rkyen mi ldan pa ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang chos nyan pa ni bdog pa thams cad yongs su gtong zhing sems la chags pa med la/ chos smra ba ni ser sna can chags pa'i sems dang ldan zhing 'jungs par gyur na/ rab 'byor de yang shes rab kyi pha rol du phyin pa zab mo 'di 'dri ba dang / lung 'bog pa dang / kha ton byed pa'i rgyu rkyen mi ldan pa ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang chos nyan pa ni/ chos smra ba la gos dang / zas dang / mal cha dang / nad kyi rkyen rtsi dang / yo byad yongs su gtong bar 'dod la/ chos smra ba ni len par mi 'dod na/ rab 'byor de yang shes rab kyi pha rol du phyin pa zab mo 'di 'dri ba dang lung 'bog pa dang / kha ton byed pa'i rgyu rkyen mi ldan pa ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang chos smra ba ni glengs pa tsam gyis shes la/ chos nyan pa ni bkri dgos shing tshig lhur len par gyur na/ rab 'byor de yang shes rab kyi pha rol du phyin pa zab mo 'di 'dri ba dang / lung 'bog pa dang / kha ton byed pa'i rgyu rkyen mi ldan pa ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang chos nyan pa ni glengs pa tsam gyis shes la/ chos smra ba ni bkri dgos shing tshig lhur len par gyur na/ rab 'byor de yang shes rab kyi pha rol du phyin pa zab mo 'di 'dri ba dang / lung 'bog pa dang kha ton byed pa'i rgyu rkyen mi ldan pa ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang chos smra ba ni mdo dang dbyangs kyis bsnyad pa dang / lung bstan pa dang / tshigs su bcad pa dang ched du brjod pa dang / gleng gzhi dang / 'di ltar 'das pa dang / skyes pa'i rabs dang / shin du rgyas pa dang / chos rmad du byung ba dang / rtogs pa brjod pa dang gtan la bab pa bstan pa'i chos kyi khyad par shes la/ chos nyan pa ni mdo dang dbyangs kyis bsnyad pa dang lung bstan pa dang / tshigs su bcad pa dang / ched du brjod pa dang / gleng gzhi dang 'di ltar 'das pa dang / skyes pa'i rabs dang shin du rgyas pa dang / chos rmad du byung ba dang / rtogs pa brjod pa dang / gtan la bab pa bstan pa'i chos kyi khyad par mi shes na/ rab 'byor de yang shes rab kyi pha rol du phyin pa zab mo 'di 'dri ba dang / lung 'bog pa dang kha ton byed pa'i rgyu rkyen mi ldan pa ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang chos nyan pa ni mdo dang / dbyangs kyis bsnyad pa dang / lung bstan pa dang gtan la bab par bstan pa'i chos kyi bar gyi khyad par shes la/ chos smra ba ni mdo dang dbyangs kyis bsnyad pa dang lung bstan pa dang gtan la bab par bstan pa'i chos kyi bar gyi khyad par mi shes na/ rab 'byor de yang shes rab kyi pha rol du phyin pa zab mo 'di 'dri ba dang / lung 'bog pa dang kha ton byed pa'i rgyu rkyen mi ldan pa ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang chos smra ba ni pha rol du phyin pa drug dang ldan la/ chos nyan pa ni pha rol du phyin pa drug dang mi ldan na/ rab 'byor de 'ang shes rab kyi pha rol du phyin pa zab mo 'di 'dri ba dang lung 'bog pa dang / kha ton byed pa'i rgyu rkyen mi ldan pa ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang chos nyan pa ni pha rol du phyin pa drug dang ldan la/ chos smra ba ni pha rol du phyin pa drug dang mi ldan na/ rab 'byor de'ang shes rab kyi pha rol du phyin pa zab mo 'di 'dri ba dang / lung 'bog pa dang kha ton byed pa'i rgyu rkyen mi ldan pa ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang chos smra ba ni pha rol du phyin pa drug la thabs mkhas la chos nyan pa ni pha rol du phyin pa drug la thabs mi mkhas na/ rab 'byor de yang shes rab kyi pha rol du phyin pa zab mo 'di 'dri ba dang / lung 'bog pa dang / kha ton byed pa'i rgyu rkyen mi ldan pa ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang chos nyan pa ni pha rol du phyin pa drug la thabs mkhas la/ chos smra ba ni pha rol du phyin pa drug la thabs mi mkhas na/ rab 'byor de yang shes rab kyi pha rol du phyin pa zab mo 'di 'dri ba dang / lung 'bog pa dang / kha ton byed pa'i rgyu rkyen mi ldan pa ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang chos smra ba ni gzungs thob par gyur la/ chos nyan pa ni gzungs ma thob na/ rab 'byor de yang shes rab kyi pha rol du phyin pa zab mo 'di 'dri ba dang / lung 'bog pa dang / kha ton byed pa'i rgyu rkyen mi ldan pa ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang chos nyan pa ni gzungs thob par gyur la/ chos smra ba ni gzungs ma thob na/ rab 'byor de yang shes rab kyi pha rol du phyin pa zab mo 'di 'dri ba dang / lung 'bog pa dang / kha ton byed pa'i rgyu rkyen mi ldan pa ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang chos sma ba ni 'dri bar 'dod/ klag par 'dod/ lung 'bog par 'dod// kha ton bya bar 'dod/ bsgom par bya bar 'dod la/ chos nyan pa ni 'dri bar mi 'dod/ klag par mi 'dod/ lung 'bog par mi 'dod/ kha ton bya bar mi 'dod/ mnyan par mi 'dod na/ rab 'byor de yang shes rab kyi pha rol du phyin pa zab mo 'di 'dri ba dang / lung 'bog pa dang / kha ton byed pa'i rgyu rkyen mi ldan pa ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang chos nyan pa ni 'dri bar 'dod/ mnyan pa'i bar du 'dod la/ chos smra ba ni 'dri bar mi 'dod/ bsgom pa'i bar du mi 'dod par gyur na/ rab 'byor de yang shes rab kyi pha rol du phyin pa zab mo 'di 'dri ba dang / lung 'bog pa dang / kha ton byed pa'i rgyu rkyen mi ldan pa ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang chos smra ba ni 'dod pa'i sred pa dang bral/ gnod sems dang / snyom pa dang / gnyid dang 'gyod pa dang bral/ the tshom dang bral la/ chos nyan pa ni 'dod pa'i sred pa dang bcas/ gnod sems dang / snyom pa dang / gnyid dang / 'gyod pa dang bcas/ the tshom dang bcas par gyur na/ rab 'byor de yang shes rab kyi pha rol du phyin pa zab mo 'di 'dri ba dang / lung 'bog pa dang kha ton byed pa'i rgyu rkyen mi ldan pa ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang chos nyan pa ni 'dod pa'i sred pa dang bral/ gnod sems dang / snyom pa dang / gnyid dang 'gyod pa dang bral/ the tshom dang bral la/ chos smra ba ni 'dod pa'i sred pa dang bcas/ gnod sems dang / snyom pa dang gnyid dang 'gyod pa dang bcas/ the tshom dang bcas par gyur na/ rab 'byor de yang shes rab kyi pha rol du phyin pa zab mo 'di 'dri ba dang / lung 'bog pa dang kha ton byed pa'i rgyu rkyen mi ldan pa ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang shes rab kyi pha rol du phyin pa zab mo 'di 'dri ba dang / klog pa dang lung 'bog pa dang kha ton byed pa dang / 'chang ba dang tshul bzhin du yid la byed pa de'i tshe/ la la zhig der 'ongs te sems can dmyal ba'i mi snyan pa brjod// byol song gi skye gnas pa dang / gshin rje'i 'jig rten dang / kyi yul gyi mi snyan pa brjod cing // sems can dmyal ba ni 'di lta bur sdug bsngal lo// byol song gi skye gnas ni 'di lta bur sdug bsngal lo// kyi yul ni 'di lta bur sdug bsngal lo// khyod kyi sdug bsngal 'di nyid du mthar phyin par gyis shig // gang la sdug bsngal stong phrag mang po nyams su myong bar 'gyur ba'i bla na med pa yang dag par rdzogs pa'i byang chub kyis khyod la ci zhig bya/ khyod yun ring pos 'khor ba na 'khor bar gyur ta re zhes zer na/ rab 'byor de'ang shes rab kyi pha rol du phyin pa zab mo 'di 'dri ba dang / lung 'bog pa dang / kha ton byed pa'i rgyu rkyen mi ldan pa ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang shes rab kyi pha rol du phyin pa zab mo 'di 'dri ba dang / klog pa dang lung 'bog pa dang / kha ton byed pa dang 'chang ba dang tshul bzhin du yid la byed pa'i tshe/ la la zhig der 'ongs te rgyal chen bzhi'i ris kyi lha rnams kyi legs pa brjod// sum cu rtsa gsum dang mtshe ma dang / dga' ldan dang 'phrul dga' dang / gzhan 'phrul dbang byed kyi lha rnams kyi legs pa brjod// 'du shes med 'du shes med min skye mched kyi bar gyi lha rnams kyi legs pa brjod cing // 'dod pa'i khams ni 'dod pa la longs spyod pas 'di ltar bde'o// gzugs kyi khams ni bsam gtan dang snyoms par 'jug pa rnams kyis 'di ltar bde'o// gzugs med pa'i khams ni snyoms par 'jug pa rnams kyis 'di ltar bde ste/ de dag kyang mi rtag cing sdug bsngal la bdag med do// rnam par 'gyur ba'i chos can/ zad pa'i chos can/ 'jig pa'i chos can/ skye ba'i chos can/ 'gag pa'i chos can yin gyis/ khyod kyi 'di nyid du rgyun du zhugs pa'i 'bras bu thob par gyis shig // lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid thob par gyis shig // 'di nyid du rang byang chub thob par gyis shig // phyin chad 'khor ba nam 'khor bar gyis shig ces zer na/ rab 'byor de yang shes rab kyi pha rol du phyin pa zab mo 'di 'dri ba dang / lung 'bog pa dang kha ton byed pa'i rgyu rkyen mi ldan pa ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang chos smra ba ni gcig pu ste/ zla med cing bdag gis byed pa yin la/ chos nyan pa ni 'khor gyi nang na gnas na/ rab 'byor de'ang shes rab kyi pha rol du phyin pa zab mo 'di 'dri ba dang / lung 'bog pa dang kha ton byed pa'i rgyu rkyen mi ldan pa ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang chos nyan pa ni gcig pu ste/ zla med cing bdag gis byed pa yin la/ chos smra ba ni 'khor gyi nang na gnas na/ rab 'byor de yang shes rab kyi pha rol du phyin pa zab mo 'di 'dri ba dang / lung 'bog pa dang / kha ton byed pa'i rgyu rkyen mi ldan pa ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang chos smra ba ni gcig pu ste/ zla med cing bdag gis byed pa yin la/ chos nyan pa ni tshogs yongs su sdud na/ rab 'byor de'ang shes rab kyi pha rol du phyin pa zab mo 'di 'dri ba dang / lung 'bog pa dang kha ton byed pa'i rgyu rkyen mi ldan pa ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang chos nyan pa ni gcig pu ste/ zla med cing bdag gis byed pa yin la/ chos smra ba ni tshogs yongs su sdud na/ rab 'byor de yang shes rab kyi pha rol du phyin pa zab mo 'di 'dri ba dang / lung 'bog pa dang / kha ton byed pa'i rgyu rkyen mi ldan pa ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang chos smra ba ni 'di skad du su 'ang phyi bzhin du 'brang ba de shes rab kyi pha rol du phyin pa 'dir sbyin no zhes zer la/ chos nyan pa ni phyi bzhin mi 'brang na/ rab 'byor de yang shes rab kyi pha rol du phyin pa zab mo 'di 'dri ba dang / lung 'bog pa dang / kha ton byed pa'i rgyu rkyen mi ldan pa ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang chos nyan pa ni/ chos smra ba'i phyi bzhin 'brang bar 'dod la/ chos smra ba ni drung du 'gro ba'i skabs mi 'byed na/ rab 'byor de yang shes rab kyi pha rol du phyin pa zab mo 'di 'dri ba dang lung 'bog pa dang kha ton byed pa'i rgyu rkyen mi ldan pa ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang chos smra ba ni zang zing cung zad kyi phyir/ shes rab kyi pha rol du phyin pa zab mo 'di 'drir gzhug par 'dod/ klog tu gzhug par 'dod/ lung 'bog par 'dod/ kha ton byed du gzhug par 'dod/ smra bar 'dod la/ chos nyan pa ni zang zing cung zad kyi phyir drung du 'gro bar ma mos na/ rab 'byor de'ang shes rab kyi pha rol du phyin pa zab mo 'di 'dri ba dang / lung 'bog pa dang / kha ton byed pa'i rgyu rkyen mi ldan pa ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang chos nyan pa ni zang zing cung zad kyi phyir/ shes rab kyi pha rol du phyin pa zab mo 'di 'dri bar 'dod/ nyan pa'i bar du 'dod la/ chos smra ba ni zang zing cung zad kyi phyir/ shes rab kyi pha rol du phyin pa sbyin par mi 'dod/ nyan par gzhug pa'i bar du mi 'dod na/ rab 'byor de yang shes rab kyi pha rol du phyin pa zab mo 'di 'dri ba dang / lung 'bog pa dang kha ton byed pa'i rgyu rkyen mi ldan pa ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang chos smra ba ni srog gi bar chad du 'gyur ba'i phyogs der 'gro bar 'dod la/ chos nyan pa ni der 'gro bar mi 'dod na/ rab 'byor de yang shes rab kyi pha rol du phyin pa zab mo 'di 'dri ba dang / lung 'bog pa dang / kha ton byed pa'i rgyu rkyen mi ldan pa ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang chos nyan pa ni gang du srog gi bar chad du 'gyur ba'i phyogs der 'gro bar 'dod la/ chos smra ba ni der 'gro bar mi 'dod na/ rab 'byor de yang shes rab kyi pha rol du phyin pa zab mo 'di 'dri ba dang / lung 'bog pa dang kha ton byed pa'i rgyu rkyen mi ldan pa ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang chos smra ba ni gang na zas dkon pa dang / chu dkon pa'i phyogs der 'gro bar 'dod la chos nyan pa ni 'gro bar mi 'dod na/ rab 'byor de yang shes rab kyi pha rol du phyin pa zab mo 'di 'dri ba dang / lung 'bog pa dang / kha ton byed pa'i rgyu rkyen mi ldan pa ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang chos nyan pa ni gang na zas dkon pa dang / chu dkon pa'i phyogs der 'gro bar 'dod la/ chos smra ba ni der 'gro bar mi 'dod na/ rab 'byor de yang shes rab kyi pha rol du phyin pa zab mo 'di 'dri ba dang / lung 'bog pa dang / kha ton byed pa'i rgyu rkyen mi ldan pa ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang chos smra ba ni gang na zas mod pa dang / chu mod pa'i phyogs der 'gro bar 'dod la/ chos nyan pa yang rjes su 'brang na/ des de la 'di skad du rigs kyi bu khyod zang zing gi don du song ste ci rung legs par bsam pa sems par gyis shig // zas thob ma thob dang bsod mi bsod kyis 'gyod par gyur ta re zhes zer na/ de'i phyir chos ston pa des kyang // thabs phra mos chos la spang ba byas par 'gyur te/ de yang mi dga' zhing 'di snyam du 'du shes te/ 'di ni sbyin par 'dod pa'i mtshan ma ma yin gyi/ spong ba'i mtshan ma yin no snyam na/ rab 'byor de yang shes rab kyi pha rol du phyin pa zab mo 'di 'dri ba dang / lung 'bog pa dang / kha ton byed pa'i rgyu rkyen mi ldan pa ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang dge slong chos smra ba ni gang na rkun po'i 'jigs pa dang / chom po'i 'jigs pa dang / rngon pa'i 'jigs pa dang / gcan zan khro bo'i 'jigs pa dang / sbrul gyi 'jigs pa dang / 'brog dgon pa'i 'jigs pa yod pa der 'gro bar 'dod la/ chos nyan pa dag kyang chos kyi don du chos kyis skom zhing rjes su 'brang na/ dge slong chos smra bas chos nyan pa de dag la 'di skad smras te/ rigs kyi bu dag khyed gang na rkun po'i 'jigs pa dang / chom po'i 'jigs pa dang / rngon pa'i 'jigs pa dang / gcan zan khro bo'i 'jigs pa dang / sbrul gyi 'jigs pa dang / 'brog dgon pa'i 'jigs pa yod pa der dong ste ci rung zhes/ de ltar dge slong chos smra ba des chos mi bstan pa'i phyir/ shes rab kyi pha rol du phyin pa zab mo 'di 'drir gzhug par mi 'dod// klog tu gzhug par mi 'dod// lung 'bog par mi 'dod/ kha ton byed du gzhug par mi 'dod// nyan du gzhug par mi 'dod par gyur la/ de dag gis dge slong chos smra ba'i tshig de thos nas/ mi dga' zhing mi dga' ba'i tshul can du gyur te/ dge slong chos smra ba gang na ba der 'gro bar mi 'dod na// rab 'byor de'ang shes rab kyi pha rol du phyin pa zab mo 'di 'dri ba dang / lung 'bog pa dang / kha ton byed pa'i rgyu rkyen mi ldan pa ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang dge slong chos smra ba bsod snyoms gtong ba'i grong khyer gtso bor byed par gyur te/ de bsod snyoms gtong ba'i grong khyer gtso bor gyur pas/ bsod snyoms gtong ba'i grong khyer de dag yang dang yang blta bar sems shing // der yang dang yang blta bas chos nyan pa phyir zlog cing // tshe dang ldan pa dag ngas ni bsod snyoms gtong ba'i grong blta dgos te/ bsod snyoms gtong pa'i grong du 'gro dgos so zhes nas/ des chos nyan pa de dag phyir zlog pas phyir dong na/ rab 'byor de'ang shes rab kyi pha rol du phyin pa zab mo 'di 'dri ba dang / lung 'bog pa dang kha ton byed pa'i rgyu rkyen mi ldan pa ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang bdud sdig to can dge slong gi cha byad du byas shing ci nas kyang shes rab kyi pha rol du phyin pa zab mo 'di su yang 'dri bar mi 'gyur ba dang / lung 'bog par mi 'gyur ba dang / kha ton byed par mi 'gyur ba dang / tshul bzhin du yid la byed par mi 'gyur ba de lta de ltar thabs sbyor ro// de skad ces bka' stsal pa dang / tshe dang ldan pa rab 'byor gyis bcom ldan 'das la 'di skad ces gsol to/ bcom ldan 'das ci'i slad du bdud sdig to can dag dge slong gi cha byad du bgyis shing // ci nas kyang shes rab kyi pha rol du phyin pa zab mo 'di su yang 'dri bar mi 'gyur ba dang / lung 'bog par mi 'gyur ba dang / kha ton bgyid par mi 'gyur ba dang / tshul bzhin du yid la bgyid par mi 'gyur ba de lta de ltar thabs sbyor ba lags/ bcom ldan 'das kyis bka' stsal pa/ rab 'byor 'di la bdud sdig to can dag dge slong gi cha byad du byas shing 'di skad du nged kyis ji ltar khong du chud pa 'di ni/ shes rab kyi pha rol du phyin pa 'di yin te/ ji skad du khyod klog pa de ni shes rab kyi pha rol du phyin pa ma yin no// zhes dbyen byed cing zlog la mos pa med par byed do// rab 'byor de la bdud sdig to can gyis de ltar dbyen byas pa'i tshe/ byang chub sems dpa' gang lung ma bstan pa de dag ni the tshom skye bar 'gyur te/ de dag tha tshom du gyur nas/ shes rab kyi pha rol du phyin pa zab mo 'di mi 'dri bar 'gyur/ mi klog par 'gyur lung mi 'bog par 'gyur/ kha ton mi byed par 'gyur/ mi sgom par 'gyur/ tshul bzhin du yid la mi byed par 'gyur te/ rab 'byor de yang shes rab kyi pha rol du phyin pa zab mo 'di 'dri ba dang / lung 'bog pa dang / kha ton byed pa'i rgyu rkyen mi ldan pa ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang bdud sdig to can dag dge slong gi cha byad du byas nas/ byang chub sems dpa' sems dpa' chen po'i drung du 'ongs shing // 'di skad du byang chub sems dpa' sems dpa' chen po gang shes rab kyi pha rol du phyin pa zab mo 'di la spyod pa de ni yang dag pa'i mtha' mngon du byed par 'gyur te/ rgyun du zhugs pa'i 'bras bu thob par 'gyur ro// de ni lan gcig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid thob par 'gyur ro// de ni rang byang chub thob par 'gyur ro// zhes zer na/ des tshig de thos nas shes rab kyi pha rol du phyin pa la mi spyod na/ rab 'byor de yang shes rab kyi pha rol du phyin pa zab mo 'di 'dri ba dang / lung 'bog pa dang / kha ton byed pa'i rgyu rkyen mi ldan pa ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang shes rab kyi pha rol du phyin pa zab mo 'di ston pa'i tshe/ bar chad du 'gyur ba'i bdud kyi las mang du 'byung ste/ bdud kyi las de dag byang chub sems dpa' sems dpa' chen pos bdud kyi las su rig par bya'o// rig par byas nas rnam par spang bar bya'o// de skad ces bka' stsal pa dang / tshe dang ldan pa rab 'byor gyis bcom ldan 'das la 'di skad ces gsol to// bcom ldan 'das bdud kyi las byang chub sems dpa' sems dpa' chen pos rig par bgyi ste/ spang bar bgyi ba de dag gang lags/ bcom ldan 'das kyis bka' stsal pa/ rab 'byor shes rab kyi pha rol du phyin pa'i gzugs brnyan ni bdud kyi las/ bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa'i gzugs brnyan ni bdud kyi las te/ de dag byang chub sems dpa' sems dpa' chen pos rig par bya ste/ rnam par spang bar bya'o// rab 'byor gzhan yang nyan thos kyi theg pa dang ldan pa dang / rang sangs rgyas dang ldan pa'i mdo sde dag kyang // byang chub sems dpa' sems dpa' chen pos bdud kyi las su rig par bya ste// rnam par spang bar bya'o// rab 'byor gzhan yang nang stong pa nyid dang / phyi stong pa nyid dang / phyi nang stong pa nyid dang / dngos po med pa'i ngo bo nyid stong pa nyid kyi bar dang / dran pa nye bar gzhag pa bzhi dang / yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa dang / 'phags pa'i bden pa bzhi dang / rnam par thar pa'i sgo stong pa nyid dang / mtshan ma med pa dang / smon pa med pa gang gis rgyun du zhugs pa'i 'bras bu 'thob par 'gyur ba dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub 'thob par 'gyur ba de dag kyang // bdud sdig to can dag dge slong gi cha byad du byas shing // byang chub sems dpa' sems dpa' chen po la nye bar bsnyen te/ de yang de la dga' ba skyed na/ rab 'byor de yang shes rab kyi pha rol du phyin pa zab mo 'di 'dri ba dang / lung 'bog pa dang / kha ton byed pa'i rgyu rkyen mi ldan pa ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang bdud sdig to can dag sangs rgyas kyi cha byad du lus gser kyi kha dog dang / mi chen po'i mtshan sum cu rtsa gnyis dang / 'od 'dom gang bar ldan par byas shing // byang chub sems dpa' sems dpa' chen po'i drung du 'ongs te/ de la byang chub sems dpa' sems dpa' chen po'i mos pa skyed do// des mos pa bskyed nas rnam pa thams cad mkhyen pa nyid las yongs su nyam par 'gyur te/ rab 'byor de yang shes rab kyi pha rol du phyin pa zab mo 'di 'dri ba dang / lung 'bog pa dang / kha ton byed pa'i rgyu rkyen mi ldan pa ste/ rab 'byor de yang byang chub sems dpa' sems dpa' chen pos bdud kyi las su rig par bya'o rab 'byor gzhan yang bdud sdig to can dag rigs kyi bu'am rigs kyi bu mo de'i mdun du sangs rgyas la pa dge slong gi dge 'dun nye bar ston to// des de la 'dod pa bskyed cing bdag kyang ma 'ongs pa'i dus na de de bzhin gshegs pa dgra bcom pa yang dag par rdzogs pa'i sangs rgyas 'di lta bur shog shig // ji ltar de bzhin gshegs pa 'dis tshogs yongs su bsdus pa de bzhin du bdag gis kyang // tshogs yongs su bsdu bar bya'o// de bzhin gshegs pa 'dis chos ji ltar ston pa de bzhin du bdag gis kyang chos bstan par bgyi'o// zhes de de la 'dod pa bskyed pas/ rnam pa thams cad mkhyen pa nyid las yongs su nyam par 'gyur te/ rab 'byor de yang shes rab kyi pha rol du phyin pa zab mo 'di 'dri ba dang / lung 'bog pa dang / kha ton byed pa'i rgyu rkyen mi ldan pa ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor gzhan yang bdud sdig to can dag byang chub sems dpa' brgya phrag du ma/ byang chub sems dpa' stong phrag du ma/ byang chub sems dpa' brgya stong phrag du ma/ sbyin pa'i pha rol du phyin pa la spyod pa dang / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la spyod pa de lta bu dag nye bar ston te/ de yang byang chub sems dpa'i theg pa pa de dag la 'dod pa bskyed par 'gyur ro// des de dag la 'dod pa bskyed nas rnam pa thams cad mkhyen pa nyid las yongs su nyam par 'gyur te/ rab 'byor de yang shes rab kyi pha rol du phyin pa zab mo 'di 'dri ba dang / klog pa dang / lung 'bog pa dang / kha ton byed pa dang / sgom pa dang / tshul bzhin du yid la byed pa'i rgyu rkyen mi ldan pa ste/ rab 'byor de yang byang chub sems dpa' sems dpa' chen pos bdud kyi las su rig par bya'o// rab 'byor de ci'i phyir zhe na/ shes rab kyi pha rol du phyin pa zab mo 'di la gzugs med do// tshor ba dang 'du shes dang 'du byed dang rnam par shes pa med do// skye mched dang khams dang / rten cing 'brel bar 'byung ba med do// pha rol du phyin pa rnams med do// stong pa nyid rnams med do// byang chub kyi phyogs kyi chos rnams med do// 'phags pa'i bden pa rnams med do// bsam gtan rnams med do// tshad med pa rnams med do// gzugs med pa'i snyoms par 'jug pa rnams med do// rnam par thar pa brgyad med do// mthar gyis gnas pa'i snyoms par 'jug pa dgu med do// rnam par thar pa'i sgo stong pa nyid dang / mtshan ma med pa dang / smon pa med pa med do// mngon par shes pa rnams med do// ting nge 'dzin rnams med do// gzungs kyi sgo rnams med do// de bzhin gshegs pa'i stobs bcu med do// mi 'jigs pa bzhi med do// so so yang dag par rig pa bzhi med do// byams pa chen po med do// snying rje chen po med do// sangs rgyas kyi chos ma 'dres pa brgyad med do// rgyun du zhugs pa'i 'bras bu med do// lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub med do// bla na med pa yang dag par rdzogs pa'i byang chub med do// rab 'byor gang la gzugs med pa dang tshor ba dang 'du shes dang / 'du byed dang rnam par shes pa med pa dang / skye mched med pa dang khams med pa dang / rten cing 'brel bar 'byung ba med pa dang / pha rol du phyin pa rnams med pa dang / stong pa nyid rnams med pa dang / byang chub kyi phyogs kyi chos rnams med pa dang / 'phags pa'i bden pa rnams med pa dang / bsam gtan rnams med pa dang / tshad med pa rnams med pa dang / gzugs med pa'i snyoms par 'jug pa rnams med pa dang / rnam par thar pa brgyad med pa dang / mthar gyis gnas pa'i snyoms par 'jug pa dgu med pa dang / rnam par thar pa'i sgo stong pa nyid dang / mtshan ma med pa dang / smon pa med pa med pa dang / mngon par shes pa rnams med pa dang ting nge 'dzin rnams med pa dang / gzungs kyi sgo rnams med pa dang / de bzhin gshegs pa'i stobs rnams med pa dang / mi 'jigs pa rnams med pa dang / so so yang dag par rig pa rnams med pa dang / snying rje chen po med pa dang / sangs rgyas kyi chos ma 'dres pa rnams med pa dang / rgyun du zhugs pa'i 'bras bu med pa dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub med pa dang / bla na med pa yang dag par rdzogs pa'i byang chub med pa de la sangs rgyas med do// byang chub sems dpa' med do// rang sangs rgyas med do// nyan thos med do// de ci'i phyir zhe na/ rab 'byor chos thams cad ni rang bzhin gyis stong ngo // rab 'byor gzhan yang shes rab kyi pha rol du phyin pa 'di ni bar chad du 'gyur ba mang ba ste/ rigs kyi bu'am rigs kyi bu mo shes rab kyi pha rol du phyin pa zab mo 'di 'dri ba dang / klog pa dang lung 'bog pa dang / kha ton byed pa dang ston pa dang / tshul bzhin du yid la byed pa de dag la yang bar chad tu 'gyur ba med do// rab 'byor 'di lta ste dper na/ 'dzam bu'i gling 'di'i rin po che gser dang nor bu dang mu tig dang baiDUr+ya dang / dung dang man shel dang byi ru dang dngul dang sa le sbram gang ji snyed cig yod pa de dag ni bar chad du 'gyur ba mang zhing // phyir rgol ba mang ba dag go / rab 'byor de bzhin du rigs kyi bu'am rigs kyi bu mo shes rab kyi pha rol du phyin pa zab mo 'di 'dri ba dang / klog pa dang lung 'bog pa dang / kha ton byed pa dang / ston pa dang / tshul bzhin du yid la byed pa de dag la yang bdud kyi las mang po 'byung bar 'gyur ro// bar chad mang po 'byung bar 'gyur ro// phyir rgol ba mang po 'byung bar 'gyur ro// rab 'byor gyis gsol pa/ bcom ldan 'das de ni de bzhin no// bde bar gshegs pa de ni de bzhin te/ 'dzam bu'i gling 'di'i rin po che gser dang nor bu dang mu tig dang bai DUr+ya dang dung dang man shel dang byi ru dang dngul dang / sa le sbram gang ji snyed cig mchis pa de dag ni bar chad du 'gyur pa mang zhing slar rgol ba mang ba lags so// bcom ldan 'das de bzhin du rigs kyi bu'am rigs kyi bu mo shes rab kyi pha rol du phyin pa zab mo 'di 'dri ba dang / klog pa dang lung 'bog pa dang / kha ton bgyid pa dang / ston pa dang tshul bzhin du yid la bgyid pa de dag la yang bdud kyi las mang po 'byung bar 'gyur ro// bar chad mang po 'byung bar 'gyur ro// slar rgol ba mang po 'byung bar 'gyur ro// de ci'i slad du zhe na/ bcom ldan 'das skyes bu glen pa gang rigs kyi bu dang rigs kyi bu mo shes rab kyi pha rol du phyin pa zab mo 'di 'dri ba dang / klog pa dang / lung 'bog pa dang kha ton bgyid pa dang ston pa dang / tshul bzhin du yid la bgyid pa dang dag gis bar chad bgyid pa ni bdud kyis byin gyis brlabs pa ste/ bcom ldan 'das skyes bu glen pa de dag ni blo chung zhing blo zhan par 'gyur ro// bcom ldan 'das skyes bu glen pa gang rigs kyi bu dang rigs kyi bu mo shes rab kyi pha rol du phyin pa zab mo 'di 'dri ba dang / klog pa dang lung 'bog pa dang / kha ton bgyid pa dang ston pa dang / tshul bzhin du yid la bgyid pa de dag gi bar chad bgyid pa de dag ni/ blo rgya shin du chung bar 'gyur te/ sangs rgyas kyi chos rlabs po che dag la de dag gi sems mi 'jug go// de dag ni shes rab kyi pha rol du phyin pa zab mo 'di mi 'dri/ mi klog lung mi 'bog // kha ton mi bgyid/ mi sgom tshul bzhin du yid la mi bgyid de/ gzhan 'dri zhing klog pa dang kha ton bgyid pa dang / ston pa dang tshul bzhin du yid la bgyid pa dag la yang bar chad bgyid par 'gyur ro// bcom ldan 'das kyis bka' stsal pa/ rab 'byor de de bzhin no// de de bzhin te/ rigs kyi bu'am rigs kyi bu mo gang shes rab kyi pha rol du phyin pa zab mo 'di mi 'dri/ mi klog lung mi 'bog // kha ton mi byed/ mi sgom tshul bzhin du yid la mi byed cing // gzhan 'dri ba dang klog pa dang / lung 'bog pa dang / kha ton byed pa dang / ston pa dang tshul bzhin du yid la byed pa de dag gi bar chad byed pa de dag ni bdud kyis byin gyis brlabs pa/ theg pa la gsar du zhugs pa/ dge ba'i rtsa ba ma bskyed pa/ dge ba'i rtsa ba shin du chung ba/ sngon gyi rgyal ba la dge ba'i rtsa ba ma bsgrubs pa/ dge ba'i bshes gnyen gyis yongs su ma zin pa dag ste/ rigs kyi bu dang rigs kyi bu mo de dag ni blo chung zhing blo zhan par 'gyur ro// rigs kyi bu dang rigs kyi bu mo gang shes rab kyi pha rol du phyin pa 'di mi 'dri mi klog // lung mi 'bog // kha ton mi byed/ mi sgom/ tshul bzhin du yid la mi byed cing // gzhan 'dri ba dang / klog pa dang lung 'bog pa dang kha ton byed pa dang / ston pa dang tshul bzhin du yid la byed pa de dag gi bar chad byed pa de dag ni blo rgya shin du chung bar 'gyur te/ sangs rgyas kyi chos rlabs po che dag la de dag gi sems mi 'jug go / rab 'byor shes rab kyi pha rol du phyin pa zab mo 'di 'dri ba dang / klog pa dang / lung 'bog pa dang / kha ton byed pa dang / ston pa dang / tshul bzhin du yid la byed pa dag la bdud kyi las 'di dag 'byung mod kyi/ 'on kyang rab 'byor rigs kyi bu dang rigs kyi bu mo dag shes rab kyi pha rol du phyin pa zab mo 'di 'dri zhing klog pa dang / lung 'bog cing kha ton byed pa dang / tshul bzhin du yid la byed cing // gong du bsam gtan gyi pha rol du phyin pa yongs su rdzogs par byed pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa yongs su rdzogs par byed pa dang / stong pa nyid thams cad yongs su rdzogs par byed pa dang / byang chub kyi phyogs kyi chos sum cu rtsa bdun yongs su rdzogs par byed pa dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang stong pa nyid dang mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang gzungs kyi sgo rnams dang / de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / snying rje chen po dang / sangs rgyas kyi chos ma 'dres pa rnams yongs su rdzogs par byed pa dang / thams cad shes pa nyid yongs su rdzogs par byed pa dang / lam gyi rnam pa shes pa nyid dang / rnam pa thams cad mkhyen pa nyid yongs su rdzogs par byed na/ rab 'byor de ni sangs rgyas kyi mthu yin par shes par bya ste/ des rigs kyi bu dang rigs kyi bu mo de dag shes rab kyi pha rol du phyin pa zab mo 'di 'dri'o// klog go / lung 'bog go / kha ton byed do// tshul bzhin du yid la byed do// shes rab kyi pha rol tu phyin pa zab mo 'di nyid yongs su rdzogs par byed do// gong du pha rol du phyin pa thams cad yongs su rdzogs par byed do// stong pa nyid thams cad dang / byang chub kyi phyogs kyi chos sum cu rtsa bdun dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / snying rje chen po dang sangs rgyas kyi chos ma 'dres pa brgyad yongs su rdzogs par byed do// rnam pa thams cad mkhyen pa nyid kyi bar du yongs su rdzogs par byed do// phyogs bcu'i sangs rgyas bcom ldan 'das gang ji snyed cig bzhugs shing 'tsho skyong ba de dag kyang // rigs kyi bu dang rigs kyi bu mo de dag gis shes rab kyi pha rol du phyin pa 'di 'dri ba dang / klog pa dang lung 'bog pa dang / kha ton bya ba dang / bstan pa dang / tshul bzhin du yid la bya ba'i phyir dgongs pa mdzad do// phyogs bcu'i byang chub sems dpa' sems dpa' chen po phyir mi ldog pa gang ji snyed pa de dag kyang rigs kyi bu dang rigs kyi bu mo shes rab kyi pha rol du phyin pa 'di 'dri zhing klog pa dang / lung 'bog pa dang kha ton byed pa dang ston pa dang / tshul bzhin du yid la byed pa de dag gi don du brtson par byed cing // yongs su 'dzin par byed do// // shes rab kyi pha rol tu phyin pa stong phrag nyi shu lnga pa/ bam po bzhi bcu lnga pa/ rab 'byor 'di lta ste/ dper na/ bud med la la zhig la/ bu lnga 'am/ bcu 'am/ nyi shu 'am/ sum cu 'am/ bzhi bcu 'am/ lnga bcu 'am/ brgya 'am/ stong zhig yod na/ de dag ni ma de ci nas kyang mi na bar bya ba'i phyir brtson par byed cing bdag cag gi ma 'di ji ltar na nad med par 'gyur/ bdag cag gi ma 'di la ji ltar na bar chad du mi 'gyur/ bdag cag gi ma 'di ji ltar na yun ring du 'tsho bar 'gyur/ bdag cag gi ma 'di ring du 'tsho bar byed na ji ltar bya/ bdag cag gi ma 'di lus la mi bde ba'i nyams med par bya na ji ltar bya/ 'di ni bdag cag skyed skyed pa ste/ srog gi sbyin bdag go// zhes de dag ma de la rim gro legs par bya bas rim gro byed do// de dag ni 'di'i srog gi bar chad du 'gyur du 'ong ngo // lus nyam chung bar 'gyur du 'ong ngo // lus la sha sbrang dang / sbrang bu dang / sbrul gyis gtse ba'i mi bde bas bab du 'ong ngo // tsha ba dang / grang ba dang / bkres pa dang / skom pas mi bde bar 'gyur du 'ong ngo // zhes bsti stang legs par bya bas bsti stang du byed do// de ltar bu de dag ma de la 'di ni bdag cag skyed skyed pa'o// 'di ni 'jig rten 'di ston pa'o// zhes bde ba'i yo byad thams cad kyis rgyun tu rim gro byed cing bsti stang dang bkur bsti cher byed do// rab 'byor de bzhin du de bzhin gshegs pa dgra bcom pa yang dag par rdzogs pa'i sangs rgyas rnams kyang // shes rab kyi pha rol du phyin pa zab mo 'di la sangs rgyas kyi spyan gyis rtag tu rgyun mi chad par gzigs shing dgongs te/ de ci'i phyir zhe na/ shes rab kyi pha rol du phyin pa 'di ni bdag cag gi sangs rgyas kyi chos thams cad skyed skyed pa'o// 'jig rten 'di ston ston pa'o// zhes rgyun tu gzigs shing dgongs so// phyogs bcu'i 'jig rten gyi khams gang gA'i klung gi bye ma snyed dag na/ de bzhin gshegs pa dgra bcom pa yang dag par rdzogs pa'i sangs rgyas rnams gang ji snyed cig bzhugs shing 'tsho skyong ba dang / chos ston pa'i sangs rgyas bcom ldan 'das de dag kyang shes rab kyi pha rol du phyin pa zab mo 'di la sangs rgyas kyi spyan gyis rtag tu rgyun mi chad par gzigs shing dgongs so// de ci'i phyir zhe na/ 'di ni de bzhin gshegs pa dgra bcom pa yang dag par rdzogs pa'i sangs rgyas rnams skyed skyed pa'o// rnam pa thams cad mkhyen pa nyid kyi ye shes 'di yang ston ston pa'o// de bas na de bzhin gshegs pa dgra bcom pa yang dag par rdzogs pa'i sangs rgyas rnams shes rab kyi pha rol du phyin pa zab mo 'di la sangs rgyas kyi spyan gyis rtag tu rgyun mi chad par gzigs shing dgongs so// de ci'i phyir zhe na/ 'di las byung ba ni/ de bzhin gshegs pa dgra bcom pa yang dag par rdzogs pa'i sangs rgyas rnams kyi bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa'o// 'di las byung ba ni nang stong pa nyid dang / phyi stong pa nyid dang / phyi nang stong pa nyid dang / dngos po med pa'i ngo bo nyid stong pa nyid kyi bar ro// 'di las byung ba ni dran pa nye bar gzhag pa bzhi dang / yang dag par spong ba bzhi dang / rdzu 'phrul gyi rkang pa bzhi dang / dbang po lnga dang stobs lnga dang byang chub kyi yan lag bdun dang / 'phags pa'i lam yan lag brgyad pa'o// 'di las byung ba ni 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad do// 'di las byung ba ni mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang mtshan ma med pa dang / smon pa med pa dang mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang mi 'jigs pa bzhi dang / so so yang dag par rig pa bzhi dang snying rje chen po dang / sangs rgyas kyi chos ma 'dres pa brgyad dang / rnam pa thams cad mkhyen pa nyid kyi bar ro// 'di las byung ba ni rgyun du zhugs pa rnams dang / lan cig phyir 'ong ba rnams dang phyir mi 'ong ba rnams dang / dgra bcom pa rnams dang rang sangs rgyas rnams dang / byang chub sems dpa' rnams dang / de bzhin gshegs pa dgra bcom pa yang dag par rdzogs pa'i sangs rgyas rnams te/ rab 'byor de bzhin gshegs pa dgra bcom pa yang dag par rdzogs pa'i sangs rgyas gang ji snyed cig bla na med pa yang dag par rdzogs pa'i byang chub tu mngon par rdzogs par sangs rgyas pa dang / mngon par rdzogs par 'tshang rgya ba dang / mngon par rdzogs par 'tshang rgya bar 'gyur ba de dag thams cad ni shes rab kyi pha rol du phyin pa zab mo 'di la rten te/ bla na med pa yang dag par rdzogs pa'i byang chub du mngon par rdzogs par sangs rgyas so// mngon par rdzogs par 'tshang rgya'o// mngon par rdzogs par 'tshang rgya bar 'gyur ro// rab 'byor byang chub sems dpa'i theg pa pa'i rigs kyi bu 'am rigs kyi bu mo shes rab kyi pha rol du phyin pa zab mo 'di 'dri zhing klog pa dang lung 'bog pa dang kha ton byed pa dang sgom pa dang tshul bzhin du yid la byed pa de dag thams cad kyang // de bzhin gshegs pa dgra bcom pa yang dag par rdzogs pa'i sangs rgyas kyis/ sangs rgyas kyi spyan gyis rtag tu rgyun mi chad par gzigs shing dgongs so// rab 'byor byang chub sems dpa'i theg pa pa'i rigs kyi bu dang rigs kyi bu mo de dag la ni de bzhin gshegs pa dgra bcom pa yang dag par rdzogs pa'i sangs rgyas rnams ci nas kyang // bla na med pa yang dag par rdzogs pa'i byang chub las yongs su nyams par mi 'gyur bar rtag tu rgyun mi 'chad par srung ba mdzad do// rab 'byor gyis gsol pa/ bcom ldan 'das kyis gang 'di skad du/ shes rab kyi pha rol du phyin pa ni de bzhin gshegs pa dgra bcom pa yang dag par rdzogs pa'i sangs rgyas rnams bskyed pa'o// shes rab kyi pha rol du phyin pa ni 'jig rten ston pa'o// zhes bka' stsal pa/ bcom ldan 'das ji ltar na shes rab kyi pha rol du phyin pa de bzhin gshegs pa dgra bcom pa yang dag par rdzogs pa'i sangs rgyas rnams bskyed pa lags/ bcom ldan 'das ji ltar na shes rab kyi pha rol du phyin pa 'jig rten ston pa lags/ bcom ldan 'das ji ltar na shes rab kyi pha rol du phyin pas de bzhin gshegs pa bskrun pa lags/ 'jig rten ni de bzhin gshegs pas gang la gsungs/ bcom ldan 'das kyis bka' stsal pa/ rab 'byor shes rab kyi pha rol du phyin pa 'dis de bzhin gshegs pa'i stobs bcu bskyed do// mi 'jigs pa bzhi dang / so so yang dag par rig pa bzhi dang / byams pa chen po dang snying rje chen po dang / sangs rgyas kyi chos ma 'dres pa brgyad dang / rnam pa thams cad mkhyen pa nyid kyi bar du bskyed do// rab 'byor chos de dag gis ni de bzhin gshegs par brjod de/ rab 'byor de bas na shes rab kyi pha rol du phyin pa zab mo 'dis de bzhin gshegs pa bskyed do// gsol pa/ bcom ldan 'das de bzhin gshegs pas gsungs pa'i 'jig rten gang lags/ bcom ldan 'das kyis bka' stsal pa/ rab 'byor phung po lnga ni de bzhin gshegs pas 'jig rten du gsungs so// gsol pa/ bcom ldan 'das shes rab kyi pha rol du phyin pa zab mos phung po lnga ni ji ltar bstan pa lags/ bcom ldan 'das shes rab kyi pha rol du phyin pa ni ji ltar phung po lnga ston pa lags/ bcom ldan 'das kyis bka' stsal pa/ shes rab kyi pha rol du phyin pa ni phung po lnga po 'di dag 'jig par ston pa ma yin/ rab tu 'jig par ston pa ma yin te/ skye zhes bya bar mi ston to/ 'gag ces bya bar mi ston to// kun nas nyon mongs zhes bya ba dang / rnam par byang zhes bya ba dang / 'phel zhes bya ba dang / 'grib ces bya ba dang / blang zhes bya ba dang / dor zhes bya ba dang / 'das zhes bya ba dang / ma 'ongs shes bya ba dang / da ltar byung zhes bya bar mi ston to// de ci'i phyir zhe na/ stong pa nyid la 'jig pa'am/ rab tu 'jig pa med do// mtshan ma med pa la 'jig pa'am/ rab tu 'jig pa med do// smon pa med pa la 'jig pa'am/ rab tu 'jig pa med do// mngon par 'du bya ba med pa la 'jig pa'am/ rab tu 'jig pa med do// skye ba med pa la 'jig pa'am/ rab tu 'jig pa med do// dngos po med pa la 'jig pa'am/ rab tu 'jig pa med do// rang bzhin med pa la 'jig pa'am/ rab tu 'jig pa med do// rab 'byor de ltar de bzhin gshegs pas shes rab kyi pha rol du phyin pa 'jig rten ston par gsungs te/ rab 'byor sems can tshad med grangs med dpag tu med pa'i sems dang spyod pa mkhyen pa de dag kyang // shes rab kyi pha rol du phyin pa nyid la brten cing rab tu mkhyen te/ rab 'byor shes rab kyi pha rol du phyin pa zab mo 'di la ni sems can med do// sems can du gdags pa mi dmigs so// gzugs med do// gzugs su gdags pa mi dmigs so// tshor ba dang 'du shes dang 'du byed dang rnam par shes pa med do// rnam par shes par gdags pa mi dmigs so// mig med do// gzugs med do// mig gi rnam par shes pa med do// mig gi 'dus te reg pa med do// mig gi 'dus te reg pa'i rkyen gyis tshor ba med do// mig du gdags pa mi dmigs so// gzugs su gdags pa mi dmigs so// mig gi rnam par shes par gdags pa mi dmigs so// mig gi 'dus te reg par gdags pa mi dmigs so// mig gi 'dus te reg pa'i rkyen gyis tshor bar gdags pa mi dmigs so// rna ba med do// skra med do// sna med do// dri med do// lce med do// ro med do// lus med do// reg bya med do// yid med do// chos med do// yid kyi rnam par shes pa med do// yid kyi 'dus te reg pa med do// yid kyi 'dus te reg pa'i rkyen gyis tshor ba med do// yid du gdags pa mi dmigs so// chos su gdags pa mi dmigs so/ yid kyi rnam par shes par gdags pa mi dmigs so// yid kyi 'dus te reg par gdags pa mi dmigs so yid kyi 'dus te reg pa'i rkyen gyis tshor bar gdags pa mi dmigs so// rten cing 'brel bar 'byung ba rnams med do// pha rol du phyin pa rnams med do// stong pa nyid thams cad med do// byang chub kyi phyogs kyi chos rnams med do// 'phags pa'i bden pa rnams med do// bsam gtan rnams med do// tshad med pa rnams med do// gzugs med pa'i snyoms par 'jug pa rnams med do// rnam par thar pa brgyad med do// mthar gyis gnas pa'i snyoms par 'jug pa dgu med do// rnam par thar pa'i sgo stong pa nyid dang mtshan ma med pa dang smon pa med pa med do// mngon par shes pa rnams med do// ting nge 'dzin rnams med do// gzungs kyi sgo rnams med do// de bzhin gshegs pa'i stobs rnams med do// mi 'jigs pa rnams med do// so so yang dag par rig pa rnams med do// snying rje chen po med do// sangs rgyas kyi chos ma 'dres pa rnams med do// rnam pa thams cad mkhyen pa nyid kyi bar du med do// rnam pa thams cad mkhyen pa nyid du gdags pa mi dmigs so// rab 'byor de ltar na shes rab kyi pha rol du phyin pa zab mo 'di ni/ de bzhin gshegs pa rnams kyi 'jig rten ston pa yin te/ shes rab kyi pha rol du phyin pa zab mo 'di ni gzugs ston par byed pa ma yin no// tshor ba dang 'du shes dang / 'du byed dang rnam par shes pa ston par byed pa ma yin no// rnam pa thams cad mkhyen pa nyid kyi bar du ston par byed pa ma yin no// de ci'i phyir zhe na/ rab 'byor shes rab kyi pha rol du phyin pa nyid kyang // shes rab kyi pha rol du phyin pa zab mo 'di nyid la med cing mi dmigs na/ gzugs dang / tshor ba dang / 'du shes dang 'du byed dang / rnam par shes pa yod pa'am/ dmigs par lta ga la 'gyur/ rnam pa thams cad mkhyen pa nyid kyi bar du yod pa'am/ dmigs par lta ga la 'gyur/ rab 'byor gzhan yang sems can ji snyed cig gdags su yod pa/ gzugs yod pa'am/ gzugs med pa'am/ 'du shes yod pa'am/ 'du shes med pa'am/ 'du shes yod pa yang ma yin/ 'du shes med pa yang ma yin pa/ 'jig rten gyi khams 'di dang / phyogs bcu kun gyi 'jig rten gyi khams dag gi yang rung ste/ de dag gi sems bsdus pa dang / spros pa de dag kyang de bzhin gshegs pas sems bsdus pa dang / spros par yang dag pa ji lta ba bzhin du rab tu mkhyen to// rab 'byor ji ltar na de bzhin gshegs pas sems can de dag gi sems bsdus pa dang / spros pa yang dag par ci lta ba bzhin du rab tu mkhyen ce na/ rab 'byor de bzhin gshegs pas sems can de dag gi sems bsdus pa dang / spros pa ni chos nyid kyis yang dag par ji lta ba bzhin du rab tu mkhyen to// gsol pa/ bcom ldan 'das de bzhin gshegs pas sems can de dag gi sems bsdus pa dang / spros pa chos nyid gang gis yang dag pa ji lta ba bzhin du rab tu mkhyen pa lags/ bcom ldan 'das kyis bka' stsal pa/ rab 'byor de ni chos nyid gang la chos nyid kyang mi dmigs na/ sems bsdus pa dang / spros pa lta smos kyang mi smos pa'i chos nyid des/ de bzhin gshegs pas sems can de dag gi sems bsdus pa dang / spros pa yang dag pa ji lta ba bzhin du rab tu mkhyen to// rab 'byor gzhan yang de bzhin gshegs pa dgra bcom pa yang dag par rdzogs pa'i sangs rgyas kyis/ sems can de dag gi sems bsdus pa dang / spros pa yang dag pa ji lta ba bzhin du rab tu mkhyen te/ rab 'byor de bzhin gshegs pa dgra bcom pa yang dag par rdzogs pa'i sangs rgyas kyis/ sems can de dag gi sems bsdus pa dang / spros pa de ltar yang dag pa ji lta ba bzhin du rab tu mkhyen ce na/ rab 'byor de bzhin gshegs pa dgra bcom pa yang dag par rdzogs pa'i sangs rgyas kyis/ sems can de dag gi sems bsdus pa dang / spros pa ni zad pa'i rnam par yang dag pa ji lta ba bzhin du rab tu mkhyen to// rab 'byor de bzhin gshegs pa dgra bcom pa yang dag par rdzogs pa'i sangs rgyas kyis/ sems can de dag gi sems bsdus pa dang / spros pa ni 'dod chags dang bral ba dang / 'gag pa dang / spong ba'i rnam par yang dag pa ji lta ba bzhin du rab tu mkhyen to// rab 'byor de bzhin gshegs pa dgra bcom pa yang dag par rdzogs pa'i sangs rgyas kyis/ sems can de dag gi sems bsdus pa dang / spros pa ni zhi ba dang / dben pa'i rnam par yang dag pa ji lta ba bzhin du rab tu mkhyen to/ rab 'byor de ltar na de bzhin gshegs pa dgra bcom pa yang dag par rdzogs pa'i sangs rgyas ni sems can de dag gi sems bsdus pa dang / spros pa yang dag pa ji lta ba bzhin du rab tu mkhyen to/ rab 'byor gzhan yang de bzhin gshegs pa dgra bcom pa yang dag par rdzogs pa'i sangs rgyas kyis/ sems can de dag gi sems 'dod chags dang bcas pa la/ 'dod chags dang bcas pa'i sems shes bya bar yang dag pa ji lta ba bzhin du rab tu mkhyen to// 'dod chags dang bral ba'i sems la/ 'dod chags dang bral ba'i sems shes bya bar yang dag pa ji lta ba bzhin du rab tu mkhyen to// zhe sdang dang bcas pa'i sems la/ zhe sdang dang bcas pa'i sems shes bya bar yang dag pa ji lta ba bzhin du rab tu mkhyen to// zhe sdang dang bral ba'i sems la/ zhe sdang dang bral ba'i sems shes bya bar yang dag pa ji lta ba bzhin du rab tu mkhyen to// gti mug dang bcas pa'i sems la/ gti mug dang bcas pa'i sems shes bya bar yang dag pa ji lta ba bzhin du rab tu mkhyen to// gti mug dang bral ba'i sems la/ gti mug dang bral ba'i sems shes bya bar yang dag pa ji lta ba bzhin du rab tu mkhyen to// gsol pa/ bcom ldan 'das ji ltar na de bzhin gshegs pa dgra bcom pa yang dag par rdzogs pa'i sangs rgyas kyis/ sems can de dag gi sems 'dod chags dang bcas pa la/ 'dod chags dang bcas pa'i sems shes bgyi bar yang dag pa ji lta ba bzhin du rab tu mkhyen pa lags/ ji ltar na zhe sdang dang bcas pa dang / gti mug dang bcas pa la gti mug dang bcas pa'i sems shes bgyi bar yang dag pa ji lta ba bzhin du rab tu mkhyen pa lags/ bcom ldan 'das kyis bka' stsal pa/ rab 'byor sems 'dod chags dang bcas pa gang yin pa de ni sems kyi yang dag pa ji lta ba nyid ma yin no// de ci'i phyir zhe na/ rab 'byor sems ni yang dag pa ji lta ba bzhin du dmigs su med do// sems las byung ba'i chos rnams kyang dmigs su med na/ 'dod chags dang bcas pa 'am/ 'dod chags dang bral ba'i sems dmigs pa lta ci zhig smos/ rab 'byor sems zhe sdang dang bcas pa gang yin pa de ni/ sems kyi yang dag pa ji lta ba nyid ma yin no// de ci'i phyir zhe na/ rab 'byor sems ni yang dag pa ji lta ba bzhin du dmigs su med de/ sems las byung ba'i chos rnams kyang dmigs su med na/ zhe sdang dang bcas pa 'am/ zhe sdang dang bral ba'i sems dmigs pa lta ci zhig smos/ rab 'byor sems gti mug dang bcas pa gang yin pa de ni/ sems kyi yang dag pa ji lta ba nyid ma yin no// de ci'i phyir zhe na/ rab 'byor sems ni yang dag pa ji lta ba bzhin du dmigs su med de/ sems las byung ba'i chos rnams kyang dmigs su med na/ gti mug dang bcas pa 'am/ gti mug dang bral ba'i sems dmigs pa lta ci zhig smos/ rab 'byor de ltar na de bzhin gshegs pas shes rab kyi pha rol du phyin pa 'di la brten te/ sems can de dag gi sems 'dod chags dang bcas pa la 'dod chags dang bcas pa'i sems shes bya bar yang dag pa ji lta ba bzhin du rab tu mkhyen to// zhe sdang dang bcas pa'i sems la/ zhe sdang dang bcas pa'i sems shes bya bar yang dag pa ji lta ba bzhin du rab tu mkhyen to// gti mug dang bcas pa'i sems la/ gti mug dang bcas pa'i sems shes bya bar yang dag pa ji lta ba bzhin du rab tu mkhyen to// rab 'byor ji ltar na de bzhin gshegs pas sems can de dag gi sems 'dod chags dang bral ba la 'dod chags dang bral ba'i sems shes bya bar yang dag pa ji lta ba bzhin du rab tu mkhyen ce na/ rab 'byor sems 'dod chags dang bral ba gang yin pa de ni/ sems kyi 'dod chags dang bcas pa nyid ma yin/ 'dod chags dang bral ba nyid ma yin no// de ci'i phyir zhe na/ rab 'byor sems gnyis 'grogs shing phrad pa med de/ rab 'byor de ltar na de bzhin gshegs pas sems can de dag gi sems 'dod chags dang bral ba la/ 'dod chags dang bral ba'i sems shes bya bar yang dag par ji lta ba bzhin du rab tu mkhyen to// rab 'byor ji ltar na sems can de dag gi sems zhe sdang dang bral ba la/ zhe sdang dang bral ba'i sems shes bya bar yang dag pa ji lta ba bzhin du rab tu mkhyen ce na/ rab 'byor sems zhe sdang dang bral ba gang yin pa de ni/ sems kyi zhe sdang dang bcas pa nyid ma yin te/ zhe sdang dang bral ba nyid ma yin no// de ci'i phyir zhe na/ rab 'byor sems gnyis 'grogs shing phrad pa med de/ rab 'byor de ltar na de bzhin gshegs pas sems can de dag gi sems zhe sdang dang bral ba la/ zhe sdang dang bral ba'i sems shes bya bar yang dag pa ji lta ba bzhin du rab tu mkhyen to// rab 'byor ji ltar na de bzhin gshegs pas sems can de dag gi sems gti mug dang bral ba la/ gti mug dang bral ba'i sems shes bya bar yang dag par ji lta ba bzhin du rab tu mkhyen ce na/ rab 'byor sems gti mug dang bral ba de ni/ sems kyi gti mug dang bcas pa nyid ma yin/ gti mug dang bral ba nyid ma yin no// de ci'i phyir zhe na/ rab 'byor sems gnyis 'grogs shing phrad pa med de/ rab 'byor de ltar na de bzhin gshegs pas sems can de dag gi sems gti mug dang bral ba la/ gti mug dang bral ba'i sems shes bya bar yang dag pa ji lta ba bzhin du rab tu mkhyen to// rab 'byor gzhan yang de bzhin gshegs pas shes rab kyi pha rol du phyin pa zab mo 'di la brten te/ sems can pha rol dang / gang zag pha rol gyi sems rgya che ba la/ sems rgya che zhes bya bar yang dag pa ji lta ba bzhin du rab tu mkhyen to// rab 'byor de bzhin gshegs pas shes rab kyi pha rol du phyin pa zab mo 'di la brten te/ sems can pha rol dang / gang zag pha rol gyi sems rgya che ba la/ sems rgya che zhes bya bar yang dag pa ji lta ba bzhin du rab tu mkhyen ce na/ rab 'byor 'di la de bzhin gshegs pa dgra bcom pa yang dag par rdzogs pa'i sangs rgyas kyis/ sems can pha rol dang / gang zag pha rol gyi sems de rgya che bar mi 'gyur/ sems de rgya chung bar mi 'gyur/ sems de 'phel bar mi 'gyur/ sems de 'grib bar mi 'gyur/ sems de 'ong bar mi 'gyur/ sems de 'gro bar mi 'gyur te/ sems de dngos po med pas rgya che bar 'gyur ba ma yin/ rgya chung bar 'gyur ba ma yin/ 'phel bar 'gyur ba ma yin/ 'grib par 'gyur ba ma yin/ 'ong bar 'gyur ba ma yin/ 'gro bar 'gyur ba ma yin no// zhes bya bar rab tu mkhyen to// de ci'i phyir zhe na/ de ni 'di ltar sems la gang gis rgya chen por 'gyur ba'am/ rgya chung ngur 'gyur ba'am/ 'phel bar 'gyur ba'am/ 'grib par 'gyur ba'am/ 'ong bar 'gyur ba'am/ 'gro bar 'gyur ba'i ngo bo nyid med pa'i phyir te/ rab 'byor de ltar na de bzhin gshegs pa dgra bcom pa yang dag par rdzogs pa'i sangs rgyas kyis/ shes rab kyi pha rol du phyin pa zab mo 'di la brten te/ sems can pha rol dang / gang zag pha rol gyi sems rgya che ba la/ sems rgya che zhes bya bar yang dag pa ji lta ba bzhin du rab tu mkhyen to// rab 'byor gzhan yang de bzhin gshegs pa dgra bcom pa yang dag par rdzogs pa'i sangs rgyas kyis/ shes rab kyi pha rol du phyin pa 'di la brten te/ sems can pha rol dang / gang zag pha rol kyi sems yangs pa la/ sems yangs shes bya bar yang dag pa ji lta ba bzhin du rab tu mkhyen to// rab 'byor ji ltar na de bzhin gshegs pa dgra bcom pa yang dag par rdzogs pa'i sangs rgyas kyis/ shes rab kyi pha rol du phyin pa 'di la brten te/ sems can pha rol dang / gang zag pha rol gyi sems yangs pa la sems yangs shes bya bar yang dag pa ji lta ba bzhin du rab tu mkhyen ce na/ rab 'byor 'di la de bzhin gshegs pa dgra bcom pa yang dag par rdzogs pa'i sangs rgyas kyis/ sems can pha rol dang / gang zag pha rol gyi sems de la 'ong ba dang / 'gro ba mi gzigs so// skye ba dang 'gag pa dang gnas pa dang gnas pa las gzhan du 'gyur ba mi gzigs so// de ci'i phyir zhe na/ rab 'byor sems de la gang 'ong bar 'gyur ba'am/ 'gro bar 'gyur ba'am/ skye bar 'gyur ba'am/ 'gag par 'gyur ba'am/ gnas par 'gyur ba'am/ gnas pa las gzhan du 'gyur ba de lta bu'i ngo bo nyid med de/ rab 'byor de ltar na de bzhin gshegs pa dgra bcom pa yang dag par rdzogs pa'i sangs rgyas kyis/ shes rab kyi pha rol du phyin pa 'di la brten te/ sems can pha rol dang / gang zag pha rol gyi sems yangs pa la/ sems yangs shes bya bar yang dag pa ji lta ba bzhin du rab tu mkhyen to// rab 'byor gzhan yang de bzhin gshegs pa dgra bcom pa yang dag par rdzogs pa'i sangs rgyas kyis/ shes rab kyi pha rol du phyin pa 'di la brten te/ sems can pha rol dang / gang zag pha rol gyi sems tshad med pa la/ sems tshad med ces bya bar yang dag pa ji lta ba bzhin du rab tu mkhyen to// rab 'byor ji ltar na de bzhin gshegs pa dgra bcom pa yang dag par rdzogs pa'i sangs rgyas kyis/ shes rab kyi pha rol du phyin pa 'di la brten te/ sems can pha rol dang / gang zag pha rol gyi sems tshad med pa la/ sems tshad med ces bya bar yang dag pa ji lta bzhin du rab tu mkhyen ce na/ rab 'byor 'di la de bzhin gshegs pa dgra bcom pa yang dag par rdzogs pa'i sangs rgyas kyis/ sems can pha rol dang / gang zag pha rol gyi sems gnas par yang dag par rjes su mi gzigs/ rnam par gnas pa dang / yongs su gnas pa dang / nye bar gnas par yang dag par rjes su mi gzigs so// de ci'i phyir zhe na/ rab 'byor sems kyi rgyud ni rten med cing tshad med pa ste/ sems kyi rgyud de dag la gang la gnas par bya ba'i rten med pa'i phyir te/ rab 'byor de ltar na de bzhin gshegs pa dgra bcom pa yang dag par rdzogs pa'i sangs rgyas kyis/ shes rab kyi pha rol du phyin pa 'di la brten te/ sems can pha rol dang / gang zag pha rol gyi sems tshad med pa la/ sems tshad med ces bya bar yang dag pa ji lta ba bzhin du rab tu mkhyen to// rab 'byor gzhan yang de bzhin gshegs pa dgra bcom pa yang dag par rdzogs pa'i sangs rgyas kyis/ shes rab kyi pha rol du phyin pa 'di la brten te/ sems can pha rol dang / gang zag pha rol gyi sems bstan du med pa la/ sems bstan du med ces bya bar yang dag pa ji lta ba bzhin du rab tu mkhyen to// rab 'byor ji ltar na de bzhin gshegs pa dgra bcom pa yang dag par rdzogs pa'i sangs rgyas kyis/ shes rab kyi pha rol du phyin pa zab mo 'di la brten te/ sems can pha rol dang / gang zag pha rol gyi sems bstan du med pa la/ sems bstan du med ces bya bar yang dag pa ji lta ba bzhin du rab tu mkhyen ce na/ rab 'byor 'di la de bzhin gshegs pa dgra bcom pa yang dag par rdzogs pa'i sangs rgyas kyis/ mtshan nyid med pa'i sems la/ rang gi mtshan nyid stong pa nyid kyi phyir/ mtshan nyid med pa'i sems shes bya bar yang dag pa ji lta ba bzhin du rab tu mkhyen te/ rab 'byor de ltar na de bzhin gshegs pa dgra bcom pa yang dag par rdzogs pa'i sangs rgyas kyis/ shes rab kyi pha rol du phyin pa zab mo 'di la brten te/ sems can pha rol dang / gang zag pha rol gyi sems bstan du med pa la bstan du med pa'i sems shes bya bar yang dag pa ji lta ba bzhin du rab tu mkhyen to// rab 'byor gzhan yang de bzhin gshegs pa dgra bcom pa yang dag par rdzogs pa'i sangs rgyas kyis/ shes rab kyi pha rol du phyin pa zab mo 'di la brten te/ sems can pha rol dang / gang zag pha rol gyi sems bltar med pa la bltar med pa'i sems shes bya bar yang dag pa ji lta ba bzhin du rab tu mkhyen to// rab 'byor ji ltar na de bzhin gshegs pa dgra bcom pa yang dag par rdzogs pa'i sangs rgyas kyis/ shes rab kyi pha rol du phyin pa zab mo 'di la brten te/ sems can pha rol dang / gang zag pha rol gyi sems bltar med pa la/ bltar med pa'i sems shes bya bar yang dag pa ji lta ba bzhin du rab tu mkhyen ce na/ rab 'byor 'di la de bzhin gshegs pa'i spyan lnga la/ sems can pha rol dang / gang zag pha rol gyi sems de dag snang bar mi 'gyur te/ rab 'byor de ltar na de bzhin gshegs pa dgra bcom pa yang dag par rdzogs pa'i sangs rgyas kyis/ shes rab kyi pha rol du phyin pa zab mo 'di la brten te/ sems can pha rol dang gang zag pha rol gyi sems bltar med pa la/ bltar med pa'i sems shes bya bar yang dag pa ji lta ba bzhin du rab tu mkhyen to// rab 'byor gzhan yang de bzhin gshegs pa dgra bcom pa yang dag par rdzogs pa'i sangs rgyas kyis/ shes rab kyi pha rol du phyin pa zab mo 'di la brten te/ sems can pha rol dang / gang zag pha rol gyi sems 'phro ba dang / 'du ba dang / bkram pa dang / bcum pa yang dag pa ji lta ba bzhin du rab tu mkhyen to// rab 'byor ji ltar na de bzhin gshegs pa dgra bcom pa yang dag par rdzogs pa'i sangs rgyas kyis/ shes rab kyi pha rol du phyin pa zab mo 'di la brten te/ sems can pha rol dang / gang zag pha rol gyi sems 'phro ba dang / 'du ba dang / bkram pa dang / bcum pa yang dag pa ji lta ba bzhin du rab tu mkhyen ce na/ rab 'byor 'di la de bzhin gshegs pa dgra bcom pa yang dag par rdzogs pa'i sangs rgyas kyis/ sems can pha rol dang / gang zag pha rol gyi sems 'phro ba dang / 'du ba dang / bkram pa dang / bcum pa gang ji snyed cig skye zhing 'byung ba de dag thams cad kyang gzugs la brten/ tshor ba dang 'du shes dang 'du byed dang / rnam par shes pa la brten pas skye zhing 'byung bar 'gyur ro zhes bya bar/ sems can pha rol dang / gang zag pha rol gyi sems de dag rab tu mkhyen to// rab 'byor de ltar na de bzhin gshegs pa dgra bcom pa yang dag par rdzogs pa'i sangs rgyas kyis/ shes rab kyi pha rol du phyin pa zab mo 'di la brten te/ sems can pha rol dang / gang zag pha rol gyi sems 'phro ba dang / 'du ba dang / bkram pa dang / bcum pa yang dag pa ji lta ba bzhin du rab tu mkhyen to// de la de bzhin gshegs pa dgra bcom pa yang dag par rdzogs pa'i sangs rgyas kyis/ sems can pha rol dang / gang zag pha rol gyi sems 'phro ba dang / 'du ba dang / bkram pa dang / bcum pa rnam pa 'di ltar rab tu mkhyen te/ bdag dang 'jig rten rtag ces bya ba de nyid bden gyi/ gzhan ni don med do ces bya ba de ni/ gzugs la gnas pa'o// de ni tshor ba dang 'du shes dang 'du byed dang / rnam par shes pa la gnas pa'o// bdag dang 'jig rten mi rtag ces bya ba de nyid bden gyi/ gzhan ni don med do zhes bya ba de ni gzugs la gnas pa'o// de ni tshor ba dang 'du shes dang 'du byed dang / rnam par shes pa la gnas pa'o// bdag dang 'jig rten rtag kyang rtag la/ mi rtag kyang mi rtag ces bya ba de nyid bden gyi/ gzhan ni don med do/ zhes bya ba de ni gzugs la gnas pa'o// de ni tshor ba dang 'du shes dang 'du byed dang / rnam par shes pa la gnas pa'o// bdag dang 'jig rten ni rtag pa 'ang ma yin/ mi rtag pa 'ang ma yin/ zhes bya ba de nyid bden gyi/ gzhan ni don med pa'o zhes bya ba de ni gzugs la gnas pa'o// de ni tshor ba dang 'du shes dang 'du byed dang / rnam par shes pa la gnas pa'o// bdag dang 'jig rten ni mtha' dang ldan pa zhes bya ba de nyid bden gyi/ gzhan ni don med do// zhes bya ba de ni gzugs la gnas pa'o// de ni tshor ba dang 'du shes dang 'du byed dang / rnam par shes pa la gnas pa'o/ bdag dang 'jig rten ni mtha' dang mi ldan pa zhes bya ba de nyid bden gyi/ gzhan ni don med do zhes bya ba de ni gzugs la gnas pa'o// de ni tshor ba dang 'du shes dang 'du byed dang / rnam par shes pa la gnas pa'o// bdag dang 'jig rten ni mtha' dang ldan pa yang yin la/ mtha' dang mi ldan pa yang yin zhes bya ba de nyid bden gyi/ gzhan ni don med do zhes bya ba de ni gzugs la gnas pa'o// de ni tshor ba dang 'du shes dang 'du byed dang / rnam par shes pa la gnas pa'o// bdag dang 'jig rten ni mtha' dang ldan pa yang ma yin/ mtha' dang mi ldan pa yang ma yin zhes bya ba de nyid bden gyi/ gzhan ni don med do zhes bya ba de ni gzugs la gnas pa'o// de ni tshor ba dang 'du shes dang 'du byed dang / rnam par shes pa la gnas pa'o// lus de srog dang ldan zhes bya ba de nyid bden gyi/ gzhan ni don med do zhes bya ba de ni gzugs la gnas pa'o// de ni tshor ba dang 'du shes dang 'du byed dang / rnam par shes pa la gnas pa'o// srog kyang gzhan la lus kyang gzhan zhes bya ba de nyid bden gyi/ gzhan ni don med do zhes bya ba de ni gzugs la gnas pa'o// de ni tshor ba dang 'du shes dang 'du byed dang / rnam par shes pa la gnas pa'o// de bzhin gshegs pa grongs nas yod ces bya ba de nyid bden gyi/ gzhan ni don med do zhes bya ba de ni gzugs la gnas pa'o// de ni tshor ba dang 'du shes dang 'du byed dang / rnam par shes pa la gnas pa'o// de ltar de bzhin gshegs pa grongs nas med ces bya ba dang / de bzhin gshegs pa grongs nas yod kyang yod la med kyang med ces bya ba dang / de bzhin gshegs pa grongs nas yod par 'gyur ba yang ma yin/ med par 'gyur ba yang ma yin zhes bya ba de nyid bden gyi/ gzhan ni don med do zhes bya ba de ni gzugs la gnas pa'o// de ni tshor ba dang 'du shes dang 'du byed dang / rnam par shes pa la gnas pa'o// zhes bya bar rab tu mkhyen te/ rab 'byor de ltar na de bzhin gshegs pa dgra bcom pa yang dag par rdzogs pa'i sangs rgyas kyis/ shes rab kyi pha rol du phyin pa zab mo 'di la brten te/ sems can pha rol dang / gang zag pha rol gyi sems 'phro ba dang / 'du ba dang / bkram pa dang / bcum pa yang dag pa ji lta ba bzhin du rab tu mkhyen to// rab 'byor gzhan yang de bzhin gshegs pas/ shes rab kyi pha rol du phyin pa zab mo 'di la brten te/ gzugs mkhyen to// gzugs ji ltar mkhyen ce na/ de bzhin nyid dang / ma nor ba de bzhin nyid 'gyur ba med cing rnam par rtog pa med la/ mtshan ma med cing byed pa med de/ spros pa med cing dmigs su med pa de ltar mkhyen to// tshor ba dang 'du shes dang 'du byed dang rnam par shes pa mkhyen to// rnam par shes pa ji ltar mkhyen ce na/ de bzhin nyid dang ma nor ba de bzhin nyid 'gyur ba med cing rnam par rtog pa med la/ mtshan ma med cing byed pa med de/ spros pa med cing dmigs su med pa de ltar mkhyen to// rab 'byor de bzhin du de bzhin gshegs pas shes rab kyi pha rol du phyin pa zab mo 'di la brten te/ sems can pha rol dang / gang zag pha rol gyi sems 'phro ba dang / 'du ba dang / bkram pa dang / bcum pa rnams kyang de bzhin nyid ji lta ba de bzhin du rab tu mkhyen to// ma nor ba de bzhin nyid dang / 'gyur ba med pa dang / rnam par rtog pa med pa dang / mtshan ma med pa dang / byed pa med pa dang / spros pa med pa dang / dmigs su med pa ji lta ba de bzhin du mkhyen to// de ltar na 'phro ba dang 'du ba dang bkram pa dang bcum pa'i de bzhin nyid gang yin pa de ni/ phung po'i de bzhin nyid do// phung po'i de bzhin nyid gang yin pa de ni/ skye mched kyi de bzhin nyid do// skye mched kyi de bzhin nyid gang yin pa de ni/ khams kyi de bzhin nyid do// khams kyi de bzhin nyid gang yin pa de ni/ rten cing 'brel bar 'byung ba'i de bzhin nyid do// rten cing 'brel bar 'byung ba'i de bzhin nyid gang yin pa de ni/ chos thams cad kyi de bzhin nyid do// chos thams cad kyi de bzhin nyid gang yin pa de ni/ pha rol du phyin pa drug gi de bzhin nyid do// pha rol du phyin pa drug gi de bzhin nyid gang yin pa de ni/ stong pa nyid thams cad kyi de bzhin nyid do// stong pa nyid thams cad kyi de bzhin nyid gang yin pa de ni/ byang chub kyi phyogs kyi chos sum cu rtsa bdun gyi de bzhin nyid do// byang chub kyi phyogs kyi chos sum cu rtsa bdun gyi de bzhin nyid gang yin pa de ni/ bsam gtan bzhi'i de bzhin nyid do// bsam gtan bzhi'i de bzhin nyid gang yin pa de ni/ tshad med pa bzhi'i de bzhin nyid do// tshad med pa bzhi'i de bzhin nyid gang yin pa de ni/ gzugs med pa'i snyoms par 'jug pa bzhi'i de bzhin nyid do// gzugs med pa'i snyoms par 'jug pa bzhi'i de bzhin nyid gang yin pa de ni/ mngon par shes pa lnga'i de bzhin nyid do// mngon par shes pa lnga'i de bzhin nyid gang yin pa de ni/ rnam par thar pa brgyad kyi de bzhin nyid do// rnam par thar pa brgyad kyi de bzhin nyid gang yin pa de ni/ mthar gyis gnas pa'i snyoms par 'jug pa dgu'i de bzhin nyid do// mthar gyis gnas pa'i snyoms bar 'jug pa dgu'i de bzhin nyid gang yin pa de ni/ rnam par thar pa'i sgo stong pa nyid dang / mtshan ma med pa dang / smon pa med pa'i de bzhin nyid do// rnam par thar pa'i sgo stong pa nyid dang / mtshan ma med pa dang / smon pa med pa'i de bzhin nyid gang yin pa de ni/ de bzhin gshegs pa'i stobs bcu'i de bzhin nyid do// de bzhin gshegs pa'i stobs bcu'i de bzhin nyid gang yin pa de ni/ mi 'jigs pa bzhi'i de bzhin nyid do// mi 'jigs pa bzhi'i de bzhin nyid gang yin pa de ni/ so so yang dag par rig pa bzhi'i de bzhin nyid do// so so yang dag par rig pa bzhi'i de bzhin nyid gang yin pa de ni/ byams pa chen po'i de bzhin nyid do// byams pa chen po'i de bzhin nyid gang yin pa de ni/ snying rje chen po'i de bzhin nyid do// snying rje chen po'i de bzhin nyid gang yin pa de ni/ sangs rgyas kyi chos ma 'dres pa brgyad kyi de bzhin nyid do// sangs rgyas kyi chos ma 'dres pa brgyad kyi de bzhin nyid gang yin pa de ni/ rnam pa thams cad mkhyen pa nyid kyi de bzhin nyid do// rnam pa thams cad mkhyen pa nyid kyi de bzhin nyid gang yin pa de ni/ dge ba'i chos rnams kyi de bzhin nyid do// dge ba'i chos rnams kyi de bzhin nyid gang yin pa de ni/ mi dge ba'i chos rnams kyi de bzhin nyid do// mi dge ba'i chos rnams kyi de bzhin nyid gang yin pa de ni/ 'jig rten pa'i chos rnams kyi de bzhin nyid do// 'jig rten pa'i chos rnams kyi de bzhin nyid gang yin pa de ni/ 'jig rten las 'das pa'i chos rnams kyi de bzhin nyid do// 'jig rten las 'das pa'i chos rnams kyi de bzhin nyid gang yin pa de ni/ zag pa dang bcas pa'i chos rnams kyi de bzhin nyid do// zag pa dang bcas pa'i chos rnams kyi de bzhin nyid gang yin pa de ni/ zag pa med pa'i chos rnams kyi de bzhin nyid do// zag pa med pa'i chos rnams kyi de bzhin nyid gang yin pa de ni/ 'das pa dang / ma 'ongs pa dang / da ltar byung ba'i chos rnams kyi de bzhin nyid do// 'das pa dang / ma 'ongs pa dang / da ltar byung ba'i chos rnams kyi de bzhin nyid gang yin pa de ni/ 'dus byas dang / 'dus ma byas kyi chos rnams kyi de bzhin nyid do// 'dus byas dang / 'dus ma byas kyi chos rnams kyi de bzhin nyid gang yin pa de ni/ rgyun du zhugs pa'i 'bras bu'i de bzhin nyid do// rgyun du zhugs pa'i 'bras bu'i de bzhin nyid gang yin pa de ni/ lan cig phyir 'ong ba'i 'bras bu'i de bzhin nyid do// lan cig phyir 'ong ba'i 'bras bu'i de bzhin nyid gang yin pa de ni/ phyir mi 'ong ba'i 'bras bu'i de bzhin nyid do// phyir mi 'ong ba'i 'bras bu'i de bzhin nyid gang yin pa de ni/ dgra bcom pa nyid kyi de bzhin nyid do// dgra bcom pa nyid kyi de bzhin nyid gang yin pa de ni/ rang byang chub kyi de bzhin nyid do// rang byang chub kyi de bzhin nyid gang yin pa de ni/ bla na med pa yang dag par rdzogs pa'i byang chub kyi de bzhin nyid do// bla na med pa yang dag par rdzogs pa'i byang chub kyi de bzhin nyid gang yin pa de ni/ de bzhin gshegs pa'i de bzhin nyid do/ de bzhin gshegs pa'i de bzhin nyid gang yin pa de ni/ de bzhin nyid gcig pa nyid de tha mi dad pa'i de bzhin nyid do// tha mi dad pa'i de bzhin nyid gang yin pa de ni/ mi zad pa ste mi zad pa'i phyir gnyis su med de/ gnyis su byar med do// rab 'byor de ni chos thams cad kyi de bzhin nyid de/ de bzhin gshegs pas shes rab kyi pha rol du phyin pa 'di la brten te/ mngon par rdzogs par sangs rgyas so// rab 'byor de lta bas na shes rab kyi pha rol du phyin pa zab mo 'di ni/ de bzhin gshegs pa bskyed pa'o// 'jig rten 'di ston pa'o// rab 'byor de ltar na de bzhin gshegs pa dgra bcom pa yang dag par rdzogs pa'i sangs rgyas kyis/ chos thams cad kyi de bzhin nyid thugs su chud do// ma nor ba de bzhin nyid dang / gzhan ma yin pa de bzhin nyid thugs su chud do// de bzhin nyid des na de bzhin gshegs pa dgra bcom pa yang dag par rdzogs pa'i sangs rgyas shes bya'o// rab 'byor gyis gsol pa/ bcom ldan 'das 'di lta ste/ chos thams cad kyi de bzhin nyid dang / ma nor ba de bzhin nyid dang / gzhan ma lags pa de bzhin nyid 'di ni zab pa ste/ bcom ldan 'das chos thams cad kyi de bzhin nyid dang / ma nor ba de bzhin nyid dang / gzhan ma lags pa de bzhin nyid des na/ sangs rgyas bcom ldan 'das rnams kyi byang chub brjod cing smos so// bcom ldan 'das slar mi ldog pa'i byang chub sems dpa' sems dpa' chen po rnams dang / gang zag lta ba phun sum tshogs pa rnams dang / dgra bcom pa zag pa zad pa rnams ma gtogs par su zhig 'di la mos par 'gyur/ bcom ldan 'das de bzhin gshegs pas chos de dag mngon par sangs rgyas nas/ sems can rnams la gsungs pa ni shin du zab bo// bcom ldan 'das kyis bka' stsal pa/ rab 'byor de ni 'di ltar de bzhin nyid mi zad pa ste/ ci'i phyir mi zad ce na/ chos thams cad ni mi zad pa'i phyir te/ de bzhin nyid de ni de bzhin gshegs pa dgra bcom pa yang dag par rdzogs pa'i sangs rgyas kyis/ bla na med pa yang dag par rdzogs pa'i byang chub tu mngon par rdzogs par sangs rgyas nas/ sems can rnams la gsungs te/ 'di ltar chos thams cad kyi de bzhin nyid do// shes rab kyi pha rol tu phyin pa stong phrag nyi shu lnga pa las/ le'u sum cu gnyis pa'o// // de nas stong gsum gyi stong chen po'i 'jig rten gyi khams 'di'i 'dod pa na spyod pa dang / gzugs yod pa na spyod pa'i lha'i bu gang ji snyed pa de dag lha rdzas kyi tsan dan gyi phye mas mngon par 'thor zhing // bcom ldan 'das gang na ba der dong ste phyin nas/ bcom ldan 'das kyi zhabs gnyis la mgo bos phyag 'tshal te phyogs gcig tu 'khod do// phyogs gcig tu 'khod nas/ 'dod pa na spyod pa dang / gzugs yod pa na spyod pa'i lha'i bu gang ji snyed pa de dag gis/ bcom ldan 'das la 'di skad ces gsol to// bcom ldan 'das shes rab kyi pha rol du phyin pa zab mo bshad na/ bcom ldan 'das shes rab kyi pha rol du phyin pa zab mo'i mtshan nyid ji lta bu lags/ bcom ldan 'das kyis bka' stsal pa/ lha'i bu dag shes rab kyi pha rol du phyin pa zab mo 'di ni stong pa nyid kyi mtshan nyid do// lha'i bu dag shes rab kyi pha rol du phyin pa zab mo 'di ni mtshan ma med pa'i mtshan nyid do// lha'i bu dag shes rab kyi pha rol du phyin pa zab mo 'di ni/ smon pa med pa'i mtshan nyid do// lha'i bu dag shes rab kyi pha rol du phyin pa zab mo 'di ni/ mngon par 'du bya ba med pa'i mtshan nyid do// lha'i bu dag shes rab kyi pha rol du phyin pa zab mo 'di ni/ skye ba med pa'i mtshan nyid do// lha'i bu dag shes rab kyi pha rol du phyin pa zab mo 'di ni/ 'gag pa med pa'i mtshan nyid do// lha'i bu dag shes rab kyi pha rol du phyin pa zab mo 'di ni/ nyon mongs pa med pa'i mtshan nyid do// lha'i bu dag shes rab kyi pha rol du phyin pa zab mo 'di ni/ rnam par byang ba med pa'i mtshan nyid do// lha'i bu dag shes rab kyi pha rol du phyin pa zab mo 'di ni/ dngos po med pa'i mtshan nyid do// lha'i bu dag shes rab kyi pha rol du phyin pa zab mo 'di ni/ ngo bo nyid med pa'i mtshan nyid do// lha'i bu dag shes rab kyi pha rol du phyin pa zab mo 'di ni/ dngos po med pa'i ngo bo nyid kyi mtshan nyid do// lha'i bu dag shes rab kyi pha rol du phyin pa zab mo 'di ni/ mi gnas pa'i mtshan nyid do// lha'i bu dag shes rab kyi pha rol du phyin pa zab mo 'di ni/ nam mkha'i mtshan nyid do// lha'i bu dag shes rab kyi pha rol du phyin pa zab mo 'di ni/ mtshan nyid de lta bu yin yang // de bzhin gshegs pas 'jig rten gyi brdar bka' stsal te/ don dam par ni ma yin no// lha'i bu dag mtshan nyid de dag ni lha dang / mi dang / lha ma yin du bcas pa'i 'jig rten gyis gzhan du bya bar mi nus so// de ci'i phyir zhe na/ lha dang / mi dang / lha ma yin du bcas pa'i 'jig rten yang mtshan nyid der zad de// lha'i bu dag mtshan nyid ni mtshan nyid gzhan du mi byed do// mtshan nyid ni mtshan nyid shes par mi byed do// mtshan nyid ni mtshan nyid med pa shes par mi byed do// mtshan nyid med pa ni mtshan nyid med pa shes par mi byed do// de ltar na mtshan nyid dang / mtshan nyid med pa dang / mtshan nyid yod pa dang / mtshan nyid med pa de gnyis ka la yang gang gis shes par bya ba dang / gang shes par bya ba dang / gang shes par byed pa de lta bu mi srid do// lha'i bu dag mtshan nyid de dag ni gzugs kyis 'dus byas pa ma yin no// tshor ba dang / 'du shes dang / 'du byed dang / rnam par shes pas 'dus byas pa ma yin no// skye mched dang khams dang / rten cing 'brel bar 'byung bas 'dus byas pa ma yin no// sbyin pa'i pha rol du phyin pas 'dus byas pa ma yin no// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pas 'dus byas pa ma yin no// stong pa nyid thams cad kyis 'dus byas pa ma yin no// byang chub kyi phyogs kyi chos rnams kyis 'dus byas pa ma yin no// 'phags pa'i bden pa rnams kyis 'dus byas pa ma yin no// bsam gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad kyis 'dus byas pa ma yin no// rnam pa thams cad mkhyen pa nyid kyi bar gyis 'dus byas pa ma yin no// lha'i bu dag mtshan nyid de dag ni mi'am/ mi ma yin pa'am/ zag pa dang bcas pa'am/ zag pa med pa'am/ 'jig rten pa'am/ 'jig rten las 'das pa'am/ 'dus byas sam// 'dus ma byas kyis ma yin te/ lha'i bu dag la la zhig 'di skad du nam mkha'i mtshan nyid gang yin zhes zer na/ ci de yang dag par smra bas/ yang dag par smra ba yin nam/ gsol pa/ bcom ldan 'das de ni ma lags te/ yang dag par smra bas/ yang dag par smra ba ma lags so// de ci'i slad du zhe na/ bcom ldan 'das 'dus ma bgyis pa'i slad du nam mkha' la ni mtshan nyid gang yang ma mchis so/ bcom ldan 'das kyis bka' stsal pa/ lha'i bu dag de bzhin gshegs pa rnams byung yang rung // de bzhin gshegs pa rnams ma byung yang rung ste/ mtshan nyid med pa'i dbyings de ni de bzhin du gnas so// mtshan nyid med pa'i dbyings ji lta ba bzhin du gnas pa de ni/ de bzhin gshegs pas ma nor bar mngon par sangs rgyas te/ de'i phyir de bzhin gshegs pa zhes bya'o// de nas 'dod pa na spyod pa dang / gzugs yod pa na spyod pa'i lha'i bu de dag gis bcom ldan 'das la 'di skad ces gsol to// bcom ldan 'das mtshan nyid de dag mngon par rdzogs par sangs rgyas pas/ de bzhin gshegs pa'i ye shes gzigs pa chos thams cad la thogs pa ma mchis par 'jug cing mtshan nyid de dag la zhugs pas/ de bzhin gshegs pa dgra bcom pa yang dag par rdzogs pa'i sangs rgyas kyis/ shes rab kyi pha rol du phyin pa mtshan nyid thams cad kyi chags pa las 'das pa 'di mngon par rdzogs par sangs rgyas te/ mngon par rdzogs par sangs rgyas nas kyang // shes rab kyi pha rol du phyin pa yang dag par bstan pas/ mtshan nyid rnams rab tu bstan pa ni/ de bzhin gshegs pas/ mtshan nyid zab mo mngon par rdzogs par sangs rgyas so// bcom ldan 'das de ltar shes rab kyi pha rol du phyin pa zab mo de bzhin gshegs pa dgra bcom pa yang dag par rdzogs pa'i sangs rgyas rnams kyi spyod yul du gyur te/ de la spyad pas de bzhin gshegs pa dgra bcom pa yang dag par rdzogs pa'i sangs rgyas kyis/ bla na med pa yang dag par rdzogs pa'i byang chub tu mngon par rdzogs par sangs rgyas te/ bla na med pa yang dag par rdzogs pa'i byang chub tu mngon par rdzogs par sangs rgyas nas kyang // mtshan nyid thams cad rab tu dbye bar mdzad de/ 'di ltar gzugs kyi mtshan nyid dang / tshor ba dang 'du shes dang 'du byed dang rnam par shes pa'i mtshan nyid dang / skye mched kyi mtshan nyid dang khams kyi mtshan nyid dang rten cing 'brel bar 'byung ba'i mtshan nyid dang / rnam pa thams cad mkhyen pa nyid kyi bar gyi mtshan nyid rab tu dbye ba mdzad pa ngo mtshar che'o// de skad ces gsol pa dang / bcom ldan 'das kyis 'dod pa na spyod pa dang / gzugs yod pa na spyod pa'i lha'i bu rnams la bka' stsal pa/ lha'i bu dag gzugs ni gzhig tu rung ba'i mtshan nyid de/ de ni de bzhin gshegs pas mtshan nyid med par mngon par rdzogs par sangs rgyas so// de bzhin du tshor ba ni myong ba'i mtshan nyid/ 'du shes ni 'dzin pa'i mtshan nyid/ 'du byed ni mngon par 'du byed pa'i mtshan nyid/ rnam par shes pa ni so so'i bye brag shes pa'i mtshan nyid de/ de ni de bzhin gshegs pas mtshan nyid med par mngon par rdzogs par sangs rgyas so// phung po rnams ni sdug bsngal gyi mtshan nyid/ khams rnams ni gdug pa'i mtshan nyid de/ de dag ni de bzhin gshegs pas mtshan nyid med par mngon par rdzogs par sangs rgyas so// skye mched rnams ni 'byung ba'i sgo'i mtshan nyid de/ de dag ni de bzhin gshegs bas mtshan nyid med par mngon par rdzogs par sangs rgyas so// rten cing 'brel bar 'byung ba ni 'du 'phrod kyi mtshan nyid de/ de dag ni de bzhin gshegs pas mtshan nyid med par mngon par rdzogs par sangs rgyas so// lha'i bu dag sbyin pa'i pha rol du phyin pa ni yongs su gtong ba'i mtshan nyid de/ de ni de bzhin gshegs pas mtshan nyid med par mngon par rdzogs par sangs rgyas so// tshul khrims kyi pha rol du phyin pa ni gdung ba med pa'i mtshan nyid/ bzod pa'i pha rol du phyin pa ni 'khrug pa med pa'i mtshan nyid/ brtson 'grus kyi pha rol du phyin pa ni thub pa med pa'i mtshan nyid/ bsam gtan gyi pha rol du phyin pa ni yang dag par sdud pa'i mtshan nyid/ shes rab kyi pha rol du phyin pa ni chags pa med pa'i mtshan nyid de/ de dag ni de bzhin gshegs pas mtshan nyid med par mngon par rdzogs par sangs rgyas so// bsam gtan bzhi dang tshad med pa bzhi dang gzugs med pa'i snyoms par 'jug pa bzhi dag ni mi 'khrugs pa'i mtshan nyid de/ de dag ni de bzhin gshegs pas mtshan nyid med par mngon par rdzogs par sangs rgyas so// byang chub kyi phyogs kyi chos sum cu rtsa bdun ni 'byung ba'i mtshan nyid de/ de dag ni de bzhin gshegs pas mtshan nyid med par mngon par rdzogs par sangs rgyas so// rnam par thar pa'i sgo stong pa nyid ni dben pa'i mtshan nyid de/ de dag ni de bzhin gshegs pas mtshan nyid med par mngon par rdzogs par sangs rgyas so// rnam par thar pa'i sgo mtshan ma med pa ni zhi ba'i mtshan nyid de/ de ni de bzhin gshegs pas mtshan nyid med par mngon par rdzogs par sangs rgyas so// rnam par thar pa'i sgo smon pa med pa ni sdug bsngal sel ba'i mtshan nyid de/ de ni de bzhin gshegs pas mtshan nyid med par mngon par rdzogs par sangs rgyas so// rnam par thar pa rnams ni 'grel ba'i mtshan nyid de/ de dag ni de bzhin gshegs pas mtshan nyid med par mngon par rdzogs par sangs rgyas so// stobs rnams ni shin du rnam par gdon mi za ba'i mtshan nyid/ mi 'jigs pa rnams ni shin du brtan pa'i mtshan nyid/ so so yang dag par rig pa rnams ni yongs su mi chod pa'i mtshan nyid/ byams pa chen po ni phan par sgrub pa'i mtshan nyid/ snying rje chen po ni skyob pa'i mtshan nyid/ dga' ba chen po ni rab tu dga' ba'i mtshan nyid/ btang snyoms chen po ni ma 'dres pa'i mtshan nyid/ sangs rgyas kyi chos ma 'dres pa brgyad ni mi 'phrogs pa'i mtshan nyid de/ de dag ni de bzhin gshegs pas mtshan nyid med par mngon par rdzogs par sangs rgyas so// rnam pa thams cad mkhyen pa nyid kyi ye shes ni mngon sum gyi mtshan nyid de/ de ni de bzhin gshegs pas mtshan nyid med par mngon par rdzogs par sangs rgyas so// lha'i bu dag de ltar de bzhin gshegs pas chos thams cad mtshan nyid med par mngon par rdzogs par sangs rgyas pas/ de'i phyir na de bzhin gshegs pa ni chags pa mi mnga' ba'i ye shes can zhes bya'o// de nas bcom ldan 'das kyis tshe dang ldan pa rab 'byor la 'di skad ces bka' stsal to// rab 'byor shes rab kyi pha rol du phyin pa ni de bzhin gshegs pa skyed pa ste/ shes rab kyi pha rol du phyin pa ni 'jig rten ston pa'o// de'i phyir de bzhin gshegs pa dgra bcom pa yang dag par rdzogs pa'i sangs rgyas ni 'di lta ste/ shes rab kyi pha rol du phyin pa'i chos 'di la brten cing rnam par spyod do// chos de la rim gror mdzad cing mchod pa mdzad do// shes rab kyi pha rol du phyin pa la de bzhin gshegs pa rim gro mdzad pa dang bkur bsti mdzad pa dang bsti stang mdzad pa dang / mchod pa mdzad pa de ni chos dang ldan pa ste/ de ci'i phyir zhe na/ rab 'byor sangs rgyas bcom ldan 'das rnams ni/ shes rab kyi pha rol du phyin pa 'di las byung ste/ rab 'byor de bzhin gshegs pa dgra bcom pa yang dag par rdzogs pa'i sangs rgyas ni byas pa mkhyen pa'o// de bzhin gshegs pa dgra bcom pa yang dag par rdzogs pa'i sangs rgyas ni byas pa dgongs pa'o// rab 'byor gang la la zhig yang dag par smra bas byas pa shes shing byas pa dran pa'o zhes smra na/ de bzhin gshegs pa la byas pa mkhyen cing byas pa dgongs pa'o zhes yang dag par smra bas/ yang dag par smra'o// rab 'byor ji ltar na de bzhin gshegs pas byas pa mkhyen cing byas pa dgongs pa yin zhe na/ rab 'byor de ni de bzhin gshegs pa dgra bcom pa yang dag par rdzogs pa'i sangs rgyas theg pa gang gis byon pa dang / lam gang gis bla na med pa yang dag par rdzogs pa'i byang chub tu mngon par rdzogs par sangs rgyas par gyur pa'i theg pa de nyid dang lam de nyid la/ de bzhin gshegs pa rim gro mdzad pa dang / bkur bsti mdzad pa dang bsti stang mdzad pa dang mchod pa mdzad pa dang / yongs su bsrung ba mdzad pa'i phyir te/ rab 'byor de ni de bzhin gshegs pa'i byas pa mkhyen pa dang / byas pa dgongs par blta'o// rab 'byor gzhan yang de bzhin gshegs pas chos thams cad mtshan ma med pa la brten te/ byed pa po med pa'i phyir/ chos thams cad ma byas par mngon par rdzogs par sangs rgyas so// lus med pa'i phyir ma byas par mngon par rdzogs par sangs rgyas so// rab 'byor de ltar de bzhin gshegs pas shes rab kyi pha rol du phyin pa la brten te/ chos thams cad la bya ba med par mngon par rdzogs par sangs rgyas pa de ni// de bzhin gshegs pa'i byas pa mkhyen pa dang byas pa dgongs pa'o// rab 'byor gzhan yang shes rab kyi pha rol du phyin pa la brten te/ de bzhin gshegs pa dgra bcom pa yang dag par rdzogs pa'i sangs rgyas kyi ye shes byas pa med pa// chos thams cad la 'jug pa med pa'i brdas 'jug ste/ rab 'byor rnam grangs des na/ shes rab kyi pha rol du phyin pa ni de bzhin gshegs pa bskyed pa'o// 'jig rten 'di ston pa'o// rab 'byor gyis gsol pa/ bcom ldan 'das de ltar chos thams cad la shes pa po ma mchis shing // mthong ba po ma mchis na/ ji ltar na shes rab kyi pha rol du phyin pa de bzhin gshegs pa bskyed cing 'jig rten 'di ston pa lags/ bcom ldan 'das kyis bka' stsal pa/ rab 'byor de de bzhin no// de de bzhin te/ chos thams cad ni shes pa po med cing mthong ba po med pa'o// rab 'byor chos thams cad ni stong pa gsog gsob dbang med pa/ snying po med pa ste/ rab 'byor rnam grangs des na chos thams cad ni shes pa po med cing mthong ba po med pa'o// rab 'byor gzhan yang chos thams cad ni shes pa po med cing mthong ba po med pa ste/ rab 'byor ji ltar na chos thams cad shes pa po med cing mthong ba po med pa yin zhe na/ rab 'byor chos thams cad ni mi gnas shing khongs su chud pa ma yin pa ste/ rab 'byor rnam grangs des na chos thams cad shes pa po med cing mthong ba po med pa ste/ rab 'byor de ltar na shes rab kyi pha rol du phyin pa de bzhin gshegs pa skyed cing 'jig rten 'di ston pa'o// de yang gzugs mthong ba med pa'i phyir ston pa'o// tshor ba dang 'du shes dang 'du byed dang / rnam par shes pa mthong ba po med pa'i phyir ston pa'o// skye mched dang khams dang rten cing 'brel bar 'byung ba mthong ba med pa'i phyir ston pa'o// rnam pa thams cad mkhyen pa nyid kyi bar du mthong ba med pa'i phyir ston pa'o// rab 'byor de ltar na shes rab kyi pha rol du phyin pa de bzhin gshegs pa skyed cing 'jig rten ston pa'o// gsol pa/ bcom ldan 'das ji ltar na gzugs mthong ba ma mchis pa'i slad du ston pa lags/ ji ltar na tshor ba dang 'du shes dang 'du byed dang / rnam par shes pa mthong ba ma mchis pa'i slad du ston pa lags/ ji ltar na skye mched dang khams dang rten cing 'brel bar 'byung ba mthong ba ma mchis pa'i slad du ston pa lags/ ji ltar na rnam pa thams cad mkhyen pa nyid kyi bar du mthong ba ma mchis pa'i slad du ston pa lags// // shes rab kyi pha rol du phyin pa stong phrag nyi shu lnga pa/ bam po bzhi bcu drug pa/ bcom ldan 'das kyis bka' stsal pa/ rab 'byor nam gzugs la dmigs pa'i rnam par shes pa mi 'byung ba'i tshe/ gzugs mthong ba med pa'i phyir ston pa'o// nam tshor ba dang 'du shes dang 'du byed dang / rnam par shes pa la dmigs pa'i rnam par shes pa mi 'byung ba'i tshe/ rnam par shes pa mthong ba med pa'i phyir ston pa'o// nam skye mched dang khams dang rten cing 'brel bar 'byung ba la dmigs pa'i rnam par shes pa mi 'byung ba'i tshe/ rten cing 'brel bar 'byung ba mthong ba med pa'i phyir ston pa'o// nam pha rol du phyin pa rnams la dmigs pa'i rnam par shes pa mi 'byung ba'i tshe/ pha rol du phyin pa rnams mthong ba med pa'i phyir ston pa'o// nam stong pa nyid thams cad dang / byang chub kyi phyogs kyi chos sum cu rtsa bdun dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang gzungs kyi sgo dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / snying rje chen po dang / sangs rgyas kyi chos ma 'dres pa brgyad la dmigs pa'i rnam par shes pa mi 'byung ba'i tshe/ sangs rgyas kyi chos ma 'dres pa brgyad mthong ba med pa'i phyir ston pa'o// nam rnam pa thams cad mkhyen pa nyid kyi bar la dmigs pa'i rnam par shes pa mi 'byung ba'i tshe/ rnam pa thams cad mkhyen pa nyid mthong ba med pa'i phyir ston pa'o// rab 'byor de ltar na shes rab kyi pha rol du phyin pa zab mo 'di de bzhin gshegs pa skyed cing 'jig rten ston pa'o// rab 'byor gzhan yang ji ltar na shes rab kyi pha rol du phyin pa de bzhin gshegs pa skyed cing 'jig rten ston pa yin zhe na/ rab 'byor 'di la shes rab kyi pha rol du phyin pa ni 'jig rten du stong pa zhes rjod de/ 'jig rten du ci stong pa zhes rjod ce na/ phung po lnga stong ngo zhes bya bar 'jig rten du rjod do// skye mched bcu gnyis stong ngo zhes bya bar 'jig rten du rjod do// khams brgyad stong ngo zhes bya bar 'jig rten du rjod do// rten cing 'brel bar 'byung ba'i yan lag bcu gnyis stong ngo zhes bya bar 'jig rten du rjod do// pha rol du phyin pa drug stong ngo zhes bya bar 'jig rten du rjod do// nang stong pa nyid stong ngo zhes bya bar 'jig rten du rjod do// dngos po med pa'i ngo bo nyid stong pa nyid kyi bar du stong ngo zhes bya bar 'jig rten du rjod do// byang chub kyi phyogs kyi chos sum cu rtsa bdun stong ngo zhes bya bar 'jig rten du rjod do// 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad stong ngo zhes bya bar 'jig rten du rjod do// rnam pa thams cad mkhyen pa nyid kyi bar du stong ngo zhes bya bar 'jig rten du rjod do// rab 'byor de ltar na shes rab kyi pha rol du phyin pa de bzhin gshegs pa skyed cing 'jig rten ston pa'o// rab 'byor gzhan yang shes rab kyi pha rol du phyin pa ni de bzhin gshegs pa la 'jig rten stong zhes bya bar ston na/ 'jig rten stong zhes bya bar rjod/ 'jig rten stong zhes bya bar shes par byed de/ rab 'byor de ltar na shes rab kyi pha rol du phyin pa ni de bzhin gshegs pa skyed cing 'jig rten ston pa'o// rab 'byor gzhan yang shes rab kyi pha rol du phyin pa ni de bzhin gshegs pa la 'jig rten stong zhes bya bar ston te/ 'jig rten ji ltar stong zhes bya bar ston ce na/ 'jig rten na phung po stong zhes bya bar ston to// 'jig rten na skye mched dang / khams dang / rten cing 'brel bar 'byung ba stong ngo zhes bya bar ston to// 'jig rten na pha rol du phyin pa drug dang / nang stong pa nyid dang / phyi stong pa nyid dang / phyi nang stong pa nyid dang / dngos po med pa'i ngo bo nyid stong pa nyid kyi bar dang / byang chub kyi phyogs kyi chos sum cu rtsa bdun stong zhes bya bar ston to// 'jig rten na 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams stong zhes bya bar ston to// 'jig rten na de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang snying rje chen po dang / sangs rgyas kyi chos ma 'dres pa brgyad stong zhes bya bar ston to// 'jig rten na rnam pa thams cad mkhyen pa nyid kyi bar du stong zhes bya bar ston to// rab 'byor de ltar na shes rab kyi pha rol du phyin pa de bzhin gshegs pa skyed cing 'jig rten ston to// rab 'byor gzhan yang shes rab kyi pha rol du phyin pa ni de bzhin gshegs pa la 'jig rten bsam gyis mi khyab ces bya bar ston te/ ji ltar 'jig rten bsam gyis mi khyab ces bya bar ston ce na/ phung po'i 'jig rten bsam gyis mi khyab ces bya bar ston to// skye mched dang khams dang rten cing 'brel par 'byung ba'i 'jig rten bsam gyis mi khyab ces bya bar ston to// rnam pa thams cad mkhyen pa nyid kyi bar gyi 'jig rten bsam gyis mi khyab ces bya bar ston to// rab 'byor gzhan yang shes rab kyi pha rol du phyin pa zab mo 'di ni/ de bzhin gshegs pa la 'jig rten dben zhes bya bar ston te/ 'jig rten ji ltar dben zhes bya bar ston ce na/ phung po'i 'jig rten dben zhes bya bar ston to// skye mched dang khams dang rten cing 'brel bar 'byung ba'i 'jig rten dben zhes bya bar ston to// rnam pa thams cad mkhyen pa nyid kyi bar gyi 'jig rten dben zhes bya bar ston to// rab 'byor de ltar na shes rab kyi pha rol du phyin pa de bzhin gshegs pa skyed cing 'jig rten ston to// rab 'byor gzhan yang shes rab kyi pha rol du phyin pa ni/ de bzhin gshegs pa la 'jig rten mtha' las 'das pa stong pa zhes bya bar ston te/ ji ltar 'jig rten mtha' las 'das pa stong pa zhes bya bar ston ce na/ phung po'i 'jig rten mtha' las 'das pa stong pa zhes bya bar ston to// skye mched dang khams dang rten cing 'brel bar 'byung ba'i 'jig rten mtha' las 'das pa stong pa zhes bya bar ston to// rnam pa thams cad mkhyen pa nyid kyi bar gyi 'jig rten mtha' las 'das pa stong pa zhes bya bar ston to// rab 'byor gzhan yang shes rab kyi pha rol du phyin pa ni/ de bzhin gshegs pa la 'jig rten ngo bo nyid kyis stong pa zhes bya bar ston te/ ji ltar 'jig rten ngo bo nyid kyis stong pa zhes bya bar ston ce na/ phung po'i 'jig rten ngo bo nyid kyis stong pa zhes bya bar ston to// skye mched dang khams dang rten cing 'brel bar 'byung ba'i 'jig rten ngo bo nyid kyis stong pa zhes bya bar ston to// rnam pa thams cad mkhyen pa nyid kyi bar gyi 'jig rten ngo bo nyid kyis stong pa zhes bya bar ston to// rab 'byor de ltar na shes rab kyi pha rol du phyin pa ni/ de bzhin gshegs pa skyed cing 'jig rten ston pa'o// rab 'byor gzhan yang shes rab kyi pha rol du phyin pa ni/ de bzhin gshegs pa la 'jig rten dngos po med pa'i ngo bo nyid stong pa zhes byar bar ston te/ ji ltar 'jig rten dngos po med pa'i ngo bo nyid stong pa zhes bya bar ston ce na/ phung po'i 'jig rten dngos po med pa'i ngo bo nyid stong pa zhes bya bar ston to// skye mched dang khams dang rten cing 'brel bar 'byung ba'i 'jig rten dngos po med pa'i ngo bo nyid stong pa zhes bya bar ston to// rnam pa thams cad mkhyen pa nyid kyi bar gyi 'jig rten dngos po med pa'i ngo bo nyid stong pa zhes bya bar ston to// rab 'byor gzhan yang shes rab kyi pha rol du phyin pa ni/ de bzhin gshegs pa la 'jig rten zhi zhes bya bar ston te/ ji ltar 'jig rten zhi zhes bya bar ston ce na/ phung po'i 'jig rten zhi zhes bya bar ston to// skye mched dang khams dang rten cing 'brel bar 'byung ba'i 'jig rten zhi zhes bya bar ston to// rnam pa thams cad mkhyen pa nyid kyi bar gyi 'jig rten zhi zhes bya bar ston to// rab 'byor gzhan yang shes rab kyi pha rol du phyin pa ni/ de bzhin gshegs pa la 'jig rten stong pa nyid ces bya bar ston te/ ji ltar 'jig rten stong pa nyid ces bya bar ston ce na/ phung po'i 'jig rten stong pa nyid ces bya bar ston to// skye mched dang khams dang rten cing 'brel bar 'byung ba'i 'jig rten stong pa nyid ces bya bar ston to// rnam pa thams cad mkhyen pa nyid kyi bar gyi 'jig rten stong pa nyid ces bya bar ston to// rab 'byor de ltar na shes rab kyi pha rol du phyin pa ni/ de bzhin gshegs pa skyed cing 'jig rten ston pa'o// rab 'byor shes rab kyi pha rol du phyin pa zab mo 'di 'jig rten ji ltar ston ce na/ ci nas kyang 'jig rten 'di'i 'du shes su 'ang mi 'gyur la/ 'jig rten pha rol gyi 'du shes su'ang mi 'gyur ba de ltar ston te/ de ci'i phyir zhe na/ de ni 'di ltar gang gis 'jig rten 'di'i 'du shes su 'gyur ba'am/ 'jig rten pha rol gyi 'du shes su 'gyur ba'i chos de lta bu med do// gsol pa/ bcom ldan 'das shes rab kyi pha rol du phyin pa 'di ni don chen po'i slad du nye bar gnas so// bcom ldan 'das shes rab kyi pha rol du phyin pa 'di ni don bsam gyis mi khyab pa'i slad du nye bar gnas so// bcom ldan 'das shes rab kyi pha rol du phyin pa 'di ni don dpag tu ma mchis pa'i slad du nye bar gnas so// bcom ldan 'das shes rab kyi pha rol du phyin pa 'di ni don gzhal du ma mchis pa'i slad du nye bar gnas so// bcom ldan 'das shes rab kyi pha rol du phyin pa 'di ni don mi mnyam pa dang mnyam pa'i slad du nye bar gnas so// bcom ldan 'das kyis bka' stsal pa/ rab 'byor de de bzhin no// de de bzhin te/ shes rab kyi pha rol du phyin pa 'di ni don chen po'i phyir nye bar gnas so// rab 'byor shes rab kyi pha rol du phyin pa 'di ni don bsam gyis mi khyab pa dang / don dpag tu med pa dang / don gzhal du med pa dang / don mi mnyam pa dang mnyam pa'i phyir nye bar gnas so// rab 'byor ji ltar na shes rab kyi pha rol du phyin pa don chen po'i phyir nye bar gnas pa yin zhe na/ rab 'byor 'di ni de bzhin gshegs pa dgra bcom pa yang dag par rdzogs pa'i sangs rgyas rnams kyi don chen po ste/ 'di ltar sems can thams cad bskyab pa'i don dang / sems can thams cad yongs su mi gtang ba'i don to// rab 'byor ji ltar na shes rab kyi pha rol du phyin pa don bsam gyis mi khyab pa'i phyir nye bar gnas pa yin zhe na/ rab 'byor sangs rgyas nyid dang / de bzhin gshegs pa nyid dang / rang byung nyid dang / thams cad mkhyen pa nyid ni bsam gyis mi khyab ste/ rab 'byor rnam grangs des na/ shes rab kyi pha rol du phyin pa de bzhin gshegs pa dgra bcom pa yang dag par rdzogs pa'i sangs rgyas rnams kyi don bsam gyis mi khyab pa'i phyir nye bar gnas so// rab 'byor ji ltar na shes rab kyi pha rol du phyin pa don dpag tu med pa'i phyir nye bar gnas pa yin zhe na/ rab 'byor sems can du bsdu bas bsdus pa la/ gang gis sangs rgyas nyid dang de bzhin gshegs pa nyid dang rang byung nyid dang / thams cad mkhyen pa nyid la bsam pa dang / dpag par nus pa de lta bu gang yang med de/ rab 'byor rnam grangs des na/ shes rab kyi pha rol du phyin pa de bzhin gshegs pa dgra bcom pa yang dag par rdzogs pa'i sangs rgyas rnams kyi don dpag tu med pa'i phyir nye bar gnas so// rab 'byor ji ltar na shes rab kyi pha rol du phyin pa don gzhal du med pa'i phyir nye bar gnas pa yin zhe na/ rab 'byor sangs rgyas nyid dang de bzhin gshegs pa nyid dang rang byung nyid dang / thams cad mkhyen pa nyid ni gzhal du med de/ sus kyang gzhal bar mi nus so// rab 'byor rnam grangs des na/ shes rab kyi pha rol du phyin pa ni de bzhin gshegs pa dgra bcom pa yang dag par rdzogs pa'i sangs rgyas rnams kyi don gzhal du med pa'i phyir nye bar gnas so// rab 'byor ji ltar na shes rab kyi pha rol du phyin pa ni don mi mnyam pa dang mnyam pa'i phyir nye bar gnas pa yin zhe na/ rab 'byor de bzhin gshegs pa dgra bcom pa yang dag par rdzogs pa'i sangs rgyas rnams la mnyam pas mnyam pa yang su yang med na/ lhag pa lta ci smos te/ rab 'byor rnam grangs des na/ shes rab kyi pha rol du phyin pa ni de bzhin gshegs pa dgra bcom pa yang dag par rdzogs pa'i sangs rgyas rnams kyi don mi mnyam pa dang mnyam pa'i phyir nye bar gnas so// gsol pa/ bcom ldan 'das sangs rgyas nyid dang de bzhin gshegs pa nyid dang rang byung nyid dang / thams cad mkhyen pa nyid ni bsam gyis mi khyab la dpag tu ma mchis gzhal du ma mchis shing // mi mnyam pa dang mnyam pa lags sam/ bcom ldan 'das kyis bka' stsal pa/ rab 'byor de de bzhin no// de de bzhin te/ rab 'byor sangs rgyas nyid dang de bzhin gshegs pa nyid dang rang byung nyid dang / thams cad mkhyen pa nyid ni bsam gyis mi khyab po// rab 'byor sangs rgyas nyid dang de bzhin gshegs pa nyid dang rang byung nyid dang / thams cad mkhyen pa nyid ni dpag tu med gzhal du med de mi mnyam pa dang mnyam pa'o// rab 'byor gzugs kyang bsam gyis mi khyab/ dpag tu med gzhal du med pa ste/ mi mnyam pa dang mnyam pa'o// rab 'byor tshor ba dang 'du shes dang 'du byed dang / rnam par shes pa yang bsam gyis mi khyab/ dpag tu med gzhal du med pa ste/ mi mnyam pa dang mnyam pa'o// skye mched rnams dang khams rnams dang rten cing 'brel bar 'byung ba rnams kyang bsam gyis mi khyab/ dpag tu med gzhal du med pa ste/ mi mnyam pa dang mnyam pa'o// rnam pa thams cad mkhyen pa nyid kyi bar yang bsam gyis mi khyab dpag tu med gzhal du med pa ste/ mi mnyam pa dang mnyam pa'o// rab 'byor chos thams cad kyang bsam gyis mi khyab dpag tu med gzhal du med pa ste/ mi mnyam pa dang mnyam pa'o// rab 'byor chos thams cad kyi chos nyid gang yin pa de la ni sems mi dmigs so// sems las byung ba'i chos rnams kyang mi dmigs so// rab 'byor gzugs bsam gyis mi khyab dpag tu med gzhal du med pa ste/ mi mnyam pa dang mnyam pa yang mi dmigs so// rab 'byor tshor ba dang 'du shes dang 'du byed dang / rnam par shes pa bsam gyis mi khyab dpag tu med gzhal du med pa ste/ mi mnyam pa dang mnyam pa yang mi dmigs so// rab 'byor skye mched dang / khams dang rten cing 'brel bar 'byung ba bsam gyis mi khyab dpag tu med gzhal du med pa ste/ mi mnyam pa dang mnyam pa yang mi dmigs so// rab 'byor rnam pa thams cad mkhyen pa nyid kyi bar du bsam gyis mi khyab dpag tu med gzhal du med pa ste/ mi mnyam pa dang mnyam pa yang mi dmigs so// gsol pa/ bcom ldan 'das ci'i slad du gzugs bsam gyis mi khyab/ dpag tu ma mchis gzhal du ma mchis shing // mi mnyam pa dang mnyam pa mi dmigs pa lags/ ci'i slad du tshor ba dang 'du shes dang 'du byed dang rnam par shes pa bsam gyis mi khyab dpag tu ma mchis gzhal du ma mchis shing // mi mnyam pa dang mnyam pa mi dmigs pa lags/ ci'i slad du skye mched dang khams dang rten cing 'brel bar 'byung ba bsam gyis mi khyab dpag tu ma mchis/ gzhal du ma mchis shing // mi mnyam pa dang mnyam pa mi dmigs pa lags/ ci'i slad du rnam pa thams cad mkhyen pa nyid kyi bar du bsam gyis mi khyab/ dpag tu ma mchis gzhal du ma mchis shing // mi mnyam pa dang mnyam pa mi dmigs pa lags/ bcom ldan 'das kyis bka' stsal pa/ rab 'byor gzugs la yang bsam pa dang dpag pa dang tshad dang mnyam pa dang mi mnyam pa mi dmigs so// rab 'byor tshor ba dang 'du shes dang 'du byed dang rnam par shes pa la yang bsam pa dang dpag pa dang tshad dang mnyam pa dang mi mnyam pa mi dmigs so// skye mched dang khams dang rten cing 'brel bar 'byung ba la yang bsam pa dang dpag pa dang tshad dang mnyam pa dang mi mnyam pa mi dmigs so rnam pa thams cad mkhyen pa nyid kyi bar la yang bsam pa dang dpag pa dang tshad dang mnyam pa dang mi mnyam pa mi dmigs so// gsol pa/ bcom ldan 'das ci'i slad du gzugs la bsam pa dang dpag pa dang tshad dang mnyam pa dang mi mnyam pa mi dmigs pa lags/ ci'i slad du tshor ba dang 'du shes dang 'du byed dang rnam par shes pa la bsam pa dang dpag pa dang tshad dang mnyam pa dang mi mnyam pa mi dmigs pa lags/ ci'i slad du skye mched dang khams dang rten cing 'brel bar 'byung ba la bsam pa dang dpag pa dang tshad dang mnyam pa dang mi mnyam pa mi dmigs pa lags/ ci'i slad du rnam pa thams cad mkhyen pa nyid kyi bar la bsam pa dang dpag pa dang tshad dang mnyam pa dang mi mnyam pa mi dmigs pa lags/ bcom ldan 'das kyis bka' stsal pa/ rab 'byor gzugs kyi ngo bo nyid bsam gyis mi khyab/ dpag tu med tshad med gzhal du med la/ mi mnyam pa dang mnyam pa ste/ de'i phyir gzugs la bsam pa dang dpag pa dang tshad dang mnyam pa dang mi mnyam pa mi dmigs so// rab 'byor tshor ba dang 'du shes dang 'du byed dang rnam par shes pa'i ngo bo nyid bsam gyis mi khyab/ dpag tu med tshad med gzhal du med la/ mi mnyam pa dang mnyam pa ste/ de'i phyir rnam par shes pa la bsam pa dang dpag pa dang tshad dang mnyam pa dang mi mnyam pa mi dmigs so// skye mched dang khams dang rten cing 'brel bar 'byung ba'i ngo bo nyid bsam gyis mi khyab dpag tu med tshad med/ gzhal du med la/ mi mnyam pa dang mnyam pa ste/ de'i phyir rten cing 'brel bar 'byung ba la bsam pa dang dpag pa dang tshad dang mi mnyam pa dang mnyam pa mi dmigs so// rnam pa thams cad mkhyen pa nyid kyi bar gyi ngo bo nyid bsam gyis mi khyab dpag tu med tshad med/ gzhal du med la/ mi mnyam pa dang mnyam pa ste/ de'i phyir rnam pa thams cad mkhyen pa nyid kyi bar la bsam pa dang dpag pa dang tshad dang mi mnyam pa dang mnyam pa mi dmigs so// rab 'byor de ji snyams du sems/ gzugs gang bsam gyis mi khyab dpag tu med gzhal du med pa ste/ mi mnyam pa dang mnyam pa de la gzugs dmigs su yod dam/ tshor ba dang 'du shes dang 'du byed dang rnam par shes pa gang bsam gyis mi khyab/ dpag tu med gzhal du med pa ste/ mi mnyam pa dang mnyam pa de la tshor ba dang 'du shes dang 'du byed dang rnam par shes pa dmigs su yod dam/ skye mched dang khams dang rten cing 'brel bar 'byung ba gang bsam gyis mi khyab/ dpag tu med gzhal du med pa ste/ mi mnyam pa dang mnyam pa de la rten cing 'brel bar 'byung ba dmigs su yod dam/ rnam pa thams cad mkhyen pa nyid kyi bar du gang bsam gyis mi khyab/ dpag tu med gzhal du med pa ste/ mi mnyam pa dang mnyam pa de la/ rnam pa thams cad mkhyen pa nyid dmigs su yod dam/ gsol pa/ bcom ldan 'das de ni ma mchis so// bcom ldan 'das kyis bka' stsal pa/ rab 'byor de bas na rnam grangs 'dis chos thams cad bsam gyis mi khyab dpag tu med gzhal du med pa ste/ mi mnyam pa dang mnyam pa'o// rab 'byor de bzhin gshegs pa'i de bzhin gshegs pa'i chos 'di dag ni bsam pa dang bral ba'i phyir bsam gyis mi khyab pa'o// dpag pa dang bral ba'i phyir dpag tu med pa'o// tshad dang bral ba'i phyir gzhal du med pa'o// mnyam pa dang mi mnyam pa dang bral ba'i phyir/ mi mnyam pa dang mnyam pa ste/ rab 'byor rnam grangs des na chos thams cad bsam gyis mi khyab/ dpag tu med/ gzhal du med pa ste/ mi mnyam pa dang mnyam pa'o/ rab 'byor de bzhin gshegs pa'i de bzhin gshegs pa'i chos 'di dag ni bsam pa las yongs su 'das pas na/ bsam gyis mi khyab pa'o// dpag pa las yongs su 'das pas na/ dpag tu med pa'o// tshad las yongs su 'das pas na/ gzhal du med pa'o// mnyam pa dang mi mnyam pa las yongs su 'das pas na/ mi mnyam pa dang mnyam pa'o// rab 'byor bsam gyis mi khyab ces bya ba 'di ni bsam du med pa'i tshig so// rab 'byor dpag tu med ces bya ba 'di ni dpag tu mi rung ba'i tshig so// rab 'byor gzhal du med pa zhes bya ba 'di ni tshad med pa'i tshig so// rab 'byor mi mnyam pa dang mnyam pa zhes bya ba 'di ni mnyam pas mnyam pa med pa'i tshig te/ rab 'byor de bzhin gshegs pa'i de bzhin gshegs pa'i chos 'di dag ni bsam gyis mi khyab/ dpag tu med gzhal du med pa ste/ mi mnyam pa dang mnyam pa'o// rab 'byor bsam gyis mi khyab ces bya ba ni nam mkha' bsam gyis mi khyab pa'i phyir ro// dpag tu med ces bya ba ni nam mkha' dpag tu med pa'i phyir ro// gzhal du med ces bya ba ni nam mkha' tshad med pa'i phyir ro// mi mnyam pa dang mnyam pa zhes bya ba ni nam mkha' mi mnyam pa dang mnyam pa'i phyir te/ rab 'byor de bzhin gshegs pa'i de bzhin gshegs pa'i chos de dag ni bsam gyis mi khyab dpag tu med/ gzhal du med pa/ mi mnyam pa dang mnyam pa ste/ de dag ni lha dang mi dang lha ma yin du bcas pa'i 'jig rten gyis/ bsam pa'am dpag par mi nus te/ de ltar na sangs rgyas rnams ni gzhal du med do// sangs rgyas kyi chos rnams ni gzhal du med do// de ltar bcom ldan 'das kyis de bzhin gshegs pa bsam gyis mi khyab pa dang / dpag tu med pa dang gzhal du med pa dang mi mnyam pa dang mnyam pa'i le'u 'di bstan pa'i tshe/ dge slong lnga brgya nye bar len pa med par zag pa rnams las sems rnam par grol lo// dge slong ma brgya phrag nyi shu nye bar len pa med par zag pa rnams las sems rnam par grol lo// dge bsnyen stong phrag drug cu dang / dge bsnyen ma stong phrag sum cu ni/ chos rnams la rdul dang bral zhing dri ma dang bral ba'i chos kyi mig rnam par dag go/ byang chub sems dpa' stong phrag nyi shu ni mi skye ba'i chos la bzod pa thob ste/ de dag bcom ldan 'das kyis bskal pa bzang po 'di nyid la sangs rgyas su 'gyur ro zhes lung bstan to// shes rab kyi pha rol tu phyin pa stong phrag nyi shu lnga pa las/ le'u sum cu gsum mo// // de nas tshe dang ldan pa rab 'byor gyis/ bcom ldan 'das la 'di skad ces gsol to// bcom ldan 'das shes rab kyi pha rol du phyin pa 'di ni zab pa ste/ bcom ldan 'das shes rab kyi pha rol du phyin pa 'di ni don chen po'i slad du nye bar gnas pa'o// don tshad ma mchis pa dang / don dpag tu ma mchis pa dang / don gzhal du ma mchis pa'i slad du nye bar gnas pa'o// bcom ldan 'das shes rab kyi pha rol du phyin pa 'di ni/ don mi mnyam pa dang mnyam pa'i slad du nye bar gnas pa'o// bcom ldan 'das kyis bka' stsal pa/ rab 'byor de de bzhin no// de de bzhin te/ rab 'byor shes rab kyi pha rol du phyin pa 'di ni/ don chen po'i phyir nye bar gnas pa'o// shes rab kyi pha rol du phyin pa 'di ni/ don tshad med pa dang / don dpag tu med pa dang / don gzhal du med pa dang / don mi mnyam pa dang mnyam pa'i phyir nye bar gnas pa'o// de ci'i phyir zhe na/ rab 'byor shes rab kyi pha rol du phyin pa 'dir ni pha rol du phyin pa lnga 'dus so// rab 'byor shes rab kyi pha rol du phyin pa 'dir ni/ nang stong pa nyid 'dus so// dngos po med pa'i ngo bo nyid stong pa nyid kyi bar du 'dus so// dran pa nye bar gzhag pa bzhi 'dus so// yang dag par spong pa bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa 'dus so// rab 'byor shes rab kyi pha rol du phyin pa zab mo 'dir ni 'phags pa'i bden pa bzhi dang / bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad 'dus so// rab 'byor shes rab kyi pha rol du phyin pa 'dir ni/ rnam pa thams cad mkhyen pa nyid kyi bar du 'dus so// rab 'byor 'di lta ste dper na/ rgyal po rgyal rigs spyi bo nas dbang bskur ba srid brtan par gyur pa'i rgyal po'i dgos pa'am/ yul gyi dgos pa gang ci yang rung ste/ de dag thams cad la blon po las su bcug na/ de'i tshe rgyal po ni rgyal po'i dgos pa dang / yul gyi dgos pa la snying las chung zhing khur bor ba yin/ rab 'byor de bzhin du nyan thos kyi chos sam/ rang sangs rgyas kyi chos sam/ byang chub sems dpa'i chos sam/ sangs rgyas kyi chos gang yang rung ste/ de dag thams cad shes rab kyi pha rol du phyin par 'dus te/ shes rab kyi pha rol du phyin pa ni de dag gi bya ba byed do// rab 'byor de lta bas na shes rab kyi pha rol du phyin pa 'di ni/ bya ba chen po'i phyir nye bar gnas pa'o// shes rab kyi pha rol du phyin pa 'di ni/ bya ba bsam gyis mi khyab pa'i phyir nye bar gnas pa'o// shes rab kyi pha rol du phyin pa 'di ni bya ba dpag tu med pa'i phyir nye bar gnas pa'o// shes rab kyi pha rol du phyin pa 'di ni bya ba gzhal du med pa'i phyir nye bar gnas pa'o// shes rab kyi pha rol du phyin pa 'di ni bya ba mi mnyam pa dang mnyam pa'i phyir nye bar gnas pa'o// de ci'i phyir zhe na/ rab 'byor de ni 'di ltar shes rab kyi pha rol du phyin pa zab mo 'di ni/ gzugs la yongs su 'dzin pa med pa dang / mngon par chags pa med par nye bar gnas pa'o// tshor ba dang 'du shes dang 'du byed dang / rnam par shes pa la yongs su 'dzin pa med pa dang / mngon par chags pa med par nye bar gnas pa'o// sangs rgyas kyi chos ma 'dres pa brgyad kyi bar la yongs su 'dzin pa med pa dang / mngon par chags pa med par nye bar gnas pa'o// bla na med pa yang dag par rdzogs pa'i byang chub kyi bar la yongs su 'dzin pa med pa dang / mngon par chags pa med par nye bar gnas pa'o// gsol pa/ bcom ldan 'das ji ltar na shes rab kyi pha rol du phyin pa 'di gzugs la yongs su 'dzin pa ma mchis pa dang / mngon par chags pa ma mchis par nye bar gnas pa lags/ ji ltar na tshor ba dang / 'du shes dang / 'du byed dang / rnam par shes pa la yongs su 'dzin pa ma mchis pa dang / mngon par chags pa ma mches par nye bar gnas pa lags/ ji ltar na bla na med pa yang dag par rdzogs pa'i byang chub kyi bar la yongs su 'dzin pa ma mchis pa dang / mngon par chags pa ma mchis par nye bar gnas pa lags/ bcom ldan 'das kyis bka' stsal pa/ rab 'byor de ji snyam du sems/ khyod kyis gzugs gang yongs su gzung bar bya ba 'am/ mngon par chags par bya ba de lta bu mthong ngam/ chos gang yongs su 'dzin pa byed pa dang / mngon par chags par byed pa'am/ gang gis yongs su gzung bar bya ba 'am/ mngon par chags par bya ba de lta bu yang mthong ngam/ gsol pa/ bcom ldan 'das de ni ma lags so// bcom ldan 'das kyis bka' stsal pa/ rab 'byor de ji snyam du sems/ khyod kyis tshor ba dang / 'du shes dang / 'du byed dang / rnam par shes pa gang yongs su gzung bar bya ba 'am/ mngon par chags par bya ba de lta bu mthong ngam/ chos gang yongs su 'dzin par byed pa dang / mngon par chags par byed pa'am/ gang gis yongs su gzung bar bya ba 'am/ mngon par chags par bya ba de lta bu yang mthong ngam/ gsol pa/ bcom ldan 'das de ni ma lags so// bcom ldan 'das kyis bka' stsal pa/ rab 'byor de ji snyam du sems/ khyod kyis rnam pa thams cad mkhyen pa nyid kyi bar du gang yongs su gzung bar bya ba 'am/ mngon par chags par bya ba de lta du yang mthong ngam/ chos gang yongs su 'dzin par byed pa dang / mngon par chags par byed pa'am/ gang gis yongs su gzung bar bya ba 'am/ mngon par chags par bya ba de lta bu yang mthong ngam/ gsol pa/ bcom ldan 'das de ni ma lags so// bcom ldan 'das kyis bka' stsal pa/ rab 'byor de ji snyam du sems/ khyod kyis rgyun du zhugs pa'i 'bras bu dang yongs su gzung bar bya ba 'am/ mngon par chags par bya ba de lta bu mthong ngam/ chos gang yongs su 'dzin par byed pa dang / mngon par chags par byed pa 'am/ gang gis yongs su gzung bar bya ba 'am/ mngon par chags par bya ba de lta bu yang mthong ngam/ gsol pa/ bcom ldan 'das de ni ma lags so// bcom ldan 'das kyis bka' stsal pa/ rab 'byor de ji snyam du sems/ khyod kyis bla na med pa yang dag par rdzogs pa'i byang chub gang yongs su gzung bar bya ba 'am/ mngon par chags par bya ba de lta bu mthong ngam/ chos gang yongs su 'dzin par byed pa dang / mngon par chags par byed pa'am/ gang gis yongs su gzung bar bya ba 'am/ mngon par chags par bya ba de lta bu yang mthong ngam/ gsol pa/ bcom ldan 'das de ni ma lags so// bcom ldan 'das kyis bka' stsal pa/ rab 'byor legs so legs so/ rab 'byor ngas kyang gzugs yang dag par rjes su ma mthong ste/ yang dag par rjes su ma mthong bas yongs su mi 'dzin/ yongs su mi 'dzin pas nye bar mi len to// rab 'byor ngas kyang tshor ba dang / 'du shes dang / 'du byed dang / rnam par shes pa yang dag par rjes su ma mthong ste/ yang dag par rjes su ma mthong bas yongs su mi 'dzin/ yongs su mi 'dzin pas nye bar mi len to// rab 'byor ngas kyang bla na med pa yang dag par rdzogs pa'i byang chub kyi bar du yang dag par rjes su ma mthong ste/ yang dag par rjes su ma mthong bas yongs su mi 'dzin/ yongs su mi 'dzin pas nye bar mi len to/ rab 'byor ngas kyang sangs rgyas kyis dang / thams cad shes pa nyid dang / rnam pa thams cad mkhyen pa nyid dang / de bzhin gshegs pa nyid yang dag par rjes su ma mthong ste/ yang dag par rjes su ma mthong bas yongs su mi 'dzin/ yongs su mi 'dzin pas nye bar mi len to/ rab 'byor de lta bas na byang chub sems dpa' sems dpa' chen pos/ gzugs la mngon par chags par mi bya'o/ yongs su gzung bar mi bya'o// tshor ba dang / 'du shes dang / 'du byed dang / rnam par shes pa la mngon par chags par mi bya'o// yongs su gzung bar mi bya'o// skye mched dang khams dang rten cing 'brel bar 'byung ba la mngon par chags par mi bya'o// yongs su gzung bar mi bya'o// pha rol du phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad la mngon par chags par mi bya'o// yongs su gzung bar mi bya'o// bla na med pa yang dag par rdzogs pa'i byang chub kyi bar la mngon par chags par mi bya'o// yongs su gzung bar mi bya'o// sangs rgyas nyid dang / thams cad shes pa nyid dang / rnam pa thams cad mkhyen pa nyid dang / de bzhin gshegs pa nyid la mngon par chags par mi bya'o// yongs su gzung bar mi bya'o// de nas 'dod pa na spyod pa dang / gzugs yod pa na spyod pa'i lha'i bu dag gis/ bcom ldan 'das la 'di skad ces gsol to// bcom ldan 'das shes rab kyi pha rol du phyin pa 'di ni/ zab cing blta dka' la/ rtogs par dka' ba ste/ mi rtag pa brtag pa'i spyod yul ma lags pa zhi zhing phra la/ mkhas pa dang / byang ba dang / yid gsal bas 'tshal bar bgyi ba'o// bcom ldan 'das sems can gang shes rab kyi pha rol du phyin pa zab mo 'di la/ mos pa de dag ni/ sngon gyi rgyal ba la bgyi ba bgyis pa'o bcom ldan 'das sems can gang shes rab kyi pha rol du phyin pa zab mo 'di la mos pa de dag ni dge ba'i bshes gnyen gyis yongs su bzung ba'o// dge ba'i rtsa ba bskyed pa'o// bcom ldan 'das gal te stong gsum gyi stong chen po'i 'jig rten gyi khams kyi sems can gang ji snyed pa de dag thams cad dad pa'i rjes su 'brang ba dang / chos kyi rjes su 'brang ba dang / brgyad pa dang / rgyun tu zhugs pa dang / lan cig phyir 'ong ba dang / phyir mi 'ong ba dang / dgra bcom pa dang / rang sangs rgyas su gyur te/ de dag thams cad la ye shes dang / spong ba gang ji snyed cig mchis pa dang / shes rab kyi pha rol du phyin pa zab mo 'di la gdugs gcig tu mos shing bsams te/ gzhal ba dang / brtag pa dang / dpyad pa nyid la gang shes rab kyi pha rol du phyin pa zab mo 'di la gdugs gcig tu mos pa de nyid ches legs pa'i mchog tu 'gyur ro// de ci'i slad du zhe na/ de ni 'di ltar dad pa'i rjes su 'brang ba dang / chos kyi rjes su 'brang ba dang / brgyad pa dang / rgyun tu zhugs pa dang / lan cig phyir 'ong ba dang / phyir mi 'ong ba dang / dgra bcom pa dang / rang sangs rgyas kyi ye shes gang ji tsam pa dang / spong ba gang ji tsam pa de ni/ byang chub sems dpa' sems dpa' chen po'i mi skye ba'i chos la bzod pa thob pa'i bzod par 'dus so// de nas bcom ldan 'das kyis 'dod pa na spyod pa dang / gzugs yod pa na spyod pa'i lha'i bu de dag la bka' stsal pa/ lha'i bu dag de de bzhin no// de de bzhin te/ dad pa'i rjes su 'brang ba dang / chos kyi rjes su 'brang ba dang / brgyad pa dang / rgyun tu zhugs pa dang / lan cig phyir 'ong ba dang / phyir mi 'ong ba dang / dgra bcom pa nyid dang / rang sangs rgyas kyi ye shes gang ji tsam pa dang / spong ba gang ji tsam pa de ni/ byang chub sems dpa' sems dpa' chen po mi skye ba'i chos la bzod pa thob pa'i bzod par 'dus so// lha'i bu dag rigs kyi bu 'am/ rigs kyi bu mo gang su yang rung ste/ shes rab kyi pha rol du phyin pa zab mo 'di nyan cing thos nas 'dri ba dang / bris nas lung 'bog pa dang / kha ton byed pa dang / tshul bzhin du yid la byed pa de dag ni myur du 'byung bar shes par bya'i/ nyan thos dang rang sangs rgyas kyi theg pa pa'i rigs kyi bu dang / rigs kyi bu mo shes rab kyi pha rol du phyin pa dang bral ba/ mdo sde gzhan la bskal pa'am/ bskal pa'i lhag mar spyod pa dag ni ma yin no// de ci'i phyir zhe na/ de ni 'di ltar shes rab kyi pha rol du phyin pa zab mo 'di las phul du bya ba'i chos gang la/ dad pa'i rjes su 'brang ba dang / chos kyi rjes su 'brang ba dang / brgyad pa dang / rgyun tu zhugs pa dang / lan cig phyir 'ong ba dang / phyir mi 'ong ba dang / dgra bcom pa dang / rang sangs rgyas rnams kyis bslab par bya ba dang / gang la byang chub sems dpa' sems dpa' chen po rnams kyis bslab par bya ba dang / gang la de bzhin gshegs pa dgra bcom pa yang dag par rdzogs pa'i sangs rgyas rnams kyis bslabs te/ bla na med pa yang dag par rdzogs pa'i byang chub tu mngon par rdzogs par sangs rgyas pa dang / mngon par rdzogs par 'tshang rgya ba dang / mngon par rdzogs par 'tshang rgya bar 'gyur ba de dag rgya cher bstan to// de nas 'dod pa na spyod pa dang / gzugs yod pa na spyod pa'i lha'i bu de dag gis ched du brjod pa ched du brjod de/ bcom ldan 'das 'di lta ste/ shes rab kyi pha rol du phyin pa 'di ni/ pha rol du phyin pa chen mo ste/ bcom ldan 'das 'di ltar shes rab kyi pha rol du phyin pa 'di ni/ dpag tu ma mchis pa'i pha rol du phyin pa'o// 'di ni gzhal du ma mchis pa'i pha rol du phyin pa'o// 'di ni mi mnyam pa dang mnyam pa'i pha rol du phyin pa ste// bcom ldan 'das shes rab kyi pha rol du phyin pa zab mo de la bslabs shing // dad pa'i rjes su 'brang ba rnams byung bar gyur te/ 'byung zhing 'byung bar 'gyur/ chos kyi rjes su 'brang ba dang / brgyad pa dang / rgyun tu zhugs pa dang / lan cig phyir 'ong ba dang / phyir mi 'ong ba dang / dgra bcom pa rnams byung bar gyur te/ 'byung zhing 'byung bar 'gyur/ de la bslabs shing rang sangs rgyas rnams byung bar gyur te/ 'byung zhing 'byung bar 'gyur/ de la bslabs shing byang chub sems dpa' sems dpa' chen po rnams bla na med pa yang dag par rdzogs pa'i byang chub tu byung bar gyur te/ 'byung zhing 'byung bar 'gyur/ yang shes rab kyi pha rol du phyin pa zab mo 'di 'grib pa'am/ 'phel bar yang mi ganga'o zhes nas 'dod pa na spyod pa dang / gzugs yod pa na spyod pa'i lha'i bu de dag gis bcom ldan 'das kyi zhabs gnyis la spyi bos phyag 'tshal te/ bcom ldan 'das la lan gsum du g.yas phyogs nas bskor nas/ bcom ldan 'das kyi spyan snga nas dong ste/ de dag shin tu yang mi ring ba zhig du phyin nas mi snang bar gyur te/ 'dod pa na spyod pa'i lha'i bu dag ni 'dod pa'i khams su 'khod do// gzugs yod pa na spyod pa'i lha'i bu dag ni gzugs yod pa'i khams su 'khod do// de nas tshe dang ldan pa rab 'byor gyis/ bcom ldan 'das la 'di skad ces gsol to// bcom ldan 'das byang chub sems dpa' sems dpa' chen po gang shes rab kyi pha rol du phyin pa zab mo 'di thos ma thag tu mos par 'gyur zhing // gong du 'dri ba dang / 'dzin pa dang / 'chang ba dang / klog pa dang / kun chub par bgyid cing // tshul bzhin du yid la bgyid na/ de gang nas shi 'phos te 'dir skyes par gyur pa lags/ bcom ldan 'das kyis bka' stsal pa/ rab 'byor byang chub sems dpa' sems dpa' chen po gang shes rab kyi pha rol tu phyin pa zab mo 'di thos ma thag tu mos shing zhum par mi 'gyur/ yongs su zhum par mi 'gyur la/ rmongs par mi 'gyur zhing the tsom mi za/ nem nur mi byed la/ shes rab kyi pha rol du phyin pa zab mo 'di nyan par mngon par dga' zhing // shes rab kyi pha rol du phyin pa zab mo 'di thos nas kyang yid la bya ba de dag dang bral bar mi byed la/ yid la bya ba de dag 'gro 'am/ 'ong 'am/ 'greng ngam/ 'dug gam/ nyal kyang rung ste/ rtag tu rgyun mi chad par bsrung 'jig par mi byed cing // chos smra ba'i gang zag de la yang rtag tu rgyun mi chad par 'brang ste/ rab 'byor dper na/ ba drus ma be'u mi 'dor ba ltar/ byang chub sems dpa' sems dpa' chen pos shes rab kyi pha rol du phyin pa zab mo 'di'i don du/ nam shes rab kyi pha rol du phyin pa 'di ni mngon du ma byas dran pas 'dris par ma byas/ yid kyis rtogs par ma byas/ lta bas khong du chud par ma byas kyi bar du chos smra ba de mi gtong na/ rab 'byor byang chub sems dpa'i theg pa pa'i gang zag de ni mi'i nang nas shi 'phos nas/ mi'i nang du skyes pa'o// de ci'i phyir zhe na/ de ni 'di ltar byang chub sems dpa'i theg pa pa'i rigs kyi bu des sngon yang shes rab kyi pha rol du phyin pa 'di thos nas bzung ba dang / bcangs pa dang / bklags pa dang / kun chub par byas pa dang / tshul bzhin du yid la byas par gyur to// gong du yang bris shing glegs bam du byas te/ me tog dang / phreng ba dang / spos dang / byug pa dang / phye ma dang / na bza' dang gdugs dang / rgyal mtshan dang / ba dan mang pos rim gror byas par gyur to// bkur bsti dang / bsti stang dang / mchod pa byas par gyur to// dge ba'i rtsa ba de nyid kyis mi'i nang nas shi 'phos nas mi'i nang du skyes te/ shes rab kyi pha rol du phyin pa zab mo 'di la yang thos ma thag tu mos par 'gyur bar blta'o gsol ba bcom ldan 'das byang chub sems dpa' sems dpa' chen po shes rab kyi pha rol du phyin pa zab mo 'di thos ma thag tu mos shing mos par gyur nas kyang 'dri ba dang / bris nas kyang lung 'bog pa dang / kha ton bgyid cing tshul bzhin du yid la bgyid bgyid pa las yon tan 'di dag nyid dang ldan zhing // sangs rgyas bcom ldan 'das gzhan dag la bsnyen bkur bgyid bgyid pa las shi 'phos te/ 'dir skyes pa de lta bu'i rnam grangs mchis sam/ bcom ldan 'das kyis bka' stsal pa/ rab 'byor de de bzhin no// de de bzhin te/ byang chub sems dpa' sems dpa' chen po gang sangs rgyas bcom ldan 'das gzhan dag la bsnyen bkur byed byed pa las/ de nas shi 'phos te 'dir skyes pa de ni/ shes rab kyi pha rol du phyin pa zab mo 'di thos ma thag tu mos par 'gyur ro// mos par gyur nas kyang 'dri'o// bris nas kyang lung 'bog go// kha ton byed do// tshul bzhin du yid la byed do// de ci'i phyir zhe na/ de ni 'di ltar byang chub sems dpa' sems dpa' chen po des sangs rgyas bcom ldan 'das de dag las/ shes rab kyi pha rol du phyin pa zab mo 'di thos so thos nas kyang bzung ngo bcad sa so yongs su bcangs so// bklags so kun chub par byas so// kha ton du byas so// tshul bzhin du yid la byas so// de ni dge ba'i rtsa ba de nyid dang / yid la byed pa de nyid kyis 'dir skyes pa'o// rab 'byor gzhan yang byang chub sems dpa' sems dpa' chen po dga' ldan gyi lha rnams dang / skal ba mnyam pa las shi 'phos nas mi'i nang du skal ba mnyam par skyes na yang // de ni yon tan de dag nyid dang ldan par rig par bya'o// de ci'i phyir zhe na/ rab 'byor de ni 'di ltar byang chub sems dpa' sems dpa' chen po des ni/ byang chub sems dpa' sems dpa' chen po byams pa la shes rab kyi pha rol du phyin pa zab mo 'di yongs su dri ba dang / yongs su brtag pa byas pas de ni dge ba'i rtsa ba des 'dir skyes par rig par bya'o// rab 'byor gzhan yang gang zag byang chub sems dpa'i theg pa pa gang gis/ sngon gyi mthar shes rab kyi pha rol du phyin pa thos kyang yongs su ma dris/ yongs su brtag pa ma byas pa de ni shes rab kyi pha rol du phyin pa zab mo 'di bstan pa'i tshe/ nem nur du 'gyur/ rmongs par 'gyur sems zhum par 'gyur/ sems kyi rnam pa gzhan du 'gyur ro// rab 'byor gzhan yang gang zag byang chub sems dpa'i theg pa pa gang gis/ sngon gyi mthar bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa thos nas kyang yongs su ma dris/ yongs su brtag pa ma byas pa de ni shes rab kyi pha rol du phyin pa zab mo 'di bstan pa'i tshe/ nem nur du 'gyur/ rmongs par 'gyur/ sems zhum par 'gyur sems kyi rnam pa gzhan du 'gyur ro/ rab 'byor gzhan yang gang zag byang chub sems dpa'i theg pa pa gang gis/ sngon gyi mthar nang stong pa nyid dang / phyi stong pa nyid dang / phyi nang stong pa nyid thos nas kyang yongs su ma dris/ yongs su brtag pa ma byas pa de ni shes rab kyi pha rol du phyin pa zab mo 'di bstan pa'i tshe/ nem nur du 'gyur/ rmongs par 'gyur/ sems zhum par 'gyur/ sems kyi rnam pa gzhan du 'gyur ro// rab 'byor gzhan yang gang zag byang chub sems dpa'i theg pa pa gang gis/ sngon gyi mthar dngos po med pa'i ngo bo nyid stong pa nyid kyi bar du thos kyang yongs su ma dris/ yongs su brtag pa ma byas pa de ni/ shes rab kyi pha rol du phyin pa zab mo 'di bstan pa'i tshe/ nem nur du 'gyur/ rmongs par 'gyur/ sems zhum par 'gyur/ sems kyi rnam pa gzhan du 'gyur ro// rab 'byor gzhan yang dag zag byang chub sems dpa'i theg pa pa gang gis/ sngon gyi mthar dran pa nye bar gzhag pa bzhi thos kyang yongs su ma dris/ yongs su brtag par ma byas pa de ni/ shes rab kyi pha rol du phyin pa zab mo 'di bstan pa'i tshe/ nem nur du 'gyur/ rmongs par 'gyur/ sems zhum par 'gyur/ sems kyi rnam pa gzhan du 'gyur ro// rab 'byor gzhan yang gang zag byang chub sems dpa'i theg pa pa gang gis/ sngon gyi mthar yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa thos kyang yongs su ma dris/ yongs su brtag pa ma byas pa de ni/ shes rab kyi pha rol du phyin pa zab mo 'di bstan pa'i tshe/ nem nur du 'gyur/ rmongs par 'gyur/ sems zhum par 'gyur/ sems kyi rnam pa gzhan du 'gyur ro// rab 'byor gzhan yang gang zag byang chub sems dpa'i theg pa pa gang gis/ sngon gyi mthar 'phags pa'i bden pa bzhi dang / bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad thos kyang yongs su ma dris/ yongs su brtag pa ma byas pa de ni/ shes rab kyi pha rol du phyin pa zab mo 'di bstan pa'i tshe/ nem nur du 'gyur/ rmongs par 'gyur/ sems zhum par 'gyur/ sems kyi rnam pa gzhan du 'gyur ro// rab 'byor gzhan yang gang zag byang chub sems dpa'i theg pa pa gang gis/ sngon gyi mthar p+la na med pa yang dag par rdzogs pa'i byang chub kyi bar du thos kyang yongs su ma dris/ yongs su brtag pa ma byas pa de ni/ shes rab kyi pha rol du phyin pa zab mo 'di bstan pa'i tshe/ nem nur du 'gyur/ rmongs par 'gyur/ sems zhum par 'gyur/ sems kyi rnam pa gzhan du 'gyur ro// rab 'byor gzhan yang gang zag byang chub sems dpa'i theg pa pa gang gis/ sngon gyi mthar shes rab kyi pha rol du phyin pa zab mo 'di thos nas yongs su ma dris/ yongs su brtag pa ma byas te/ nyi ma gcig gam gnyis sam gsum 'am bzhi'am/ lngar rjes su ma 'brangs na/ gang zag byang chub sems dpa'i theg pa pa de/ shes rab kyi pha rol du phyin pa zab mo 'di 'dri zhing rtog pa dang / nyi ma gcig gam/ gnyis sam/ gsum 'am/ bzhi 'am/ nyi ma lngar rjes su 'brang bar byed pa'i tshe/ shes rab kyi pha rol du phyin pa zab mo 'di mi 'phrogs par mi 'gyur te/ yongs su dri ba dang yang mi ldan par 'gyur ro// de ci'i phyir zhe na/ rab 'byor de ni de ltar yang 'gyur te/ gang gis shes rab kyi pha rol du phyin pa zab mo 'di yongs su ma dris/ yongs su ma brtags/ rjes su 'brang bar ma byas pa de ni/ shes rab kyi pha rol du phyin pa zab mo 'di mnyan pa la/ de tsam gyi dge ba'i bsam pa dang / mos pa skye bar 'gyur te/ de ni bar bar mos shing bar bar mos pa med par 'gyur te/ de ni ldam ldem gyi blo des 'phrogs shing // shing bal gyi gzegs ma bzhin du 'gyur ro// rab 'byor gang zag byang chub sems dpa'i theg pa pa de ni/ yun ring po nas theg pa la zhugs pa ma yin par rig par bya ste/ dge ba'i bshes gnyen gyis yongs su ma bzung ba'o// yang dag par rdzogs pa'i sangs rgyas la bsnyen bkur ma byas pa'o// rab 'byor gang zag byang chub sems dpa'i theg pa pa des ni/ shes rab kyi pha rol du phyin pa zab mo 'di'i lung ma mnos/ kha ton du ma byas la/ tshul bzhin du yid la ma byas te/ des ni shes rab kyi pha rol du phyin pa la ma bslabs so// bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa la ma bslabs so// nang stong pa nyid la ma bslabs so// dngos po med pa'i ngo bo nyid stong pa nyid kyi bar la ma bslabs so// dran pa nye bar gzhag pa rnams la ma bslabs so// yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa la ma bslabs so// 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad la ma bslabs so// rnam pa thams cad mkhyen pa nyid kyi bar la ma bslabs so// // shes rab kyi pha rol tu phyin pa stong phrag nyi shu lnga pa/ bam po bzhi bcu bdun pa/ rab 'byor gang zag byang chub sems dpa'i theg pa pa de ni/ theg pa la gsar du zhugs par rig par bya ste/ de ni dad pa tsam dang / dga' ba tsam dang / mos pa tsam dang ldan par zad de/ shes rab kyi pha rol du phyin pa zab mo 'di bri ba'am/ klag pa'am/ lung 'bog pa'am/ kha ton du bya ba 'am/ tshul bzhin du yid la bya bar mi nus so// rab 'byor byang chub sems dpa'i theg pa pa'i rigs kyi bu'am/ rigs kyi bu mo shes rab kyi pha rol du phyin pa zab mo 'di mi 'dri zhing lung mi 'bog pa dang / kha ton mi byed cing tshul bzhin du yid la mi byed la/ shes rab kyi pha rol du phyin pa zab mo 'dis gzhan la phan mi 'dogs pa dang / bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pas gzhan la phan mi 'dogs pa dang / nang stong pa nyid kyis gzhan la phan mi 'dogs pa dang / dngos po med pa'i ngo bo nyid stong pa nyid kyi bar gyis gzhan la phan mi 'dogs pa dang / dran pa nye bar gzhag pa rnams kyis gzhan la phan mi 'dogs pa dang / 'phags pa'i lam yan lag brgyad pa'i bar gyis gzhan la phan mi 'dogs pa dang / rnam pa thams cad mkhyen pa nyid kyi bar gyis gzhan la phan mi 'dogs pa dang / shes rab kyi pha rol du phyin pa dang mthun par mi spyod/ bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa dang mthun par mi spyod/ nang stong pa nyid dang mthun par mi spyod/ dngos po med pa'i ngo bo nyid stong pa nyid kyi bar dang mthun par mi spyod/ dran pa nye bar gzhag pa rnams dang mthun par mi spyod/ 'phags pa'i lam yan lag brgyad pa'i bar dang mthun par mi spyod/ rnam pa thams cad mkhyen pa nyid kyi bar dang mthun par mi spyod na/ de ni gnas gnyis dang / sa gnyis po las gcig la gnas par 'gyur te/ de ni 'di ltar nyan thos kyi sa'am/ rang sangs rgyas kyi sa'o// de ci'i phyir zhe na/ de ni 'di ltar rigs kyi bu'am/ rigs kyi bu mo de dag gis sngon gyis mthar yang shes rab kyi pha rol du phyin pa zab mo 'di ma bris ma bstan/ kha ton du ma byas/ tshul bzhin du yid la ma byas la/ shes rab kyi pha rol du phyin pa 'dis kyang pha rol la phan ma btags/ shes rab kyi pha rol du phyin pa 'di yang mthun par ma spyad pas/ de'i phyir byang chub sems dpa'i theg pa pa'i rigs kyi bu'am/ rigs kyi bu mo des gnas gnyis dang / sa gnyis po de las gcig la gnas par 'gyur par rig par bya'o// shes rab kyi pha rol tu phyin pa stong phrag nyi shu lnga pa las/ le'u sum cu bzhi pa'o// // rab 'byor 'di lta ste dper na/ rgya mtsho'i dbus su gru zhig par gyur la/ de'i mi rnams shing ngam/ shing dum 'am/ shing leb bam/ rkyal pa'am/ ro la mi 'ju mi 'dzin na/ rab 'byor mi de dag ni rgya mtsho chen po'i pha rol gyi 'gram du ma phyin par dus byed par rig par bya'o// rab 'byor mi gang rgya mtsho'i dbus su gru zhig pa'i tshe/ shing ngam/ shing dum 'am/ shing leb bam/ rkyal pa'am/ ro la 'ju zhing 'dzin pa de dag ni rgya mtshor dus byed par mi 'gyur te/ bde zhing nyam nyes med par rgya mtsho chen po nas pha rol gyi 'gram du phyin par 'gyur te/ ma nyes ma nyams par thang la phyin par 'gyur ro// rab 'byor de bzhin du byang chub sems dpa'i theg pa pa'i rigs kyi bu dang rigs kyi bu mo dad pa tsam dang / dga' ba tsam dang / mos pa tsam dang ldan pa gang shes rab kyi pha rol du phyin pa zab mo 'di mi 'dri mi ston// kha ton du mi byed/ tshul bzhin du yid la mi byed cing mi rten pa dang / bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa mi 'dri mi ston/ kha ton du mi byed/ tshul bzhin du yid la mi byed cing mi rton pa dang / nang stong pa nyid dang / phyi stong pa nyid dang / phyi nang stong pa nyid dang / dngos po med pa'i ngo bo nyid stong pa nyid kyi bar dang / byang chub kyi phyogs kyi chos sum cu rtsa bdun dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa rnams dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad dang / rnam pa thams cad mkhyen pa nyid kyi bar du mi 'dri mi ston/ kha ton du mi byed/ tshul bzhin du yid la mi byed cing // mi rten pa de dag ni bar ma dor byang chub las nyams par 'gyur te/ rnam pa thams cad mkhyen pa nyid ma thob par/ nyan thos kyi sa'am/ rang sangs rgyas kyis mngon du byed par 'gyur ro// rab 'byor gang zag byang chub sems dpa'i theg pa pa gang bla na med pa yang dag par rdzogs pa'i byang chub tu mngon par rdzogs par 'tshang rgya ba'i don du dad pa yod cing // bzod pa dang mos pa dang / lhag pa'i bsam pa dang / dga' ba dang / spro ba dang / mi gtong ba yod cing // brtson 'grus mi gtong ba de ni shes rab kyi pha rol du phyin pa zab mo 'di 'dri'o// lung 'bog go// kha ton byed do// tshul bzhin du yid la byed do// rten to// de ltar na rigs kyi bu 'am rigs kyi bu mo de dag bla na med pa yang dag par rdzogs pa'i byang chub tu dad pa yod de/ bzod pa yod/ mos pa yod/ lhag pa'i bsam pa yod/ spro ba yod/ mi gtong ba yod/ brtson 'grus mi 'dor ba yod pa yin te/ de'i phyir shes rab kyi pha rol du phyin pas yongs su bzung ba dang / bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pas yongs su bzung ba dang / nang stong pa nyid dang / phyi stong pa nyid dang / phyi nang stong pa nyid dang / dngos po med pa'i ngo bo nyid stong pa nyid kyi bar dang / byang chub kyi phyogs kyi chos sum cu rtsa bdun dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad kyis yongs su bzung ba dang / rnam pa thams cad mkhyen pa nyid kyi bar gyis yongs su bzung bas bar ma dor nye zho med par nyan thos kyi sa las 'das/ rang sangs rgyas kyi sa las 'das te/ sems can yongs su smin par byas nas/ sangs rgyas kyi zhing yongs su dag par byas te/ bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ro// rab 'byor 'di lta ste dper na/ bud med dam skyes pa la la zhig // bum pa ma bsregs shing // so ma btang bas chu bcu bar sems na/ rab 'byor bum pa de ni ring por mi gnas te/ myur du 'gyes shing 'jig par rig par bya'o// de ci'i phyir zhe na/ de ni bum pa de so ma btang ba'i phyir te/ de ni tha mar sa nyid du 'gyur ro// rab 'byor de bzhin du byang chub sems dpa'i theg pa pa'i rigs kyi bu 'am rigs kyi bu mo dag la yang // bla na med pa yang dag par rdzogs pa'i byang chub tu mngon par rdzogs par 'tshang rgya ba'i phyir/ dad pa yang yod/ bzod pa yang yod/ mos pa yang yod/ lhag pa'i bsam pa yang yod/ dga' ba yang yod/ spro ba yang yod/ mi gtong ba yang yod/ brtson 'grus mi 'dor ba yang yod mod kyi/ de dag shes rab kyi pha rol du phyin pas yongs su ma bzung // thabs mkhas pas yongs su ma bzung // bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pas yongs su ma bzung // nang stong pa nyid dang / phyi stong pa nyid dang / phyi nang stong pa nyid dang / dngos po med pa'i ngo bo nyid stong pa nyid kyi bar gyis yongs su ma bzung // dran pa nye bar gzhag pa dang / yang dag par spongs pa dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / lam gyis yongs su ma bzung // 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad kyis yongs su ma bzung // rnam pa thams cad mkhyen pa nyid kyi bar gyis yongs su ma bzung na/ byang chub sems dpa'i theg pa pa'i rigs kyi bu dang / rigs kyi bu mo de dag ni bar ma dor nye zhor 'gyur bar shes par bya'o// rab 'byor byang chub sems dpa'i theg pa pa'i rigs kyi bu'am/ rigs kyi bu mo/ de dag gi bar ma dor nye zho 'byung ba gang zhe na/ 'di lta ste/ nyan thos kyi sa'am/ rang sangs rgyas kyi sa'o// rab 'byor 'di lta ste dper na/ skyes pa'am/ bud med la la zhig bum pa so legs par btang bas chu klung ngam/ mtsho 'am/ mtshe'u 'am/ khron pa nas chu 'chu na/ rab 'byor chu 'chu ba de'i bum pa des ni bde bar khyim du phyin par rig par bya'o// rab 'byor de bzhin du byang chub sems dpa' sems dpa' chen po gang la/ bla na med pa yang dag par rdzogs pa'i byang chub kyi phyir/ dad pa yang yod/ bzod pa yang yod/ mos pa yang yod/ lhag pa'i bsam pa yang yod/ dga' ba yang yod/ spro ba yang yod/ mi gtong ba yang yod/ brtson 'grus mi 'dor ba yang yod la/ de yang shes rab kyi pha rol du phyin pas yongs su bzung thabs mkhas pas yongs su bzung // bsam gtan gyi pha rol du phyin pas yongs su bzung // brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pas yongs su bzung // rnam pa thams cad mkhyen pa nyid kyi bar gyis yongs su bzung na/ rab 'byor byang chub sems dpa' sems dpa' chen po de ni 'di lta ste/ nyan thos kyi sa 'am/ rang sangs rgyas kyi sar bar ma dor nye zhor mi 'gyur te/ ma nyes ma nyams par bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ro// rab 'byor 'di lta ste dper na/ rgya mtsho'i gru ma bsdams shing zag lhan ma byas par rdzas bcug ste chu la btang na/ rab 'byor gru de ni zhig par 'gyur te/ gru yang logs shig // rdzas kyang logs shig tu song nas de ltar tshong pa de thabs la mi mkhas pas/ gnod pa chen po dang ldan par 'gyur zhing // rin po che chen po las yongs su phang bar rig par bya'o// rab 'byor de bzhin du byang chub sems dpa' sems dpa' chen po yang bla na med pa yang dag par rdzogs pa'i byang chub kyi phyir/ dad pa yang yod/ bzod pa yang yod/ mos pa yang yod/ lhag pa'i bsam pa yang yod/ dga' ba yang yod/ spro ba yang yod/ mi gtong ba yang yod/ brtson 'grus mi 'dor ba yang yod mod kyi/ de shes rab kyi pha rol du phyin pas yongs su ma bzung // thabs mkhas pas yongs su ma bzung // bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pas yongs su ma bzung // stong pa nyid thams cad kyis yongs su ma bzung // byang chub kyi phyogs kyi chos rnams kyis yongs su ma bzung // 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad kyis yongs su ma bzung // rnam pa thams cad mkhyen pa nyid kyi bar gyis yongs su ma bzung na/ rab 'byor byang chub sems dpa' sems dpa' chen po de ni bar ma dor nye zhor 'gyur te/ 'di ltar thams cad mkhyen pa nyid kyi rin po che'i don chen po dang bral zhing // rin po che chen po las phang bar rig par bya'o// rab 'byor byang chub sems dpa' sems dpa' chen po rnams kyi bar ma do'i nye zho gang zhe na/ 'di lta ste/ nyan thos kyi sa'am/ rang sangs rgyas kyi sa'o// rab 'byor 'di lta ste dper na/ skyes bu mkhas pa'i ngang tshul can gang la la zhig rgya mtsho chen po'i gru shin du bsdams shing shin du bstar ba chu la gtong zhing rdzas 'jug na/ rab 'byor rgya mtsho'i gru de ni bar ma dor zhig par mi 'gyur te/ gru des phyogs gang du bgrod pa der phyin par 'gyur bar rig par bya'o// rab 'byor de bzhin du byang chub sems dpa' sems dpa' chen po gang la la bla na med pa yang dag par rdzogs pa'i byang chub kyi phyir/ dad pa yang yod/ bzod pa yang yod/ mos pa yang yod/ lhag pa'i bsam pa yang yod/ dga' ba yang yod/ spro ba yang yod/ mi gtong ba yang yod/ brtson 'grus mi 'dor ba yang yod la/ shes rab kyi pha rol du phyin pas yongs su bzung // thabs mkhas pas yongs su bzung // bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pas yongs su bzung // stong pa nyid thams cad dang / byang chub kyi phyogs kyi chos rnams dang / 'phags pa'i bden pa rnams dang / bsam gtan rnams dang / tshad med pa rnams dang gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad kyis yongs su bzung // rnam pa thams cad mkhyen pa nyid kyi bar gyis yongs su bzung na/ rab 'byor byang chub sems dpa' sems dpa' chen po de ni/ bla na med pa yang dag par rdzogs pa'i byang chub tu bar ma dor nye zhor mi 'gyur bar rig par bya'o// rab 'byor de ni de ltar yang 'gyur te/ byang chub sems dpa' sems dpa' chen po gang la la bla na med pa yang dag par rdzogs pa'i byang chub kyi phyir/ dad pa yang yod/ bzod pa yang yod/ mos pa yang yod/ lhag pa'i bsam pa yang yod/ dga' ba yang yod/ spro ba yang yod/ mi gtong ba yang yod/ brtson 'grus mi 'dor ba yang yod la/ de yang shes rab kyi pha rol du phyin pas yongs su zin par gyur/ thabs mkhas pas yongs su zin par gyur/ bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pas yongs su zin par gyur/ rnam pa thams cad mkhyen pa nyid kyi bar gyis yongs su zin par gyur na/ byang chub sems dpa' sems dpa' chen po de ni nyan thos kyi sa dang / rang sangs rgyas kyi sar mi lhung ngo // rab 'byor 'di lta ste dper na/ mi na tshod kyis lo brgya nyi shu lon pa/ rgas pa/ rgog tu gyur pa/ 'khogs pa zhig yod la/ de'i lus la rlung dam/ mkhris pa'am/ bad kan nam/ 'dus pa'i nad kyis btab na/ rab 'byor de la ji snyam du sems/ mi de gcig pu nyam rangs su khri las ldang nus sam/ gsol pa/ bcom ldan 'das de ni ma lags so// bcom ldan 'das de ni khri de las ldang nus su lags kyang // rgyang grags gcig gam/ rgyang grags gnyis su yang mchi bar mi nus te/ de rgas pa dang / bro 'tshal bas nyams dmas pa'i slad du khri las ldang nus su lags kyang mchi mi nus so// bcom ldan 'das kyis bka' stsal pa/ rab 'byor de bzhin du byang chub sems dpa' sems dpa' chen po la/ bla na med pa yang dag par rdzogs pa'i byang chub kyi phyir/ dad pa yang yod/ bzod pa yang yod/ mos pa yang yod/ lhag pa'i bsam pa yang yod/ dga' ba yang yod/ spro ba yang yod/ mi gtong ba yang yod/ brtson 'grus kyi 'dor pa/ yang yod mod kyi/ de shes rab kyi pha rol du phyin pas yongs su ma bzung // thabs mkhas pas yongs su ma bzung // bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pas yongs su ma bzung // nang stong pa nyid dang / phyi stong pa nyid dang / phyi nang stong pa nyid dang / dngos po med pa'i ngo bo nyid stong pa nyid kyi bar gyis yongs su ma bzung // dran pa nye bar gzhag pas yongs su ma bzung // yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / lam gyis yongs su ma bzung // 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad kyis yongs su ma bzung // rnam pa thams cad mkhyen pa nyid kyi bar gyis yongs su ma bzung na/ rab 'byor byang chub sems dpa' sems dpa' chen po de ni bar ma dor nyan thos kyi sa'am/ rang sangs rgyas kyi sar ltung bar 'gyur ro// de ci'i phyir zhe na/ de ni 'di ltar shes rab kyi pha rol du phyin pas yongs su ma bzung ba dang / thabs mkhas pas yongs su ma bzung ba dang / rnam pa thams cad mkhyen pa nyid kyi bar gyis yongs su ma bzung ba'i phyir ro// rab 'byor 'di lta ste dper na/ min tshod kyis lo brgya nyi shu lon pa/ rgas pa/ rgog tu gyur pa/ 'khogs pa de nyid kyis lus la rlung ngam/ mkhris pa'am/ bad kan nam/ 'dus pa'i nad kyis btab par gyur la/ de khri las ldang bar 'dod na/ de la skyes bu stobs dang ldan pa gnyis kyis glo g.yas g.yon nas bzung ste/ brten nas 'di skad du/ kye skyes bu khyod ci dga' ba'i don du gar 'dod pa 'dod do// khyod ni bdag cag gis bzung gi gnas der ma phyin gyi bar du lam du bar ma dor rdeg 'cha' bas 'jigs par mi 'gyur ro// zhes bsgo ba de bzhin du/ rab 'byor byang chub sems dpa' sems dpa' chen po gang la la bla na med pa yang dag par rdzogs pa'i byang chub kyi phyir/ dad pa yang yod/ bzod pa yang yod mos pa yang yod/ lhag pa'i bsam pa yang yod/ dga' ba yang yod/ spro ba yang yod/ mi gtong ba yang yod/ brtson 'grus mi 'dor ba yang yod la/ de shes rab kyi pha rol du phyin pas yongs su bzung // thabs mkhas pas yongs su bzung // bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pas yongs su bzung // nang stong pa nyid dang / phyi stong pa nyid dang / phyi nang stong pa nyid dang / dngos po med pa'i ngo bo nyid stong pa nyid kyi bar gyis yongs su bzung // dran pa nye bar bzhag pas yongs su bzung // yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / lam gyis yongs su bzung // 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang sangs rgyas kyi chos ma 'dres pa brgyad kyis yongs su bzung // rnam pa thams cad mkhyen pa nyid kyi bar gyis yongs su bzung na/ rab 'byor byang chub sems dpa' sems dpa' chen po de ni bar ma dor nye zhor mi 'gyur te/ byang chub sems dpa' sems dpa' chen po des ni 'di lta ste/ bla na med pa yang dag par rdzogs pa'i byang chub kyi gnas der phyin pa nus so// de ci'i phyir zhe na/ de ltar de shes rab kyi pha rol du phyin pa dang / thabs mkhas pa dang ma bral ba'i phyir ro// gsol pa/ bcom ldan 'das ji ltar na/ gang zag byang chub sems dpa'i theg pa pa/ shes rab kyi pha rol du phyin pa dang / thabs mkhas pa dang / ma bral bas nyan thos kyi sa 'am/ rang sangs rgyas kyi sar mi ltung ba lags/ bcom ldan 'das kyis bka' stsal pa/ rab 'byor khyod de ltar gang zag byang chub sems dpa'i theg pa pa rnams kyi don du/ de bzhin gshegs pa la don 'di 'dri bar sems pa legs so// legs so// rab 'byor 'di la gang zag byang chub sems dpa'i theg pa pa/ thog mar sbyin pa yongs su gtong na/ de bdag dang bdag gir lhung ba'i sems kyis sbyin pa yongs su gtong zhing // tshul khrims srung ba dang / bzod pa bsgom pa dang / brtson 'grus rtsom pa dang / bsam gtan la snyoms par 'jug pa dang / shes rab sgom na/ de yang bdag dang bdag gir ltung ba'i sems kyis shes rab sgom ste/ de sbyin pa yongs su gtong ba'i tshe/ 'di snyam du sems te/ bdag ni sbyin pa yongs su gtong ngo // 'di la sbyin pa yongs su gtong ngo / bdag ni sbyin pa byed pa'o// bdag ni tshul khrims srung ngo // bdag ni tshul khrims ni 'di srung ngo // bdag ni tshul khrims dang ldan pa'o// bdag ni bzod pa sgom mo// bzod pa ni 'di sgom mo// bdag ni bzod pa dang ldan pa'o// bdag ni brtson 'grus rtsom mo// brtson 'grus ni 'di rtsom mo// bdag ni brtson 'grus dang ldan pa'o// bdag ni bsam gtan dag la snyoms par 'jug go// bsam gtan ni 'di dag la snyoms par 'jug go / bdag ni bsam gtan pa'o// bdag ni shes rab sgom mo// shes rab ni 'di sgom mo// bdag ni shes rab dang ldan pa'o// snyam nas/ de sbyin pa rlom sems su byed/ sbyin pas rlom sems su byed/ bdag ni sbyin pa byed pa'o// zhes rlom sems su byed/ tshul khrims rlom sems su byed/ tshul khrims kyis rlom sems su byed/ bdag ni tshul khrims dang ldan pa'o// zhes rlom sems su byed/ bzod pa rlom sems su byed/ bzod pas rlom sems su byed/ bdag ni bzod pa dang ldan pa'o/ zhes rlom sems su byed/ brtson 'grus rlom sems su byed/ brtson 'grus kyis rlom sems su byed/ bdag ni brtson 'grus dang ldan pa'o// zhes rlom sems su byed/ bsam gtan rnams rloms sems su byed/ bsam gtan rnams kyis rlom sems su byed/ bdag ni bsam gtan pa'o// zhes rlom sems su byed/ shes rab rlom sems su byed/ shes rab kyis rom sems su byed/ bdag ni shes rab dang ldan pa'o// zhes rlom sems su byed do// de ci'i phyir zhe na/ sbyin pa'i pha rol du phyin pa la rtog pa de dag med de/ ring du song ba ni sbyin pa'i pha rol du phyin pa'o// tshul khrims kyi pha rol du phyin pa la rtog pa de dag med de/ ring du song ba ni tshul khrims kyi pha rol du phyin pa'o// bzod pa'i pha rol du phyin pa la rtog pa de dag med de/ ring du song ba ni bzod pa'i pha rol du phyin pa'o// brtson 'grus kyi pha rol du phyin pa la rtog pa de dag med de/ ring du song ba ni brtson 'grus kyi pha rol du phyin pa'o// bsam gtan gyi pha rol du phyin pa la rtog pa de dag med de/ ring du song ba ni bsam gtan gyi pha rol du phyin pa'o/ shes rab kyi pha rol du phyin pa la rtog pa de dag med de/ ring du song ba ni shes rab kyi pha rol du phyin pa'o// de lta yin yang gang zag byang chub sems dpa'i theg pa pa de ring du song ba yang mi shes/ pha rol yang mi shes te/ de sbyin pa'i pha rol du phyin pas yongs su ma bzung // tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pas yongs su ma bzung // rnam pa thams cad mkhyen pa nyid kyi bar gyis yongs su ma bzung bas/ nyan thos kyi sa 'am/ rang sangs rgyas kyi sar ltung ste/ rnam pa thams cad mkhyen pa nyid du mi 'byung ngo // rab 'byor ji ltar na gang zag byang chub sems dpa'i theg pa pa thabs mi mkhas pa yin zhe na/ rab 'byor 'di la gang zag byang chub sems dpa'i theg pa pa thog mar thabs med par sbyin pa yongs su gtong // thabs med par tshul khrims srung // thabs med par bzod pa sgom/ thabs med par brtson 'grus rtsom/ thabs med par bsam gtan la snyoms par 'jug // thabs med par shes rab sgom zhing de 'di snyam du sems te/ bdag ni sbyin pa yongs su gtong ngo // sbyin pa ni 'di yongs su gtong ngo // 'di la ni sbyin pa yongs su gtong ngo // bdag ni tshul khrims srung ngo // tshul khrims ni 'di srung ngo // bdag ni bzod pa sgom mo// bzod pa ni 'di sgom mo// bdag ni brtson 'grus rtsom mo// brtson 'grus ni 'di rtsom mo// bdag ni bsam gtan rnams la snyoms par 'jug go// bsam gtan ni 'di dag la snyoms par 'jug go// bdag ni shes rab sgom mo// shes rab ni 'di sgom mo zhes de sbyin pa rlom sems su byed/ sbyin pas rlom sems su byed/ bdag ni sbyin pa byed pa'o zhes rlom sems su byed/ tshul khrims rlom sems su byed/ tshul khrims kyis rlom sems su byed/ bdag ni tshul khrims dang ldan pa'o zhes rlom sems su byed/ bzod pa rlom sems su byed/ bzod pas rlom sems su byed/ bdag ni bzod pa dang ldan pa'o zhes rlom sems su byed/ brtson 'grus rlom sems su byed/ brtson 'grus kyis rlom sems su byed/ bdag ni brtson 'grus dang ldan pa'o zhes rlom sems su byed/ bsam gtan rlom sems su byed/ bsam gtan gyis rlom sems su byed/ bdag ni bsam gtan pa'o zhes rlom sems su byed/ shes rab rlom sems su byed/ shes rab kyis rlom sems su byed/ bdag ni shes rab dang ldan pa'o zhes rlom sems su byed pa ste/ de ci'i phyir zhe na/ ji ltar de rnam par rtog pa'i rnam par rtog pa de dag sbyin pa'i pha rol du phyin pa la med do// de ci'i phyir zhe na/ de ni 'di ltar 'di lta ste/ sbyin pa'i pha rol du phyin pa de ni pha rol du phyin pa med pa'o// tshul khrims kyi pha rol du phyin pa de ni pha rol du phyin pa med pa'o// bzod pa'i pha rol du phyin pa de ni pha rol du phyin pa med pa'o// brtson 'grus kyi pha rol du phyin pa de ni pha rol du phyin pa med pa'o// bsam gtan gyi pha rol du phyin pa de ni pha rol du phyin pa med pa'o// shes rab kyi pha rol du phyin pa de ni pha rol du phyin pa med pa'o// de lta yin yang byang chub sems dpa'i theg pa pa de ni ring du song ba yang mi shes/ pha rol yang mi shes te/ de sbyin pa'i pha rol du phyin pas yongs su ma bzung // tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pas yongs su ma bzung // shes rab kyi pha rol du phyin pas yongs su ma bzung // thabs mkhas pas yongs su ma bzung // rnam pa thams cad mkhyen pa nyid kyi bar gyis yongs su ma bzung bas/ nyan thos kyi sa 'am/ rang sangs rgyas kyi sar ltung ste/ rnam pa thams cad mkhyen pa nyid du mi 'byung ngo // rab 'byor ji ltar gang zag byang chub sems dpa'i theg pa pa shes rab kyi pha rol du phyin pa dang / thabs mkhas pas yongs su bzung ba/ nyan thos kyi sa 'am/ rang sangs rgyas kyi sar mi ltung zhing // bla na med pa yang dag par rdzogs pa'i byang chub 'grub par 'gyur ba yin zhe na/ rab 'byor 'di la gang zag byang chub sems dpa'i theg pa pa thog mar sbyin pa yongs su gtong na/ bdag dang bdag gir bya bar ma ltung ba'i sems kyis sbyin pa yongs su gtong ngo // tshul khrims srung na/ bdag dang bdag gir bya bar ma ltung ba'i sems kyis tshul khrims srung ngo // bzod pa sgom na/ bdag dang bdag gir bya bar ma ltung ba'i sems kyis bzod pa sgom mo// brtson 'grus rtsom na/ bdag dang bdag gir bya bar ma ltung ba'i sems kyis brtson 'grus rtsom mo// bsam gtan sgom na/ bdag dang bdag gis byang bar ma ltung ba'i sems kyis bsam gtan sgom mo/ shes rab sgom na/ bdag dang bdag gir bya bar ma ltung ba'i sems kyis shes rab sgom ste/ de 'di snyam du bdag ni sbyin pa yongs su gtong ngo // 'di la sbyin pa gtong ngo zhes bya bar mi sems so// bdag ni tshul khrims srung ngo // tshul khrims ni 'di srung ngo // bdag ni bzod pa sgom mo// bzod pa ni 'di sgom mo// bdag ni brtson 'grus rtsom mo// brtson 'grus ni 'di rtsom mo// bdag ni bsam gtan rnams la snyoms par 'jug go// bsam gtan ni 'di dag la snyoms par 'jug go// bdag ni shes rab sgom mo// shes rab ni 'di sgom mo// zhes bya bar mi sems te/ de sbyin pa rlom sems su mi byed/ sbyin pas rlom sems su mi byed/ bdag ni sbyin pa byed pa'o// zhes bya bar rlom sems su mi byed do// tshul khrims rlom sems su mi byed/ tshul khrims kyis rlom sems su mi byed/ bdag ni tshul khrims dang ldan pa'o zhes bya bar rlom sems su mi byed do// bzod pa rlom sems su mi byed/ bzod pas rlom sems su mi byed/ bdag ni bzod pa dang ldan pa'o zhes bya bar rlom sems su mi byed do/ brtson 'grus rlom sems su mi byed/ brtson 'grus kyis rlom sems su mi byed/ bdag ni brtson 'grus dang ldan pa'o// zhes bya bar rlom sems su mi byed do// bsam gtan rnams rlom sems su mi byed/ bsam gtan rnams kyis rlom sems su mi byed/ bdag ni bsam gtan pa'o// zhes bya bar rlom sems su mi byed do// shes rab rlom sems su mi byed/ shes rab kyis rlom sems su mi byed/ bdag ni shes rab dang ldan pa'o// zhes bya bar rlom sems su mi byed do/ de ci'i phyir zhe na/ de ni 'di ltar gang gis de rlom sems su byed pa'i rnam par rtog pa de dag ni sbyin pa'i pha rol du phyin pa la med de/ 'di ltar sbyin pa'i pha rol du phyin pa ni pha rol du phyin pa med pa'o// gang gis rlom sems su byed pa'i rnam par rtog pa de dag ni tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la med de/ 'di ltar shes rab kyi pha rol du phyin pa ni pha rol du phyin pa med pa'o/ de lta yin la gang zag byang chub sems dpa'i theg pa pa de yang ring du song ba shes shing pha rol shes te/ des kyang rlom sems su mi byed cing // de sbyin pa'i pha rol du phyin pas yongs su bzung // tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pas yongs su bzung ba dang / rnam pa thams cad mkhyen pa nyid kyi bar gyis yongs su bzung bas/ nyan thos kyi sa 'am/ rang sangs rgyas kyi sar mi ltung ste/ rnam pa thams cad mkhyen pa nyid kyang 'grub par 'gyur ro// rab 'byor de ltar na gang zag byang chub sems dpa'i theg pa pa shes rab kyi pha rol du phyin pas yongs su bzung ba/ thabs mkhas pas yongs su bzung ba/ rnam pa thams cad mkhyen pa nyid kyi bar gyis yongs su bzung ba/ de nyan thos kyi sa 'am/ rang sangs rgyas kyi sar mi ltung ngo // rab 'byor ji ltar na gang zag byang chub sems dpa'i theg pa pa thabs mkhas pas yongs su bzung ba yin zhe na/ rab 'byor 'di la gang zag byang chub sems dpa'i theg pa pa thog mar thabs dang ldan par sbyin pa yongs su gtong // thabs dang ldan par tshul khrims srung // thabs dang ldan par bzod pa sgom/ thabs dang ldan par brtson 'grus rtsom/ thabs dang ldan par bsam gtan rnams la snyoms par 'jug// thabs dang ldan par shes rab sgom zhing // 'di ltar de bdag ni sbyin pa yongs su gtong ngo // sbyin pa 'di yongs su gtong ngo // 'di la sbyin pa yongs su gtong ngo snyam du mi sems so// 'di ltar bdag ni tshul khrims srung ngo // tshul khrims ni 'di srung ngo snyam du mi sems so// 'di ltar bdag ni bzod pa sgom mo// bzod pa ni 'di sgom mo// snyam du mi sems so// 'di ltar bdag ni brtson 'grus rtsom mo// brtson 'grus ni 'di rtsom mo// snyam du mi sems so// 'di ltar bdag ni bsam gtan dag la snyoms par 'jug go / bsam gtan ni 'di dag la snyoms par 'jug go snyam du mi sems so// 'di ltar de dag ni shes rab sgom mo// shes rab ni 'di sgom mo snyam du mi sems so// de sbyin pa rlom sems su mi byed/ sbyin pas rlom sems su mi byed/ bdag ni sbyin pa byed pa'o// zhes rlom sems su mi byed do// de tshul khrims rlom sems su mi byed/ tshul khrims kyis rlom sems su mi byed/ bdag ni tshul khrims dang ldan pa'o// zhes rlom sems su mi byed do// de bzod pa rlom sems su mi byed/ bzod pas lo ma sems su mi byed/ bdag ni bzod pa dang ldan pa'o// zhes rlom sems su mi byed do// de brtson 'grus rlom sems su mi byed/ brtson 'grus kyis rlom sems su mi byed/ bdag ni brtson 'grus dang ldan pa'o// zhes rlom sems su mi byed do// de bsam gtan rlom sems su mi byed/ bsam gtan gyis rlom sems su mi byed/ bdag ni bsam gtan pa'o zhes rlom sems su mi byed do// de shes rab rlom sems su mi byed/ shes rab kyis rlom sems su mi byed/ bdag ni shes rab dang ldan pa'o// zhes rlom sems su mi byed do// de ci'i phyir zhe na/ de ltar de rnam par mi rtog pas/ sbyin pa'i pha rol du phyin pa la rnam par rtog pa de dag med de/ de ci'i phyir zhe na/ de ni 'di lta ste/ sbyin pa'i pha rol du phyin pa de ni pha rol du phyin pa med pa'o// de ltar de rnam par mi rtog pas/ tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la rnam par rtog pa de dag med de/ de ci'i phyir zhe na/ de ni 'di ltar 'di lta ste/ shes rab kyi pha rol du phyin pa de ni pha rol du phyin pa med pa'o// de lta yang yin la gang zag byang chub sems dpa'i theg pa pa de yang ring du song ba shes shing // pha rol shes kyang de rlom sems med de/ sbyin pa'i pha rol du phyin pas yongs su bzung ba dang / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pas yongs su bzung zhing // thabs mkhas pas yongs su bzung ba dang / rnam pa thams cad mkhyen pa nyid kyi bar gyis yongs su bzung bas/ nyan thos kyi sa 'am/ rang sangs rgyas kyi sar mi ltung ste/ rnam pa thams cad mkhyen pa nyid du 'byung ngo // shes rab kyi pha rol tu phyin pa stong phrag nyi shu lnga pa las/ le'u sum cu lnga pa'o// // de nas tshe dang ldan pa rab 'byor gyis bcom ldan 'das la 'di skad ces gsol to// bcom ldan 'das las dang po pa'i byang chub sems dpa' sems dpa' chen pos ji ltar shes rab kyi pha rol du phyin pa la bslab par bgyi/ ji ltar bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa la bslab par bgyi/ bcom ldan 'das kyis bka' stsal pa/ rab 'byor 'di la las dang po pa'i byang chub sems dpa' sems dpa' chen po shes rab kyi pha rol du phyin pa la bslab par 'dod pa dang / bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa la bslab par 'dod pas/ dge ba'i bshes gnyen gang shes rab kyi pha rol du phyin pa ston pa dang / bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa ston pa de dag la bsten par bya'o bsnyen bkur bya'o de dag de la shes rab kyi pha rol du phyin pa 'di ltar ston te tshur rigs kyi bu sbyin pa gang dang gang sbyin pa de thams cad bla na med pa yang dag par rdzogs pa'i byang chub tu yongs su bsngos shig // tshur rigs kyi bu tshul khrims gang dang gang srung ba dang / bzod pa dang gang dang gang sgrub pa dang / brtson 'grus gang dang gang rtsom pa dang / bsam gtan gang dang gang la snyoms par 'jug pa dang / shes rab gang dang gang sgom pa de thams cad bla na med pa yang dag par rdzogs pa'i byang chub tu yongs su sngos shig// rigs kyi bu khyod bla na med pa yang dag par rdzogs pa'i byang chub gzugs su rtog par ma byed cig // tshor ba dang 'du shes dang 'du byed dang rnam par shes par rtog par ma byed cig // skye mched dang khams dang / rten cing 'brel bar 'byung bar rtog par ma byed cig // rigs kyi bu khyod bla na med pa yang dag par rdzogs pa'i byang chub sbyin pa'i pha rol du phyin pa dang / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin par rtog par ma byed cig // rigs kyi bu khyod bla na med pa yang dag par rdzogs pa'i byang chub nang stong pa nyid du rtog par ma byed cig // dngos po med pa'i ngo bo nyid stong pa nyid kyi bar du rtog par ma byed cig // rigs kyi bu khyod bla na med pa yang dag par rdzogs pa'i byang chub dran pa nye bar gzhag pa rnams su rtog par ma byed cig // yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad du rtog par ma byed cig // bla na med pa yang dag par rdzogs pa'i byang chub rnam pa thams cad mkhyen pa nyid kyi bar du rtog par ma byed cig // de ci'i phyir zhe na/ yongs su ma brtags pa'i gzugs ni rnam pa thams cad mkhyen pa nyid thob par byed do// yongs su ma brtags pa'i tshor ba dang / 'du shes dang 'du byed dang rnam par shes pa ni rnam pa thams cad mkhyen pa nyid thob par byed do// yongs su ma brtags pa'i skye mched dang / khams dang rten cing 'brel bar 'byung ba ni/ rnam pa thams cad mkhyen pa nyid thob par byed do// yongs su ma brtags pa'i sbyin pa'i pha rol du phyin pa ni rnam pa thams cad mkhyen pa nyid thob par byed do// yongs su ma brtags pa'i tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa ni rnam pa thams cad mkhyen pa nyid thob par byed do// yongs su ma brtags pa'i nang stong pa nyid ni rnam pa thams cad mkhyen pa nyid thob par byed do// yongs su ma brtags pa'i dngos po med pa'i ngo bo nyid stong pa nyid kyi bar ni rnam pa thams cad mkhyen pa nyid thob par byed do// yongs su ma brtags pa'i dran pa nye bar gzhag pa rnams ni rnam pa thams cad mkhyen pa nyid thob par byed do// yongs su ma brtags pa'i yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / lam rnams ni rnam pa thams cad mkhyen pa nyid thob par byed do// yongs su ma brtags pa'i 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad ni rnam pa thams cad mkhyen pa nyid thob par byed do// yongs su ma brtags pa'i lam gyi rnam pa byed pa nyid kyi bar ni rnam pa thams cad mkhyen pa nyid thob par byed do// rigs kyi bu khyod gzugs la 'dod pa ma skyed cig // de ci'i phyir zhe na/ rigs kyi bu 'dod pa med pa ni gzugs so// tshor ba dang / 'du shes dang / 'du byed dang / rnam par shes pa la 'dod pa ma skyed cig // de ci'i phyir zhe na/ rigs kyi bu 'dod pa med pa ni rnam par shes pa'o// skye mched dang / khams dang / rten cing 'brel bar 'byung ba la 'dod pa ma skyed cig // de ci'i phyir zhe na/ rigs kyi bu 'dod pa med pa ni rten cing 'brel bar 'byung ba'o// rigs kyi bu khyod sbyin pa'i pha rol du phyin pa la 'dod pa ma skyed cig // de ci'i phyir zhe na/ rigs kyi bu 'dod pa med pa ni sbyin pa'i pha rol du phyin pa'o// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la 'dod pa ma skyed cig // de ci'i phyir zhe na/ rigs kyi bu 'dod pa med pa ni shes rab kyi pha rol du phyin pa'o// nang stong pa nyid dang / phyi stong pa nyid dang / phyi nang stong pa nyid dang / dngos po med pa'i ngo bo nyid stong pa nyid kyi bar la 'dod pa ma skyed cig // de ci'i phyir zhe na/ rigs kyi bu 'dod pa med pa ni dngos po med pa'i ngo bo nyid stong pa nyid do// dran pa nye bar gzhag pa rnams dang / yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / lam la 'dod pa ma skyed cig // de ci'i phyir zhe na/ rigs kyi bu 'dod pa med pa ni/ 'phags pa'i lam yan lag brgyad pa'o/ 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad dang / rnam pa thams cad mkhyen pa nyid kyi bar la 'dod pa ma skyed cig // de ci'i phyir zhe na/ rigs kyi bu 'dod pa med pa ni rnam pa thams cad mkhyen pa nyid do// rigs kyi bu khyod rgyun du zhugs pa'i 'bras bu la 'dod pa ma skyed cig // lan cig phyir 'ong ba dang / phyir mi 'ong ba dang / dgra bcom pa nyid dang / rang byang chub la 'dod pa ma skyed cig // bla na med pa yang dag par rdzogs pa'i byang chub la 'dod pa ma skyed cig // de ci'i phyir zhe na/ rigs kyi bu 'dod pa med pa ni byang chub bo// de ci'i phyir zhe na/ rigs kyi bu chos thams cad ni ngo bo nyid kyis stong ngo zhes bya bar 'gyur ro// de skad ces bka' stsal pa dang / tshe dang ldan pa rab 'byor gyis/ bcom ldan 'das la 'di skad ces gsol to// bcom ldan 'das de ltar chos rnams rang gi mtshan nyid kyis stong pa la byang chub sems dpa' sems dpa' chen po rnams bla na med pa yang dag par rdzogs pa'i byang chub tu smon cing // bla na med pa yang dag par rdzogs pa'i byang chub tu mngon par rdzogs par 'tshang rgya bar 'tshal ba ni dka' ba bgyid pa'o// bcom ldan 'das kyis bka' stsal pa/ rab 'byor de de bzhin no// de de bzhin te/ rab 'byor de ltar chos rnams rang gi mtshan nyid kyis stong pa la/ byang chub sems dpa' sems dpa' chen po rnams bla na med pa yang dag par rdzogs pa'i byang chub tu smon cing // bla na med pa yang dag par rdzogs pa'i byang chub tu 'dod pa ni dka' ba byed pa'o// rab 'byor 'on kyang byang chub sems dpa' sems dpa' chen po rnams ni chos thams cad sgyu ma lta bu dang rmi lam lta bur rig nas bla na med pa yang dag par rdzogs pa'i byang chub tu yang dag par zhugs pa ste/ byang chub sems dpa' sems dpa' chen po rnams ni 'jig rten gyi don dang / phan pa dang bde ba'i phyir/ bla na med pa yang dag par rdzogs pa'i byang chub tu yang dag par zhugs so// 'jig rten gyi mgon du 'gyur bar bya'o// zhes bla na med pa yang dag par rdzogs pa'i byang chub tu yang dag par zhugs so// 'jig rten gyi skyabs su 'gyur bar bya'o// zhes bla na med pa yang dag par rdzogs pa'i byang chub tu yang dag par zhugs so// 'jig rten gyi rten du 'gyur bar bya'o// zhes bla na med pa yang dag par rdzogs pa'i byang chub tu yang dag par zhugs so// 'jig rten gyi dpung gnyen du 'gyur bar bya'o zhes bla na med pa yang dag par rdzogs pa'i byang chub tu yang dag par zhugs so/ 'jig rten gyi gling du 'gyur bar bya'o zhes bla na med pa yang dag par rdzogs pa'i byang chub tu yang dag par zhugs so// 'jig rten gyi snang bar 'gyur bar bya'o zhes bla na med pa yang dag par rdzogs pa'i byang chub tu yang dag par zhugs so// 'jig rten gyi sgron ma 'dzin cing 'od 'byin pa dang / ded dpon dang yongs su 'dren par 'gyur bar bya'o zhes bla na med pa yang dag par rdzogs pa'i byang chub tu yang dag par zhugs so// 'jig rten gyi lam du 'gyur bar bya'o zhes bla na med pa yang dag par rdzogs pa'i byang chub tu yang dag par zhugs so// rab 'byor ji ltar na byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya bar 'dod cing // 'jig rten gyi don gyi phyir yang dag par zhugs pa yin zhe na/ rab 'byor 'di la byang chub sems dpa' sems dpa' chen po sbyin pa ci gtong ba de thams cad kyang sems can rnams kyi sdug bsngal yongs su dgrol ba'i phyir ro// tshul khrims ci srung ba dang / bzod pa ci sgom pa dang / brtson 'grus ci rtsom pa dang / gang bsam gtan la mnyam par gzhog pa dang / shes rab ci sgom pa de thams cad kyang sems can rnams kyi sdug bsngal yongs su dgrol ba'i phyir te/ rab 'byor de ltar na byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya bar 'dod cing // 'jig rten gyi don gyi phyir yang dag par zhugs pa yin no// rab 'byor ji ltar na byang chub sems dpa' sems dpa' chen po 'jig rten la phan pa'i phyir yang dag par zhugs pa yin zhe na/ rab 'byor 'di la byang chub sems dpa' sems dpa' chen po sems can rnams 'gro ba'i rgyun lnga nas yongs su bton cing mi 'jigs pa'i thang bde ba mya ngan las 'das pa la rab tu 'god de/ rab 'byor de ltar na byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya bar 'dod cing // 'jig rten la phan pa'i phyir yang dag par zhugs pa yin no// rab 'byor ji ltar na byang chub sems dpa' sems dpa' chen po 'jig rten la bde ba'i phyir yang dag par zhugs pa yin zhe na/ rab 'byor 'di la byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya bar 'dod pas/ sems can rnams sdug bsngal ba dang / yid mi bde ba dang / 'khrug pa rnams las yongs su bkrol zhing mi 'jigs pa'i thang bde ba mya ngan las 'das pa la rab tu 'god de/ rab 'byor de ltar na byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya bar 'dod cing // 'jig rten la bde ba'i phyir yang dag par zhugs pa yin no// rab 'byor ji ltar na byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya bar 'dod cing // 'jig rten gyi mgon byed pa yin zhe na/ rab 'byor 'di la byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya bar 'dod pa/ 'khor ba na yod pa'i sdug bsngal gang ci yang rung ste/ de dag las sems can rnams yongs su skyob cing de dag spong ba'i phyir chos ston te/ sems can de dag kyang chos de thos nas rim gyis theg pa gsum gyis yongs su mya ngan las 'da' bar 'gyur te/ rab 'byor de ltar na byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya bar 'dod pas/ 'jig rten gyi mgon byed pa yin no// // shes rab kyi pha rol tu phyin pa stong phrag nyi shu lnga pa/ bam po bzhi bcu brgyad pa/ rab 'byor ji ltar na byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya bar 'dod pa/ 'jig rten gyi skyabs su gyur pa yin zhe na/ rab 'byor 'di la byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya bar 'dod pa/ sems can skye ba'i chos can dang / sems can rga ba'i chos can dang / sems can na ba'i chos can dang / sems can 'chi ba'i chos can dang / sems can mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa'i chos can rnams skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang yid mi bde ba dang / 'khrug pa las yongs su bkrol zhing phung po ma lus pa'i mya ngan las 'das pa'i dbyings su yongs su mya ngan las zlo ste/ rab 'byor de ltar na byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya bar 'dod pa/ 'jig rten gyi skyabs su gyur pa yin no// rab 'byor ji ltar na byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya bar 'dod pas/ sems can rnams kyi rten du gyur pa yin zhe na/ rab 'byor 'di la byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya bar 'dod pas/ chos thams cad 'dri ba med par chos ston te/ rab 'byor de ltar na byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya bar 'dod pa/ sems can rnams kyi rten du gyur pa yin no// gsol pa/ bcom ldan 'das ji ltar na chos thams cad 'dre ba ma mchis pa lags/ bcom ldan 'das kyis bka' stsal pa/ rab 'byor gzugs kyi 'dre ba med pa gang yin pa de ni/ gzugs kyi 'brel pa med pa'o// gzugs kyi 'brel pa med pa gang yin pa de ni/ gzugs kyi skye ba med pa'o// gzugs kyi skye ba med pa gang yin pa de ni/ gzugs kyi 'gag pa med pa'o// gzugs kyi 'gag pa med pa gang yin pa de ni/ gzugs kyi 'dre ba med pa'o// tshor ba dang 'du shes dang 'du byed dang / rnam par shes pa'i 'dre ba med pa gang yin pa de ni rnam par shes pa'i 'brel ba med pa'o// rnam par shes pa'i 'brel pa med pa gang yin pa de ni rnam par shes pa'i skye ba med pa'o// rnam par shes pa'i skye ba med pa gang yin pa de ni rnam par shes pa'i 'gag pa med pa'o// rnam par shes pa'i 'gag pa med pa gang yin pa de ni rnam par shes pa'i 'dre ba med pa'o// skye mched dang / khams dang rten cing 'brel bar 'byung ba dang / pha rol du phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun dang / 'phags pa'i bden pa bzhi dang / bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad dang / rnam pa thams cad mkhyen pa nyid kyi bar gyi 'dre ba med pa gang yin pa de ni/ rnam pa thams cad mkhyen pa nyid kyi 'brel pa med pa'o// rnam pa thams cad mkhyen pa nyid kyi 'brel pa med pa gang yin pa de ni/ rnam pa thams cad mkhyen pa nyid kyi skye ba med pa'o// rnam pa thams cad mkhyen pa nyid kyi skye ba med pa gang yin pa de ni/ rnam pa thams cad mkhyen pa nyid kyi 'gag pa med pa'o// rnam pa thams cad mkhyen pa nyid kyi 'gag pa med pa gang yin pa de ni rnam pa thams cad mkhyen pa nyid kyi 'dre ba med pa'o// rab 'byor de ltar byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya bar 'dod pa/ chos thams cad 'dre ba med par chos ston to// rab 'byor ji ltar na byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 'tshang rgya bar 'dod pa/ sems can rnams kyi dpung gnyen du gyur pa yin zhe na/ rab 'byor 'di la byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par sangs rgyas nas/ sems can rnams la 'di ltar chos ston te/ gzugs kyi pha rol gang yin pa de ni/ gzugs ma yin no// tshor ba dang 'du shes dang 'du byed dang / rnam par shes pa'i pha rol gang yin pa de ni/ rnam par shes pa ma yin no// skye mched dang / khams dang / rten cing 'brel bar 'byung ba'i pha rol gang yin pa de ni/ rten cing 'brel par 'byung ba ma yin no// pha rol du phyin pa thams cad kyi pha rol gang yin pa de ni/ pha rol du phyin pa ma yin no// stong pa nyid thams cad kyi pha rol gang yin pa de ni/ stong pa nyid ma yin no// byang chub kyi phyogs kyi chos sum cu rtsa bdun gyi pha rol gang yin pa de ni/ byang chub kyi phyogs kyi chos ma yin no// 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad kyi pha rol gang yin pa de ni/ sangs rgyas kyi chos ma 'dres pa ma yin no// rnam pa thams cad mkhyen pa nyid kyi bar gyi pha rol gang yin pa de ni/ rnam pa thams cad mkhyen pa nyid ma yin no// rab 'byor gzugs ji lta bar chos thams cad kyang de bzhin no// gsol pa/ bcom ldan 'das kyis gzugs ji lta bar chos thams cad kyang de bzhin no// zhes bka' stsal na/ bcom ldan 'das de lta lags na ni/ byang chub sems dpa' sems dpa' chen pos chos thams cad mngon par rdzogs par sangs rgyas par 'gyur ro// de ci'i slad du zhe na/ bcom ldan 'das gzugs kyi pha rol na rnam par rtog pa gang yang ma mchis so// tshor ba dang 'du shes dang 'du byed dang / rnam par shes pa'i pha rol na rnam par rtog pa gang yang ma mchis so// skye mched dang khams dang / rten cing 'brel bar 'byung pa'i pha rol na rnam par rtog pa gang yang ma mchis so// pha rol du phyin pa thams cad dang stong pa nyid thams cad dang / byang chub kyi phyogs kyi chos sum cu rtsa bdun dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad kyi pha rol na rnam par rtog pa gang yang ma mchis so// rnam pa thams cad mkhyen pa nyid kyi bar gyi pha rol na rnam par rtog pa gang yang ma mchis so/ 'di ni gzugs so// 'di ni tshor ba'o// 'di ni 'du shes so// 'di ni 'du byed do// 'di ni rnam par shes pa'o// 'di ni skye mched do// 'di ni khams so// 'di ni rten cing 'brel bar 'byung ba'o// 'di ni pha rol du phyin pa thams cad do// 'di ni stong pa nyid thams cad do// 'di ni byang chub kyi phyogs kyi chos sum cu rtsa bdun no// 'di ni 'phags pa'i bden pa rnams so// 'di ni bsam gtan rnams so// 'di ni tshad med pa rnams so// 'di ni gzugs med pa'i snyoms par 'jug pa rnams so// 'di ni rnam par thar pa brgyad do// 'di ni mthar gyis gnas pa'i snyoms par 'jug pa dgu'o// 'di ni rnams par thar pa'i sgo stong pa nyid dang / mtshan ma med pa dang / smon pa med pa'o/ 'di ni mngon par shes pa rnams so// 'di ni ting nge 'dzin rnams so// 'di ni gzungs kyi sgo rnams so// 'di ni de bzhin gshegs pa'i stobs bcu'o// 'di ni mi 'jigs pa bzhi'o// 'di ni so so yang dag par rig pa bzhi'o// 'di ni byams pa chen po'o// 'di ni snying rje chen po'o// 'di ni sangs rgyas kyi chos ma 'dres pa brgyad do// 'di ni rnam pa thams cad mkhyen pa nyid kyi bar ro zhes bgyi ba'i rnam par rtog pa gang yang ma mchis so// bcom ldan 'das kyis bka' stsal pa/ rab 'byor de de bzhin no// de de bzhin te/ gzugs kyi pha rol na rnam par rtog pa gang yang med do// tshor ba dang 'du shes dang 'du byed dang / rnam par shes pa'i pha rol na rnam par rtog pa gang yang med do// skye mched dang khams dang rten cing 'brel bar 'byung ba'i pha rol na rnam par rtog pa gang yang med do/ pha rol du phyin pa thams cad dang stong pa nyid thams cad dang / byang chub kyi phyogs kyi chos sum cu rtsa bdun dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad kyi pha rol na rnam par rtog pa gang yang med do// rnam pa thams cad mkhyen pa nyid kyi bar gyi pha rol na rnam par rtog pa gang yang med de/ 'di ni gzugs so// 'di ni tshor ba dang 'du shes dang 'du byed dang / rnam par shes pa'o// 'di ni skye mched dang khams dang rten cing 'brel bar 'byung ba'o// 'di ni pha rol du phyin pa thams cad do// 'di ni stong pa nyid thams cad do// 'di ni byang chub kyi phyogs kyi chos sum cu rtsa bdun no// 'di ni 'phags pa'i bden pa rnams so// 'di ni bsam gtan rnams so// 'di ni tshad med pa rnams so// 'di ni gzugs med pa'i snyoms par 'jug pa rnams so// 'di ni rnam par thar pa brgyad do// 'di ni mthar gyis gnas pa'i snyoms par 'jug pa dgu'o// 'di ni rnam par thar pa'i sgo stong pa nyid dang / mtshan ma med pa dang smon pa med pa'o// 'di ni mngon par shes pa rnams so// 'di ni ting nge 'dzin rnams so// 'di ni gzungs kyi sgo rnams so// 'di ni de bzhin gshegs pa'i stobs bcu'o// 'di ni mi 'jigs pa bzhi'o// 'di ni so so yang dag par rig pa bzhi'o// 'di ni byams pa chen po'o// 'di ni snying rje chen po'o// 'di ni sangs rgyas kyi chos ma 'dres pa brgyad do// 'di ni rnam pa thams cad mkhyen pa nyid kyi bar ro zhes bya bar rnam par rtog pa gang yang med de/ rab 'byor byang chub sems dpa' sems dpa' chen po rnams chos de ltar zhi bdag la rtog kyang zhum par mi 'gyur zhing bdag gis chos de dag ni 'di ltar mngon par rdzogs par sangs rgyas par bya'o// bla na med pa yang dag par rdzogs pa'i byang chub tu ni 'di ltar mngon par rdzogs par sangs rgyas nas/ chos de ltar zhi ba dang / de ltar bzang ba de dag bshad par bya'o snyam du sems pa ni dka' ba byed pa ste/ rab 'byor de ltar na byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par sangs rgyas nas/ 'jig rten gyi dpung gnyen du gyur pa yin no// rab 'byor ji ltar na byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par sangs rgyas nas/ 'jig rten gyi gling du gyur pa yin zhe na/ rab 'byor 'di lta ste dper na/ chu klung ngam/ chu bran nam/ rgya mtsho chen po'i nang na chus yongs su bcad pa'i gnas gang ji snyed cig yod pa de dag ni gling zhes bya ste/ rab 'byor de bzhin du gzugs ni sngon gyi mtha' dang / phyi ma'i mtha' yongs su chad pa'o// tshor ba dang 'du shes dang 'du byed dang / rnam par shes pa ni sngon gyi mtha' dang / phyi ma'i mtha' yongs su chad pa'o// skye mched dang khams dang rten cing 'brel bar 'byung ba ni sngon gyi mtha' dang / phyi ma'i mtha' yongs su chad pa'o// sbyin pa'i pha rol du phyin pa ni sngon gyi mtha' dang / phyi ma'i mtha' yongs su chad pa'o// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang // shes rab kyi pha rol du phyin pa ni sngon gyi mtha' dang / phyi ma'i mtha' yongs su chad pa'o// nang stong pa nyid dang / phyi stong pa nyid dang / phyi nang stong pa nyid ni sngon gyi mtha' dang / phyi ma'i mtha' yongs su chad pa'o// dngos po med pa'i ngo bo nyid stong pa nyid kyi bar ni sngon gyi mtha' dang / phyi ma'i mtha' yongs su chad pa'o// byang chub kyi phyogs kyi chos sum cu rtsa bdun ni sngon gyi mtha' dang / phyi ma'i mtha' yongs su chad pa'o// 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa rnams dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / byams pa chen po dang / snying rje chen po dang / sangs rgyas kyi chos ma 'dres pa rnams ni sngon gyi mtha' dang / phyi ma'i mtha' yongs su chad pa'o// rnam pa thams cad mkhyen pa nyid kyi bar ni sngon gyi mtha' dang / phyi ma'i mtha' yongs su chad pa'o// rab 'byor sngon gyi mtha' dang phyi ma'i mtha' yongs su chad pa 'dis chos thams cad yongs su chad pa ste/ rab 'byor chos thams cad kyi sngon gyi mtha' dang / phyi ma'i mtha' yongs su chad pa gang yin pa de ni zhi ba'o// de ni bzang po'o// de ni yang dag pa ste/ 'di ltar stong pa nyid dang / dmigs su med pa dang / lam gyi rgyun chad pa dang / sred pa zad pa dang / 'dre ba med pa dang / 'dod chags dang bral ba dang / 'gog pa dang / mya ngan las 'das pa ste/ rab 'byor de ltar byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par sangs rgyas nas/ de ltar zhi ba dang / de ltar bzang po'i chos de dag ston te/ rab 'byor de ltar na byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par sangs rgyas nas sems can rnams kyi gling du gyur pa yin no// rab 'byor ji ltar na byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par sangs rgyas nas/ 'jig rten gyi snang bar gyur pa yin zhe na/ rab 'byor 'di la byang chub sems dpa' sems dpa' chen po yun ring du ma rig pa'i sgo nga'i sbubs kyi rab rib kyis kun nas 'khris shing mun pas zil gyis non pa'i sems can rnams la shes rab kyis snang bar byed cing // gti mug gi mun pa dang / ma rig pa'i mun gnag dang / mi shes pa'i rab rib sel te/ rab 'byor de ltar na byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par sangs rgyas nas/ 'jig rten gyi snang bar gyur pa yin no// rab 'byor ji ltar na byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par sangs rgyas nas/ sems can rnams kyi sgron ma 'dzin cing 'od 'byin pa yin zhe na/ rab 'byor 'di la byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par sangs rgyas nas/ mdo sde pha rol du phyin pa drug dang ldan pa/ byin gyi rlabs bzhi dang ldan pa/ bsdu ba'i dngos po bzhi dang ldan pa de dag gi don ma nor bar/ sems can rnams la yang dag par ston ste/ sems can rnams kyang de la yang dag par skul zhing sbyor la/ gzhog cing rab tu 'god de/ rab 'byor de ltar na byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par sangs rgyas nas/ sems can rnams kyi sgron ma 'dzin cing 'od 'byin pa yin no// rab 'byor ji ltar na byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par sangs rgyas nas/ sems can rnams kyi ded dpon du gyur pa yin zhe na/ rab 'byor 'di la byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par sangs rgyas nas/ sems can lam ngan par zhugs shing tshul ma yin pa bzhi la zhen pa rnams la/ sems can rnam par dag par bya ba'i don du mya ngan dang gnod pa las yang dag par bzla ba dang / sdug bsngal dang / yid mi bde ba nub par bya ba dang / rig pa dang ldan pa'i chos go bar bya ba dang / mya ngan las 'das pa mngon du bya ba'i phyir gcig la rten pa'i lam ston to// rab 'byor de ltar na byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par sangs rgyas nas/ sems can rnams kyi ded dpon du gyur pa yin no// rab 'byor ji ltar na byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par sangs rgyas nas/ sems can rnams kyi yongs su 'dren par gyur pa yin zhe na/ rab 'byor 'di la byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par sangs rgyas nas/ gzugs skye ba med pa dang / 'gag pa med pa dang / kun nas nyon mongs pa med pa dang / rnam par byang ba med pa'i phyir chos ston to// tshor ba dang 'du shes dang 'du byed dang / rnam par shes pa skye ba med pa dang / 'gag pa med pa dang / kun nas nyon mongs pa med pa dang / rnam par byang ba med pa'i phyir chos ston to// skye mched dang khams dang / rten cing 'brel bar 'byung ba skye ba med pa dang / 'gag pa med pa dang / kun nas nyon mongs pa med pa dang / rnam par byang ba med pa'i phyir chos ston to// sbyin pa'i pha rol du phyin pa skye ba med pa dang / 'gag pa med pa dang / kun nas nyon mongs pa med pa dang / rnam par byang ba med pa'i phyir chos ston to// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa skye ba med pa dang / 'gag pa med pa dang / kun nas nyon mongs pa med pa dang / rnam par byang ba med pa'i phyir chos ston to// nang stong pa nyid skye ba med pa dang / 'gag pa med pa dang / kun nas nyon mongs pa med pa dang / rnam par byang ba med pa'i phyir chos ston to// dngos po med pa'i ngo bo nyid stong pa nyid kyi bar du skye ba med pa dang / 'gag pa med pa dang / kun nas nyon mongs pa med pa dang / rnam par byang ba med pa'i phyir chos ston to// dran pa nye bar gzhag pa rnams skye ba med pa dang / 'gag pa med pa dang / kun nas nyon mongs pa med pa dang / rnam par byang ba med pa'i phyir chos ston to// 'phags pa'i lam yan lag brgyad pa'i bar du skye ba med pa dang / 'gag pa med pa dang / kun nas nyon mongs pa med pa dang / rnam par byang ba med pa'i phyir chos ston to// 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad skyed ba med pa dang / 'gag pa med pa dang / kun nas nyon mongs pa med pa dang / rnam par byang ba med pa'i phyir chos ston to// rgyun du zhugs pa'i 'bras bu skye ba med pa dang / 'gag pa med pa dang / kun nas nyon mongs pa med pa dang / rnam par byang ba med pa'i phyir chos ston to// lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub dang / bla na med pa yang dag par rdzogs pa'i byang chub kyi bar du skye ba med pa dang / 'gag pa med pa dang / kun nas nyon mongs pa med pa dang / rnam par byang ba med pa'i phyir chos ston te/ rab 'byor de ltar na byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par sangs rgyas nas/ sems can rnams kyi yongs su 'dren par gyur pa yin no// rab 'byor ji ltar na byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par sangs rgyas nas/ sems can rnams kyi lam du gyur pa yin zhe na/ rab 'byor 'di la byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par sangs rgyas nas/ gzugs ni nam mkha'i ngang tshul can zhes bya bar sems rnams las chos ston to// tshor ba dang / 'du shes dang / 'du byed dang / rnam par shes pa ni nam mkha'i ngang tshul can zhes bya bar sems can rnams la chos ston to// skye mched dang / khams dang / rten cing 'brel par 'byung ba ni nam mkha'i ngang tshul can zhes bya bar sems can rnams la chos ston to// pha rol du phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / byams pa chen po dang / snying rje chen po dang / sangs rgyas kyi chos ma 'dres pa brgyad ni nam mkha'i ngang tshul can zhes bya bar bar sems can rnams la chos ston to// rnam pa thams cad mkhyen pa nyid kyi bar du nam mkha'i ngang tshul can zhes bya bar sems can rnams la chos ston to// gzugs kyi stong pa nyid ni 'gro ba med pa ste/ de ni mi 'gro mi 'ong ngo zhes bya bar sems can rnams la chos ston to// tshor ba dang / 'du shes dang / 'du byed dang / rnam par shes pa'i stong pa nyid ni 'gro ba med pa ste/ de ni mi 'gro mi 'ong ngo zhes bya bar sems can rnams la chos ston to// skye mched dang / khams dang / rten cing 'brel bar 'byung ba'i stong pa nyid ni 'gro ba med pa ste/ de ni mi 'gro mi 'ong ngo zhes bya bar sems can rnams la chos ston to// pha rol du phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad kyi stong pa nyid ni 'gro ba med pa ste/ de ni mi 'gro mi 'ong ngo zhes bya bar sems can rnams la chos ston to// rnam pa thams cad mkhyen pa nyid kyi bar gyi stong pa nyid ni 'gro ba med pa ste/ de ni mi 'gro mi 'ong ngo zhes bya bar sems can rnams la chos ston to// rab 'byor de ltar na byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par sangs rgyas nas/ sems can rnams kyi lam du gyur pa yin no// de ci'i phyir zhe na/ rab 'byor chos thams cad ni stong pa nyid kyi ngang tshul can te/ de dag ni ngang tshul de las mi 'da'o// de ci'i phyir zhe na/ stong pa nyid la 'gro ba'am 'ong ba mi dmigs so// rab 'byor chos thams cad ni mtshan ma med pa'i ngang tshul can te/ de dag ni ngang tshul de la sa mi 'da'o// de ci'i phyir zhe na/ mtshan ma med pa la 'gro ba'am 'ong ba mi dmigs so// rab 'byor chos thams cad ni smon pa med pa'i ngang tshul can te/ de dag ni ngang tshul de las mi 'da'o// rab 'byor de ci'i phyir zhe na/ smon pa med pa la 'gro ba 'am 'ong ba mi dmigs so// rab 'byor chos thams cad ni mngon par 'du bya ba med pa'i ngang tshul can te/ de dag ni ngang tshul de las mi 'da'o// de ci'i phyir zhe na/ mngon par 'du bya ba med pa la 'gro ba 'am 'ong ba mi dmigs so// rab 'byor chos thams cad ni mi skye mi 'gag pa'i ngang tshul can te/ de dag ni ngang tshul de las mi 'ang 'o// de ci'i phyir zhe na/ mi skye mi 'gag pa la 'gro ba 'am 'ong ba mi dmigs so// rab 'byor chos thams cad ni kun nas nyon mongs pa med pa dang / rnam par byang ba med pa'i ngang tshul can te/ de dag ni ngang tshul de las mi 'da'o// de ci'i phyir zhe na/ de kun nas nyon mongs pa med pa dang / rnam par byang ba med pa la 'gro ba'am 'ong ba mi dmigs so// rab 'byor chos thams cad ni rmi lam gyi ngang tshul can te/ de dag ni ngang tshul de las mi 'da'o// de ci'i phyir zhe na/ rmi lam la 'gro ba'am 'ong ba mi dmigs so/ rab 'byor chos thams cad ni sgyu ma'i ngang tshul can te/ de dag ni ngang tshul de las mi 'da'o// de ci'i phyir zhe na/ sgyu ma la 'gro ba'am 'ong ba mi dmigs so// rab 'byor chos thams cad ni sgra brnyan gyi ngang tshul can te/ de dag ni ngang tshul de las mi mi 'da'o// de ci'i phyir zhe na/ sgra brnyan la 'gro ba'am 'ong ba mi dmigs so// rab 'byor chos thams cad ni mig yor gyi ngang tshul can te/ de dag ni ngang tshul de las mi 'da'o// de ci'i phyir zhe na/ mig yor la 'gro ba'am 'ong ba mi dmigs so// rab 'byor chos thams cad ni gzugs brnyan gyi ngang tshul can te/ de dag ni ngang tshul de las mi 'da'o// de ci'i phyir zhe na/ gzugs brnyan la 'gro ba'am 'ong ba mi dmigs so// rab 'byor chos thams cad ni smig rgyu'i ngang tshul can te/ de dag ni ngang tshul de las mi 'da'o// de ci'i phyir zhe na/ smig rgyu la 'gro ba'am 'ong ba mi dmigs so// rab 'byor chos thams cad ni chu zla'i ngang tshul can te/ de dag ni ngang tshul de las mi 'da'o// de ci'i phyir zhe na/ chu zla la 'gro ba 'am 'ong ba mi dmigs so// rab 'byor chos thams cad ni sprul pa'i ngang tshul can te/ de dag ni ngang tshul de las mi 'da'o// de ci'i phyir zhe na/ sprul pa la la 'gro ba 'am 'ong ba mi dmigs so// rab 'byor chos thams cad ni mtha' yas kun du mtha' yas pa'i ngang tshul can te/ de dag ni ngang tshul de las mi 'da'o// de ci'i phyir zhe na/ mtha' yas kun du mtha' yas pa la 'gro ba'am 'ong ba mi dmigs so// rab 'byor chos thams cad ni dbyung ba dang mi dbyung ba med dpa'i ngang tshul can te/ de dag ni ngang tshul de las mi 'da'o// de ci'i phyir zhe na/ dbyung ba dang mi dbyung ba med pa la 'gro ba'am 'ong ba mi dmigs so// rab 'byor chos thams cad ni dbri ba dang bsnan pa med pa'i ngang tshul can te/ de dag ni ngang tshul de las mi 'da'o// de ci'i phyir zhe na/ dbri ba dang bsnan pa med pa la 'gro ba 'am 'ong ba mi dmigs so// rab 'byor chos thams cad ni 'ong ba med pa'i ngang tshul can te/ de dag ni ngang tshul de las mi 'da'o// de ci'i phyir zhe na/ 'ong ba med pa la 'gro ba'am 'ong ba mi dmigs so// rab 'byor chos thams cad ni blang ba dang dor ba med pa'i ngang tshul can te/ de dag ni ngang tshul de las mi 'da'o// de ci'i phyir zhe na/ blang ba dang dor ba med pa la 'gro ba'am 'ong ba mi dmigs so// rab 'byor chos thams cad ni phrad pa med pa dang / 'bral pa med pa dang / 'dre ba med pa dang / mi 'dre ba med pa'i ngang tshul can te/ de dag ni ngang tshul de las mi 'da'o// de ci'i phyir zhe na/ phrad pa med pa dang / 'bral ba med pa dang / 'dre ba med pa dang / mi 'dre ba med pa la 'gro ba'am 'ong ba mi dmigs so// rab 'byor chos thams cad ni bdag gi ngang tshul can te/ de dag ni ngang tshul de las mi 'da'o// de ci'i phyir zhe na/ rab 'byor bdag nyid kyang shin tu med na de la 'gro ba'am/ 'ong ba lta ga la yod/ rab 'byor chos thams cad ni sems can dang / srog dang / 'gro ba dang / gso ba dang / skyes bu dang / gang zag dang / shed can dang / shed bdag dang / byed pa po dang / byed du 'jug pa po dang / slong ba po dang / yongs su slong ba po dang / tshor ba po dang / tshor byed pa po dang / shes pa po dang / mthong ba po'i ngang tshul can te/ de dag ni ngang tshul de las mi 'da'o// de ci'i phyir zhe na/ rab 'byor mthong ba po nyid kyang shin du med na de la 'gro ba'am 'ong ba lta ga la yod/ rab 'byor chos thams cad ni rtag pa'i ngang tshul can te/ de dag ni ngang tshul de las mi 'da'o// de ci'i phyir zhe na/ rab 'byor rtag pa nyid kyang shin du med na de la 'gro ba'am 'ong ba lta ga yod/ rab 'byor chos thams cad ni bde ba dang / bdag dang sdug pa'i ngang tshul can te/ de dag ni ngang tshul de las mi 'da'o// de ci'i phyir zhe na/ sdug pa nyid kyang shin du med na de la 'gro ba'am 'ong ba lta ga la yod/ rab 'byor chos thams cad ni mi rtag pa'i ngang tshul can te/ de dag ni ngang tshul de las mi 'da'o// de ci'i phyir zhe na/ rab 'byor mi rtag pa nyid kyang shin du med na/ de la 'gro ba'am 'ong ba lta ga la yod/ rab 'byor chos thams cad ni sdug bsngal ba dang / bdag med pa dang / mi sdug pa'i ngang tshul can te/ de dag ni ngang tshul de las mi 'da'o// de ci'i phyir zhe na/ rab 'byor mi sdug pa nyid kyang // shin du med na de la 'gro ba'am 'ong ba lta ga la yod/ rab 'byor chos thams cad ni 'dod chags kyi ngang tshul can te/ de dag ni ngang tshul de las mi 'da'o// de ci'i phyir zhe na/ rab 'byor 'dod chags kyi dngos po nyid kyang shin du med na/ de la 'gro ba'am 'ong ba lta ga la yod/ rab 'byor chos thams cad ni zhe sdang gi ngang tshul can te/ de dag ni ngang tshul de las mi 'da'o// de ci'i phyir zhe na/ rab 'byor zhe sdang gi dngos po nyid kyang shin du med na de la 'gro ba'am 'ong ba lta ga la yod/ rab 'byor chos thams cad ni gti mug gi ngang tshul can te/ de dag ni ngang tshul de las mi 'da'o// de ci'i phyir zhe na/ rab 'byor gti mug gi dngos po nyid kyang shin du med na/ de la 'gro ba 'am 'ong ba lta ga la yod/ rab 'byor chos thams cad ni lta ba'i rnam pa'i ngang tshul can te/ de dag ni ngang tshul de las mi 'da'o// de ci'i phyir zhe na/ lta ba'i rnam pa'i dngos po nyid kyang shin du med na de la 'gro ba'am 'ong ba lta ga la yod/ rab 'byor chos thams cad ni de bzhin nyid kyi ngang tshul can te/ de dag ni ngang tshul de las mi 'da'o// de ci'i phyir zhe na/ rab 'byor de bzhin nyid la 'gro ba'am 'ong ba mi dmigs so// rab 'byor chos thams cad ni chos kyi dbyings dang / yang dag par mtha' dang / mnyam pa nyid dang / bsam gyis mi khyab pa'i ngang tshul can te/ de dag ni ngang tshul de las mi 'da'o// de ci'i phyir zhe na/ rab 'byor bsam gyis mi khyab pa'i dbyings la 'gro ba'am 'ong ba mi dmigs so// rab 'byor chos thams cad ni mi g.yo ba'i ngang tshul can te/ de dag ni ngang tshul de las mi 'da'o// de ci'i phyir zhe na/ chos gang la yang g.yo ba med de 'gro ba 'am 'ong ba mi dmigs so// rab 'byor chos thams cad ni gzugs kyi ngang tshul can te/ de dag ni ngang tshul de las mi 'da'o// de ci'i phyir zhe na/ rab 'byor gzugs nyid kyang shin du med na de la 'gro ba'am 'ong ba lta ga la yod/ rab 'byor chos thams cad ni tshor ba dang / 'du shes dang / 'du byed dang / rnam par shes pa'i ngang tshul can te/ de dag ni ngang tshul de las mi 'da'o/ de ci'i phyir zhe na/ rab 'byor rnam par shes pa nyid kyang shin du med na de la 'gro ba'am 'ong ba lta ga la yod/ rab 'byor chos thams cad ni sbyin pa'i pha rol du phyin pa'i ngang tshul can te/ de dag ni ngang tshul de las mi 'da'o// de ci'i phyir zhe na/ rab 'byor sbyin pa'i pha rol du phyin pa nyid kyang shin du med na de la 'gro ba'am 'ong ba lta ga la yod/ rab 'byor chos thams cad ni tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa'i ngang tshul can te/ de dag ni ngang tshul de las mi 'da'o// de ci'i phyir zhe na/ rab 'byor shes rab kyi pha rol du phyin pa nyid kyang shin du med na de la 'gro ba'am 'ong ba lta ga la yod/ rab 'byor chos thams cad ni nang stong pa nyid kyi ngang tshul can te/ de dag ni ngang tshul de las mi 'da'o// de ci'i phyir zhe na/ rab 'byor nang stong pa nyid kyang shin tu ma dmigs na de la 'gro ba'am 'ong ba lta la yod/ rab 'byor chos thams cad ni dngos po med pa'i ngo bo nyid stong pa nyid kyi bar gyi ngang tshul can te/ de dag ni ngang tshul de las mi 'da'o// de ci'i phyir zhe na/ rab 'byor dngos po med pa'i ngo bo nyid stong pa nyid kyang shin du mi dmigs na/ de la 'gro ba'am 'ong ba lta la yod/ rab 'byor chos thams cad ni dran pa nye bar gzhag pa'i ngang tshul can te/ de dag ni ngang tshul de las mi 'da'o// de ci'i phyir zhe na/ rab 'byor dran pa nye bar gzhag pa nyid kyang shin du mi dmigs na/ de la 'gro ba 'am 'ong ba lta ga la yod// rab 'byor chos thams cad ni yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / lam gyi ngang tshul can te/ de dag ni ngang tshul de las mi 'da'o// de ci'i phyir zhe na/ rab 'byor lam nyid kyang shin du mi dmigs na de la 'gro ba'am 'ong ba lta ga la yod/ rab 'byor chos thams cad ni 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs dang / mi 'jigs pa dang / so so yang dag par rig pa dang / byams pa chen po dang / snying rje chen po dang / sangs rgyas kyi chos ma 'dres pa'i ngang tshul can te/ de dag ni ngang tshul de las mi 'da'o// de ci'i phyir zhe na/ rab 'byor sangs rgyas kyi chos ma 'dres pa nyid kyang shin du mi dmigs na/ de la 'gro ba'am 'ong ba ltag la yod/ rab 'byor chos thams cad ni rgyun du zhugs pa'i 'bras bu'i ngang tshul can te/ de dag ni ngang tshul de las mi 'da'o// de ci'i phyir zhe na/ rab 'byor rgyun du zhugs pa'i 'bras bu nyid kyang shin du mi dmigs na/ de la 'gro ba 'am 'ong ba lta ga la yod/ rab 'byor chos thams cad ni/ lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub kyi ngang tshul can te/ de dag ni ngang tshul de las mi 'da'o// de ci'i phyir zhe na/ rab 'byor rang byang chub nyid kyang shin du mi dmigs na de la 'gro ba'am 'ong ba lta ga la yod/ rab 'byor chos thams cad ni bla na med pa yang dag par rdzogs pa'i byang chub kyi ngang tshul can te/ de dag ni ngang tshul de las mi 'da'o// de ci'i phyir zhe na/ rab 'byor bla na med pa yang dag par rdzogs pa'i byang chub nyid kyang shin tu mi dmigs na de la 'gro ba'am 'ong ba mi dmigs so// gsol pa/ bcom ldan 'das de ltar zab pa'i shes rab kyi pha rol du phyin pa la su zhig mos par 'gyur/ bcom ldan 'das kyis bka' stsal pa/ rab 'byor byang chub sems dpa' sems dpa' chen po gang bla na med pa yang dag par rdzogs pa'i byang chub tu sngon gyi sangs rgyas bcom ldan 'das rnams kyi drung du spyad par gyur pa dge ba'i rtsa ba yongs su smin pa/ sangs rgyas mang po la bsnyen bkur ba/ dge ba'i bshes gnyen gyis yongs su bzung ba de dag shes rab kyi pha rol du phyin pa zab mo 'di la mos par 'gyur ro// shes rab kyi pha rol tu phyin pa stong phrag nyi shu lnga pa las/ le'u sum cu drug pa'o// // gsol pa/ bcom ldan 'das byang chub sems dpa' sems dpa' chen po gang shes rab kyi pha rol du phyin pa zab mo 'di la mos par 'gyur ba de dag gi rang bzhin ji lta bu zhig tu 'gyur/ byang chub sems dpa' sems dpa' chen po de dag gi tshul dang / mtshan ma dang / rnam pa ji lta bu zhig tu 'gyur/ bcom ldan 'das kyis bka' stsal pa/ rab 'byor byang chub sems dpa' sems dpa' chen po gang shes rab kyi pha rol du phyin pa zab mo 'di la mos par 'gyur ba de dag ni 'dod chags rnam par bsal bas/ dben pa'i rang bzhin du 'gyur ro// byang chub sems dpa' sems dpa' chen po de dag ni zhe sdang dang / gti mug rnam par bsal bas/ dben pa'i rang bzhin du 'gyur ro// rab 'byor byang chub sems dpa' sems dpa' chen po de dag ni 'dod chags kyi tshul gyis dben pa'i rang bzhin du 'gyur ro// rab 'byor byang chub sems dpa' sems dpa' chen po de dag ni zhe sdang dang / gti mug gi tshul gyis dben pa'i rang bzhin du 'gyur ro// rab 'byor byang chub sems dpa' sems dpa' chen po de dag ni 'dod chags kyi mtshan mas dben pa'i rang bzhin du 'gyur ro// rab 'byor byang chub sems dpa' sems dpa' chen po de dag ni zhe sdang dang / gti mug gi mtshan mas dben pa'i rang bzhin du 'gyur ro// rab 'byor byang chub sems dpa' sems dpa' chen po de dag ni 'dod chags kyi rnam pas dben pa'i rang bzhin du 'gyur ro// rab 'byor byang chub sems dpa' sems dpa' chen po de dag ni zhe sdang dang / gti mug gi rnam pas dben pa'i rang bzhin du 'gyur ro// gsol pa/ bcom ldan 'das byang chub sems dpa' sems dpa' chen po gang gis shes rab kyi pha rol du phyin pa zab mo 'di yongs su 'tshal bar 'gyur ba de dag gi ngang tshul ji lta bur 'gyur/ bcom ldan 'das kyis bka' stsal pa/ rab 'byor byang chub sems dpa' sems dpa' chen po gang shes rab kyi pha rol du phyin pa zab mo 'di yongs su shes par 'gyur ba de dag ni/ rnam pa thams cad mkhyen pa nyid kyi ngang tshul can du 'gyur ro// gsol pa/ bcom ldan 'das byang chub sems dpa' sems dpa' chen po rnam pa thams cad mkhyen pa nyid kyi ngang tshul can te/ sems can rnams kyi rten du 'gyur ba lags sam/ bcom ldan 'das kyis bka' stsal pa/ rab 'byor de de bzhin no// de de bzhin te/ byang chub sems dpa' sems dpa' chen po rnam pa thams cad mkhyen pa nyid kyi ngang tshul can ni sems can rnams kyi rten du 'gyur ba yin no// gsol pa/ bcom ldan 'das byang chub sems dpa' sems dpa' chen po gang gis sems can thams cad yongs su mya ngan las bzla bar bya'o zhes go cha 'di 'tshal kyang // de la sems can dang sems can du gdags pa mi dmigs pa de dag ni dka' ba bgyid pa'o// bcom ldan 'das kyis bka' stsal pa/ rab 'byor de de bzhin no// de de bzhin te/ byang chub sems dpa' sems dpa' chen po gang gis sems can thams cad yongs su mya ngan las bzla bar bya'o zhes go cha 'di bgos pa de dag ni dka' ba byed pa'o// rab 'byor byang chub sems dpa' sems dpa' chen po'i go cha de ni gzugs dang 'brel pa ma yin te/ de ci'i phyir zhe na/ rab 'byor gzugs kyang shin du med la byang chub sems dpa'i go cha yang med pas/ de'i phyir go cha de ni gzugs dang 'brel pa ma yin zhes bya'o// rab 'byor byang chub sems dpa' sems dpa' chen po'i go cha de ni tshor ba dang / 'du shes dang / 'du byed dang / rnam par shes pa dang / 'brel pa ma yin te/ de ci'i phyir zhe na/ rab 'byor rnam par shes pa yang shin du med la/ byang chub sems dpa'i go cha yang med pas de'i phyir go cha de ni rnam par shes pa dang / 'brel pa ma yin zhes bya'o// rab 'byor byang chub sems dpa' sems dpa' chen po'i go cha de ni skye mched dang / khams dang / rten cing 'brel bar 'byung ba dang 'brel ba ma yin te/ de ci'i phyir zhe na/ rab 'byor rten cing 'brel bar 'byung ba yang shin du med la/ byang chub sems dpa'i go cha yang med pas/ de'i phyir go cha de ni rten cing 'brel bar 'byung ba dang 'brel pa ma yin zhes bya'o// rab 'byor go cha de ni bdag dang 'brel pa ma yin/ sems can dang 'brel pa ma yin/ srog dang 'brel pa ma yin/ skye ba dang 'brel pa ma yin/ gso ba dang 'brel pa ma yin/ skyes bu dang 'brel pa ma yin/ gang zag dang 'brel pa ma yin/ shed can dang 'brel pa ma yin/ shed bdag dang 'brel pa ma yin/ byed pa po dang 'brel pa ma yin/ tshor ba po dang 'brel pa ma yin/ shes pa po dang 'brel pa ma yin/ mthong ba po dang 'brel pa ma yin te/ de ci'i phyir zhe na/ rab 'byor mthong ba po yang shin du med la/ byang chub sems dpa'i go cha de yang med pas/ de'i phyir go cha de ni mthong ba po dang 'brel pa ma yin zhes bya'o// rab 'byor byang chub sems dpa' sems dpa' chen po'i go cha de ni sbyin pa'i pha rol du phyin pa dang 'brel pa ma yin te/ de ci'i phyir zhe na/ rab 'byor sbyin pa'i pha rol du phyin pa yang shin du med la/ byang chub sems dpa'i go cha yang med pas/ de'i phyir go cha de ni sbyin pa'i pha rol du phyin pa dang 'brel pa ma yin zhes bya'o// rab 'byor byang chub sems dpa' sems dpa' chen po'i go cha de ni tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa dang 'brel pa ma yin te/ de ci'i phyir zhe na/ rab 'byor shes rab kyi pha rol du phyin pa yang shin du med la/ byang chub sems dpa'i go cha yang med pas/ de'i phyir go cha de ni shes rab kyi pha rol du phyin pa dang 'brel ba ma yin zhes bya'o// rab 'byor byang chub sems dpa' sems dpa' chen po'i go cha de ni nang stong pa nyid dang 'brel ba ma yin te/ de ci'i phyir zhe na/ rab 'byor nang stong pa nyid kyang shin du med la/ byang chub sems dpa'i go cha de yang med pas/ de'i phyir go cha de ni nang stong pa nyid dang 'brel ba ma yin zhes bya'o// rab 'byor byang chub sems dpa' sems dpa' chen po'i go cha de ni dngos po med pa'i ngo bo nyid stong pa nyid kyi bar dang 'brel ba ma yin te/ de ci'i phyir zhe na/ rab 'byor dngos po med pa'i ngo bo nyid stong pa nyid kyang shin du med la/ byang chub sems dpa'i go cha yang med pas/ de'i phyir go che de ni dngos po med pa'i ngo bo nyid stong pa nyid dang 'brel ba ma yin zhes bya'o// rab 'byor byang chub sems dpa' sems dpa' chen po'i go cha de ni dran pa nye bar gzhag pa dang 'brel ba ma yin te/ de ci'i phyir zhe na/ rab 'byor dran pa nye bar gzhag pa nyid kyang shin du med la/ byang chub sems dpa'i go cha yang med pas/ de'i phyir go cha de ni dran pa nye bar gzhag pa dang 'brel ba ma yin zhes bya'o// rab 'byor byang chub sems dpa' sems dpa' chen po'i go cha de ni yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa dang 'brel ba ma yin te/ de ci'i phyir zhe na/ rab 'byor 'phags pa'i lam yan lag brgyad pa yang shin du med la/ byang chub sems dpa'i go cha yang med pas/ de'i phyir go cha de ni 'phags pa'i lam yan lag brgyad pa dang 'brel ba ma yin zhes bya'o// rab 'byor byang chub sems dpa' sems dpa' chen po'i go cha de ni rnam pa thams cad mkhyen pa nyid kyi bar dang 'brel ba ma yin te/ de ci'i phyir zhe na/ rab 'byor rnam pa thams cad mkhyen pa nyid kyang shin du med la/ byang chub sems dpa'i go cha yang med pas/ de'i phyir go cha de ni rnam pa thams cad mkhyen pa nyid dang 'brel pa ma yin zhes bya'o// rab 'byor byang chub sems dpa' sems dpa' chen po shes rab kyi pha rol du phyin pa zab mo 'di la spyod pa gang dag sems can thams cad bdag cag gis yongs su mya ngan las bzla bar bya'o zhes go cha bgos pa de dag gi go cha ni chos thams cad dang 'brel pa ma yin no// gsol pa/ bcom ldan 'das byang chub sems dpa' sems dpa' chen po sems can thams cad yongs su mya ngan las bzla bar bya'o zhes go cha 'tshal ba des/ nyan thos kyi sa'am/ rang sangs rgyas kyi sa'i gnas gnyis su dogs par mi bgyi ste/ bcom ldan 'das sems can thams cad yongs su mya ngan las bzla bar bya'o zhes go cha 'tshal ba'i byang chub sems dpa' sems dpa' chen po de nyan thos kyi sa'am/ rang sangs rgyas kyi sar ltung ba'i gnas dang skabs ma mchis te/ de ni gnas ma mchis so// de ci'i slad du zhe na/ byang chub sems dpa' sems dpa' chen pos sa mtshams bcad de/ sems can gyi don du go cha 'tshal ba ma lags so// bcom ldan 'das kyis bka' stsal pa/ rab 'byor khyod kyis don gyi dbang gang zhig mthong na/ de skad du byang chub sems dpa' sems dpa' chen po de ltar go cha bgos shing shes rab kyi pha rol du phyin pa zab mo 'di la spyod pa des/ nyan thos kyi sa 'am/ rang sangs rgyas kyi sa'i gnas gnyis su dogs par mi bya'o zhes smras/ gsol pa/ bcom ldan 'das de ni byang chub sems dpa' sems dpa' chen po sems can nyi tshe nyung zad cig gi slad du go cha 'tshal ba ma lags/ ye shes nyi tshe zhig gi slad du go cha 'tshal ba ma lags te/ de ci'i slad du zhe na/ bcom ldan 'das byang chub sems dpa' sems dpa' chen pos ni sems can thams cad yongs su mya ngan las bzla ba'i slad du go cha 'tshal to// bcom ldan 'das byang chub sems dpa' sems dpa' chen pos ni rnam pa thams cad mkhyen pa nyid kyi ye shes kyi slad du go cha 'tshal to// bcom ldan 'das kyis bka' stsal pa/ rab 'byor de de bzhin no// de de bzhin te/ byang chub sems dpa' sems dpa' chen pos ni sems can nyung zad nyi tshe'i don du go cha bgos pa ma yin te/ ye shes nyi tshe'i don du go cha bgos pa ma yin gyi/ rab 'byor byang chub sems dpa' sems dpa' chen pos ni sems can thams cad yongs su mya ngan las bzlas pa dang / rnam pa thams cad mkhyen pa'i ye shes kyi don du go cha bgos so// gsol pa/ bcom ldan 'das shes rab kyi pha rol du phyin pa 'di ni shin du zab pa ste/ de ni sus kyang bsgom par mi bgyi/ ci yang bsgom par mi bgyi/ gang du yang bsgom par mi bgyi'o// de ci'i slad du zhe na/ bcom ldan 'das shes rab kyi pha rol tu phyin pa zab mo 'di la gang bsgom pa'am/ gang bsgom par bgyi ba'am/ gang gis bsgom par bgyi ba'i chos gang yang yongs su grub pa dmigs su ma mchis te/ bcom ldan 'das shes rab kyi pha rol tu phyin pa bsgom pa de ni nam mkha' bsgom pa'o// bcom ldan 'das 'di lta ste/ shes rab kyi pha rol du phyin pa bsgom pa de ni chos thams cad bsgom pa'o// bcom ldan 'das 'di lta ste/ shes rab kyi pha rol du phyin pa bsgom pa de ni ma mchis pa bsgom pa'o// bcom ldan 'das 'di lta ste/ shes rab kyi pha rol du phyin pa bsgom pa de ni yongs su 'dzin pa ma mchis pa bsgom pa'o// bcom ldan 'das 'di lta ste/ shes rab kyi pha rol du phyin pa bsgom pa de ni bsgom pa rnam par bsgom pa'o// bcom ldan 'das kyis bka' stsal pa/ rab 'byor de ltar shes rab kyi pha rol tu phyin pa bsgom pa de gang bsgom pa rnam par bsgom pa yin/ gsol pa/ bcom ldan 'das 'di lta ste/ shes rab kyi pha rol tu phyin pa bsgom pa 'di ni gzugs bsgom pa rnam par bsgom pa'o// bcom ldan 'das 'di lta ste/ shes rab kyi pha rol tu phyin pa bsgom pa 'di ni tshor ba dang / 'du shes dang / 'du byed dang / rnam par shes pa bsgom pa rnam par bsgom pa'o// bcom ldan 'das 'di lta ste/ shes rab kyi pha rol tu phyin pa bsgom pa 'di ni skye mched dang / khams dang / rten cing 'brel bar 'byung ba bsgom pa rnam par bsgom pa'o// bcom ldan 'das 'di lta ste/ shes rab kyi pha rol du phyin pa bsgom pa 'di ni bdag bsgom pa rnam par bsgom pa'o// bcom ldan 'das 'di lta ste/ shes rab kyi pha rol du phyin pa bsgom pa 'di ni sems can dang / srog dang / 'gro ba dang / gso ba dang / skyes bu dang / gang zag dang / shed can dang / shed bdag dang / byed pa po dang / tshor ba po dang / shes pa po dang / mthong pa po bsgom pa rnam par bsgom pa'o// bcom ldan 'das 'di lta ste/ shes rab kyi pha rol du phyin pa bsgom pa 'di ni sbyin pa'i pha rol du phyin pa bsgom pa rnam par bsgom pa'o// bcom ldan 'das 'di lta ste/ shes rab kyi pha rol du phyin pa bsgom pa 'di ni tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa bsgom pa rnam par bsgom pa'o// bcom ldan 'das 'di lta ste/ shes rab kyi pha rol du phyin pa bsgom pa 'di ni nang stong pa nyid bsgom pa rnam par bsgom pa'o// bcom ldan 'das 'di lta ste/ shes rab kyi pha rol du phyin pa bsgom pa 'di ni dngos po med pa'i ngo bo nyid stong pa nyid kyi bar du bsgom pa rnam par bsgom pa'o// bcom ldan 'das 'di lta ste/ shes rab kyi pha rol du phyin pa bsgom pa 'di ni dran pa nye bar gzhag pa bsgom pa rnam par bsgom pa'o// bcom ldan 'das 'di lta ste/ shes rab kyi pha rol du phyin pa bsgom pa 'di ni yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / lam bsgom pa rnam par bsgom pa'o// bcom ldan 'das 'di lta ste/ shes rab kyi pha rol du phyin pa bsgom pa 'di ni 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams bsgom pa rnam par bsgom pa'o// bcom ldan 'das 'di lta ste/ shes rab kyi pha rol du phyin pa bsgom pa 'di ni de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad bsgom pa rnam par bsgom pa'o// bcom ldan 'das 'di lta ste/ shes rab kyi pha rol du phyin pa bsgom pa 'di ni rgyun du zhugs pa'i 'bras bu bsgom pa rnam par bsgom pa'o// bcom ldan 'das 'di lta ste/ shes rab kyi pha rol du phyin pa bsgom pa 'di ni// lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub bsgom pa rnam par bsgom pa'o// bcom ldan 'das 'di lta ste/ shes rab kyi pha rol du phyin pa bsgom pa 'di ni rnam pa thams cad mkhyen pa nyid bsgom pa rnam par bsgom pa'o// bcom ldan 'das kyis bka' stsal pa/ rab 'byor de de bzhin no// de de bzhin te/ rab 'byor 'di lta ste/ shes rab kyi pha rol du phyin pa bsgom pa 'di ni gzugs bsgom pa rnam par bsgom pa'o// rab 'byor 'di lta ste/ shes rab kyi pha rol du phyin pa bsgom pa 'di ni tshor ba dang / 'du shes dang / 'du byed dang / rnam par shes pa bsgom pa rnam par bsgom pa'o// rab 'byor 'di lta ste/ shes rab kyi pha rol du phyin pa bsgom pa 'di ni skye mched dang / khams dang / rten cing 'brel bar 'byung ba bsgom pa rnam par bsgom pa'o// rab 'byor 'di lta ste/ shes rab kyi pha rol du phyin pa bsgom pa 'di ni bdag bsgom pa rnam par bsgom pa'o// rab 'byor 'di lta ste/ shes rab kyi pha rol du phyin pa bsgom pa 'di ni/ sems can dang / srog dang / 'gro ba dang / gso ba dang / skyes bu dang / gang zag dang / shed can dang / shes bdag dang / byed pa po dang / tshor ba po dang / shes pa po dang / mthong ba po bsgom pa rnam par bsgom pa'o// rab 'byor 'di lta ste/ shes rab kyi pha rol du phyin pa bsgom pa 'di ni pha rol du phyin pa thams cad bsgom pa rnam par bsgom pa'o// rab 'byor 'di lta ste/ shes rab kyi pha rol du phyin pa bsgom pa 'di ni/ stong pa nyid thams cad bsgom pa rnam par bsgom pa'o// rab 'byor 'di lta ste/ shes rab kyi pha rol du phyin pa bsgom pa 'di ni/ byang chub kyi phyogs kyi chos rnams bsgom pa rnam par bsgom pa'o// rab 'byor 'di lta ste/ shes rab kyi pha rol du phyin pa bsgom pa 'di ni/ 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo bsgom pa rnam par bsgom pa'o// rab 'byor 'di lta ste/ shes rab kyi pha rol du phyin pa bsgom pa 'di ni de bzhin gshegs pa'i stobs dang / mi 'jigs pa dang / so so yang dag par rig pa dang / byams pa chen po dang / snying rje chen po dang / sangs rgyas kyi chos ma 'dres pa bsgom pa rnam par bsgom pa'o// rab 'byor 'di lta ste/ shes rab kyi pha rol du phyin pa bsgom pa 'di ni rnam pa thams cad mkhyen pa nyid kyi bar du bsgom pa rnam par bsgom pa'o// de nas yang bcom ldan 'das kyis tshe dang ldan pa rab 'byor la 'di skad ces bka' stsal to// rab 'byor 'di la byang chub sems dpa' sems dpa' chen po shes rab kyi pha rol du phyin pa zab mo 'di la mngon par chags pa med dam zhes/ rab 'byor shes rab kyi pha rol du phyin pa zab mo 'di la phyir mi ldog pa'i byang chub sems dpa' sems dpa' chen po yongs su brtag par bya'o// rab 'byor byang chub sems dpa' sems dpa' chen po bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa la mngon par chags pa med dam zhes/ bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa la byang chub sems dpa' sems dpa' chen po yongs su brtag par bya'o// rab 'byor byang chub sems dpa' sems dpa' chen po nang stong pa nyid dang / phyi stong pa nyid dang / phyi nang stong pa nyid dang / dngos po med pa'i ngo bo nyid stong pa nyid kyi bar la mngon par chags pa med dam zhes dngos po med pa'i ngo bo nyid stong pa nyid la byang chub sems dpa' sems dpa' chen po yongs su brtag par bya'o// byang chub kyi phyogs kyi chos sum cu rtsa bdun la mngon par chags pa med dam zhes/ byang chub kyi phyogs kyi chos rnams la byang chub sems dpa' sems dpa' chen po yongs su brtag par bya'o// 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dgu dang / rnam par thar pa dang / mthar gyis gnas pa'i snyoms par 'jug pa dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo rnams la mngon par chags pa med dam zhes gzungs kyi sgo rnams la byang chub sems dpa' sems dpa' chen po yongs su brtag par bya'o// de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad la mngon par chags pa med dam zhes sangs rgyas kyi chos ma 'dres pa rnams la byang chub sems dpa' sems dpa' chen po yongs su brtag par bya'o// rnam pa thams cad mkhyen pa nyid kyi bar la mngon par chags pa med dam zhes rnam pa thams cad mkhyen pa nyid la byang chub sems dpa' sems dpa' chen po yongs su brtag par bya'o// phyir mi ldog pa'i byang chub sems dpa' sems dpa' chen po de shes rab kyi pha rol du phyin pa zab mo 'di la spyod pa'i tshe/ pha rol gyis smras pa dang pha rol gyis bstan pa la snying por mi blta 'am phyir mi ldog pa'i byang chub sems dpa' sems dpa' chen po de shes rab kyi pha rol du phyin pa zab mo 'di la spyod pa'i tshe/ pha rol gyi dad pas mi 'gro 'am/ phyir mi ldog pa'i byang chub sems dpa' sems dpa' chen po de shes rab kyi pha rol du phyin pa zab mo 'di la spyod pa'i tshe/ 'dod chags dang bcas pa'i sems bskyed pas 'phrogs pa ma yin nam zhe sdang dang bcas pa dang / gti mug dang bcas pa'i sems bskyed pa'i 'phrogs pa ma yin nam/ phyir mi ldog pa'i byang chub sems dpa' sems dpa' chen po de shes rab kyi pha rol du phyin pa zab mo 'di la spyod pa'i tshe/ sbyin pa'i pha rol du phyin pa dang bral bar ma gyur tam/ tshul khrims kyi pha rol du phyin pa dang bral bar ma gyur tam/ bzod pa'i pha rol du phyin pa dang bral bar ma gyur tam/ brtson 'grus kyi pha rol du phyin pa dang bral bar ma gyur tam/ bsam gtan gyi pha rol du phyin pa dang bral bar ma gyur tam/ shes rab kyi pha rol du phyin pa dang bral bar ma gyur tam/ zhes yongs su brtag par bya ste/ gal te phyir mi ldog pa'i byang chub sems dpa' sems dpa' chen po de shes rab kyi pha rol du phyin pa zab mo 'di 'chad pa'i tshe/ mi 'jigs mi dngang skrag par mi 'gyur la zhum pa dang / yongs su zhum par mi 'gyur zhing // de'i yid phyir nur bar mi 'gyur te/ shes rab kyi pha rol du phyin pa zab mo 'di thos par dka' la/ thos nas kyang 'dzin cing 'chang la/ klog cing kun chub par byed de/ tshul bzhin du yid la byed la/ de bzhin nyid du nan tan du byed na/ rab 'byor byang chub sems dpa' sems dpa' chen po des ni sngon gyi mthar yang shes rab kyi pha rol du phyin pa zab mo 'di yongs su dris shing yongs su brtag pa byas pa dang / gzung zhing bcangs te kun chub par byas pa dang / tshul bzhin du yid la byas par rig par bya'o// de ci'i phyir zhe na/ de ni 'di ltar phyir mi ldog pa'i byang chub sems dpa' sems dpa' chen po de shes rab kyi pha rol du phyin pa zab mo 'di 'chad pa'i tshe/ mi 'jigs mi sngang skrag par mi 'gyur la zhum par mi 'gyur yongs su zhum par mi 'gyur zhing de'i yid phyir mi ldog la/ thos nas kyang ched du 'dzin cing 'chang la klog cing kun chub par byed de/ tshul bzhin du yid la byed pa'i phyir ro// gsol pa/ bcom ldan 'das byang chub sems dpa' sems dpa' chen po gang shes rab kyi pha rol du phyin pa zab mo 'di bstan pa'i tshe mi 'jigs mi dngang skrag par mi 'gyur zhing // zhum par mi 'gyur yongs su zhum par mi 'gyur na/ bcom ldan 'das byang chub sems dpa' sems dpa' chen po des shes rab kyi pha rol du phyin pa zab mo 'di ji ltar brtag par bgyi/ bcom ldan 'das kyis bka' stsal pa/ rab 'byor byang chub sems dpa' sems dpa' chen po des rnam pa thams cad mkhyen pa nyid la gzhol ba'i bsam pas shes rab kyi pha rol du phyin pa zab mo 'di brtag par bya'o// gsol pa/ bcom ldan 'das ji ltar na rnam pa thams cad mkhyen pa nyid la gzhol ba'i bsam pas byang chub sems dpa' sems dpa' chen po shes rab kyi pha rol du phyin pa zab mo 'di la rtog pa lags/ bcom ldan 'das kyis bka' stsal pa/ rab 'byor stong pa nyid la gzhol ba'i bsam pas byang chub sems dpa' sems dpa' chen po shes rab kyi pha rol du phyin pa zab mo 'di la rtog pa yin/ rab 'byor mtshan ma med pa dang / smon pa med pa la gzhol ba'i bsam pa dang / nam mkha' la gzhol ba'i bsam pa dang / skye ba med pa dang / 'gag pa med pa la gzhol ba'i bsam pa dang / kun nas nyon mongs pa med pa dang / rnam par byang ba med pa la gzhol ba'i bsam pa dang / de bzhin nyid la gzhol ba'i bsam pa dang / chos kyi dbyings la gzhol ba'i bsam pa dang / yang dag pa'i mtha' la gzhol ba'i bsam pa dang / bsam gyis mi khyab pa'i dbyings la gzhol ba'i bsam pa dang / mngon par 'du bya ba med pa la gzhol ba'i bsam pas byang chub sems dpa' sems dpa' chen po shes rab kyi pha rol du phyin pa zab mo 'di la rtog pa yin/ rmi lam dang gzugs brnyan la gzhol ba'i bsam pa dang / sgra brnyan dang / smig rgyu dang sgyu ma dang sprul pa la gzhol ba'i bsam pas byang chub sems dpa' sems dpa' chen po shes rab kyi pha rol du phyin pa zab mo 'di la rtog pa yin no// // // shes rab kyi pha rol tu phyin pa stong phrag nyi shu lnga pa/ bam po bzhi bcu dgu pa/ gsol pa/ bcom ldan 'das de ltar stong pa nyid la gzhol ba'i bsam pas byang chub sems dpa' sems dpa' chen po shes rab kyi pha rol du phyin pa zab mo 'di la rtog par 'gyur zhing mtshan ma ma mchis pa dang / smon pa ma mchis pa dang / nam mkha' dang skye ba ma mchis pa dang / 'gag pa ma mchis pa dang / kun nas nyon mongs pa ma mchis pa dang / rnam par byang ba ma mchis pa dang / de bzhin nyid dang / chos kyi dbyings dang yang dag pa'i mtha' dang mnyam pa nyid dang / bsam gyis mi khyab pa'i dbyings dang mngon par 'du bgyi ba ma mchis pa dang / rmi lam dang gzugs brnyan dang sgra brnyan dang smig rgyu dang sgyu ma dang sprul pa la gzhol ba'i bsam pas/ shes rab kyi pha rol du phyin pa zab mo 'di la rtog par 'gyur na bcom ldan 'das byang chub sems dpa' sems dpa' chen po gzugs la rtog pa lags sam/ tshor ba dang 'du shes dang 'du byed dang / rnam par shes pa la rtog pa lags sam/ skye mched dang khams dang rten cing 'brel bar 'byung ba la rtog pa lags sam/ pha rol du phyin pa thams cad dang stong pa nyid thams cad dang / byang chub kyi phyogs kyi chos sum cu rtsa bdun la rtog pa lags sam/ 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams la rtog pa lags sam/ de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / byams pa chen po dang / snying rje chen po dang / sangs rgyas kyi chos ma 'dres pa rnams la rtog pa lags sam/ rnam pa thams cad mkhyen pa nyid kyi bar la rtog pa lags sam/ bcom ldan 'das kyis bka' stsal pa/ rab 'byor byang chub sems dpa' sems dpa' chen po ni gzugs la rtog pa ma yin no// tshor ba dang / 'du shes dang / 'du byed dang / rnam par shes pa la rtog pa ma yin no// skye mched dang khams dang / rten cing 'brel bar 'byung ba la rtog pa ma yin no// pha rol du phyin pa rnams dang stong pa nyid thams cad dang / byang chub kyi phyogs kyi chos sum cu rtsa bdun la rtog pa ma yin no// 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams la rtog pa ma yin no// de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / byams pa chen po dang / snying rje chen po dang / sangs rgyas kyi chos ma 'dres pa rnams la rtog pa ma yin no// rnam pa thams cad mkhyen pa nyid kyi bar la rtog pa ma yin no// de ci'i phyir zhe na/ rab 'byor de ni 'di ltar rnam pa thams cad mkhyen pa nyid gang yin pa de ni sus kyang ma byas rnam par ma byas/ mngon par ma byas/ gang nas kyang ma 'ongs/ gang du yang ma song // phyogs na yang mi gnas/ yul na yang mi gnas gang na yang mi gnas pa ste/ de la grangs mi dmigs so// 'gro ba dang 'ong ba yang mi dmigs so// gang la grangs mi dmigs shing 'gro ba dang 'ong ba mi dmigs pa de la ni gang gis kyang mngon par rdzogs par 'tshang rgya bar mi nus te/ gzugs kyis ma yin no// tshor ba dang 'du shes dang 'du byed dang / rnam par shes pas ma yin no// skye mched dang khams dang rten cing 'brel bar 'byung bas ma yin no// sbyin pa'i pha rol du phyin pas ma yin no// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pas ma yin no// nang stong pa nyid kyis ma yin no// dngos po med pa'i ngo bo nyid stong pa nyid kyi bar gyis ma yin no// dran pa nye bar gzhag pa rnams kyis ma yin no// yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pas ma yin no// rnam pa thams cad mkhyen pa nyid kyi bar gyis ma yin no// de ci'i phyir zhe na/ gzugs nyid kyang rnam pa thams cad mkhyen pa nyid do// tshor ba nyid dang / 'du shes nyid dang / 'du byed nyid dang / rnam par shes pa nyid kyang rnam pa thams cad mkhyen pa nyid do// sangs rgyas kyi chos ma 'dres pa brgyad nyid kyi bar yang rnam pa thams cad mkhyen pa nyid do// de ci'i phyir zhe na/ de ni 'di ltar gzugs kyi de bzhin nyid gang yin pa dang / rnam pa thams cad mkhyen pa nyid kyi de bzhin nyid gang yin pa de ni de bzhin nyid gcig pa'o// tshor ba dang 'du shes dang 'du byed dang / rnam par shes pa'i de bzhin nyid gang yin pa dang / rnam pa thams cad mkhyen pa nyid kyi de bzhin nyid gang yin pa de ni de bzhin nyid gcig pa'o// skye mched dang khams dang rten cing 'brel bar 'byung ba'i de bzhin nyid gang yin pa dang / rnam pa thams cad mkhyen pa nyid kyi de bzhin nyid gang yin pa de ni de bzhin nyid gcig pa'o/ pha rol du phyin pa thams cad kyi de bzhin nyid gang yin pa dang / stong pa nyid thams cad kyi de bzhin nyid gang yin pa dang / byang chub kyi phyogs kyi chos rnams kyi de bzhin nyid gang yin pa dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams kyi de bzhin nyid gang yin pa dang / rnam pa thams cad mkhyen pa nyid kyi de bzhin nyid gang yin pa de ni de bzhin nyid gcig pa'o// de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad kyi de bzhin nyid gang yin pa dang / rnam pa thams cad mkhyen pa nyid kyi de bzhin nyid gang yin pa de ni de bzhin nyid gcig pa'o// shes rab kyi pha rol du phyin pa stong phrag nyi shu lnga pa las/ le'u sum cu bdun pa'o// // de nas 'dod pa na spyod pa dang / gzugs yod pa na spyod pa'i lha'i bu rnams lha rdzas kyi tsan dan gyi phye ma dang / lha rdzas kyi me tog ut+pal dang / pad mo dang / ku mud dang / bun da ri ka mang po khyer te bcom ldan 'das gang na ba de logs su 'thor bar gyur to// gtor nas bcom ldan 'das gang na ba der dong ste/ bcom ldan 'das kyi zhabs gnyis la spyi bos phyag 'tshal nas phyogs gcig tu 'khod do// 'khod nas 'dod pa na spyod pa dang / gzugs yod pa na spyod pa'i lha'i bu de dag gis bcom ldan 'das la 'di skad ces gsol to// bcom ldan 'das ji ltar de bzhin gshegs pa dgra bcom pa yang dag par rdzogs pa'i sangs rgyas rnams shes rab kyi pha rol du phyin pa zab mo 'di las 'di skad du gzugs nyid rnam pa thams cad mkhyen pa ste/ rnam pa thams cad mkhyen pa nyid kyang gzugs so// tshor ba dang / 'du shes dang / 'du byed dang / rnam par shes pa nyid rnam par thams cad mkhyen pa ste/ rnam pa thams cad mkhyen pa nyid kyang rnam par shes pa'o// skye mched dang khams dang rten cing 'brel bar 'byung ba nyid rnam pa thams cad mkhyen pa ste/ rnam pa thams cad mkhyen pa nyid kyang rten cing 'brel bar 'byung ba'o// sbyin pa'i pha rol du phyin pa nyid rnam pa thams cad mkhyen pa ste/ rnam pa thams cad mkhyen pa nyid kyang sbyin pa'i pha rol du phyin pa'o/ tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa nyid rnam pa thams cad mkhyen pa ste/ rnam pa thams cad mkhyen pa nyid kyang shes rab kyi pha rol du phyin pa'o// nang stong pa nyid rnam pa thams cad mkhyen pa ste/ rnam pa thams cad mkhyen pa nyid kyang nang stong pa nyid do// dngos po med pa'i ngo bo nyid stong pa nyid kyi bar du rnam pa thams cad mkhyen pa ste/ rnam pa thams cad mkhyen pa nyid kyang dngos po med pa'i ngo bo nyid stong pa nyid do// dran pa nye bar gzhag pa nyid rnam pa thams cad mkhyen pa ste/ rnam pa thams cad mkhyen pa nyid kyang dag pa nye bar gzhag pa'o// yang dag par spong ba dang / rdzu 'phrul gyi rkang pa dang / dbang po dang stobs dang byang chub kyi yan lag dang / 'phags pa'i lam yan lag brgyad pa nyid rnam pa thams cad mkhyen pa ste/ rnam pa thams cad mkhyen pa nyid kyang 'phags pa'i lam yan lag brgyad pa'o// 'phags pa'i bden pa dad bsam gtan dang tshad med pa dang / gzugs med pa'i snyoms par 'jug pa nyid rnam pa thams cad mkhyen pa ste/ rnam pa thams cad mkhyen pa nyid kyang gzugs med pa'i snyoms par 'jug pa'o// rnam par thar pa dang / mthar gyis gnas pa'i snyoms par 'jug pa dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang de bzhin gshegs pa'i stobs dang mi 'jigs pa dang so so yang dag par rig pa dang / byams pa chen po dang snying rje chen po dang / sangs rgyas kyi chos ma 'dres pa nyid rnam pa thams cad mkhyen pa ste/ rnam pa thams cad mkhyen pa nyid kyang sangs rgyas kyi chos ma 'dres pa'o// gzugs kyi de bzhin nyid gang yin pa dang / rnam pa thams cad mkhyen pa nyid kyi de bzhin nyid gang yin pa de ni de bzhin nyid gcig pa ste/ gnyis su med cing gnyis su byar med do// tshor ba dang 'du shes dang 'du byed dang / rnam par shes pa'i de bzhin nyid gang yin pa dang / rnam pa thams cad mkhyen pa nyid kyi de bzhin nyid gang yin pa de ni de bzhin nyid gcig pa ste/ gnyis su med cing gnyis su byar med do// skye mched dang khams dang rten cing 'brel bar 'byung ba'i de bzhin nyid gang yin pa dang / rnam pa thams cad mkhyen pa nyid kyi de bzhin nyid gang yin pa de ni de bzhin nyid gcig pa ste/ gnyis su med cing gnyis su byar med do// sbyin pa'i pha rol du phyin pa'i de bzhin nyid gang yin pa dang rnam pa thams cad mkhyen pa nyid kyi de bzhin nyid gang yin pa de ni de bzhin nyid gcig pa ste/ gnyis su med cing gnyis su byar med do// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa'i de bzhin nyid gang yin pa dang / rnam pa thams cad mkhyen pa nyid kyi de bzhin nyid gang yin pa de ni de bzhin nyid gcig pa ste/ gnyis su med cing gnyis su byar med do// nang stong pa nyid kyi de bzhin nyid gang yin pa dang / rnam pa thams cad mkhyen pa nyid kyi de bzhin nyid gang yin pa de ni de bzhin nyid gcig pa ste/ gnyis su med cing gnyis su byar med do// dngos po med pa'i ngo bo nyid stong pa nyid kyi bar gyi de bzhin nyid gang yin pa dang / rnam pa thams cad mkhyen pa nyid kyi de bzhin nyid gang yin pa de ni de bzhin nyid gcig pa ste/ gnyis su med cing gnyis su byar med do// dran pa nye bar gzhag pa'i de bzhin nyid gang yin pa dang / rnam pa thams cad mkhyen pa nyid kyi de bzhin nyid gang yin pa de ni de bzhin nyid gcig pa ste/ gnyis su med cing gnyis su byar med do// yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa'i de bzhin nyid gang yin pa dang / rnam pa thams cad mkhyen pa nyid kyi de bzhin nyid gang yin pa de ni de bzhin nyid gcig pa ste/ gnyis su med cing gnyis su byar med do// 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa'i de bzhin nyid gang yin pa dang / rnam pa thams cad mkhyen pa nyid kyi de bzhin nyid gang yin pa de ni de bzhin nyid gcig pa ste/ gnyis su med cing gnyis su byar med do// rnam par thar pa dang / mthar gyis gnas pa'i snyoms par 'jug pa dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang gzungs kyi sgo dang de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa'i de bzhin nyid gang yin pa dang / rnam pa thams cad mkhyen pa nyid kyi de bzhin nyid gang yin pa de ni de bzhin nyid gcig pa ste/ gnyis su med cing gnyis su byar med do/ rgyun du zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang sangs rgyas dang / byang chub sems dpa' dang / sangs rgyas kyi de bzhin nyid gang yin pa dang / rnam pa thams cad mkhyen pa nyid kyi de bzhin nyid gang yin pa de ni de bzhin nyid gcig pa ste/ gnyis su med cing gnyis su byar med do// zhes ston pa ni 'di lta ste/ de bzhin gshegs pa rnams kyi byang chub shes rab kyi pha rol du phyin pa 'di zab cing blta dka' la khong du chud par dka' zhing brtag tu ma mchis la rtog ge'i spyod yul ma lags pa ste/ zhi zhing phra ba zhib mo mkhas shing rtogs pas rig par bgyi ba ste/ 'jig rten thams cad kyis yid ches par dka' ba'o// de nas bcom ldan 'das kyis 'dod pa na spyod pa dang / gzugs yod pa na spyod pa'i lha'i bu de dag la 'di skad ces bka' stsal to// lha'i bu dag de de bzhin no// de de bzhin te/ lha'i bu dag gzugs nyid rnam pa thams cad mkhyen pa ste/ rnam pa thams cad mkhyen pa nyid kyang gzugs so// tshor ba dang 'du shes dang 'du byed dang / rnam par shes pa nyid rnam pa thams cad mkhyen pa ste/ rnam pa thams cad mkhyen pa nyid kyang rnam par shes pa'o// skye mched dang khams dang rten cing 'brel bar 'byung ba nyid rnam pa thams cad mkhyen pa ste/ rnam pa thams cad mkhyen pa nyid kyang rten cing 'brel bar 'byung ba'o// sbyin pa'i pha rol du phyin pa nyid rnam pa thams cad mkhyen pa ste/ rnam pa thams cad mkhyen pa nyid kyang sbyin pa'i pha rol du phyin pa'o// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa nyid rnam pa thams cad mkhyen pa ste/ rnam pa thams cad mkhyen pa nyid kyang shes rab kyi pha rol du phyin pa'o// nang stong pa nyid rnam pa thams cad mkhyen pa ste/ rnam pa thams cad mkhyen pa nyid kyang nang stong pa nyid do// dngos po med pa'i ngo bo nyid stong pa nyid kyi bar du rnam pa thams cad mkhyen pa ste/ rnam pa thams cad mkhyen pa nyid kyang dngos po med pa'i ngo bo nyid stong pa nyid do// dran pa nye bar gzhag pa nyid rnam pa thams cad mkhyen pa ste/ rnam pa thams cad mkhyen pa nyid kyang dran pa nye bar gzhag pa'o// yang dag par spong ba dang / rdzu 'phrul gyi rkang pa dang / dbang po dang stobs dang / byang chub kyi yan lag dang 'phags pa'i lam yan lag brgyad pa nyid rnam pa thams cad mkhyen pa ste/ rnam pa thams cad mkhyen nyid kyang 'phags pa'i lam yan lag brgyad pa'o// 'phags pa'i bden pa dang / bsam gtan dang / tshad med pa dang gzugs med pa'i snyoms par 'jug pa nyid rnam pa thams cad mkhyen pa ste/ rnam pa thams cad mkhyen pa nyid kyang gzugs med pa'i snyoms par 'jug pa'o// rnam par thar pa brgyad dang / mthar gyis gnas pa'i snyoms par 'jug pa dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs dang / mi 'jigs pa dang / so so yang dag par rig pa dang / byams pa chen po dang / snying rje chen po dang / sangs rgyas kyi chos ma 'dres pa nyid rnam pa thams cad mkhyen pa ste/ rnam pa thams cad mkhyen pa nyid kyang sangs rgyas kyi chos ma 'dres pa'o// gzugs kyi de bzhin nyid gang yin pa dang / rnam pa thams cad mkhyen pa nyid kyi de bzhin nyid gang yin pa de ni de bzhin nyid gcig pa ste/ gnyis su med cing gnyis su byar med do// tshor ba dang 'du shes dang 'du byed dang / rnam par shes pa'i de bzhin nyid gang yin pa dang / rnam pa thams cad mkhyen pa nyid kyi de bzhin nyid gang yin pa de ni de bzhin nyid gcig pa ste/ gnyis su med cing gnyis su byar med do// skye mched dang khams dang rten cing 'brel bar 'byung ba'i de bzhin nyid gang yin pa dang / rnam pa thams cad mkhyen pa nyid kyi de bzhin nyid gang yin pa de ni de bzhin nyid gcig pa ste/ gnyis su med cing gnyis su byar med do// sbyin pa'i pha rol du phyin pa'i de bzhin nyid gang yin pa dang / rnam pa thams cad mkhyen pa nyid kyi de bzhin nyid gang yin pa de ni de bzhin nyid gcig pa ste/ gnyis su med cing gnyis su byang med do// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa'i de bzhin nyid gang yin pa dang / rnam pa thams cad mkhyen pa nyid kyi de bzhin nyid gang yin pa de ni de bzhin nyid gcig pa ste/ gnyis su med cing gnyis su byar med do// nang stong pa nyid kyi de bzhin nyid gang yin pa dang / rnam pa thams cad mkhyen pa nyid kyi de bzhin nyid gang yin pa de ni de bzhin nyid gcig pa ste/ gnyis su med cing gnyis su byar med do// dngos po med pa'i ngo bo nyid stong pa nyid kyi bar gyi de bzhin nyid gang yin pa dang / rnam pa thams cad mkhyen pa nyid kyi de bzhin nyid gang yin pa de ni de bzhin nyid gcig pa ste/ gnyis su med cing gnyis su byar med do// dran pa nye bar gzhag pa'i de bzhin nyid gang yin pa dang / rnam pa thams cad mkhyen pa nyid kyi de bzhin nyid gang yin pa de ni de bzhin nyid gcig pa ste/ gnyis su med cing gnyis su byar med do// yang dag par spong ba dang / rdzu 'phrul gyi rkang pa dang / dbang po dang stobs dang / byang chub kyi yan lag dang / 'phags pa'i lam yan lag brgyad pa'i de bzhin nyid gang yin pa dang / rnam pa thams cad mkhyen pa nyid kyi de bzhin nyid gang yin pa de ni de bzhin nyid gcig pa ste/ gnyis su med cing gnyis su byar med do// 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa'i de bzhin nyid gang yin pa dang / rnam pa thams cad mkhyen pa nyid kyi de bzhin nyid gang yin pa de ni de bzhin nyid gcig pa ste/ gnyis su med cing gnyis su byar med do// rnam par thar pa dang / mthar gyis gnas pa'i snyoms par 'jug pa dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang de bzhin gshegs pa'i stobs dang / mi 'jigs pa dang so so yang dag par rig pa dang / byams pa chen po dang / snying rje chen po dang / sangs rgyas kyi chos ma 'dres pa'i de bzhin nyid gang yin pa dang / rnam pa thams cad mkhyen pa nyid kyi de bzhin nyid gang yin pa de ni de bzhin nyid gcig pa ste/ gnyis su med cing gnyis su byar med do// rgyun du zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang rang sangs rgyas dang byang chub sems dpa' dang sangs rgyas kyi de bzhin nyid gang yin pa dang / rnam pa thams cad mkhyen pa nyid kyi de bzhin nyid gang yin pa de ni de bzhin nyid gcig pa ste/ gnyis su med cing gnyis su byar med do// lha'i bu dag don gyi dbang de gzigs pas de bzhin gshegs pa phrin las chung ba la thugs gzhol te chos bstan pa la gzhol ba ma yin no// de ci'i phyir zhe na/ 'di ltar 'di lta ste/ de bzhin gshegs pa rnams kyi chos byang chub 'di ni zab cing blta dka' la khong du chud par dka' zhing brtag tu med la rtog ge'i spyod yul ma yin te/ zhi zhing phra ba zhib mo mkhas shing rtogs pas rig par bya ba 'jig rten thams cad kyis yid ches par dka' ba ste/ de ni sus kyang mngon par sangs ma rgyas nam yang mngon par sangs ma rgyas/ gar yang mngon par sangs ma rgyas te/ gang la gnyis su kun nas rgyu ba med pa de ni chos rnams kyi zab pa nyid do// lha'i bu dag nam mkha' zab pa'i phyir chos 'di zab bo// lha'i bu dag de bzhin nyid zab pa'i phyir chos 'di zab bo// lha'i bu dag chos kyi dbyings zab pa'i phyir chos 'di zab bo// lha'i bu dag yang dag pa'i mtha' zab pa'i phyir chos 'di zab bo// lha'i bu dag bsam gyis mi khyab pa'i dbyings zab pa'i phyir chos 'di zab bo// lha'i bu dag mtha' yas mu med pa zab pa'i phyir chos 'di zab bo// lha'i bu dag 'ong ba dang 'gro ba med pa zab pa'i phyir chos 'di zab bo// lha'i bu dag mi skye mi 'gag pa dang / mngon par rdzogs par byang chub pa med pa zab pa'i phyir chos 'di zab bo// kun nas nyon mongs pa med pa dang / rnam par byang ba med pa dang / mngon par rdzogs par byang chub pa med pa zab pa'i phyir chos 'di zab bo// lha'i bu dag mngon par 'du bya ba med pa dang mngon par rdzogs par byang chub pa med pa zab pa'i phyir chos 'di zab bo// lha'i bu dag bdag zab pa'i phyir chos 'di zab bo// sems can dang srog dang 'gro ba dang gso ba dang / skyes bu dang gang zag dang shed can dang shed bdag dang byed pa po dang / tshor ba po dang / shes pa po dang mthong ba po zab pa'i phyir chos 'di zab bo// lha'i bu dag gzugs zab pa'i phyir chos 'di zab bo// tshor ba dang 'du shes dang 'du byed dang rnam par shes pa zab pa'i phyir chos 'di zab bo// lha'i bu dag skye mched dang khams dang rten cing 'brel bar 'byung ba zab pa'i phyir chos 'di zab bo// lha'i bu dag sbyin pa'i pha rol du phyin pa zab pa'i phyir chos 'di zab bo// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa zab pa'i phyir chos 'di zab bo// lha'i bu dag nang stong pa nyid zab pa'i phyir chos 'di zab bo// dngos po med pa'i ngo bo nyid stong pa nyid kyi bar du zab pa'i phyir chos 'di zab bo// lha'i bu dag dran pa nye bar gzhag pa zab pa'i phyir chos 'di zab bo// yang dag par spong ba dang / rdzu 'phrul gyi rkang pa dang / dbang po dang stobs dang / byang chub kyi yan lag dang / 'phags pa'i lam yan lag brgyad pa zab pa'i phyir chos 'di zab bo// lha'i bu dag 'phags pa'i bden pa dang / bsam gtan dang tshad med pa dang / gzugs med pa'i snyoms par 'jug pa zab pa'i phyir chos 'di zab bo// lha'i bu dag rnam par thar pa dang mthar gyis gnas pa'i snyoms par 'jug pa dang rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang gzungs kyi sgo dang de bzhin gshegs pa'i stobs dang / mi 'jigs pa dang so so yang dag par rig pa dang / byams pa chen po dang snying rje chen po dang sangs rgyas kyi chos ma 'dres pa zab pa'i phyir chos 'di zab bo// lha'i bu dag rnam pa thams cad mkhyen pa nyid kyi bar du zab pa'i phyir chos 'di zab bo// lha'i bu rnams kyis gsol pa/ bcom ldan 'das 'jig rten thams cad kyis yid ches par dka' ba'i chos bstan pa ni ngo mtshar to// de ci'i slad du zhe na/ bcom ldan 'das chos 'di ni gzugs gzung ba'i slad du bstan pa ma lags/ mi gzung ba'i slad du ma lags/ tshor ba dang 'du shes dang 'du byed dang rnam par shes pa gzung ba'i slad du bstan pa ma lags mi gzung ba'i slad du ma lags/ skye mched dang khams dang rten cing 'brel bar 'byung ba gzung ba'i slad du bstan pa ma lags/ mi gzung ba'i slad du ma lags/ pha rol du phyin pa thams cad dang stong pa nyid thams cad dang / byang chub kyi phyogs kyi chos sum cu rtsa bdun dang / 'phags pa'i bden pa dang / bsam gtan dang tshad med pa dang gzugs med pa'i snyoms par 'jug pa dang rnam par thar pa brgyad dang mthar gyis gnas pa'i snyoms par 'jug pa dgu dang / stong pa nyid dang mtshan ma med pa dang / smon pa med pa dang mngon par shes pa dang / ting nge 'dzin dang gzungs kyi sgo dang de bzhin gshegs pa'i stobs bcu dang / mi 'jigs pa bzhi dang so so yang dag par rig pa bzhi dang / byams pa chen po dang snying rje chen po dang / sangs rgyas kyi chos ma 'dres pa brgyad gzung ba'i slad du bstan pa ma lags/ mi gzung ba'i slad du ma lags/ chos zab mo 'di ni rgyun du zhugs pa'i 'bras bu gzung ba'i slad du bstan pa ma lags/ mi gzung ba'i slad du ma lags/ lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang rang byang chub dang lam gyi rnam pa shes pa nyid dang / rnam pa thams cad mkhyen pa nyid gzung ba'i slad du bstan pa ma lags/ mi gzung ba'i slad du ma lags so// bcom ldan 'das 'jig rten ni bdag gi gzugs so// bdag ni gzugs can no// bdag ni tshor ba'o// bdag gis tshor bar bya'o// bdag gi 'du shes so// bdag ni 'du shes can no// bdag gi 'du byed do// bdag gis mngon par 'du bya'o// bdag gi rnam par shes pa'o// bdag gis rnam par shes par bya'o// bdag gi skye mched dang khams dang rten cing 'brel bar 'byung ba'o// bdag ni rten cing 'brel bar 'byung ba'i chos can no// bdag gi sbyin pa'i pha rol tu phyin pa'o// bdag gis sbyin pa'i pha rol tu phyin pa yongs su rdzogs par bya'o// bdag gi tshul khrims kyi pha rol du phyin pa'o// bdag gis tshul khrims kyi pha rol tu phyin pa yongs su rdzogs par bya'o// bdag gi bzod pa'i pha rol tu phyin pa'o// bdag gis bzod pa'i pha rol tu phyin pa yongs su rdzogs par bya'o// bdag gi brtson 'grus kyi pha rol du phyin pa'o// bdag gis brtson 'grus kyi pha rol tu phyin pa yongs su rdzogs par bya'o// bdag gi bsam gtan gyi pha rol tu phyin pa'o// bdag gis bsam gtan gyi pha rol tu phyin pa yongs su rdzogs par bya'o// bdag gi shes rab kyi pha rol tu phyin pa'o// bdag gis shes rab kyi pha rol tu phyin pa yongs su rdzogs par bya'o// bdag gi nang stong pa nyid do// bdag gis nang stong pa nyid la goms par bya'o// bdag gi dngos po med pa'i ngo bo nyid stong pa nyid kyi bar ro// bdag gis dngos po med pa'i ngo bo nyid stong pa nyid la goms par bya'o// bdag gi dran pa nye bar gzhag pa'o// bdag gis dran pa nye bar gzhag pa la spyad par bya'o// bdag gi yang dag par spong ba dang / rdzu 'phrul gyi rkang pa dang / dbang po dang stobs dang / byang chub kyi yan lag dang / 'phags pa'i lam yan lag brgyad pa'o// bdag gis 'phags pa'i lam yan lag brgyad pa la spyad par bya'o// bdag gi 'phags pa'i bden pa dang / bsam gtan dang tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang mtshan ma med pa dang / smon pa med pa dang mngon par shes pa dang ting nge 'dzin dang gzungs kyi sgo'o// bdag gis gzungs kyi sgo la spyad par bya'o// bdag gi de bzhin gshegs pa'i stobs dang mi 'jigs pa dang / so so yang dag par rig pa dang byams pa chen po dang snying rje chen po dang sangs rgyas kyi chos ma 'dres pa'o// bdag gis sangs rgyas kyi chos ma 'dres pa la spyad par bya'o// bdag gi rgyun du zhugs pa'i 'bras bu'o// bdag ni rgyun du zhugs par 'gyur ro// bdag gi lan cig phyir 'ong ba'i 'bras bu'o// bdag ni lan cig phyir 'ong bar 'gyur ro// bdag gi phyir mi 'ong ba'i 'bras bu'o// bdag ni phyir mi 'ong bar 'gyur ro// bdag gi dgra bcom pa nyid do// bdag ni dgra bcom par 'gyur ro// bdag gi rang byang chub bo bdag ni rang sangs rgyas su 'gyur ro// bdag gi rnam pa thams cad mkhyen pa nyid do// bdag ni rnam pa thams cad mkhyen par 'gyur ro zhes bgyi bar 'dzin pa la spyod do// bcom ldan 'das kyis bka' stsal pa/ lha'i bu dag de de bzhin no// de de bzhin te/ lha'i bu dag chos 'di ni gzugs gzung ba'i phyir bstan pa ma yin mi gzung ba'i phyir ma yin/ tshor ba dang 'du shes dang 'du byed dang / rnam par shes pa gzung ba'i phyir bstan pa ma yin/ mi gzung ba'i phyir ma yin skye mched dang khams dang rten cing 'brel bar 'byung ba gzung pa'i phyir bstan pa ma yin mi gzung ba'i phyir ma yin pha rol du phyin pa thams cad dang stong pa nyid thams cad dang / byang chub kyi phyogs kyi chos sum cu rtsa bdun gzung ba'i phyir bstan pa ma yin mi gzung ba'i phyir ma yin/ 'phags pa'i bden pa dang / bsam gtan dang tshad med pa dang / gzugs med pa'i snyoms par 'jug pa dang rnam par thar pa dang mthar gyis gnas pa'i snyoms par 'jug pa dang stong pa nyid dang mtshan ma med pa dang / smon pa med pa gzung ba'i phyir bstan pa ma yin mi gzung ba'i phyir ma yin mngon par shes pa dang / ting nge 'dzin dang gzungs kyi sgo dang de bzhin gshegs pa'i stobs dang mi 'jigs pa dang / so so yang dag par rig pa dang byams pa chen po dang snying rje chen po dang / sangs rgyas kyi chos ma 'dres pa gzung ba'i phyir bstan pa ma yin/ mi gzung ba'i phyir ma yin/ rnam pa thams cad mkhyen pa nyid kyi bar du gzung ba'i phyir bstan pa ma yin mi gzung ba'i phyir ma yin no// lha'i bu dag gang yang gzugs gzung ba'i phyir ram/ mi gzung ba'i phyir spyod pa dang / tshor ba dang 'du shes dang 'du byed dang rnam par shes pa gzung ba'i phyir ram mi gzung ba'i phyir spyod pa dang skye mched dang khams dang / rten cing 'brel bar 'byung ba gzung ba'i phyir ram mi gzung ba'i phyir spyod pa dang / pha rol du phyin pa thams cad dang stong pa nyid thams cad dang / byang chub kyi phyogs kyi chos sum cu rtsa bdun gzung ba'i phyir ram mi gzung ba'i phyir spyod pa dang / 'phags pa'i bden pa dang bsam gtan dang tshad med pa dang / gzugs med pa'i snyoms par 'jug pa dang rnam par thar pa dang / mthar gyis gnas pa'i snyoms par 'jug pa dang / stong pa nyid dang mtshan ma med pa dang / smon pa med pa gzung ba'i phyir ram/ mi gzung ba'i phyir spyod pa dang mngon par shes pa dang ting nge 'dzin dang gzungs kyi sgo dang / de bzhin gshegs pa'i stobs dang mi 'jigs pa dang so so yang dag par rig pa dang / byams pa chen po dang / snying rje chen po dang / sangs rgyas kyi chos ma 'dres pa rnams gzung ba'i phyir ram mi gzung ba'i phyir spyod pa dang / rnam pa thams cad mkhyen pa nyid kyi bar du gzung ba'i phyir ram mi gzung ba'i phyir spyod pa de dag gis ni sbyin pa'i pha rol du phyin pa bsgom par mi nus so// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa bsgom par mi nus so// nang stong pa nyid bsgom par mi nus so// dngos po med pa'i ngo bo nyid stong pa nyid kyi bar du bsgom par mi nus so// dran pa nye bar gzhag pa rnams bsgom par mi nus so// yang dag par spong ba rnams dang rdzu 'phrul gyi rkang pa rnams dang dbang po rnams dang / stobs rnams dang byang chub kyi yan lag rnams dang / 'phags pa'i lam yan lag brgyad pa bsgom par mi nus so// rnam pa thams cad mkhyen pa nyid kyi bar du bsgom par mi nus so// de nas tshe dang ldan pa rab 'byor gyis bcom ldan 'das la 'di skad ces gsol to// bcom ldan 'das chos 'di ni chos thams cad dang rjes su mthun pa ste chos 'di ni chos gang rnams dang rjes su 'thun pa lags she na/ chos 'di ni shes rab kyi pha rol du phyin pa dang rjes su 'thun pa'o// chos 'di ni bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa dang rjes su 'thun pa'o// chos 'di ni nang stong pa nyid dang rjes su 'thun pa'o// chos 'di ni dngos po med pa'i ngo bo nyid stong pa nyid kyi bar dang rjes su 'thun pa'o// chos 'di ni dran pa nye bar gzhag pa rnams dang rjes su mthun pa'o// chos 'di ni yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang byang chub kyi yan lag rnams dang 'phags pa'i lam yan lag brgyad pa dang rjes su 'thun pa'o// chos 'di ni 'phags pa'i bden pa dang bsam gtan dang tshad med pa dang gzugs med pa'i snyoms par 'jug pa dang / rnam par thar pa brgyad dang mthar gyis gnas pa'i snyoms par 'jug pa dgu dang stong pa nyid dang mtshan ma med pa dang smon pa med pa dang rjes su 'thun pa'o// chos 'di ni mngon par shes pa rnams dang / ting nge 'dzin rnams dang gzungs kyi sgo rnams dang de bzhin gshegs pa'i stobs rnams dang mi 'jigs pa rnams dang so so yang dag par rig pa rnams dang / byams pa chen po dang snying rje chen po dang sangs rgyas kyi chos ma 'dres pa rnams dang rjes su 'thun pa'o// chos 'di ni rnam pa thams cad mkhyen pa nyid kyi bar dang rjes su 'thun pa'o// chos 'di ni gang la yang thogs pa ma mchis pa ste/ ci la thogs pa ma mchis she na/ gzugs la thogs pa ma mchis so// tshor ba dang 'du shes dang 'du byed dang rnam par shes pa la thogs pa ma mchis so// skye mched dang khams dang rten cing 'brel bar 'byung ba la thogs pa ma mchis so// pha rol du phyin pa thams cad dang stong pa nyid thams cad dang / byang chub kyi phyogs kyi chos sum cu rtsa bdun la thogs pa ma mchis so// 'phags pa'i bden pa dang bsam gtan dang / tshad med pa dang gzugs med pa'i snyoms par 'jug pa dang / rnam par thar pa brgyad dang mthar gyis gnas pa'i snyoms par 'jug pa dgu dang stong pa nyid dang mtshan ma med pa dang / smon pa med pa la thogs pa ma mchis so// mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs rnams dang / mi 'jigs pa rnams dang so so yang dag par rig pa rnams dang / byams pa chen po dang snying rje chen po dang / sangs rgyas kyi chos ma 'dres pa rnams la thogs pa ma mchis so// rnam pa thams cad mkhyen pa nyid kyi bar la thogs pa ma mchis so// chos 'di ni nam mkha' mnyam pa nyid dang de bzhin nyid mnyam pa nyid dang chos kyi dbyings gnas pa mnyam pa nyid dang / yang dag pa'i mtha' mnyam pa nyid dang bsam gyis mi khyab pa'i dbyings mnyam pa nyid dang stong pa nyid dang / mtshan ma med pa dang / smon pa med pa mnyam pa nyid dang / skye ba mchis pa dang / 'gag pa ma mchis pa mnyam pa nyid dang / kun nas nyon mongs pa ma mchis pa dang / rnam par byang ba ma mchis pa mnyam pa nyid kyi slad du thogs pa ma mchis pa'i mtshan nyid do// chos 'di ni gzugs kyi skye ba mi dmigs pa dang tshor ba dang / 'du shes dang 'du byed dang rnam par shes pa'i skye ba mi dmigs pa dang / skye mched dang khams dang rten cing 'brel bar 'byung ba'i skye ba mi dmigs pa dang pha rol du phyin pa thams cad dang stong pa nyid thams cad dang byang chub kyi phyogs kyi sum cu rtsa bdun gyi skye ba mi dmigs pa dang / 'phags pa'i bden pa dang / bsam gtan dang tshad med pa dang gzugs med pa'i snyoms par 'jug pa dang / rnam par thar pa brgyad dang mthar gyis gnas pa'i snyoms par 'jug pa dgu dang / stong pa nyid dang mtshan ma med pa dang / smon pa med pa'i skye ba mi dmigs pa dang / mngon par shes pa dang ting nge 'dzin dang gzungs kyi sgo dang de bzhin gshegs pa'i stobs dang / mi 'jigs pa dang so so yang dag par rig pa dang / byams pa chen po dang snying rje chen po dang / sangs rgyas kyi chos ma 'dres pa'i skye ba mi dmigs pa dang / rnam pa thams cad mkhyen pa nyid kyi bar gyi skye ba mi dmigs pa'i slad du skye ba ma mchis pa'o// chos 'di ni gzugs kyi rten mi dmigs pa dang tshor ba dang 'du shes dang 'du byed dang rnam par shes pa'i rten mi dmigs pa dang skye mched dang khams dang rten cing 'brel bar 'byung ba'i rten mi dmigs pa dang / pha rol du phyin pa thams cad dang stong pa nyid thams cad dang byang chub kyi phyogs kyi chos sum cu rtsa bdun gyi rten mi dmigs pa dang 'phags pa'i bden pa dang bsam gtan dang tshad med pa dang gzugs med pa'i snyoms par 'jug pa dang / rnam par thar pa brgyad dang mthar gyis gnas pa'i snyoms par 'jug pa dgu dang / stong pa nyid dang mtshan ma med pa dang / smon pa med pa'i rten mi dmigs pa dang / mngon par shes pa dang ting nge 'dzin dang gzungs kyi sgo dang / de bzhin gshegs pa'i stobs dang mi 'jigs pa dang so so yang dag par rig pa dang / byams pa chen po dang snying rje chen po dang sangs rgyas kyi chos ma 'dres pa'i rten mi dmigs pa dang / rnam pa thams cad mkhyen pa nyid kyi bar gyi rten mi dmigs pa'i slad du rten ma mchis pa'o// de nas 'dod pa na spyod pa dang / gzugs yod pa na spyod pa'i lha'i bu rnams kyis/ bcom ldan 'das la 'di skad ces gsol to// gnas brtan rab 'byor 'di ni bcom ldan 'das kyi rjes su skyes so// de ci'i slad du zhe na/ 'di ltar gnas brtan rab 'byor ni ci dang ci ston pa de thams cad stong pa nyid brtsams shing ston to/ mtshan ma ma mchis pa dang / smon pa ma mchis pa nyid brtsams shing ston to// de nas tshe dang ldan pa rab 'byor gyis 'dod pa na spyod pa dang / gzugs yod pa na spyod pa'i lha'i bu de dag la 'di skad ces smras so// lha'i bu dag gang 'di skad du bcom ldan 'das gnas brtan rab 'byor 'di ni de bzhin gshegs pa'i rjes su skyes so// zhes zer ba ni ji ltar rjes su skyes pas gnas brtan rab 'byor de bzhin gshegs pa'i rjes su skyes pa yin zhe na/ gnas brtan rab 'byor ni de bzhin gshegs pa'i de bzhin nyid kyi rjes su skyes pa ste/ ji ltar de bzhin gshegs pa'i de bzhin nyid ma 'ongs ma song ba de bzhin du/ gnas brtan rab 'byor gyi de bzhin nyid kyang ma 'ongs ma song pas na/ thog ma nas gnas brtan rab 'byor de bzhin gshegs pa'i rjes su skyes so// de bzhin gshegs pa'i de bzhin nyid gang yin pa de ni chos thams cad kyi de bzhin nyid kyang de'o// chos thams cad kyi de bzhin nyid gang yin pa de ni de bzhin gshegs pa'i de bzhin nyid kyang de ste/ de bzhin gshegs pa'i de bzhin nyid de yang de bzhin nyid ma yin no// de ltar na gnas brtan rab 'byor ni de bzhin gshegs pa'i rjes su skyes so// de bzhin gshegs pa'i de bzhin nyid ji lta ba de bzhin du/ gnas brtan rab 'byor gnas pas de bzhin gshegs pa'i rjes su skyes so// ji ltar de bzhin gshegs pa'i de bzhin nyid 'gyur ba med cing rnam par rtog pa med pa de bzhin du gnas brtan rab 'byor gyi de bzhin nyid kyang 'gyur ba med cing rnam par rtog pa med la/ ji ltar de bzhin gshegs pa'i de bzhin nyid ci la yang thogs pa med pa de bzhin du chos thams cad kyi de bzhin nyid kyang ci la yang thogs pa med de/ de bzhin gshegs pa'i de bzhin nyid gang yin pa dang / chos thams cad kyi de bzhin nyid gang yin pa de ni de bzhin nyid gcig cing gnyis su med de gnyis su byar med la de bzhin nyid de yang ma byas pa ste/ de bzhin nyid de ni gang gi de bzhin nyid du ma gyur pa yang med de de bzhin nyid de ni gang gi de bzhin nyid du ma gyur pa yang med pa de'i phyir de bzhin nyid de ni gnyis su med cing gnyis su byar med pa ste/ de ltar na gnas brtan rab 'byor ni de bzhin gshegs pa'i rjes su skyes so// de bzhin gshegs pa'i de bzhin nyid gang yin pa de ni thams cad du 'gyur ba med cing rnam par rtog pa med pa ste/ de bzhin du gnas brtan rab 'byor gyi de bzhin nyid kyang thams cad du 'gyur ba med cing rnam par rtog pa med la/ ji ltar de bzhin gshegs pa'i de bzhin nyid tha mi dad pa/ dbyer med pa 'byed pa ma yin pa dmigs su med pa de bzhin du gnas brtan rab 'byor gyi de bzhin nyid kyang tha mi dad pa dbyer med pa/ 'byed pa ma yin pa dmigs su med pa ste/ de ltar na gnas brtan rab 'byor ni de bzhin gshegs pa'i rjes su skyes so/ ji ltar de bzhin gshegs pa'i de bzhin nyid de chos thams cad kyi de bzhin nyid las gud na yod pa ma yin te/ de yang de bzhin nyid ma yin pa ma yin zhing rtag tu de bzhin nyid yin pa de bzhin du gnas brtan rab 'byor kyang rnam pa gzhan ma yin par de bzhin gshegs pa'i rjes su skyes kyang gar yang rjes su skyes pa med pa ste/ de ltar na gnas brtan rab 'byor ni de bzhin gshegs pa'i rjes su skyes so// de bzhin gshegs pa'i rjes su skyes so zhes bya ste/ 'das pa'i de bzhin nyid kyi mnyam pa nyid kyis/ de bzhin gshegs pa'i de bzhin nyid mnyam pa nyid do// de bzhin gshegs pa'i de bzhin nyid kyi mnyam pa nyid kyis 'das pa'i de bzhin nyid mnyam pa nyid do// ma 'ongs pa'i de bzhin nyid kyi mnyam pa nyid kyis de bzhin gshegs pa'i de bzhin nyid mnyam pa nyid do// de bzhin gshegs pa'i de bzhin nyid kyi mnyam pa nyid kyis ma 'ongs pa'i de bzhin nyid mnyam pa nyid do// da ltar byung ba'i de bzhin nyid kyi mnyam pa nyid kyis de bzhin gshegs pa'i de bzhin nyid mnyam pa nyid do// de bzhin gshegs pa'i de bzhin nyid kyis mnyam pa nyid kyis/ da ltar byung ba'i de bzhin nyid mnyam pa nyid do// de ltar na 'das pa dang ma 'ongs pa dang da ltar byung ba'i de bzhin nyid dang de bzhin gshegs pa'i de bzhin nyid de la gnyis su med de gnyis su byar med do// gzugs kyi de bzhin nyid kyis de bzhin gshegs pa'i de bzhin nyid do// de bzhin gshegs pa'i de bzhin nyid kyis gzugs kyi de bzhin nyid do// de ltar na gzugs kyi de bzhin nyid dang de bzhin gshegs pa'i de bzhin nyid de la gnyis su med de gnyis su byar med do// tshor ba dang 'du shes dang 'du byed dang / rnam par shes pa'i de bzhin nyid kyis de bzhin gshegs pa'i de bzhin nyid do// de bzhin gshegs pa'i de bzhin nyid kyis rnam par shes pa'i de bzhin nyid do// de ltar na rnam par shes pa'i de bzhin nyid dang de bzhin gshegs pa'i de bzhin nyid de la gnyis su med de gnyis su byar med do// skye mched dang khams dang rten cing 'brel par 'byung ba'i de bzhin nyid kyis de bzhin gshegs pa'i de bzhin nyid do// de bzhin gshegs pa'i de bzhin nyid kyis rten cing 'brel bar 'byung ba'i de bzhin nyid de de ltar na rten cing 'brel bar 'byung ba'i de bzhin nyid dang de bzhin gshegs pa'i de bzhin nyid de la gnyis su med de gnyis su byar med do// sbyin pa'i pha rol du phyin pa'i de bzhin nyid kyis de bzhin gshegs pa'i de bzhin nyid do// de bzhin gshegs pa'i de bzhin nyid kyis sbyin pa'i pha rol du phyin pa'i de bzhin nyid de de ltar na sbyin pa'i pha rol du phyin pa'i de bzhin nyid dang de bzhin gshegs pa'i de bzhin nyid de la gnyis su med de gnyis su byar med do// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa'i de bzhin nyid kyis de bzhin gshegs pa'i de bzhin nyid do// de bzhin gshegs pa'i de bzhin nyid kyis shes rab kyi pha rol du phyin pa'i de bzhin nyid de de ltar na shes rab kyi pha rol du phyin pa'i de bzhin nyid dang de bzhin gshegs pa'i de bzhin nyid de la gnyis su med de gnyis su byar med do// nang stong pa nyid kyi de bzhin nyid kyis de bzhin gshegs pa'i de bzhin nyid do// de bzhin gshegs pa'i de bzhin nyid kyis nang stong pa nyid kyi de bzhin nyid de de ltar na nang stong pa nyid kyi de bzhin nyid dang de bzhin gshegs pa'i de bzhin nyid de la gnyis su med de gnyis su byar med do// dngos po med pa'i ngo bo nyid stong pa nyid kyi bar gyi de bzhin nyid kyis de bzhin gshegs pa'i de bzhin nyid do// de bzhin gshegs pa'i de bzhin nyid kyis dngos po med pa'i ngo bo nyid stong pa nyid kyi de bzhin nyid de de ltar na dngos po med pa'i ngo bo nyid stong pa nyid kyi de bzhin nyid dang / de bzhin gshegs pa'i de bzhin nyid de la gnyis su med de gnyis su byar med do// dran pa nye bar gzhag pa rnams kyi de bzhin nyid kyis de bzhin gshegs pa'i de bzhin nyid do// de bzhin gshegs pa'i de bzhin nyid kyis dran pa nye bar gzhag pa rnams kyi de bzhin nyid de/ de ltar na dran pa nye bar gzhag pa rnams kyi de bzhin nyid dang / de bzhin gshegs pa'i de bzhin nyid de la gnyis su med de gnyis su byar med do// yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang byang chub kyi yan lag rnams dang 'phags pa'i lam yan lag brgyad pa'i de bzhin nyid kyis de bzhin gshegs pa'i de bzhin nyid do// de bzhin gshegs pa'i de bzhin nyid kyis 'phags pa'i lam yan lag brgyad pa'i de bzhin nyid de de ltar na 'phags pa'i lam yan lag brgyad pa'i de bzhin nyid dang de bzhin gshegs pa'i de bzhin nyid de la gnyis su med de gnyis su byar med do// 'phags pa'i bden pa rnams dang bsam gtan rnams dang tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang mtshan ma med pa dang smon pa med pa dang mngon par shes pa rnams kyi de bzhin nyid kyis de bzhin gshegs pa'i de bzhin nyid do// de bzhin gshegs pa'i de bzhin nyid kyis mngon par shes pa rnams kyi de bzhin nyid de/ de ltar na mngon par shes pa rnams kyi de bzhin nyid dang / de bzhin gshegs pa'i de bzhin nyid de la gnyis su med de gnyis su byar med do// ting nge 'dzin rnams dang gzungs kyi sgo rnams dang / de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / sangs rgyas kyi chos ma 'dres pa rnams kyi/ de bzhin nyid kyis de bzhin gshegs pa'i de bzhin nyid do// de bzhin gshegs pa'i de bzhin nyid kyis sangs rgyas kyi chos ma 'dres pa rnams kyi de bzhin nyid de/ de ltar na sangs rgyas kyi chos ma 'dres pa rnams kyi de bzhin nyid dang / de bzhin gshegs pa'i de bzhin nyid de la gnyis su med de gnyis su byar med do// rnam pa thams cad mkhyen pa nyid kyi bar gyi de bzhin nyid kyis de bzhin gshegs pa'i de bzhin nyid do// de bzhin gshegs pa'i de bzhin nyid kyis rnam pa thams cad mkhyen pa nyid kyi de bzhin nyid de/ de ltar na rnam pa thams cad mkhyen pa nyid kyi de bzhin nyid dang de bzhin gshegs pa'i de bzhin nyid de la gnyis su med de gnyis su byar med do// 'di ni rab 'byor de bzhin gshegs pa'i de bzhin nyid de/ byang chub sems dpa' sems dpa' chen pos de bzhin nyid de mngon par rdzogs par sangs rgyas nas/ de bzhin gshegs pa zhes bya ba'i ming thob par 'gyur ro// de bzhin nyid kyi le'u 'di bshad pa'i tshe/ stong gsum gyi stong chen po'i 'jig rten gyi khams 'di rnam pa drug tu g.yos te/ g.yos sa rab tu g.yos so// kun tu g.yos so// 'gul to rab tu 'gul to kun tu 'gul to// ldeg go rab tu ldeg go kun tu ldeg go// chem chem rab tu chem chem kun tu chem chem mo// 'ur 'ur rab tu 'ur 'ur kun tu 'ur 'ur ro// shig shig rab tu shig shig kun tu shig shig go// shar phyogs mtho na ni nub phyogs dma'/ shar phyogs dma' na ni nub phyogs mtho// byang phyogs mtho na ni lho phyogs dma'/ byang phyogs dma' na ni lho phyogs mtho// dbus mtho na ni mtha' dma'/ dbus dma' na ni mtha' mtho bar gyur to// de nas 'dod pa na spyod pa dang / gzugs yod pa na spyod pa'i lha'i bu de dag gis bcom ldan 'das dang gnas brtan rab 'byor la lha rdzas kyi tsan dan gyi phye mas gtor/ mngon par gtor rab tu gtor nas/ 'di skad du bcom ldan 'das de ltar gnas brtan rab 'byor 'di de bzhin gshegs pa'i de bzhin nyid kyis de bzhin gshegs pa'i rjes su skyes pa ngo mtshar to zhes tshig tu brjod do// de nas gnas brtan rab 'byor gyis lha'i bu de dag gi gtam de nyid kyi rgyud nas bzung ste/ lha'i bu de dag la 'di skad ces smras so// de ltar lha'i bu dag gnas brtan rab 'byor ni gzugs kyi rjes su ma skyes/ gzugs las gzhan gyi rjes su ma skyes so// gzugs kyi de bzhin nyid kyi rjes su ma skyes/ gzugs kyi de bzhin nyid las gzhan gyi rjes su ma skyes so// tshor ba dang 'du shes dang 'du byed dang rnam par shes pa'i rjes su ma skyes/ rnam par shes pa las gzhan gyi rjes su ma skyes so// rnam par shes pa'i de bzhin nyid kyi rjes su ma skyes/ rnam par shes pa'i de bzhin nyid las gzhan gyi rjes su ma skyes so// skye mched dang khams dang rten cing 'brel bar 'byung ba'i rjes su ma skyes rten cing 'brel bar 'byung ba las gzhan gyi rjes su ma skyes so// rten cing 'brel bar 'byung ba'i de bzhin nyid kyi rjes su ma skyes/ rten cing 'brel par 'byung ba'i de bzhin nyid las gzhan gyi rjes su ma skyes so// pha rol du phyin pa thams cad dang / stong pa nyid thams cad dang byang chub kyi phyogs kyi chos sum cu rtsa bdun dang 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang stong pa nyid dang / mtshan ma med pa dang / smon pa med pa dang / mngon par shes pa dang ting nge 'dzin dang gzungs kyi sgo dang / de bzhin gshegs pa'i stobs bcu dang mi 'jigs pa bzhi dang / so so yang dag par rig pa bzhi dang byams pa chen po dang / snying rje chen po dang sangs rgyas kyi chos ma 'dres pa brgyad kyi rjes su ma skyes/ sangs rgyas kyi chos ma 'dres pa rnams las gzhan gyi rjes su ma skyes so// sangs rgyas kyi chos ma 'dres pa rnams kyi de bzhin nyid kyi rjes su ma skyes/ sangs rgyas kyi chos ma 'dres pa rnams kyi de bzhin nyid las gzhan gyi rjes su ma skyes so// rnam pa thams cad mkhyen pa nyid kyi bar gyi rjes su ma skyes rnam pa thams cad mkhyen pa nyid las gzhan gyi rjes su ma skyes so// rnam pa thams cad mkhyen pa nyid kyi de bzhin nyid kyi rjes su ma skyes rnam pa thams cad mkhyen pa nyid kyi de bzhin nyid las gzhan gyi rjes su ma skyes so// 'dus byas kyi rjes su ma skyes/ 'dus byas las gzhan gyi rjes su ma skyes so// 'dus byas kyi de bzhin nyid kyi rjes su ma skyes/ 'dus byas kyi de bzhin nyid las gzhan gyi rjes su ma skyes so// 'dus ma byas kyi rjes su ma skyes/ 'dus ma byas las gzhan gyi rjes su ma skyes so// 'dus ma byas kyi de bzhin nyid kyi rjes su ma skyes/ 'dus ma byas kyi de bzhin nyid las gzhan gyi rjes su ma skyes so// de ci'i phyir zhe na/ de ni 'di ltar gang rjes su skyes pa dang gang gis rjes su skyes pa dang / gang rjes su bskyed pa dang / gang gis rjes su bskyed pa dang / gang rjes su skye bar 'gyur ba'am/ gang gis rjes su skye bar 'gyur ba'i chos de dag thams cad med cing mi dmigs so// de nas tshe dang ldan pa sha ra dwa ti'i bus bcom ldan 'das la 'di skad ces gsol to// bcom ldan 'das de bzhin nyid dang / ma nor ba de bzhin nyid dang / gzhan ma yin pa de bzhin nyid dang / chos nyid dang chos kyi dbyings dang / chos kyi gnas nyid dang / chos skyon med pa dang / yang dag pa'i mtha' ni zab pa ste/ de la gzugs mi dmigs/ gzugs kyi de bzhin nyid mi dmigs te gzugs nyid kyang mi dmigs na/ gzugs kyi de bzhin nyid lta dmigs par ga la 'gyur/ de la tshor ba dang 'du shes dang 'du byed dang / rnam par shes pa mi dmigs/ rnam par shes pa'i de bzhin nyid mi dmigs te/ rnam par shes pa nyid kyang mi dmigs na/ rnam par shes pa'i de bzhin nyid lta dmigs par ga la 'gyur/ skye mched dang khams dang rten cing 'brel bar 'byung ba mi dmigs/ rten cing 'brel bar 'byung ba'i de bzhin nyid mi dmigs te/ rten cing 'brel bar 'byung ba nyid kyang mi dmigs na/ rten cing 'brel bar 'byung ba'i de bzhin nyid lta dmigs par ga la 'gyur/ pha rol du phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun dang 'phags pa'i bden pa dang / bsam gtan dang tshad med pa dang / gzugs med pa'i snyoms par 'jug pa dang / rnam par thar pa brgyad dang mthar gyis gnas pa'i snyoms par 'jug pa dgu dang / stong pa nyid dang mtshan ma med pa dang smon pa med pa dang / mngon par shes pa dang ting nge 'dzin dang gzungs kyi sgo dang / de bzhin gshegs pa'i stobs bcu dang mi 'jigs pa bzhi dang so so yang dag par rig pa bzhi dang / sangs rgyas kyi chos ma 'dres pa brgyad mi dmigs/ sangs rgyas kyi chos ma 'dres pa'i de bzhin nyid mi dmigs te/ sangs rgyas kyi chos ma 'dres pa nyid kyang mi dmigs na/ sangs rgyas kyi chos ma 'dres pa'i de bzhin nyid lta dmigs par ga la 'gyur/ rnam pa thams cad mkhyen pa nyid kyi bar du mi dmigs/ rnam pa thams cad mkhyen pa nyid kyi de bzhin nyid mi dmigs te/ rnam pa thams cad mkhyen pa nyid kyang mi dmigs na rnam pa thams cad mkhyen pa nyid kyi de bzhin nyid lta dmigs par ga la 'gyur/ bcom ldan 'das kyis bka' stsal pa/ sha ra dwa ti bu de de bzhin no// de de bzhin te de bzhin nyid 'di ni zab pa ste/ de la gzugs mi dmigs gzugs kyi de bzhin nyid mi dmigs te/ gzugs nyid kyang mi dmigs na/ gzugs kyi de bzhin nyid lta dmigs par ga la 'gyur/ de la tshor ba dang 'du shes dang 'du byed dang / rnam par shes pa rnams mi dmigs/ rnam par shes pa'i de bzhin nyid mi dmigs te/ rnam par shes pa nyid kyang mi dmigs na/ rnam par shes pa'i de bzhin nyid lta dmigs par ga la 'gyur/ skye mched dang khams dang rten cing 'brel bar 'byung ba mi dmigs rten cing 'brel bar 'byung ba'i de bzhin nyid mi dmigs te/ rten cing 'brel bar 'byung ba nyid kyang mi dmigs na/ rten cing 'brel bar 'byung ba'i de bzhin nyid lta dmigs par ga la 'gyur/ pha rol du phyin pa thams cad dang stong pa nyid thams cad dang / byang chub kyi phyogs kyi chos sum cu rtsa bdun mi dmigs/ byang chub kyi phyogs kyi chos kyi de bzhin nyid mi dmigs te/ byang chub kyi phyogs kyi chos nyid kyang mi dmigs na/ byang chub kyi phyogs kyi chos nyid kyi de bzhin nyid lta dmigs par ga la 'gyur/ rnam pa thams cad mkhyen pa nyid kyi bar du mi dmigs/ rnam pa thams cad mkhyen pa nyid kyi bar gyi de bzhin nyid mi dmigs te/ rnam pa thams cad mkhyen pa nyid kyang mi dmigs na/ rnam pa thams cad mkhyen pa nyid kyi de bzhin nyid lta dmigs par ga la 'gyur/ de bzhin nyid dang ma nor ba de bzhin nyid dang gzhan ma yin pa de bzhin nyid kyi le'u 'di bshad pa'i tshe/ dge slong nyis brgya nye bar len pa med par zag pa las sems rnam par grol lo// dge slong ma lnga brgya ni chos rnams la chos kyi mig rdul med cing dri ma dang bral ba skyes so// byang chub sems dpa' lnga stong dang / lha dang mi rnams kyis mi skye ba'i chos la bzod pa rab tu thob bo// byang chub sems dpa' yongs su nyam pa'i chos can drug cu ni nye bar len pa med par zag pa las sems rnam par grol te/ sha ra dwa ti'i bu byang chub sems dpa' sems dpa' chen po de dag gis ni sangs rgyas lnga brgya bsnyen bkur te/ thams cad du yang sbyin pa byin/ tshul khrims bsrungs bzod pa bsgoms/ brtson 'grus brtsams/ bsam gtan bsgrubs/ shes rab bsgoms kyang de dag shes rab kyi pha rol du phyin pas yongs su ma bzung zhing thabs mkhas pas yongs su ma bzung bas sbyin pa byin to// 'di ni sbyin pa'o// 'di la bdag gis sbyin par bya'o// 'di ni tshul khrims so// bdag gis ni bsrung bar bya'o// 'di ni bzod pa'o// bdag gis ni bsgom par bya'o// 'di ni brtson 'grus so// bdag gis ni brtsam par bya'o// 'di ni bsam gtan no// bdag gis ni mnyam par gzhag par bya'o 'di ni shes rab bo bdag gis ni bsgom par bya'o/ zhes tha dad par spyod pas de dag shes rab kyi pha rol du phyin pa dang bral zhing thabs mkhas pas yongs su ma bzung bar sbyin pa gtong // tshul khrims srung // bzod pa sgom/ brtson 'grus rtsom/ bsam gtan la mnyam par gzhog shes rab la goms par byed cing // de dag 'du shes sna tshogs kyis spyod pas tha mi dad pas ma dmigs pa'i phyir/ byang chub sems dpa'i skyon med par ma zhugs so// de dag byang chub sems dpa'i skyon med par ma zhugs pas rgyun du zhugs pa'i 'bras bu thob/ dgra bcom pa nyid kyi bar du thob bo/ sha ra dwa ti'i bu byang chub sems dpa' sems dpa' chen po rnams kyi lam stong pa nyid dam mtshan ma med pa'am smon pa med pa yod mod kyi/ de dag shes rab kyi pha rol du phyin pa dang bral zhing thabs mkhas pas yongs su ma bzung na yang dag pa'i mtha' mngon du byas nas/ nyan thos sam/ rang sangs rgyas su 'gyur ro// gsol pa/ bcom ldan 'das ci'i slad du stong pa nyid dang mtshan ma ma mchis pa dang / smon pa ma mchis pa'i chos de dag nyid la bsgom du 'dra yang shes rab kyi pha rol du phyin pa dang bral zhing thabs mkhas pa dang bral ba rnams ni yang dag pa'i mtha' sngon du bgyis shing nyan thos dang / rang sangs rgyas su 'gyur la/ byang chub sems dpa' thabs mkhas pas yongs su bzung ba dag ni/ stong pa nyid dang mtshan ma ma mchis pa dang smon pa ma mchis pa'i chos de dag nyid la bsgom du bas kyang // thabs mkhas pa la rten cing bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur/ bcom ldan 'das kyis bka' stsal pa/ sha ra dwa ti'i bu 'di la kha cig rnam pa thams cad mkhyen pa'i sems dang bral ba/ stong pa nyid dang mtshan ma med pa dang / smon pa med pa'i chos 'ba' zhig bsgom pa ni thabs mkhas pa ma thob pas nyan thos dang / rang sangs rgyas su 'gyur ro// sha ra dwa ti'i bu 'di la byang chub sems dpa' sems dpa' chen po rnam pa thams cad mkhyen pa nyid kyi sems dang ma bral ba rnams ni stong pa nyid dang mtshan ma med pa dang / smon pa med pa'i chos rnams la sgom zhing thabs mkhas pa thob pas byang chub sems dpa'i skyon med par 'jug cing bla na med pa yang dag par rdzogs pa'i byang chub tu mngon par rdzogs par 'tshang rgya'o// sha ra dwa ti'i bu 'di lta ste dper na/ bya zhig la lus dpag tshad brgya pa'am/ dpag tshad nyis brgya pa 'am dpag tshad sum brgya pa'am/ dpag tshad bzhi brgya pa 'am/ dpag tshad lnga brgya pa zhig yod la/ de sum cu rtsa gsum gyi lha'i ris nas 'dir 'ong bar 'dod la/ bya de la yang 'dab ma med pa zhig ste/ de 'dzam bu'i gling du gnas so snyam nas/ sum cu rtsa gsum gyi lha'i ris nas bdag nyid mchongs te/ gal te bya des lam nas ga re bdag gis sum cu rtsa gsum gyi lha'i ris su gnas par bya'o snyam du bsams na/ sha ra dwa ta'i bu de la ji snyam du sems/ bya des phyir sum cu rtsa gsum gyi lha'i ris su gnas par nus sam gsol pa/ bcom ldan 'das de ni ma lags so// bcom ldan 'das kyis bka' stsal pa/ gal te lam nas 'di snyam du ma la bdag gis ci nas kyang ma smas ma snad par 'dzam bu'i gling du 'dug par bya'o snyam na/ sha ra dwa ti'i bu de la ji snyam du sems/ bya de 'dzam bu'i gling du ma smas ma snad par 'dug par 'gyur ram/ gsol pa/ bcom ldan 'das de ni ma lags so// bcom ldan 'das de ni 'dzam bu'i gling du lhung nas smas pa 'am snad par yang 'gyur/ 'gum pa'am/ gum la thug par sdug bsngal bar yang 'gyur ro// de ci'i slad du zhe na/ bcom ldan 'das de ltar lus che la 'dab ma ma mchis pa de ni de ltar 'gyur du gdon mi 'tshal lo// bcom ldan 'das kyis bka' stsal pa/ sha ra dwa ti'i bu de bzhin du byang chub sems dpa' bskal pa gang gA'i klung gi bye ma snyed tu sbyin pa gtong zhing tshul khrims srung // bzod pa bsgom/ brtson 'grus rtsom/ bsam gtan la mnyam par gzhog cing // bla na med pa yang dag par rdzogs pa'i byang chub tu mngon par rdzogs par 'tshang rgya bar bya ba'i phyir de'i smon pa yang che/ de'i sems bskyed pa yang che/ yongs su 'dzin pa yang tshad med du zin kyang // shes rab kyi pha rol du phyin pa dang bral zhing thabs mkhas pas yongs su ma bzung na nyan thos kyi sa'am rang sangs rgyas kyi sar ltung ngo / de ci'i phyir zhe na/ de ni 'di ltar byang chub sems dpa' des rnam pa thams cad mkhyen pa nyid kyi sems dang mi ldan par sbyin pa byin/ tshul khrims bsrungs/ bzod pa bsgoms/ brtson 'grus brtsams/ bsam gtan bsgrubs pas/ byang chub sems dpa' de shes rab kyi pha rol du phyin pa dang bral zhing thabs mkhas pas yongs su ma bzung ba'i phyir/ nyan thos kyi sa 'am/ rang sangs rgyas kyi sar ltung ngo // sha ra dwa ti'i bu byang chub sems dpa' 'das pa dang / ma 'ongs pa dang da ltar byung ba'i de bzhin gshegs pa rnams kyi tshul khrims dang ting nge 'dzin dang shes rab dang rnam par grol ba dang / rnam par grol ba'i ye shes gzigs pa sems shing 'dzin la mtshan mar byed kyang // de bzhin gshegs pa rnams kyi tshul khrims mi shes/ ting nge 'dzin dang shes rab dang rnam par grol ba dang / rnam par grol ba'i ye shes gzigs pa mi shes na/ de mi shes khong du ma chud pas stong pa nyid dang / mtshan ma med pa dang / smon pa med pa'i sgra thos nas de ni de dag la zhi bar mtshan mar 'dzin te/ de dag la zhi bar mtshan mar bzung zhing bla na med pa yang dag par rdzogs pa'i byang chub tu yongs su bsngo'o// de ltar yongs su bsngo ba'i byang chub sems dpa' ni nyan thos kyi sa'am rang sangs rgyas kyis la gnas par 'gyur ro// sha ra dwa ti'i bu de ci'i phyir zhe na/ de ltar shes rab kyi pha rol du phyin pa dang thabs mkhas pa dang bral bas dge ba'i rtsa ba de dag bla na med pa yang dag par rdzogs pa'i byang chub tu yongs su bsngo ba ni de ltar 'gyur du gdon mi za'o// sha ra dwa ti'i bu 'di la byang chub sems dpa' sems dpa' chen po thog ma sems bskyed pa nas nye bar bzung ste rnam pa thams cad mkhyen pa'i sems dang ma bral bar sbyin pa gtong zhing tshul khrims srung ba dang bzod pa sgrub pa dang / brtson 'grus rtsom pa dang bsam gtan la mnyam par gzhog pa ni shes rab kyi pha rol du phyin pa dang thabs mkhas pa dang ma bral ba ste/ 'das pa dang / ma byon pa dang da ltar byung ba'i sangs rgyas bcom ldan 'das rnams kyi tshul khrims dang ting nge 'dzin dang shes rab dang rnam par grol ba dang / rnam par grol ba'i ye shes gzigs pa de la mtshan mar mi byed de/ stong pa nyid kyi ting nge 'dzin la mtshan mar mi 'dzin mtshan ma 'dzin/ mtshan ma med pa'i ting nge 'dzin la mtshan mar mi 'dzin/ smon pa med pa'i ting nge 'dzin la mtshan mar mi 'dzin na/ sha ra dwa ti'i bu byang chub sems dpa' sems dpa' chen po de ni nyan thos dang / rang sangs rgyas kyi sa la gnas par mi 'gyur bar rig par bya'o// de ci'i phyir zhe na/ de ni 'di ltar byang chub sems dpa' sems dpa' chen po des thog ma sems bskyed pa nas nye bar bzung ste/ sbyin pa byin yang mtshan mar ma bzung // tshul khrims bsrungs kyang mtshan mar ma bzung bzod pas bsgrubs kyang mtshan mar ma bzung // brtson 'grus brtsams kyang mtshan mar ma bzung // bsam gtan la mnyam par gzhag kyang mtshan mar ma bzung // shes rab bsgoms kyang mtshan mar ma bzung // 'das pa dang ma byon pa dang da ltar byung ba'i sangs rgyas bcom ldan 'das rnams kyi tshul khrims dang ting nge 'dzin dang shes rab dang rnam par grol ba dang / rnam par grol ba'i ye shes gzigs pa mtshan mar ma bzung // stong pa nyid dang / mtshan ma med pa dang smon pa med pa'i ting nge 'dzin bsgoms kyang mtshan mar ma bzung ngo // sha ra dwa ti'i bu de ltar na mtshan ma dang bral ba'i sems kyis/ sbyin pa yongs su gtong ba dang tshul khrims srung ba dang bzod pa sgrub pa dang / brtson 'grus rtsom pa dang / bsam gtan la mnyam par gzhog pa dang / shes rab bsgom pa dang / nang stong pa nyid sgom pa dang / dngos po med pa'i ngo bo nyid stong pa nyid kyi bar du sgom pa dang / dran pa nye bar gzhag pa sgom pa dang / yang dag par spong ba dang / rdzu 'phrul gyi rkang pa dang / dbang po dang stobs dang / byang chub kyi yan lag dang / 'phags pa'i lam yan lag brgyad pa sgom pa dang / 'phags pa'i bden pa dang / bsam gtan dang tshad med pa dang / gzugs med pa'i snyoms par 'jug pa sgom pa dang / rnam par thar pa brgyad dang / mthar gyis gnas pa'i snyoms par 'jug pa dgu dang stong pa nyid dang mtshan ma med pa dang / smon pa med pa sgom pa dang mngon par shes pa dang / ting nge 'dzin dang gzungs kyi sgo dang / de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa sgom pa dang / rnam pa thams cad mkhyen pa nyid kyi bar du sgom pa 'di ni byang chub sems dpa' sems dpa' chen po'i thabs mkhas pa'o// // shes rab kyi pha rol tu phyin pa stong phrag nyi shu lnga pa/ bam po lnga bcu pa/ gsol pa/ bcom ldan 'das bdag gis bcom ldan 'das kyis gsungs pa'i don 'tshal ba ltar na/ byang chub sems dpa' sems dpa' chen po sems dang po bskyed pa nas nye bar bzung ste/ shes rab kyi pha rol du phyin pa dang / thabs mkhas pa dang ma bral na/ de'i bla na med pa yang dag par rdzogs pa'i byang chub ni the tshom ma mchis so// de ci'i slad du zhe na/ bcom ldan 'das de ni 'di ltar byang chub sems dpa' sems dpa' chen po des sems dang po bskyed pa nas nye bar bzung ste/ gang mngon par rdzogs par 'tshang rgya ba dang / gang mngon par rdzogs par 'tshang rgya bar bgyi ba'i gzugs sam/ tshor ba'am/ 'du shes sam/ 'du byed dam/ rnam par shes pa'am/ skye mched dam/ khams sam/ rten cing 'brel bar 'byung ba'am/ pha rol du phyin pa rnams sam/ stong pa nyid rnams sam/ byang chub kyi phyogs kyi chos rnams sam/ 'phags pa'i bden pa'am/ bsam gtan nam/ tshad med pa'am/ gzugs med pa'i snyoms par 'jug pa'am/ rnam par thar pa'am/ mthar gyis gnas pa'i snyoms par 'jug pa'am/ stong pa nyid dang / mtshan ma med pa dang / smon pa med pa'am/ mngon par shes pa'am/ ting nge 'dzin tam/ gzungs kyi sgo 'am/ de bzhin gshegs pa'i stobs sam/ mi 'jigs pa 'am/ so so yang dag par rig pa'am/ byams pa chen po'am/ snying rje chen po'am/ sangs rgyas kyi chos ma 'dres pa'am/ rnam pa thams cad mkhyen pa nyid dam/ chos gang yang dmigs su ma mchis so// bcom ldan 'das byang chub sems dpa'i theg pa pa'i rigs kyi bu'am rigs kyi bu mo gang shes rab kyi pha rol du phyin pa dang / thabs mkhas pa dang bral ba de dag gi bla na med pa yang dag par rdzogs pa'i byang chub ni the tshom ma mchis pa lags/ de ci'i slad du zhe na/ bcom ldan 'das de ni 'di ltar byang chub sems dpa'i theg pa pa'i rigs kyi bu'am/ rigs kyi bu mo de dag gis sbyin pa ci dang ci btang ba de dag thams cad mtshan mar bzung ste btang // de bzhin du tshul khrims gang dang gang bsrungs pa dang / bzod pas ci dang ci bsgrubs pa dang / brtson 'grus gang dang gang brtsams pa dang / bsam gtan gang dang gang la mnyam par bzhag pa dang / shes rab gang dang gang la bsgoms pa de dag thams cad mtshan mar bzung ste bsgoms pas/ de'i slad du byang chub sems dpa'i theg pa pa'i rigs kyi bu'am/ rigs kyi bu mo de dag gi bla na med pa yang dag par rdzogs pa'i byang chub ni the tshom mchis par rig pa lags so// bcom ldan 'das de'i slad du byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya bar 'tshal bas/ shes rab kyi pha rol du phyin pa dang thabs mkhas pa dang ma bral bar bgyi'o// shes rab kyi pha rol du phyin pa dang thabs mkhas pa la gnas te/ mi dmigs pa'i tshul gyis mtshan ma med pa dang ldan pa'i sems kyis sbyin pa yongs su gtang bar bgyi'o// tshul khrims bsrung bar bgyi'o// bzod pa bsgrub par bgyi'o// brtson 'grus brtsam par bgyi'o// bsam gtan la mnyam par gzhag par bgyi'o// shes rab bsgom par bgyi'o// nang stong pa nyid la spyad par bgyi'o// dngos po med pa'i ngo bo nyid stong pa nyid kyi bar la spyad par bgyi'o// dran pa nye bar gzhag pa rnams la spyad par bgyi'o// yang dag par spong ba dang / rdzu 'phrul gyi rkang pa dang / dbang po dang stobs dang / byang chub kyi yan lag dang / 'phags pa'i lam yan lag brgyad pa la spyad par bgyi'o// 'phags pa'i bden pa dang / bsam gtan dang tshad med pa dang / gzugs med pa'i snyoms par 'jug pa la spyad par bgyi'o// rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo la spyad par bgyi'o// de bzhin gshegs pa'i stobs dang / mi 'jigs pa dang so so yang dag par rig pa dang / sangs rgyas kyi chos ma 'dres pa la spyad par bgyi'o// rnam pa thams cad mkhyen pa nyid kyi bar la spyad par bgyi'o// de nas 'dod pa na spyod pa dang / gzugs yod pa na spyod pa'i lha'i bu de dag gis bcom ldan 'das la 'di skad ces gsol to// bcom ldan 'das de ltar byang chub sems dpa' sems dpa' chen po chos thams cad mngon par rdzogs par 'tshang rgya bar bgyid la/ chos de dag kyang ma mchis shing mi dmigs pas/ bla na med pa yang dag par rdzogs pa'i byang chub ni 'byung bar dka'o// bcom ldan 'das kyis bka' stsal pa/ lha'i bu dag de de bzhin no// de de bzhin te/ lha'i bu dag bla na med pa yang dag par rdzogs pa'i byang chub ni 'byung bar dka'o// lha'i bu dag ngas kyang chos thams cad rnam pa thams cad du mngon par rdzogs par sangs rgyas te/ don dam par na gang mngon par rdzogs par 'tshang rgya ba'am/ gang gis mngon par rdzogs par 'tshang rgya ba'am/ gang mngon par rdzogs par 'tshang rgya bar bya ba'i chos gang yang mi dmigs so// de ci'i phyir zhe na/ lha'i bu dag chos thams cad shin du rnam par dag pa'i phyir ro// de nas tshe dang ldan pa rab 'byor gyis bcom ldan 'das la 'di skad ces gsol to// bcom ldan 'das kyis gang 'di skad du bla na med pa yang dag par rdzogs pa'i byang chub ni 'byung bar dka'o zhes gsungs pa/ bcom ldan 'das kyis ji ltar gsungs pa'i don bdag gis 'tshal ba dang / bdag sems pa ltar na bcom ldan 'das bla na med pa yang dag par rdzogs pa'i byang chub tu mngon par rdzogs par 'tshang rgya bar bgyi bar ni mi dka'o// de ci'i slad du zhe na/ bcom ldan 'das de ni 'di ltar gang yang mngon par rdzogs par 'tshang rgya ba ma mchis/ gang gis kyang mngon par rdzogs par 'tshang rgya ba ma mchis/ gang yang mngon par rdzogs par 'tshang rgya bar bgyi ba ma mchis te/ chos thams cad ni stong pa'o// chos thams cad stong pa la ni gang mngon par rdzogs par 'tshang rgya ba dang / gang gis mngon par rdzogs par 'tshang rgya ba dang / gang mngon par rdzogs par 'tshang rgya bar bgyi ba'i chos de lta bu ma mchis so// de ci'i slad du zhe na/ bcom ldan 'das de ni 'di ltar chos thams cad ni stong pa ste/ chos gang 'phel bar bgyi ba'am/ yongs su 'grib par bgyi ba'i slad du sbyin pa yongs su gtang ba'am/ tshul khrims bsrung ba 'am/ bzod pa bsgom pa'am/ brtson 'grus brtsam pa'am/ bsam gtan la mnyam par gzhag pa'am/ shes rab bsgom pa'am/ nang stong pa nyid bsgom pa'am/ dngos po med pa'i ngo bo nyid stong pa nyid kyi bar du bsgom pa 'am/ dran pa nye bar gzhag pa rnams bsgom pa 'am/ yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa bsgom pa'am/ sangs rgyas kyi chos ma 'dres pa brgyad kyi bar du bsgom pa'am/ rnam pa thams cad mkhyen pa nyid kyi bar gyi don du bslab par bgyi ba'i chos de dag kyang ma mchis pa ste/ gang mngon par rdzogs par 'tshang rgya ba'am/ gang gis mngon par rdzogs par 'tshang rgya ba'am/ gang mngon par rdzogs par 'tshang rgya bar bgyi ba'i chos de dag thams cad kyang stong pa ste/ bcom ldan 'das rnam grangs des na/ byang chub sems dpa' sems dpa' chen pos bla na med pa yang dag par rdzogs pa'i byang chub tu mngon par rdzogs par 'tshang rgya bar sla'o// de ci'i slad du zhe na/ bcom ldan 'das de ni 'di ltar gzugs ni gzugs kyi rang bzhin gyis stong ngo // tshor ba dang 'du shes dang 'du byed dang / rnam par shes pa ni rnam par shes pa'i rang bzhin gyis stong ngo // skye mched dang khams dang rten cing 'brel bar 'byung ba ni/ rten cing 'brel bar 'byung ba'i rang bzhin gyis stong ngo // pha rol du phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun ni byang chub kyi phyogs kyi chos rnams kyi rang bzhin gyis stong ngo // 'phags pa'i bden pa dang bsam gtan dang / tshad med pa dang gzugs med pa'i snyoms par 'jug pa dang / rnam par thar pa brgyad dang mthar gyis gnas pa'i snyoms par 'jug pa dgu dang / stong pa nyid dang mtshan ma med pa dang / smon pa med pa dang mngon par shes pa dang / ting nge 'dzin dang gzungs kyi sgo dang / de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa ni sangs rgyas kyi chos ma 'dres pa'i rang bzhin gyis stong ngo // rnam pa thams cad mkhyen pa nyid kyi bar ni rnam pa thams cad mkhyen pa nyid kyi bar gyis rang bzhin gyis stong ngo // de nas tshe dang ldan pa sha ra dwa ti'i bus tshe dang ldan pa rab 'byor la 'di skad ces smras so// tshe dang ldan pa rab 'byor rnam grangs des na/ bla na med pa yang dag par rdzogs pa'i byang chub tu mngon par rdzogs par 'tshang rgya bar dka' ste/ de ci'i phyir zhe na/ tshe dang ldan pa rab 'byor de ni 'di ltar nam mkha' ni 'di snyam du bdag gis bla na med pa yang dag par rdzogs pa'i byang chub tu mngon par rdzogs par 'tshang rgya bar bya'o snyam du mi sems so// tshe dang ldan pa rab 'byor de bzhin du byang chub sems dpa' sems dpa' chen po yang 'di snyam du bdag gis bla na med pa yang dag par rdzogs pa'i byang chub tu mngon par rdzogs par 'tshang rgya bar bya'o snyam du mi sems so// de ci'i phyir zhe na/ de ni 'di ltar chos thams cad nam mkha' dang mnyam pa'i phyir te/ 'on kyang byang chub sems dpa' sems dpa' chen po ni chos thams cad nam mkha' lta bur mos nas bla na med pa yang dag par rdzogs pa'i byang chub tu mngon par rdzogs par 'tshang rgya'o// gal te byang chub sems dpa' sems dpa' chen po chos thams cad nam mkha' lta bur mos par mi byed kyang // bla na med pa yang dag par rdzogs pa'i byang chub tu mngon par rdzogs par 'tshang rgya bar sla ste/ mngon par rdzogs par 'tshang rgya bar dka' ba med na ni/ byang chub sems dpa' gang gA'i klung gi bye ma snyed bla na med pa yang dag par rdzogs pa'i byang chub las phyir ldog par yang mi 'gyur ro// tshe dang ldan pa rab 'byor rnam grangs des na/ bla na med pa yang dag par rdzogs pa'i byang chub tu mngon par rdzogs par 'tshang rgya bar ni dka' ste/ mngon par rdzogs par 'tshang rgya bar sla ba ma yin par shes so// rab 'byor gyis smras pa/ tshe dang ldan pa sha ra dwa ti'i bu de ji snyam du sems/ gzugs bla na med pa yang dag par rdzogs pa'i byang chub las ldog gam/ smras pa tshe dang ldan pa rab 'byor de ni ma yin no// smras pa 'o na ci tshor ba dang / 'du shes dang 'du byed dang / rnam par shes pa bla na med pa yang dag par rdzogs pa'i byang chub las ldog gam/ smras pa tshe dang ldan pa rab 'byor de ni ma yin no// smras pa/ 'o na ci tshe dang ldan pa sha ra dwa ti'i bu de ji snyam du sems/ skye mched dang / khams dang rten cing 'brel par 'byung ba dang / pha rol du phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun dang / 'phags pa'i bden pa dang / bsam gtan dang tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad bla na med pa yang dag par rdzogs pa'i byang chub las ldog gam/ rnam pa thams cad mkhyen pa nyid kyi bar du bla na med pa yang dag par rdzogs pa'i byang chub las ldog gam/ smras pa/ tshe dang ldan pa rab 'byor de ni ma yin no// smras pa/ tshe dang ldan pa sha ra dwa ti'i bu de ji snyam du sems/ gzugs las gud na gang bla na med pa yang dag par rdzogs pa'i byang chub las ldog pa'i chos de lta bu dmigs sam/ smras pa/ tshe dang ldan pa rab 'byor de ni ma yin no// smras pa/ 'o na ci tshor ba dang / 'du shes dang / 'du byed dang / rnam par shes pa las gud na/ gang bla na med pa yang dag par rdzogs pa'i byang chub las phyir ldog pa'i chos de lta bu dmigs sam/ smras pa/ tshe dang ldan pa rab 'byor de ni ma yin no// smras pa/ 'o na ci skye mched dang khams dang rten cing 'brel bar 'byung ba dang / pha rol du phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun dang / 'phags pa'i bden pa dang / bsam gtan dang tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad dang / rnam pa thams cad mkhyen pa nyid kyi bar las gud na gang bla na med pa yang dag par rdzogs pa'i byang chub las ldog pa'i chos de lta bu dmigs sam/ smras pa tshe dang ldan pa rab 'byor de ni ma yin no// smras pa tshe dang ldan pa sha ra dwa ti'i bu de ji snyam du sems/ gzugs kyi de bzhin nyid gang yin pa de bla na med pa yang dag par rdzogs pa'i byang chub las ldog gam/ tshor ba dang 'du shes dang 'du byed dang / rnam par shes pa'i de bzhin nyid gang yin pa de bla na med pa yang dag par rdzogs pa'i byang chub las ldog gam/ skye mched dang khams dang / rten cing 'brel bar 'byung ba'i de bzhin nyid gang yin pa de bla na med pa yang dag par rdzogs pa'i byang chub las ldog gam/ pha rol du phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang mtshan ma med pa dang / smon pa med pa dang mngon par shes pa dang / ting nge 'dzin dang gzungs kyi sgo dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad kyi de bzhin nyid gang yin pa de bla na med pa yang dag par rdzogs pa'i byang chub las ldog gam/ rnam pa thams cad mkhyen pa nyid kyi bar gyi de bzhin nyid gang yin pa de bla na med pa yang dag par rdzogs pa'i byang chub las ldog gam/ smras pa tshe dang ldan pa rab 'byor de ni ma yin no// smras pa tshe dang ldan pa sha ra dwa ti'i bu de ji snyam du sems/ gzugs kyi de bzhin nyid las gud na gang bla na med pa yang dag par rdzogs pa'i byang chub las ldog pa'i chos de lta bu yod dam/ tshor ba dang 'du shes dang 'du byed dang / rnam par shes pa'i de bzhin nyid las gud na gang bla na med pa yang dag par rdzogs pa'i byang chub las ldog pa'i chos de lta bu yod dam/ skye mched dang khams dang / rten cing 'brel bar 'byung ba'i de bzhin nyid las gud na gang bla na med pa yang dag par rdzogs pa'i byang chub las ldog pa'i chos de lta bu yod dam/ pha rol tu phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun dang / 'phags pa'i bden pa dang bsam gtan dang tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang mtshan ma med pa dang / smon pa med pa dang mngon par shes pa dang / ting nge 'dzin dang gzungs kyi sgo dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad kyi de bzhin nyid las gud na gang bla na med pa yang dag par rdzogs pa'i byang chub las ldog pa'i chos de lta bu yod dam/ rnam pa thams cad mkhyen pa nyid kyi bar gyi de bzhin nyid las gud na gang bla na med pa yang dag par rdzogs pa'i byang chub las ldog pa'i chos de lta bu yod dam/ smras pa tshe dang ldan pa rab 'byor de ni ma yin no// smras pa tshe dang ldan pa sha ra dwa ti'i bu de ji snyam du sems/ de bzhin nyid bla na med pa yang dag par rdzogs pa'i byang chub las ldog gam/ smras pa tshe dang ldan pa rab 'byor de ni ma yin no// smras pa tshe dang ldan pa sha ra dwa ti'i bu de ji snyam du sems/ chos nyid bla na med pa yang dag par rdzogs pa'i byang chub las ldog gam/ chos kyi dbyings dang chos kyi gnas nyid dang / chos skyon med pa nyid dang / yang dag pa'i mtha' dang / bsam gyis mi khyab pa'i dbyings bla na med pa yang dag par rdzogs pa'i byang chub las ldog gam/ smras pa tshe dang ldan pa rab 'byor de ni ma yin no// smras pa tshe dang ldan pa sha ra dwa ti'i bu de ji snyam du sems/ de bzhin nyid las gud na gang bla na med pa yang dag par rdzogs pa'i byang chub las ldog pa'i chos de lta bu yod dam/ smras pa tshe dang ldan pa rab 'byor de ni ma yin no// smras pa/ tshe dang ldan pa sha ra dwa ti'i bu de ji snyam du sems/ chos nyid dang chos kyi dbyings dang / chos kyi gnas nyid dang / chos skyon med pa nyid dang yang dag pa'i mtha' dang / bsam gyis mi khyab pa'i dbyings las gud na gang bla na med pa yang dag par rdzogs pa'i byang chub las ldog pa'i chos de lta bu yod dam/ smras pa tshe dang ldan pa rab 'byor de ni ma yin no// smras pa de ltar bden pa'i tshul bzhin du chos de dag mi dmigs na/ gang bla na med pa yang dag par rdzogs pa'i byang chub las ldog pa'i chos de lta bu gang zhig yod/ smras pa gnas brtan rab 'byor gyis chos kyi tshul dang rnam pa des bstan pa ltar na/ byang chub sems dpa' gang yang bla na med pa yang dag par rdzogs pa'i byang chub las ldog pa med de/ de ltar na gang zag byang chub sems dpa'i theg pa pa gsum de bzhin gshegs pas bstan pa'i byang chub sems dpa'i theg pa pa'i gang zag gsum po de dag gi byang chub rnam par dgod par yang mi 'gyur te tshe dang ldan pa rab 'byor 'dis byang chub sems dpa'i theg pa bstan pa ltar na/ 'di lta ste/ byang chub sems dpa' sems dpa' chen po ni sangs rgyas kyi theg pa pa gcig pur 'gyur ro// de nas tshe dang ldan pa byams gang gi bus/ tshe dang ldan pa sha ra dwa ti'i bu la 'di skad ces smras so// tshe dang ldan pa sha ra dwa ti'i bu gnas brtan rab 'byor 'di byang chub sems dpa' gcig tu yang 'dod dam/ gnas brtan rab 'byor 'di la dri dgos so// de nas tshe dang ldan pa sha ra dwa ti'i bus/ tshe dang ldan pa rab 'byor la 'di skad ces smras so// tshe dang ldan pa rab 'byor byang chub sems dpa' sangs rgyas kyi theg pa pa 'dod dam/ rab 'byor gyis smras pa/ tshe dang ldan pa sha ra dwa ti'i bu de bzhin nyid la byang chub sems dpa' nyan thos kyi theg pa pa dang / rang sangs rgyas kyi theg pa pa dang / sangs rgyas kyi theg pa pa dang / byang chub sems dpa' gsum du 'dod dam/ smras pa/ tshe dang ldan pa rab 'byor de ni ma yin no// smras pa tshe dang ldan pa sha ra dwa ti'i bu de bzhin nyid la byang chub sems dpa' gsum du dmigs sam smras pa tshe dang ldan pa rab 'byor de ni ma yin no// smras pa tshe dang ldan pa sha ra dwa ti'i bu rgyu gcig gam/ rgyu gnyis sam/ rgyu gsum gyis de bzhin nyid dmigs sam/ smras pa tshe dang ldan pa rab 'byor de ni ma yin no// smras pa tshe dang ldan pa sha ra dwa ti'i bu de bzhin nyid la byang chub sems dpa' gcig kyang yang dag par rjes su mthong ngam/ smras pa tshe dang ldan pa rab 'byor de ni ma yin no// de ltar bden pa'i tshul bzhin du chos de dag mi dmigs na/ ci las tshe dang ldan pa sha ra dwa ti'i bu 'di snyam du byang chub sems dpa' 'di ni nyan thos kyi theg pa pa'o// byang chub sems dpa' 'di ni rang sangs rgyas kyi theg pa pa'o/ byang chub sems dpa' 'di ni sangs rgyas kyi theg pa pa'o// zhes bya bar sems par gyur/ tshe dang ldan pa sha ra dwa ti'i bu de ltar byang chub sems dpa' sems dpa' chen po chos thams cad kyi de bzhin nyid kyis bye brag med par rab tu phye ba la/ byang chub sems dpa' sems dpa' chen po sems mi 'jum zhing // 'gong ba med la/ yid la 'gyod pa med na/ byang chub sems dpa' sems dpa' chen po de ni/ bla na med pa yang dag par rdzogs pa'i byang chub tu 'byung bar 'gyur ro// de nas bcom ldan 'das kyis tshe dang ldan pa rab 'byor la bka' stsal pa/ rab 'byor legs so legs so// 'di ltar sangs rgyas kyi mthus byang chub sems dpa' sems dpa' chen po rnams kyi phyir khyod kyi tshig brjod pa legs par sbobs so// rab 'byor de ltar byang chub sems dpa' sems dpa' chen po chos thams cad kyi de bzhin nyid kyi bye brag med par rab tu phye ba la/ byang chub sems dpa' sems dpa' chen po'i sems mi 'jum zhing 'gong ba med la/ yid la 'gyod pa med cing // mi 'jigs mi sdang skrag par mi 'gyur na/ byang chub sems dpa' sems dpa' chen po de ni bla na med pa yang dag par rdzogs pa'i byang chub tu 'byung bar 'gyur ro// rab 'byor gyis gsol pa/ bcom ldan 'das de lta bu'i chos dang ldan pa'i byang chub sems dpa' sems dpa' chen po byang chub gang gis 'byung bar 'gyur/ bcom ldan 'das kyis bka' stsal pa/ rab 'byor bla na med pa yang dag par rdzogs pa'i byang chub kyis/ byang chub sems dpa' sems dpa' chen po de 'byung bar 'gyur ro// rab 'byor gyis gsol pa/ bcom ldan 'das 'byung bar 'tshal ba'i byang chub sems dpa' sems dpa' chen pos bla na med pa yang dag par rdzogs pa'i byang chub la ji ltar gnas par bgyi/ bcom ldan 'das kyis bka' stsal pa/ sems can thams cad la sems mnyam pa nyid du gnas par bya'o// sems can thams cad la mnyam pa'i sems bskyed par bya ste/ mi mnyam pa'i sems bskyed par mi bya'o// sems can thams cad la mnyam pa'i sems kyis dmigs par bya ste/ mi mnyam pa'i sems kyis dmigs par mi bya'o// sems can thams cad la byams pa chen po dang / snying rje chen po bskyed par bya'o// sems can thams cad la byams pa'i sems kyis dmigs par bya ste/ brlang ba'i sems kyis dmigs par mi bya'o// sems can thams cad la nga rgyal med par bya'o// sems can thams cad la/ g.yo med par bya'o// sems can thams cad la phan pa'i sems bskyed par bya ste/ gnod pa'i sems bskyed par mi bya'o// sems can thams cad la phan pa'i sems kyis dmigs par bya ste/ gnod pa'i sems kyis dmigs par mi bya'o// sems can thams cad la khong khro ba med pa'i sems bskyed par bya ste/ khong khro ba'i sems mi bskyed do// sems can thams cad la mi 'tshe ba'i sems bskyed par bya ste/ 'tshe ba'i sems mi bskyed do// sems can thams cad la mi 'tshe ba'i sems kyis dmigs par bya ste/ 'tshe ba'i sems kyis dmigs par mi bya'o// sems can thams cad la ma'i sems dang / pha'i sems dang / phu nu'i sems dang / sring mo'i sems dang / grogs po dang / gnyen pa dang rus gcig pa'i sems bskyed par bya'o// sems can thams cad la ma dang pha'i sems dang / phu nu dang sring mo'i sems dang / grogs po dang gnyen pa dang / rus gcig pa'i sems kyis dmigs par bya'o// bdag gis kyang srog gcod pa spang bar bya/ gzhan yang srog gcod pa spang ba la yang dag par bskul bar bya/ srog gcod pa spangs pa'i legs pa brjod par bya/ gzhan gang gis srog gcod pa spangs pa de dag gi legs pa brjod cing 'thun pas dga' bar bya'o// bdag gis kyang ma byin par len pa spang bar bya/ gzhan yang ma byin par len pa spang ba la yang dag par bskul bar bya/ ma byin par len pa spang ba'i legs pa brjod par bya/ gzhan gang gis ma byin par len pa spangs pa de dag gi legs pa brjod cing 'thun pas dga' bar bya'o// bdag gis kyang 'dod pas log par g.yem pa spang bar bya/ gzhan yang 'dod pas log par g.yem pa spang ba la yang dag par bskul bar bya/ 'dod pas log par g.yem pa spang ba'i legs pa brjod par bya/ gzhan gang gis 'dod pas log par g.yem pa spangs pa de dag gis legs pa brjod cing // 'thun pas dga' bar bya'o// bdag gis kyang du smra ba dang / phra ma dang / zhe gcod pa dang / tshig kyal ba dang / chags sems dang gnod sems dang / log par lta ba spang bar bya/ gzhan yang log par lta ba spang ba la yang dag par bskul bar bya/ log par lta ba spong ba'i legs pa brjod par bya/ gzhan gang gis log par lta ba spangs pa de dag gi legs pa brjod cing 'thun pas dga' bar bya ste/ de ltar byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya bar 'dod pas mi dmigs pa'i tshul gyis gnas par bya'o// rab 'byor gzhan yang byang chub sems dpa' sems dpa' chen pos bdag gis kyang bsam gtan dang po la mnyam par gzhag par bya/ gzhan yang bsam gtan dang po la yang dag par bskul bar bya/ bsam gtan dang po la snyoms par 'jug pa'i legs pa brjod par bya/ gzhan gang bsam gtan dang po la snyoms par 'jug pa de dag gi legs par brjod cing 'thun pas dga' bar bya'o// bdag gis kyang bsam gtan gnyis pa dang / bsam gtan gsum pa dang / bsam gtan bzhi pa la snyoms par 'jug par bya/ gzhan yang bsam gtan bzhi pa la yang dag par bskul bar bya/ bsam gtan bzhi pa la snyoms par 'jug pa'i legs pa brjod par bya/ gzhan gang bsam gtan bzhi pa la snyoms par 'jug pa de dag gi legs par brjod cing 'thun pas dga' bar bya ste/ de ltar byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya bar 'dod pas/ de mi dmigs pa'i tshul gyis gnas par bya'o// bdag gis kyang byams pa la mnyam par gzhag par bya/ gzhan yang byams pa la yang dag par bskul bar bya/ byams pa'i legs pa brjod par bya/ gzhan gang byams pa la snyoms par 'jug pa de dag gi legs pa brjod cing 'thun pas dga' bar bya'o// bdag gis kyang snying rje dang / dga' ba dang / btang snyoms la mnyam par gzhag par bya/ gzhan yang btang snyoms la yang dag par bskul bar bya/ btang snyoms kyi legs pa brjod par bya/ gzhan gang btang snyoms la snyoms par 'jug pa de dag gi legs pa brjod cing 'thun pas dga' bar bya'o// bdag gis kyang gzugs med pa'i snyoms par 'jug pa la mnyam par gzhag par bya/ gzhan yang gzugs med pa'i snyoms par 'jug pa la yang dag par bskul bar bya/ gzugs med pa'i snyoms par 'jug pa'i legs pa brjod par bya/ gzhan gang gzugs med pa'i snyoms par 'jug pa de dag gi legs pa brjod cing 'thun pas dga' bar bya'o// bdag gis kyang sbyin pa'i pha rol du phyin pa yongs su rdzogs par bya/ gzhan yang sbyin pa'i pha rol du phyin pa la yang dag par bskul bar bya/ sbyin pa'i pha rol du phyin pa'i legs pa brjod par bya/ sems can gzhan gang sbyin pa'i pha rol du phyin pa yongs su rdzogs par byed pa de dag gi legs pa brjod cing 'thun pas dga' bar bya'o// bdag gis kyang tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa yongs su rdzogs par bya/ gzhan yang shes rab kyi pha rol du phyin pa la yang dag par bskul bar bya/ shes rab kyi pha rol du phyin pa'i legs pa brjod par bya/ sems can gzhan gang shes rab kyi pha rol du phyin pa yongs su rdzogs par byed pa de dag gi legs pa brjod cing 'thun bas dga' bar bya ste/ de ltar byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya bar 'dod pas/ de mi dmigs pa'i tshul gyis gnas par bya'o// bdag gis kyang nang stong pa nyid la mnyam par gzhag par bya/ gzhan yang nang stong pa nyid la yang dag par bskul bar bya/ nang stong pa nyid kyi legs pa brjod par bya/ sems can gzhan gang nang stong pa nyid la snyoms par 'jug pa de dag gi legs pa brjod cing 'thun pas dga' bar bya'o// bdag gis kyang dngos po med pa'i ngo bo nyid stong pa nyid kyi bar la mnyam par gzhag par bya/ gzhan yang dngos po med pa'i ngo bo nyid stong pa nyid kyi bar la yang dag par bskul bar bya/ dngos po med pa'i ngo bo nyid stong pa nyid kyi legs pa brjod par bya/ sems can gzhan gang dngos po med pa'i ngo bo nyid stong pa nyid la snyoms par 'jug pa de dag gi legs pa brjod cing 'thun pas dga' bar bya'o// bdag gis kyang dran pa nye bar gzhag pa bzhi bsgom par bya/ gzhan yang dran pa nye bar gzhag pa bzhi la yang dag par bskul bar bya/ dran pa nye bar gzhag pa rnams kyi legs pa brjod par bya/ sems can gzhan gang dran pa nye bar gzhag pa bzhi bsgom pa de dag gi legs pa brjod cing 'thun pas dga' bar bya'o// bdag gis kyang yang dag par spong pa dang / rdzu 'phrul gyi rkang pa dang dbang po dang stobs dang / byang chub kyi yan lag dang / 'phags pa'i lam yan lag brgyad pa bsgom par bya/ gzhan yang 'phags pa'i lam yan lag brgyad pa la yang dag par bskul bar bya/ 'phags pa'i lam yan lag brgyad pa'i legs pa brjod par bya/ sems can gzhan gang 'phags pa'i lam yan lag brgyad pa bsgom pa de dag gi legs pa brjod cing 'thun pas dga' bar bya'o// bdag gis kyang 'phags pa'i bden pa dang bsam gtan dang tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu bsgom par bya/ gzhan yang mthar gyis gnas pa'i snyoms par 'jug pa dgu la yang dag par bskul bar bya/ mthar gyis gnas pa'i snyoms par 'jug pa dgu'i legs pa brjod par bya/ sems can gzhan gang mthar gyis gnas pa'i snyoms par 'jug pa dgu bsgom pa de dag gi legs pa brjod cing 'thun pas dga' bar bya'o/ bdag gis kyang stong pa nyid dang mtshan ma med pa dang / smon pa med pa bsgom par bya/ gzhan yang stong pa nyid dang / mtshan ma med pa dang / smon pa med pa la yang dag par bskul bar bya/ stong pa nyid dang mtshan ma med pa dang / smon pa med pa'i legs pa brjod par bya/ sems can gzhan gang stong pa nyid dang mtshan ma med pa dang / smon pa med pa bsgom pa de dag gi legs pa brjod cing 'thun pas dga' bar bya'o// bdag gis kyang mngon par shes pa rnams dang / ting nge 'dzin rnams dang / gzungs kyi sgo rnams yongs su rdzogs par bya gzhan yang gzungs kyi sgo rnams la yang dag par bskul bar bar bya/ gzungs kyi sgo rnams kyi legs pa brjod par bya/ sems can gzhan gang gzungs kyi sgo rnams yongs su rdzogs par byed pa de dag gi legs pa brjod cing 'thun pas dga' bar bya'o// bdag gis kyang de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po yongs su rdzogs par bya/ gzhan yang byams pa chen po dang / snying rje chen po la yang dag par bskul bar bar bya/ byams pa chen po dang / snying rje chen po'i legs pa brjod par bya/ sems can gzhan gang byams pa chen po dang / snying rje chen po yongs su rdzogs par byed pa de dag gi legs pa brjod cing 'thun pas dga' bar bya'o// bdag gis kyang sangs rgyas kyi chos ma 'dres pa brgyad yongs su rdzogs par bya/ gzhan yang sangs rgyas kyi chos ma 'dres pa rnams la yang dag par bskul bar bar bya/ sangs rgyas kyi chos ma 'dres pa rnams kyi legs pa brjod par bya/ sems can gzhan gang sangs rgyas kyi chos ma 'dres pa rnams yongs su rdzogs par byed pa de dag gi legs pa brjod cing 'thun pas dga' bar bya'o// bdag gis kyang rten cing 'brel bar 'byung ba lugs dang lugs ma yin pa la mnyam par gzhag par bya/ gzhan yang rten cing 'brel bar 'byung ba lugs dang lugs ma yin pa'i snyoms par 'jug pa la yang dag par bskul bar bya/ rten cing 'brel bar 'byung ba la snyoms par 'jug pa'i legs pa brjod par bya/ sems can gzhan gang rten cing 'brel bar 'byung ba la snyoms par 'jug pa de dag gi legs pa brjod cing 'thun pas dga' bar bya ste/ de ltar byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya bar 'dod pas/ de mi dmigs pa'i tshul gyis gnas par bya'o// bdag gis kyang sdug bsngal yongs su shes par bya/ kun 'byung ba rab tu spong bar bya/ 'gog pa mngon du bya lam bsgom par bya/ gzhan yang sdug bsngal yongs su shes par bya ba dang / kun 'byung ba rab tu spong ba dang / 'gog pa mngon du bya ba dang / lam bsgom pa la yang dag par bskul bar bya/ sdug bsngal yongs su shes pa dang / kun 'byung ba rab tu spong ba dang / 'gog pa mngon du byed pa dang / lam sgom pa'i legs pa brjod par bya/ sems can gzhan gang sdug bsngal yongs su shes par byed pa dang / kun 'byung ba rab tu spong ba dang / 'gog pa mngon du byed pa dang / lam bsgom pa de dag gi legs pa brjod cing 'thun pas dga' bar bya'o// bdag gis kyang rgyun du zhugs pa'i 'bras bu shes pa mngon du bya ba'i phyir/ shes pa bskyed de yang dag pa'i mtha' mngon du mi bya/ gzhan yang rgyun du zhugs pa'i 'bras bu shes pa mngon du bya ba la yang dag par bskul bar bar bya/ rgyun du zhugs pa'i 'bras bu shes pa mngon du bya ba'i legs pa brjod par bya/ sems can gzhan gang rgyun du zhugs pa'i 'bras bu shes pa mngon du byed pa de dag gi legs pa brjod cing 'thun pas dga' bar bya'o// bdag gis kyang lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa'i 'bras bu shes pa mngon du bya ba'i phyir shes pa bskyed de/ yang dag pa'i mtha' mngon du mi bya/ gzhan yang dgra bcom pa'i 'bras bu shes pa mngon du bya ba la yang dag par bskul bar bya/ dgra bcom pa'i 'bras bu shes pa mngon du bya ba'i legs pa brjod par bya/ sems can gzhan gang dgra bcom pa'i 'bras bu shes pa mngon du byed pa de dag gi legs pa brjod cing 'thun pas dga' bar bya'o// bdag gis kyang rang byang chub shes pa mngon du bya ba'i phyir shes pa bskyed de/ rang byang chub shes pa mngon du bya bas yang dag pa'i mtha' mngon du mi bya/ gzhan yang rang byang chub shes pa mngon du bya ba la yang dag par bskul bar bya/ rang byang chub shes pa mngon du bya ba'i legs pa brjod par bya/ sems can gzhan gang rang byang chub shes pa mngon du byed pa de dag gi legs pa brjod cing 'thun pas dga' bar bya'o// bdag gis kyang byang chub sems dpa'i skyon med par 'jug par bya/ gzhan yang byang chub sems dpa'i skyon med par 'jug pa la yang dag par bskul bar bya/ byang chub sems dpa'i skyon med par 'jug pa'i legs pa brjod par bya/ sems can gzhan gang byang chub sems dpa'i skyon med par 'jug pa de dag gi legs pa brjod cing 'thun pas dga' bar bya ste/ de ltar byang chub sems dpa' sems dpa' chen po bla na med pa yang dag par rdzogs pa'i byang chub tu 'byung bar 'dod pas/ de mi dmigs pa'i tshul gyis gnas par bya'o// bdag gis kyang sems can rnams yongs su smin par bya/ gzhan yang sems can yongs su smin par bya ba la yang dag par bskul bar bya/ sems can yongs su smin par bya ba'i legs pa brjod par bya/ sems can gzhan gang sems can rnams yongs su smin par byed pa de dag gi legs pa brjod cing 'thun pas dga' bar bya'o// bdag gis kyang sangs rgyas kyi zhing yongs su sbyang bar bya/ gzhan yang sangs rgyas kyi zhing yongs su sbyang ba la yang dag par bskul bar bya/ sangs rgyas kyi zhing yongs su sbyang ba'i legs pa brjod par bya/ sems can gzhan gang sangs rgyas kyi zhing yongs su sbyong ba de dag gi legs pa brjod cing 'thun pas dga' bar bya'o/ bdag gis kyang byang chub sems dpa'i mngon par shes pa bskyed par bya/ gzhan yang byang chub sems dpa'i mngon par shes pa bskyed pa la yang dag par bskul bar bya/ mngon par shes pa'i legs pa brjod par bya/ sems can gzhan gang byang chub sems dpa'i mngon par shes pa bskyed pa de dag gi legs pa brjod cing 'thun pas dga' bar bya'o// bdag gis kyang rnam pa thams cad mkhyen pa nyid kyi ye shes bskyed par bya/ gzhan yang rnam pa thams cad mkhyen pa nyid kyi ye shes la yang dag par bskul bar bya/ rnam pa thams cad mkhyen pa nyid kyi ye shes kyi legs pa brjod par bya/ sems can gzhan gang rnam pa thams cad mkhyen pa nyid kyi ye shes bskyed pa de dag gi legs pa brjod cing 'thun pas dga' bar bya'o// bdag gis kyang bag chags kyi mtshams sbyor ba'i nyon mongs pa thams cad spang bar bya/ gzhan yang bag chags kyi mtshams sbyor ba'i nyon mongs pa thams cad spang ba la yang dag par bskul bar bya/ bag chags kyi mtshams sbyor ba'i nyon mongs pa thams cad spang ba'i legs pa brjod par bya/ sems can gzhan gang bag chags kyi mtshams sbyor ba'i nyon mongs pa thams cad spong ba de dag gi legs pa brjod cing 'thun pas dga' bar bya ste/ de ltar byang chub sems dpa' sems dpa' chen po bla na med pa yang dag par rdzogs pa'i byang chub tu 'byung bar 'dod pas/ de mi dmigs pa'i tshul gyis gnas par bya'o// bdag gis kyang tshe phun sum tshogs pa yongs su gzung bar bya/ gzhan yang tshe phun sum tshogs pa la yang dag par bskul bar bya/ tshe phun sum tshogs pa'i legs pa brjod par bya/ sems can gzhan gang tshe phun sum tshogs pa yongs su 'dzin pa de dag gi legs pa brjod cing 'thun pas dga' bar bya'o// bdag gis kyang dam pa'i chos gnas pa yongs su gzung bar bya/ gzhan yang dam pa'i chos gnas pa yongs su gzung ba la yang dag par bskul bar bya/ dam pa'i chos gnas pa yongs su gzung ba'i legs pa brjod par bya/ sems can gzhan gang dam pa'i chos gnas pa yongs su 'dzin pa de dag gi legs pa brjod cing 'thun pas dga' bar bya ste/ rab 'byor de ltar byang chub sems dpa' sems dpa' chen po bla na med pa yang dag par rdzogs pa'i byang chub tu 'byung bar 'dod pas/ de mi dmigs pa'i tshul gyis gnas par bya'o// de ltar byang chub sems dpa' sems dpa' chen pos shes rab kyi pha rol du phyin pa dang thabs mkhas pa la bslab par bya'o// de de ltar slob cing de de ltar gnas pas/ de'i gzugs sgrib pa med par 'gyur ro// tshor ba dang 'du shes dang 'du byed dang rnam par shes pa sgrib pa med par 'gyur ro// skye mched dang khams dang rten cing 'brel bar 'byung ba sgrib pa med par 'gyur ro// pha rol du phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun sgrib pa med par 'gyur ro// sangs rgyas kyi chos ma 'dres pa brgyad kyi bar du sgrib pa med par 'gyur ro// rgyun du zhugs pa'i 'bras bu shes pa sgrib pa med par 'gyur ro// lan cig phyir 'ong ba'i 'bras bu shes pa dang / phyir mi 'ong ba'i 'bras bu shes pa dang / dgra bcom pa nyid shes pa sgrib pa med par 'gyur ro// rang byang chub shes pa sgrib pa med par 'gyur ro// byang chub sems dpa'i skyon med par 'jug pa sgrib pa med par 'gyur ro// sems can yongs su smin par bya ba dang / sangs rgyas kyi zhing yongs su dag par bya ba sgrib pa med par 'gyur ro// rnam pa thams cad mkhyen pa nyid kyi ye shes sgrib pa med par 'gyur ro// bag chags kyi mtshams sbyor ba'i nyon mongs pa thams cad spong ba sgrib pa med par 'gyur ro// tshe phun sum tshogs pa sgrib pa med par 'gyur ro// dam pa'i chos gnas pa sgrib pa med par 'gyur ro// de ci'i phyir zhe na/ de ni 'di ltar byang chub sems dpa' sems dpa' chen po des sngon gyi mtha' nas kyang gzugs yongs su ma bzung // tshor ba dang 'du shes dang 'du byed dang / rnam par shes pa yongs su ma bzung // skye mched dang khams dang rten cing 'brel bar 'byung ba yongs su ma bzung ngo // pha rol du phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun yongs su ma bzung ngo // sangs rgyas kyi chos ma 'dres pa brgyad kyi bar du yongs su ma bzung ngo // rnam pa thams cad mkhyen pa nyid kyi bar du yongs su ma bzung ngo // de ci'i phyir zhe na/ 'di ltar gzugs yongs su gzung du med pa gang yin pa de ni gzugs ma yin/ tshor ba dang 'du shes dang 'du byed dang rnam par shes pa yongs su gzung du med pa gang yin pa de ni rnam par shes pa ma yin/ skye mched dang / khams dang rten cing 'brel bar 'byung ba yongs su gzung du med pa gang yin pa de ni/ rten cing 'brel bar 'byung ba ma yin/ pha rol du phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun yongs su gzung du med pa gang yin pa de ni/ byang chub kyi phyogs kyi chos rnams ma yin/ sangs rgyas kyi chos ma 'dres pa brgyad kyi bar du yongs su gzung du med pa gang yin pa de ni sangs rgyas kyi chos rnams ma yin/ rnam pa thams cad mkhyen pa nyid kyi bar du yongs su gzung du med pa gang yin pa de ni rnam pa thams cad mkhyen pa nyid ma yin no// byang chub sems dpa'i gnas 'di bshad pa'i tshe/ byang chub sems dpa' nyis stong gis mi skye ba'i chos la bzod pa thob par gyur to// shes rab kyi pha rol tu phyin pa stong phrag nyi shu lnga pa las/ le'u sum cu brgyad pa'o// // de skad ces bka' stsal pa dang / tshe dang ldan pa rab 'byor gyis bcom ldan 'das la 'di skad ces gsol to// bcom ldan 'das phyir mi ldog pa'i byang chub sems dpa' sems dpa' chen po'i rnam pa ni gang lags tshul ni gang lags ji ltar bdag cag gis byang chub sems dpa' sems dpa' chen po 'di ni phyir mi ldog pa'o zhes bgyi bar 'tshal bar bgyi/ de skad ces gsol pa dang / bcom ldan 'das kyis tshe dang ldan pa rab 'byor la 'di skad ces bka' stsal to// rab 'byor 'di la so so'i skye bo'i sa dang / nyan thos kyi sa dang / rang sangs rgyas kyi sa dang / byang chub sems dpa'i sa dang / de bzhin gshegs pa'i sar bshad pa de dag thams cad kyang // de bzhin nyid la 'gyur ba med cing // rnam par rtog pa med la gnyis su med cing gnyis su byar med do// de ni de bzhin nyid de ji lta ba de bzhin du 'jug ste/ de bzhin nyid la rnam par mi rtog cing de ltar rnam par mi rtog pas 'jug ste de ltar zhugs pa ni de bzhin nyid de ji lta ba de bzhin du thos nas/ de las 'das te de dag de bzhin nyid la re re dang / gnyis ka dang / gnyis ka ma yin par the tshom za ba gang yang med do// de ni byung rgyal du smra ba ma yin te/ don dang ldan par smra'i/ don dang mi ldan par smra ba ma yin/ gzhan gyis byas pa dang ma byas pa la mi lta zhing // legs par brjod pa tshol ba yin te/ rab 'byor rnam pa de dag dang / tshul de dag dang mtshan ma de dag dang ldan pa'i byang chub sems dpa' sems dpa' chen po ni phyir mi ldog par rig par bya'o// gsol pa bcom ldan 'das rnam pa gang dang tshul gang dang mtshan ma gang dag dang ldan pa'i byang chub sems dpa' sems dpa' chen po phyir mi ldog par rig par bgyi/ bcom ldan 'das kyis bka' stsal pa/ rab 'byor chos thams cad ni rnam pa med pa/ tshul med pa/ mtshan ma med pa'o// gsol pa/ bcom ldan 'das gal te chos thams cad rnam pa ma mchis pa/ tshul ma mchis pa/ mtshan ma ma mchis pa/ mtshan ma ma mchis pa lags na/ chos gang rnams las slar ldog pa'i slad du/ byang chub sems dpa' sems dpa' chen po phyir mi ldog pa zhes bstan pa lags sam/ bcom ldan 'das kyis bka' stsal pa/ rab 'byor byang chub sems dpa' sems dpa' chen po gang gzugs las phyir log pa/ tshor ba dang 'du shes dang 'du byed dang / rnam par shes pa las phyir log pa/ skye mched dang khams dang rten cing 'brel par 'byung ba las phyir log pa de ni/ rab 'byor byang chub sems dpa' sems dpa' chen po phyir mi ldog par rig par bya'o// byang chub sems dpa' sems dpa' chen po sbyin pa'i pha rol du phyin pa las phyir log pa/ tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa las phyir log pa/ nang stong pa nyid las phyir log pa dngos po med pa'i ngo bo nyid stong pa nyid kyi bar las phyir log pa/ dran pa nye bar gzhag pa rnams las phyir log pa/ yang dag par spong ba dang / rdzu 'phrul gyi rkang pa dang dbang po dang / stobs dang byang chub kyi yan lag dang / 'phags pa'i lam yan lag brgyad pa las phyir log pa/ 'phags pa'i bden pa dang / bsam gtan dang tshad med pa dang / gzugs med pa'i snyoms par 'jug pa las phyir log pa rnam par thar pa dang / mthar gyis gnas pa'i snyoms par 'jug pa dang / stong pa nyid dang mtshan ma med pa dang / smon pa med pa dang / mngon par shes pa dang / ting nge 'dzin dang gzungs kyi sgo las phyir log pa/ de bzhin gshegs pa'i stobs dang / mi 'jigs pa dang / so so yang dag par rig pa dang / byams pa chen po dang / snying rje chen po dang / sangs rgyas kyi chos ma 'dres pa brgyad las phyir log pa/ nyan thos dang rang sangs rgyas kyi sa las phyir log pa/ lam gyi rnam pa shes pa nyid las phyir log pa/ bla na med pa yang dag par rdzogs pa'i byang chub las phyir log pa de ni/ rab 'byor byang chub sems dpa' sems dpa' chen po phyir mi ldog par rig par bya'o// de ci'i phyir zhe na/ rab 'byor de ni 'di ltar gang la byang chub sems dpa' sems dpa' chen po gnas par 'gyur ba'i gzugs kyi ngo bo nyid med do// gang la byang chub sems dpa' sems dpa' chen po gnas par 'gyur ba'i tshor ba dang / 'du shes dang 'du byed dang / rnam par shes pa'i ngo bo nyid med do// gang la byang chub sems dpa' sems dpa' chen po gnas par 'gyur ba'i skye mched dang / khams dang rten cing 'brel bar 'byung ba'i ngo bo nyid med do// gang la byang chub sems dpa' sems dpa' chen po gnas par 'gyur ba'i pha rol du phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun gyi ngo bo nyid med do// gang la byang chub sems dpa' sems dpa' chen po gnas par 'gyur ba'i sangs rgyas kyi chos ma 'dres pa brgyad kyi bar gyi ngo bo nyid med do// gang la byang chub sems dpa' sems dpa' chen po gnas par 'gyur ba'i rnam pa thams cad mkhyen pa nyid kyi bar gyi ngo bo nyid med do// rab 'byor gzhan yang byang chub sems dpa' sems dpa' chen po ni dge sbyong dang bram ze 'di dag ni shes par bya ba shes pa'o// blta bar bya ba mthong ba'o// yang dag par lta ba'i gdags pa 'dogs so zhes 'di las phyi rol pa'i dge sbyong dang bram ze gzhan dag gi ngor mi lta ste/ de ni gnas med cing the tshom mi za'o// tshul khrims dang brtul zhugs mi snyems lta ba ngan par mi ltung // bkra shis dang ltas kyis gtsang bar mi 'dogs te/ lha gzhan la phyag mi 'tshal zhing // me tog gam phreng ba'am spos sam byug pa'am phye ma 'am gos sam/ gdugs sam rgyal mtshan nam/ ba dan dag de la sbyin zhing bya bar mi sems te/ rab 'byor rnam pa de dag dang mtshan ma de dag dang / tshul de dag dang ldan pa'i byang chub sems dpa' sems dpa' chen po ni phyir mi ldog par rig par bya'o/ rab 'byor gzhan yang phyir mi ldog pa'i byang chub sems dpa' sems dpa' chen po ni sems can dmyal bar mi skye/ byol song gi skye gnas su mi skye/ gshin rje'i 'jig rten du mi skye/ mi khom pa brgyad po'i bar gyi nang du mi skye zhing // bud med du 'gyur ba yongs su mi 'dzin te/ rab 'byor rnam pa de dag dang / tshul de dag dang / mtshan ma de dag dang ldan pa'i byang chub sems dpa' sems dpa' chen po ni phyir mi ldog par rig par bya'o// rab 'byor gzhan yang phyir mi ldog pa'i byang chub sems dpa' sems dpa' chen po ni dge ba bcu'i las kyi lam yang dag par bzung zhing spyod de/ bdag gis kyang srog gcod pa spangs shing gzhan yang srog gcod pa spong ba la yang dag par bskul ba yin/ srog gcod pa spang ba'i legs pa brjod pa yin/ gzhan gang gis srog gcod pa spangs ba de dag gi legs pa brjod cing 'thun pas dga' ba yin/ bdag gis kyang ma byin par len pa dang / 'dod pas log par g.yem pa dang / du smra ba dang / phra ma dang zhe gcod pa dang / tshig kyal pa dang / chags sems dang / gnod sems dang / log par lta ba spongs shing gzhan yang log par lta ba spong ba la yang dag par bskul ba yin/ log par lta ba spong ba'i legs pa brjod pa yin/ gzhan gang gis log par lta ba spangs bde dag gi legs pa brjod cing 'thun pas dga' ba yin te/ rab 'byor rnam pa de dag dang / tshul de dag dang mtshan ma de dag dang ldan pa'i byang chub sems dpa' sems dpa' chen po ni phyir mi ldog par rig par bya'o// rab 'byor gzhan yang phyir mi ldog pa'i byang chub sems dpa' sems dpa' chen po ni rmi lam na yang mi dge ba bcu'i las kyi lam mi dmigs na/ sad pa na lta ci smos te/ rab 'byor rnam pa de dag dang / tshul de dag dang / mtshan ma de dag dang ldan pa'i byang chub sems dpa' sems dpa' chen po ni phyir mi ldog par rig par bya'o// rab 'byor gzhan yang phyir mi ldog pa'i byang chub sems dpa' sems dpa' chen po ni nam sbyin pa'i pha rol du phyin pa la gnas shing tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la gnas pa de'i tshe/ sems can thams cad kyi phyir sbyin pa de yongs su gtong ngo // tshul khrims srung ngo // bzod pa bsgom mo// brtson 'grus rtsom mo// bsam gtan la mnyam par gzhog go// shes rab bsgom mo rab 'byor rnam pa de dag dang / tshul de dag dang mtshan ma de dag dang ldan pa'i byang chub sems dpa' sems dpa' chen po ni phyir mi ldog par rig par bya'o// rab 'byor gzhan yang phyir mi ldog pa'i byang chub sems dpa' sems dpa' chen po ni mdo dang / dbyangs kyis bsnyad pa dang / lung bstan pa dang / tshigs su bcad pa dang / ched du brjod pa dang / gleng gzhi dang / 'di ltar 'das pa dang / skyes pa'i rabs dang / shin du rgyas pa dang / chos rmad du byung ba dang / rtogs pa brjod pa dang / gtan la dbab pa bstan pa'i chos de dag chos kyi sbyin pa bya ba'i don du kun chub par byas nas/ de chos kyi sbyin pa de yongs su gtong ba'i tshe 'di snyam du chos kyi sbyin pa 'dis sems can thams cad kyi bsam pa yongs su rdzogs par gyur cig ces bsam nas/ de chos kyi sbyin pa de sems can thams cad dang thun mong du byas shing // bla na med pa yang dag par rdzogs pa'i byang chub tu bsngo ste/ rab 'byor rnam pa de dag dang tshul de dag dang mtshan ma de dag dang ldan pa'i/ byang chub sems dpa' sems dpa' chen po ni phyir mi ldog par rig par bya'o// rab 'byor gzhan yang phyir mi ldog pa'i byang chub sems dpa' sems dpa' chen po ni chos zab mo la nem nur med/ the tsom med/ yid gnyis med do// gsol pa bcom ldan 'das ci'i slad du na phyir mi ldog pa'i byang chub sems dpa' sems dpa' chen po chos zab mo la nem nur ma mchis/ the tsom mchis/ yid gnyis ma mchis pa lags/ bcom ldan 'das kyis bka' stsal pa/ rab 'byor de ni 'di ltar phyir mi ldog pa'i byang chub sems dpa' sems dpa' chen pos/ chos gang yang yang dag par rjes su mthong ba med de/ gang la nem nur ram/ yid gnyis sam/ the tsom du 'gyur ba'i gzugs sam/ tshor ba 'am 'du shes sam 'du byed dam/ rnam par shes pa'am/ skye mched dam khams sam/ rten cing 'brel bar 'byung ba 'am/ pha rol du phyin pa'am/ stong pa nyid dam/ byang chub kyi phyogs kyi chos sam/ 'phags pa'i bden pa'am/ bsam gtan nam tshad med pa'am/ gzugs med pa'i snyoms par 'jug pa'am/ rnam par thar pa'am mthar gyis gnas pa'i snyoms par 'jug pa'am/ stong pa nyid dam/ mtshan ma med pa dang smon pa med pa dang / mngon par shes pa'am ting nge 'dzin tam/ gzungs kyi sgo 'am/ de bzhin gshegs pa'i stobs sam/ mi 'jigs pa'am/ so so yang dag par rig pa'am/ byams pa chen po'am snying rje chen po'am/ sangs rgyas kyi chos ma 'dres pa'am/ bla na med pa yang dag par rdzogs pa'i byang chub kyi bar du yang dag par rjes su mi mthong ngo // rab 'byor rnam pa de dag dang / tshul de dag dang mtshan ma de dag dang ldan pa'i byang chub sems dpa' sems dpa' chen po ni phyir mi ldog par rig par bya'o// rab 'byor gzhan yang phyir mi ldog pa'i byang chub sems dpa' sems dpa' chen po ni lus kyi las 'jam pa dang ldan pa yin/ ngag gi las 'jam pa dang ldan pa yin/ yid kyi las 'jam pa dang ldan pa yin te/ rab 'byor rnam pa de dag dang / tshul de dag dang mtshan ma de dag dang ldan pa'i byang chub sems dpa' sems dpa' chen po ni phyir mi ldog par rig par bya'o// rab 'byor gzhan yang phyir mi ldog pa'i byang chub sems dpa' sems dpa' chen po ni byams pa'i lus kyi las dang / byams pa'i ngag gis las dang / byams pa'i yid kyi las dang ldan pa yin te/ rab 'byor rnam pa de dag dang tshul de dag dang mtshan ma de dag dang ldan pa'i byang chub sems dpa' sems dpa' chen po ni phyir mi ldog par rig par bya'o// rab 'byor gzhan yang phyir mi ldog pa'i byang chub sems dpa' sems dpa' chen po ni 'di lta ste/ 'dod pa la mos pa dang / gnod sems dang rmugs pa dang gnyid dang rgod pa dang 'gyod pa dang / the tshom gyi sgrib pa lnga po 'di dag dang lhan cig tu mi gnas te/ rab 'byor rnam pa de dag dang tshul de dag dang mtshan ma de dag dang ldan pa'i byang chub sems dpa' sems dpa' chen po ni phyir mi ldog par rig par bya'o// rab 'byor gzhan yang phyir mi ldog pa'i byang chub sems dpa' sems dpa' chen po ni bag la nyal ba thams cad med de/ rab 'byor rnam pa de dag dang tshul de dag dang / mtshan ma de dag dang ldan pa'i byang chub sems dpa' sems dpa' chen po ni phyir mi ldog par rig par bya'o// rab 'byor gzhan yang phyir mi ldog pa'i byang chub sems dpa' sems dpa' chen po ni 'gro zhing 'ong yang // nor ba'i sems kyis mi 'gro// nor pa'i sems kyis mi 'ong ste/ de la 'gro ba'am 'ong na yang // dran pa nye bar gzhag cing 'gro/ dran pa nye bar gzhag cing 'ong ste/ de dran bzhin du 'gro// dran bzhin du 'ong // dran bzhin du 'chag // dran bzhin du sdod/ dran bzhin du 'dug // dran bzhin du nyal te/ de 'phral las las rkang pa mi 'deg // 'phral la sa la rkang pa mi 'jog ste/ dran bzhin du rkang pa 'deg // dran bzhin du rkang pa 'jog cing de sa'i phyogs mthong bzhin du 'gro ste/ rab 'byor rnam pa de dag dang / tshul de dag dang mtshan ma de dag dang ldan pa'i byang chub sems dpa' sems dpa' chen po ni phyir mi ldog par rig par bya'o// rab 'byor gzhan yang phyir mi ldog pa'i byang chub sems dpa' sems dpa' chen po ni gos kyi tshags la smad du med pa yin/ rab 'byor phyir mi ldog pa'i byang chub sems dpa' sems dpa' chen po ni gtsang sbra'i spyod pa dang ldan te/ gtsang zhing dring ba med la rdul dang dri ma dang bral zhing nad nyung ba yin te/ rab 'byor rnam pa de dag dang tshul de dag dang / mtshan ma de dag dang ldan pa'i byang chub sems dpa' sems dpa' chen po ni phyir mi ldog par rig par bya'o// rab 'byor gzhan yang mir gyur pa rnams kyi lus la srin bu'i rigs stong phrag brgyad cu lus de nyid la za ba yod pa de dag kyang // phyir mi ldog pa'i byang chub sems dpa' sems dpa' chen po'i lus la thams cad du thams cad/ rnam pa thams cad du thams cad med do// de ci'i phyir zhe na/ rab 'byor de ni 'di ltar byang chub sems dpa' sems dpa' chen po'i dge ba'i rtsa ba de dag 'jig rten thams cad las mngon par 'phags pa/ 'jig rten thams cad kyi mchog tu gyur pa ste/ de'i phyir byang chub sems dpa' sems dpa' chen po de'i lus la srin bu'i rigs stong phrag brgyad cu po de dag med de/ rab 'byor ji lta ji ltar byang chub sems dpa' sems dpa' chen po'i dge ba'i rtsa ba de dag rnam par 'phel ba de lta de ltar byang chub sems dpa' sems dpa' chen po lus yongs su dag pa yongs su 'dzin to// ngag yongs su dag pa dang / sems yongs su dag pa yongs su 'dzin to// rab 'byor rnam pa de dag dang tshul de dag dang / mtshan ma de dag dang ldan pa'i byang chub sems dpa' sems dpa' chen po ni phyir mi ldog par rig par bya'o// de skad ces bka' stsal pa dang / tshe dang ldan pa rab 'byor gyis bcom ldan 'das la 'di skad ces gsol to// bcom ldan 'das ji ltar na byang chub sems dpa' sems dpa' chen po'i lus yongs su dag pa lags/ ngag yongs su dag pa lags/ sems yongs su dag pa lags/ bcom ldan 'das kyis bka' stsal pa/ rab 'byor ji lta ji ltar na byang chub sems dpa' sems dpa' chen po'i dge ba'i rtsa ba de dag rnam par 'phel ba de lta de ltar dge ba'i rtsa ba de dag gis lus dang ngag dang sems mi drang ba dang / lus dang ngag dang sems kyi gya gyu yongs su byang bar 'gyur te/ de yang de lta de ltar lus kyis legs par spyad pa rnam pa gsum spyod do// ngag gis legs par spyad pa rnam pa bzhi spyod do// yid kyis legs par spyad pa rnam pa gsum spyod de/ 'di ni byang chub sems dpa' sems dpa' chen po'i lus dang ngag dang sems yongs su dag pa'o// de lus dang ngag dang sems yongs su dag pa des/ nyan thos kyi sa dang rang sangs rgyas kyi sa las 'da' yang // yang dag pa'i mtha' mngon du mi byed de/ rab 'byor 'di yang byang chub sems dpa' sems dpa' chen po'i lus dang ngag dang sems yongs su dag par rig par bya ste/ rab 'byor rnam pa de dag dang tshul de dag dang mtshan ma de dag dang ldan pa'i byang chub sems dpa' sems dpa' chen po ni phyir mi ldog par rig par bya'o rab 'byor gzhan yang phyir mi ldog pa'i byang chub sems dpa' sems dpa' chen po ni khe dang bkur sti dang tshigs su bcad pa lhur len pa ma yin/ bsod snyoms lhur len pa ma yin/ chos gos gsum pa'i bar du lhur len pa ma yin zhing de sbyangs pa'i yon tan bcu gnyis kyang yang dag par blangs te spyod do// rab 'byor rnam pa de dag dang tshul de dag dang / mtshan ma de dag dang ldan pa'i byang chub sems dpa' sems dpa' chen po ni phyir mi ldog par rig par bya'o// rab 'byor gzhan yang phyir mi ldog pa'i byang chub sems dpa' sems dpa' chen po la ser sna'i sems skye ba med do// tshul khrims ngan pa'i sems skye ba med do// 'khrugs pa'i sems skye ba med do// le lo'i sems skye ba med do// mnyam par ma bzhag pa'i sems skye ba med do// shes rab 'chal pa'i sems skye ba med do// phrag dog gi sems skye ba med do// rab 'byor rnam pa de dag dang / tshul de dag dang mtshan ma de dag dang ldan pa'i byang chub sems dpa' sems dpa' chen po ni phyir mi ldog par rig par bya'o// rab 'byor gzhan yang byang chub sems dpa' sems dpa' chen po phyir mi ldog pa ni blo brtan pa yin/ blo zab pa yin/ gus par gzhan la chos nyan pa yin/ gzhan las chos gang ci thos kyang // de thams cad shes rab kyi pha rol du phyin pas yang dag par sgrub pa yin/ 'jig rten pa'i bya ba gang ji snyed pa de dag thams cad kyang shes rab kyi pha rol du phyin pa la brten te/ chos nyid kyis yang dag par sgrub cing // chos gang chos kyi dbyings dang mi 'byor pa de lta bu gang yang yang dag par rjes su mi mthong ste/ de thams cad kyang shes rab kyi pha rol du phyin pa dang 'byor bar yang yang dag par rjes su mthong ba yin te/ rab 'byor de dag ni phyir mi ldog pa'i byang chub sems dpa' sems dpa' chen po'i phyir mi ldog pa'i mtshan nyid du rig par bya'o// rab 'byor de la gal te phyir mi ldog pa'i byang chub sems dpa' sems dpa' chen po'i mdun du bdud sdig to can gyis sems can dmyal ba chen po brgyad mngon par sprul nas/ sems can dmyal ba chen po re rer yang // byang chub sems dpa' brgya phrag mang po/ byang chub sems dpa' stong phrag mang po/ byang chub sems dpa' brgya stong phrag mang po/ byang chub sems dpa' bye ba phrag mang po/ byang chub sems dpa' bye ba brgya phrag mang po/ byang chub sems dpa' bye ba brgya stong phrag mang po/ byang chub sems dpa' bye ba khrag khrig phrag mang po bsreg cing btso ba dang / mi bzad par sdug bsngal ba dang / rtsub pa dang / tsha ba'i tshor ba myong bar mngon du sprul nas bstan te// byang chub sems dpa' de la 'di skad du byang chub sems dpa' sems dpa' chen po 'di dag ni phyir mi ldog par de bzhin gshegs pas lung bstan pa yin te/ sems can dmyal ba chen po 'dir skyes so// khyod kyang de bzhin gshegs pas phyir mi ldog par lung bstan pa ni/ sems can dmyal bar lung bstan te/ da dung yang khyod kyis byang chub kyi sems 'di thong shig dang khyod sems can dmyal bar skye bar mi 'gyur te/ de ltar byos dang khyod mtho ris su 'gro bar 'gyur ro zhes zer yang // rab 'byor gal te byang chub sems dpa' sems dpa' chen po'i sems mi 'khrug cing nem nur med/ the tshom med na/ byang chub sems dpa' sems dpa' chen po de ni sngon gyi de bzhin gshegs pa dgra bcom pa yang dag par rdzogs pa'i sangs rgyas de dag gis kyang lung bstan par rig par bya'o// byang chub sems dpa' sems dpa' chen po de ni nges pa yin te/ phyir mi ldog pa'i khams su gnas pa'o// rab 'byor 'di ni gnas ma yin zhing skabs med pa ste/ phyir mi ldog pa'i byang chub sems dpa' sems dpa' chen po sems can dmyal ba'am/ byol song gi skye gnas sam/ gshin rje'i 'jig rten du skye bar 'gyur ba de ni gnas med do// rab 'byor rnam pa de dag dang / tshul de dag dang mtshan ma de dag dang ldan pa'i byang chub sems dpa' sems dpa' chen po ni phyir mi ldog par rig par bya'o// rab 'byor gzhan yang gal te phyir mi ldog pa'i byang chub sems dpa' sems dpa' chen po'i drung du bdud sdig to can dge sbyong gi cha byad du 'ongs te/ 'di skad du gang khyod kyis sngon 'di ltar bdag gis sbyin pa'i pha rol du phyin pa yongs su sbyang bar bya'o// 'di ltar bdag gis tshul khrims kyi pha rol du phyin pa yongs su sbyang bar bya'o// 'di ltar bdag gis bzod pa'i pha rol du phyin pa yongs su sbyang bar bya'o// 'di ltar bdag gis brtson 'grus kyi pha rol du phyin pa yongs su sbyang bar bya'o// 'di ltar bdag gis bsam gtan gyi pha rol du phyin pa yongs su sbyang bar bya'o// 'di ltar bdag gis shes rab kyi pha rol du phyin pa yongs su sbyang bar bya'o// 'di ltar bdag gis nang stong pa nyid yongs su sbyang bar bya'o// 'di ltar bdag gis dngos po med pa'i ngo bo nyid stong pa nyid kyi bar du yongs su sbyang bar bya'o// 'di ltar bdag gis dran pa nye bar gzhag pa rnams yongs su sbyang bar bya'o// 'di ltar bdag gis yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang 'phags pa'i lam yan lag brgyad pa yongs su sbyang bar bya'o// 'di ltar bdag gis sangs rgyas kyi chos ma 'dres pa brgyad kyi bar du yongs su sbyang bar bya'o// 'di ltar bdag gis rnam pa thams cad mkhyen pa nyid kyi bar du yongs su sbyang bar bya'o// 'di ltar bdag gis bla na med pa yang dag par rdzogs pa'i byang chub tu mngon par rdzogs par 'tshang rgya bar bya'o zhes nas/ thos par gyur pa de dag shogs shig // thong shig 'das pa dang / ma byon pa dang da ltar byung ba'i de bzhin gshegs pa dgra bcom pa yang dag par rdzogs pa'i sangs rgyas nyan thos dang bcas pa rnams kyis thugs dang po bskyed pa nas nye bar bzung ste/ dam pa'i chos gnas pa'i bar gyi dge ba'i rtsa ba gang ji snyed pa de dag thams cad la rjes su yid rang ba de dag kyang so sor shogs shig // thong shig // gang khyod kyis thos pa de ni sangs rgyas kyi bka' ma yin/ yang dag par rdzogs pa'i sangs rgyas kyis gsungs pa ma yin te/ de ni rang bzor byas pa'o// gang ngas bshad pa ni sangs rgyas kyi bka' ste/ de bzhin gshegs pas gsungs pa'o zhes zer la/ gal te byang chub sems dpa' sems dpa' chen po 'khrug cing nem nur byed dam/ the tshom za na byang chub sems dpa' sems dpa' chen po de ni sngon gyi de bzhin gshegs pa dgra bcom pa yang dag par rdzogs pa'i sangs rgyas de dag gis lung ma bstan par rig par bya'o// byang chub sems dpa' de ni ma nges pa yin te/ byang chub sems dpa' de ni phyir mi ldog pa'i khams su gnas pa ma yin no// gal te byang chub sems dpa' sems dpa' chen po mi 'khrug cing nem nur mi byed/ the tshom mi za la chos nyid la brten cing mngon par 'du ma byas pa dang / ma skyes pa la brten te/ gzhan la yid mi ches pas mi 'gro zhing // sbyin pa'i pha rol du phyin pa dang / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la gzhan gyi dring mi 'jog // bla na med pa yang dag par rdzogs pa'i byang chub kyi bar la gzhan gyi dring mi 'jog cing // 'di ltar dper na dgra bcom pa zag pa zad pa gzhan la yid ches pas mi 'gro zhing // chos nyid mngon du gyur pas bdud sdig to can gyis mi 'phrogs pa de bzhin du phyir mi ldog pa'i byang chub sems dpa' sems dpa' chen po nyan thos kyi theg pa pa rnams dang / rang sangs rgyas kyi theg pa pa rnams kyis mi thub cing // bla na med pa yang dag par rdzogs pa'i byang chub las phyir mi zlogs na/ rab 'byor byang chub sems dpa' sems dpa' chen po de ni nges pa yin te/ phyir mi ldog pa'i khams su gnas shing gzhan gyi dring mi 'jog pa yin/ de ni de bzhin gshegs pa dgra bcom pa yang dag par rdzogs pa'i sangs rgyas la yid ches pas kyang mi 'gro na/ nyan thos kyi theg pa pa 'am/ rang sangs rgyas kyi theg pa pa'am/ bdud sdig to can nam/ mu stegs can dang kun du rgyu ba gzhan dag la yid ches pas 'gro bar 'gyur ba lta ci smos te de ni gnas med do// de ci'i phyir zhe na/ 'di ltar des gang la yid ches pas 'gro ba'i chos gang yang yang dag par rjes su mi mthong ste/ gzugs sam/ tshor ba'am/ 'du shes sam 'du byed dam/ rnam par shes pa'am/ gzugs kyi de bzhin nyid dam/ tshor ba dang 'du shes sam 'du byed dang / rnam par shes pa'i de bzhin nyid dam/ skye mched dam khams sam/ rten cing 'brel bar 'byung ba'i de bzhin nyid yang dag par rjes su mi mthong ngo // pha rol du phyin pa'am/ stong pa nyid dam/ byang chub kyi phyogs kyi chos sam/ byang chub kyi phyogs kyi chos kyi de bzhin nyid yang dag par rjes su mi mthong ngo // 'phags pa'i bden pa'am/ bsam gtan nam/ tshad med pa'am/ gzugs med pa'i snyoms par 'jug pa'am/ rnam par thar pa'am/ mthar gyis gnas pa'i snyoms par 'jug pa'am/ stong pa nyid dang mtshan ma med pa dang / smon pa med pa dang / mngon par shes pa'am ting nge 'dzin tam/ gzungs kyi sgo 'am/ de bzhin gshegs pa'i stobs sam/ mi 'jigs pa'am/ so so yang dag par rig pa'am/ byams pa chen po'am/ snying rje chen po'am/ sangs rgyas kyi chos ma 'dres pa rnams sam/ sangs rgyas kyi chos ma 'dres pa rnams kyi de bzhin nyid yang dag par rjes su mi mthong ngo // byang chub kyi bar ram/ byang chub kyi de bzhin nyid yang dag par rjes su mi mthong ste/ rab 'byor rnam pa de dag dang / tshul de dag dang / mtshan ma de dag dang ldan pa'i byang chub sems dpa' sems dpa' chen po ni phyir mi ldog par rig par bya'o// // shes rab kyi pha rol tu phyin pa stong phrag nyi shu lnga pa/ bam po lnga bcu gcig pa/ rab 'byor gzhan yang byang chub sems dpa' sems dpa' chen po'i drung du bdud sdig to can dge slong gi cha byad du 'ongs nas/ 'di skad du 'di ni 'khor bar spyod pa yin te/ byang chub sems dpa'i spyod pa ma yin gyis 'di nyid du khyod kyis sdug bsngal gyi mthar phyin par gyis shig ces zer zhing bdud sdig to can de byang chub sems dpa' sems dpa' chen po la lam gyi gzugs brnyan gang 'khor bar spyod pa'i 'jig rten pa'i rnam pas lam gyi gzugs brnyan ston te/ yang na rus par 'du shes pa ston to// yang na bsam gtan dang po dang / 'du shes med 'du shes med min skye mched kyi bar du ston cing // tshe dang ldan pa lam dang nan tan gang gis rgyun du zhugs pa'i 'bras bu 'thob pa dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid 'thob par 'gyur ba'i lam dang nan tan ni 'di yin no// tshe dang ldan pa lam dang nan tan 'dis 'di nyid du khyod kyis sdug bsngal gyi mthar phyung shig dang / phyin cad 'khor ba na spyod pa'i sdug bsngal de dag myong bar mi 'gyur ro// kye ma khyod kyis lus 'di 'di nyid tu mngon par ma grub na/ lus gzhan yang ji ltar yongs su gzung bar sems shes zer yang // rab 'byor gal te byang chub sems dpa' sems dpa' chen po'i mtshan sems mi 'khrugs mi g.yo zhing // gong du yang 'di snyam du sems te/ 'di ltar bdag la lam gyi gzugs brnyan ston pa ni/ dge slong 'di bdag la phan 'dogs pa ste/ lam gyi gzugs brnyan des ni rgyun du zhugs pa'i 'bras bu mngon du bya bar yang mi 'gyur/ lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid mngon du bya bar yang mi 'gyur/ rang byang chub mngon du bya bar yang mi 'gyur/ bla na med pa yang dag par rdzogs pa'i byang chub mngon du bya bar yang mi 'gyur ro snyam ste/ de las kyang gong du gang bdag la de ltar chags pas ston pa'i dge slong 'di ni bdag la phan 'dogs pa yin gyis/ bdag gis chags pa de dag shes par bya ste/ theg pa gsum po kun la bslab par bya'o zhes dga' ba skye la/ bdud sdig to can des kyang byang chub sems dpa' sems dpa' chen po de dga' bar gyur par shes nas/ de la 'di skad du rigs kyi bu khyod byang chub sems dpa' sems dpa' chen po mang pos/ sangs rgyas bcom ldan 'das gang gA'i klung gi bye ma snyed la na bza' dang / bsod snyoms dang / gzims cha dang / snyun gyi rkyen sman dang / yo byad kyis rim gror byas pa dang / gang gA'i klung gi bye ma snyed kyi de bzhin gshegs pa dgra bcom pa yang dag par rdzogs pa'i sangs rgyas rnams kyi drung du gang gis sbyin pa'i pha rol tu phyin pa yongs su rdzogs par byas pa dang / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa yongs su rdzogs par byas pa dang / sangs rgyas bcom ldan 'das gang gA'i klung gi bye ma snyed la bsnyen bkur byas te/ ji ltar byang chub sems dpa' sems dpa' chen pos sbyin pa'i pha rol du phyin pa la spyod pa dang / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la spyod pa dang / nang stong pa nyid la spyod pa dang / dngos po med pa'i ngo bo nyid stong pa nyid kyi bar la spyod pa dang / dran pa nye bar gzhag pa la spyod pa dang / yang dag par spong ba dang / rdzu 'phrul gyi rkang pa dang / dbang po dang stobs dang byang chub kyi yan lag dang / 'phags pa'i lam yan lag brgyad pa la spyod pa dang / 'phags pa'i bden pa dang bsam gtan dang tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang mngon par shes pa dang / ting nge 'dzin dang gzungs kyi sgo dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang snying rje chen po dang / sangs rgyas kyi chos ma 'dres pa brgyad dang / rnam pa thams cad mkhyen pa nyid kyi bar la spyod pa'i tshe/ byang chub sems dpa'i theg pa la gnas par bgyi zhes/ byang chub sems dpa'i theg pa 'di nyid kyi don du kun dris shing yongs su zhus pa rnams la blta bar 'dod dam/ de ltar sangs rgyas bcom ldan 'das de dag gis gang bshad pa la/ de bzhin du gnas te de bzhin du brtson par byas kyang byang chub sems dpa' sems dpa' chen po de lta bu dag gis/ bla na med pa yang dag par rdzogs pa'i byang chub tu mngon par rdzogs par sangs ma rgyas te/ de ltar gdams pa dang / de ltar bstan pa dang / de ltar gnas pa dang / de ltar slob slob pa rnams kyis kyang rnam pa thams cad mkhyen pa nyid ma thob na/ khyod kyis lta bla na med pa yang dag par rdzogs pa'i byang chub thob par 'gyur re skan zhes brjod de/ de ltar byang chub sems dpa' sems dpa' chen po de la snying brnyan bcug kyang de'i sems gzhan du mi 'gyur la/ mi 'jigs mi dngang skrag par mi 'gyur zhing // gang du yang dge slong 'di ni de ltar bdag la chags pa gang gis rgyun du zhugs pa'i 'bras bu yang 'thob par mi 'gyur/ lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub kyang 'thob par mi 'gyur/ lam gyi rnam pa shes pa nyid kyang thob par mi 'gyur/ rnam pa thams cad mkhyen pa nyid kyang thob par mi 'gyur ba'i chags pa ston pa ni/ bdag la phan 'dogs pa'o zhes dga' ba bskyed pas/ bdud sdig to can gyis byang chub sems dpa' sems dpa' chen po de'i sems la zhum pa med par rig nas/ sa'i phyogs de nyid du dge slong mang po mngon par sprul te dge slong 'di dag kun kyang bla na med pa yang dag par rdzogs pa'i byang chub tu 'jug 'jug pa sha stag ste/ de dag kyang dgra bcom pa nyid la gnas par gyur na/ khyod ltas bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur re skan zhes zer yang // gal te byang chub sems dpa' sems dpa' chen po de 'di snyam ste/ 'di ni bdud sdig to can te/ lam gyi gzugs brnyan ston pa'o zhes byang chub sems dpa' sems dpa' chen po shes rab kyi pha rol du phyin pa la spyod pa'i tshe/ bla na med pa yang dag par rdzogs pa'i byang chub las phyir mi ldog cing // nyan thos kyi sa'am/ rang sangs rgyas kyi sar yang mi ltung la/ de las kyang gong du 'di snyam ste/ byang chub sems dpa' sems dpa' chen po sbyin pa'i pha rol du phyin pa la spyod pa dang / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la spyod pa dang / rnam pa thams cad mkhyen pa nyid kyi bar du de ltar spyod pa ni bla na med pa yang dag par rdzogs pa'i byang chub tu mngon par rdzogs par 'tshang mi rgya ba'i gnas med/ skabs med de/ de ni gnas ma yin no snyam na/ rab 'byor rnam pa de dag dang tshul de dag dang / mtshan ma de dag dang ldan pa'i byang chub sems dpa' sems dpa' chen po ni phyir mi ldog par rig par bya'o// rab 'byor gzhan yang phyir mi ldog pa'i byang chub sems dpa' sems dpa' chen po shes rab kyi pha rol du phyin pa la spyod pa'i tshe/ 'di snyam du gal te de bzhin gshegs pas ji skad du bstan pa de ltar bslab la/ spyod pa de dang ma bral zhing pha rol du phyin pa dang ldan pa'i yid la byed pa 'di dag gis spyod pa de ni/ sbyin pa'i pha rol du phyin pa las yongs su mi nyam/ tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa las yongs su mi nyam/ nang stong pa nyid las yongs su mi nyam/ dngos po med pa'i ngo bo nyid stong pa nyid kyi bar las yongs su mi nyam/ dran pa nye bar gzhag pa las yongs su mi nyam/ yang dag par spong ba dang / rdzu 'phrul gyi rkang pa dang dbang po dang stobs dang / byang chub kyi yan lag dang / 'phags pa'i lam yan lag brgyad pa las yongs su mi nyam/ 'phags pa'i bden pa dang bsam gtan dang tshad med pa dang / gzugs med pa'i snyoms par 'jug pa las yongs su mi nyam/ rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang mtshan ma med pa dang / smon pa med pa dang mngon par shes pa dang / ting nge 'dzin dang gzungs kyi sgo dang / de bzhin gshegs pa'i stobs dang mi 'jigs pa dang / so so yang dag par rig pa dang byams pa chen po dang snying rje chen po dang / sangs rgyas kyi chos ma 'dres pa rnams las yongs su mi nyam/ rnam pa thams cad mkhyen pa nyid kyi bar las yongs su mi nyam mo snyam la/ rab 'byor gzhan yang byang chub sems dpa' sems dpa' chen po 'di snyam du sus bdud kyi las su rig pa de ni/ bla na med pa yang dag par rdzogs pa'i byang chub las yongs su mi nyam mo snyam na/ rab 'byor rnam pa de dag dang tshul de dag dang mtshan ma de dag dang ldan pa'i byang chub sems dpa' sems dpa' chen po ni phyir mi ldog par rig par bya'o// de skad ces bka' stsal pa dang / tshe dang ldan pa rab 'byor gyis bcom ldan 'das la 'di skad ces gsol to// bcom ldan 'das phyir mi ldog pa'i byang chub sems dpa' sems dpa' chen po ci las slar ldog pa'i slad du/ phyir mi ldog pa zhes bgyi ba lags/ bcom ldan 'das kyis bka' stsal pa/ rab 'byor de ni gzugs kyi 'du shes las phyir ldog go/ tshor ba dang 'du shes dang 'du byed dang / rnam par shes pa'i 'du shes las phyir ldog go// skye mched kyi 'du shes dang / khams kyi 'du shes las phyir ldog go// 'dod chags kyi 'du shes dang / zhe sdang gi 'du shes dang / gti mug gi 'du shes dang / lta ba'i rnam pa'i 'du shes las phyir ldog go// pha rol du phyin pa'i 'du shes dang / stong pa nyid kyi 'du shes dang / dran pa nye bar gzhag pa'i 'du shes dang / yang dag par spong ba dang rdzu 'phrul gyi rkang pa dang dbang po dang stobs dang byang chub kyi yan lag dang / 'phags pa'i lam yan lag brgyad pa'i 'du shes las phyir ldog go// 'phags pa'i bden pa dang / bsam gtan dang tshad med pa dang / gzugs med pa'i snyoms par 'jug pa'i 'du shes las phyir ldog go// rnam par thar pa dang / mthar gyis gnas pa'i snyoms par 'jug pa dang / stong pa nyid dang mtshan ma med pa dang / smon pa med pa'i 'du shes las phyir ldog go// mngon par shes pa dang ting nge 'dzin dang gzungs kyi sgo dang / de bzhin gshegs pa'i stobs dang mi 'jigs pa dang / so so yang dag par rig pa dang / byams pa chen po dang snying rje chen po dang / sangs rgyas kyi chos ma 'dres pa'i 'du shes las phyir ldog go// yang dag par rdzogs pa'i byang chub kyi bar gyi 'du shes las phyir ldog go// nyan thos dang rang sangs rgyas kyi 'du shes las phyir ldog go// byang chub sems dpa' dang sangs rgyas kyi 'du shes las phyir ldog go/ de ci'i phyir zhe na/ de ni 'di ltar phyir mi ldog pa'i byang chub sems dpa' sems dpa' chen po ni chos thams cad rang gi mtshan nyid kyis stong bas/ byang chub sems dpa'i skyon med par 'jug ste/ des chos rdul tsam yang dmigs pa med do// dmigs pa med pas mngon par 'du mi byed do// mngon par 'du mi byed pas skyed pa med de/ de ni phyir mi ldog pa'i byang chub sems dpa' sems dpa' chen po mi skye ba la bzod pa zhes bya ste/ rab 'byor de ltar na rnam pa de dag dang tshul de dag dang mtshan ma de dag dang ldan pa'i byang chub sems dpa' sems dpa' chen po ni phyir mi ldog par rig par bya'o// shes rab kyi pha rol tu phyin pa stong phrag nyi shu lnga pa las/ le'u sum cu dgu pa'o// // rab 'byor gzhan yang byang chub sems dpa' sems dpa' chen po'i drung du bdud sdig to can nye bar 'ongs te mos pa zlog cing // rnam pa thams cad mkhyen pa 'di ni nam mkha' dang mtshungs pa/ dngos po med pa'i ngo bo nyid rang gi mtshan nyid kyis stong pa'o// chos 'di dag kyang nam mkha' dang mtshungs pa/ dngos po med pa'i ngo bo nyid de/ rang gi mtshan nyid kyis stong pa'o// de ltar chos thams cad nam mkha' dang mtshungs pa dngos po med pa'i ngo bo nyid de/ rang gi mtshan nyid kyis stong pa la/ gang mngon par rdzogs par 'tshang rgya ba dang gang gis mngon par rdzogs par 'tshang rgya ba dang / gang la mngon par rdzogs par 'tshang rgya bar bya ba'i chos de dag gang yang mi dmigs te/ chos 'di dag thams cad nam mkha' dang mtshungs pa/ dngos po med pa'i ngo bo nyid de rang gi mtshan nyid kyis stong pas 'di lta ste/ bla na med pa yang dag par rdzogs pa'i byang chub tu mngon par rdzogs par 'tshang rgya bar bya'o// snyam pa'i de na khyod nyon mongs la don med par 'gyur ba ste/ 'di ni bdud kyis bstan pa'o// 'di ni yang dag par rdzogs pa'i sangs rgyas kyis bshad pa ma yin no// rigs kyi bu yid la byed pa de dag thong la/ khyod yun ring por gnod pa dang / phan pa med par ma spyod cig // sdug bsngal ba dang / log par ltung ngo zhes zer na/ de la rigs kyi bu'am/ rigs kyi bu mo des/ tshig de dag thos nas 'di ltar yongs su brtag par bya ste/ de ltar bdag bla na med pa yang dag par rdzogs pa'i byang chub las zlog pa de ni bdud kyi las te/ chos thams cad ni nam mkha' dang mtshungs pa/ dngos po med pa'i ngo bo nyid de rang gi mtshan nyid kyis stong mod kyi/ de dag sems can rnams kyis ma shes ma mthong // khong du ma chud kyis de'i phyir bdag gis nam mkha' dang mtshungs pa/ dngos po med pa'i ngo bo nyid rang gi mtshan nyid kyis stong pa'i go cha bgos te/ rnam pa thams cad mkhyen pa nyid du mngon par rdzogs par sangs rgyas par byas la/ sems can thams cad la 'byung ba'i chos bstan to// sems can rnams rgyun du zhugs pa'i 'bras bu la rab tu dgod par bya'o// lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang rang byang chub la rab tu dgod par bya'o// bla na med pa yang dag par rdzogs pa'i byang chub la rab tu dgod par bya'o// snyam du sems bskyed cing // de la byang chub sems dpa' sems dpa' chen pos sems dang po bskyed pa nas nye bar bzung ste/ chos de dag thos nas sems brten par bya'o// sems mi g.yo bar bya'o// sems mi 'phrogs par bya'o// de sems brten pa dang / sems mi g.yo ba dang / sems mi 'phrogs pa dang ldan pas/ pha rol du phyin pa drug la spyod na/ byang chub sems dpa'i skyon med par 'jug par 'gyur ro// de nas tshe dang ldan pa rab 'byor gyis bcom ldan 'das la 'di skad ces gsol to// bcom ldan 'das slar mi ldog pa'i byang chub sems dpa' sems dpa' chen po la phyir ldog pa zhes bgyi'am/ 'on tam slar ldog pa'i byang chub sems dpa' la phyir mi ldog pa zhes bgyi/ bcom ldan 'das kyis bka' stsal pa/ rab 'byor phyir mi ldog pa'i byang chub sems dpa' ni phyir ldog pa zhes bya'o// phyir ldog pa'i byang chub sems dpa' ni phyir mi ldog pa zhes bya'o// gsol pa/ bcom ldan 'das ci'i slad du slar mi ldog pa'i byang chub sems dpa' la phyir ldog pa zhes bgyi/ ci'i slad du slar ldog pa'i byang chub sems dpa' la phyir mi ldog pa zhes bgyi/ bcom ldan 'das kyis bka' stsal pa rab 'byor byang chub sems dpa' gang nyan thos kyi sa'am/ rang sangs rgyas kyi sa las phyir ldog pa de ni/ rab 'byor phyir ldog pa'i byang chub sems dpa' yin te/ phyir mi ldog pa'i byang chub sems dpa' zhes bya'o// rab 'byor byang chub sems dpa' gang nyan thos kyi sa'am/ rang sangs rgyas kyi sa las phyir mi ldog pa de ni/ rab 'byor phyir mi ldog pa'i byang chub sems dpa' yin te/ de ni phyir ldog pa zhes bya'o// rab 'byor rnam pa de dag dang tshul de dag dang / mtshan ma de dag gis byang chub sems dpa' sems dpa' chen po phyir mi ldog pa'i mtshan nyid du rig par bya ste/ rnam pa de dag dang tshul de dag dang / mtshan ma de dag dang ldan pa'i byang chub sems dpa' sems dpa' chen po ni bdud sdig to can gyis bla na med pa yang dag par rdzogs pa'i byang chub las bzlog par mi nus so// rab 'byor gzhan yang phyir mi ldog pa'i byang chub sems dpa' sems dpa' chen po ni 'dod na/ bsam gtan dang po la snyoms par 'jug go// bsam gtan gnyis pa dang gsum pa dang / bzhi pa la snyoms par 'jug go// 'gog pa'i bar la snyoms par 'jug go// rab 'byor gzhan yang phyir mi ldog pa'i byang chub sems dpa' sems dpa' chen po ni 'dod na/ dran pa nye bar gzhag pa bzhi la snyoms par 'jug go// yang dag par spong ba dang / rdzu 'phrul gyi rkang pa dang dbang po dang stobs dang / byang chub kyi yan lag dang / 'phags pa'i lam yan lag brgyad pa la snyoms par 'jug go// stong pa nyid dang mtshan ma med pa dang / smon pa med pa'i ting nge 'dzin la snyoms par 'jug go mngon par shes pa lnga mngon par sgrub bo// de bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi po de dag gis 'gog pa'i snyoms par 'jug pa la 'dris par byed/ dran pa nye bar gzhag pa rnams goms par byed/ yang dag par spong ba rnams dang / rdzu 'phrul gyi rkang pa rnams dang / dbang po rnams dang stobs rnams dang / byang chub kyi yan lag rnams dang / 'phags pa'i lam yan lag brgyad pa goms par byed/ stong pa nyid dang mtshan ma med pa dang smon pa med pa'i ting nge 'dzin la yang snyoms par 'jug ste/ bsam gtan gyi 'bras bu yongs su mi 'dzin to// tshad med pa dang gzugs med pa'i snyoms par 'jug pa dang / 'gog pa'i snyoms par 'jug pa'i 'bras bu yongs su mi 'dzin to// rgyun du zhugs pa'i 'bras bu yongs su mi 'dzin to// lan gcig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid yongs su mi 'dzin to// rang byang chub thob par mi byed do// de 'dod na ched du bsams shing lus yongs su 'dzin te/ lus gang gis sems can rnams kyi don bya bar 'gyur ba/ de lta bu'i lus yongs su 'dzin to// rab 'byor rnam pa de dag dang / tshul de dag dang mtshan ma de dag dang ldan pa'i byang chub sems dpa' sems dpa' chen po ni phyir mi ldog par rig par bya'o// rab 'byor gzhan yang phyir mi ldog pa'i byang chub sems dpa' sems dpa' chen po ni byang chub yid la byed pa dang ldan te/ byang chub kyi sems dang mi 'bral zhing gzugs lhur len pa ma yin/ mtshan ma lhur len pa ma yin lus lhur len pa ma yin/ sbyin pa lhur len pa ma yin/ tshul khrims lhur len pa ma yin/ bzod pa lhur len pa ma yin/ brtson 'grus lhur len pa ma yin/ bsam gtan lhur len pa ma yin/ shes rab lhur len pa ma yin/ nang stong pa nyid lhur len pa ma yin/ dngos po med pa'i ngo bo nyid stong pa nyid kyi bar du lhur len pa ma yin/ byang chub kyi phyogs kyi chos rnams lhur len pa ma yin/ 'phags pa'i bden pa dang / bsam gtan dang tshad med pa dang / gzugs med pa'i snyoms par 'jug pa dang / rnam par thar pa brgyad dang mthar gyis gnas pa'i snyoms par 'jug pa dgu dang / stong pa nyid dang mtshan ma med pa dang smon pa med pa dang / mngon par shes pa lhur len pa ma yin/ ting nge 'dzin dang gzungs kyi sgo lhur len pa ma yin/ de bzhin gshegs pa'i stobs bcu lhur len pa ma yin/ mi 'jigs pa bzhi dang so so yang dag par rig pa bzhi dang / byams pa chen po dang snying rje chen po dang / sangs rgyas kyi chos ma 'dres pa rnams lhur len pa ma yin/ bla na med pa yang dag par rdzogs pa'i byang chub kyi bar du lhur len pa ma yin/ sangs rgyas kyi zhing yongs su dag par bya ba lhur len pa ma yin/ sems can yongs su smin par bya ba lhur len pa ma yin/ sangs rgyas blta ba lhur len pa ma yin/ dge ba'i rtsa ba bskyed pa lhur len pa ma yin no// de ci'i phyir zhe na/ rab 'byor de ni 'di ltar chos thams cad rang gi mtshan nyid kyis stong pa'i phyir/ byang chub sems dpa' sems dpa' chen pos gang la lhur blang pa bskyed pa dang / gang gis bskyed pa dang / gang la bskyed par bya ba'i chos de lta bu gang yang yang dag par rjes su mi mthong ngo // de ci'i phyir zhe na/ 'di ltar chos thams cad ni nam mkha' dang mtshungs pa dngos po med pa'i ngo bo nyid de/ rang gi mtshan nyid kyis stong pa'o// rab 'byor phyir mi ldog pa'i byang chub sems dpa' sems dpa' chen po de yid la byed pa de dang ldan pas/ spyod lam bzhir 'gro 'am/ 'ong na yang nor pa'i sems kyis mi 'gro/ nor pa'i sems kyis mi 'ong // nor ba'i sems kyis mi sdod/ nor pa'i sems kyis mi 'chag // nor pa'i sems kyis mi 'dug // nor pa'i sems kyis mi nyal te/ de dran bzhin du 'gro'o// dran bzhin du 'ong ngo // dran bzhin du 'chag go// dran bzhin du sdod do// dran bzhin du 'dug go// dran bzhin du nyal lo// rab 'byor rnam pa de dag dang tshul de dag dang / mtshan ma de dag dang ldan pa'i byang chub sems dpa' sems dpa' chen po ni phyir mi ldog pa zhes bya'o// rab 'byor gzhan yang gal te phyir mi ldog pa'i byang chub sems dpa' sems dpa' chen po ni khyim na gnas kyang thabs mkhas pas sems can yongs su smin par bya ba'i phyir 'dod pa'i yon tan lnga nye bar len to// de sems can rnams la sbyin pa yongs su gtong ste/ zas 'dod pa la zas skom 'dod pa la skom/ bzhon pa 'dod pa la bzhon pa/ gos 'dod pa la gos/ mal cha 'dod pa la mal cha/ me tog 'dod pa la me tog // bdug pa 'dod pa la bdug pa/ spos 'dod pa la spos/ 'phreng ba 'dod pa la 'phreng ba/ byug pa 'dod pa la byug pa gnas 'dod pa la gnas/ nor dang 'bru dang nor bu dang mu tig dang baiDUr+ya dang dung dang / man shel dang byi ru dang gser dang / dngul 'dod pa la nor dang 'bru dang / nor bu dang mu tig dang baiDUr+ya dang dung dang men shel dang / byi ru dang gser dang dngul dang 'tshog chas dang / yo byad gzhan dang / gzhan dag kyang de 'dod pa rnams la yongs su gtong ste/ de bdag kyang sbyin pa'i pha rol du phyin pa la spyod la/ gzhan yang sbyin pa'i pha rol du phyin pa la yang dag par bskul lo// sbyin pa'i pha rol du phyin pa'i legs pa brjod do/ gzhan gang sbyin pa'i pha rol du phyin pa la spyod pa de dag gi yang legs pa brjod cing 'thun pas dga' bar byed do// bdag kyang tshul khrims kyi pha rol du phyin pa dang / bzod pa dang brtson 'grus dang / bsam gtan dang / shes rab kyi pha rol du phyin pa la spyod do/ gzhan yang shes rab kyi pha rol du phyin pa la yang dag par bskul lo// shes rab kyi pha rol du phyin pa'i legs pa brjod do// gzhan gang shes rab kyi pha rol du phyin pa la spyod pa de dag gi yang legs pa brjod cing 'thun pas dga' bar byed do// rab 'byor gzhan yang phyir mi ldog pa'i byang chub sems dpa' sems dpa' chen po de ni khyim na gnas na 'dzam bu'i gling rin po che sna bdun gyis bkang zhing sbyin pa yongs su gtong // gling bzhi pa'i 'jig rten gyi khams dang / stong gi 'jig rten gyi khams dang / stong gnyis kyi 'jig rten gyi khams dang / stong gi 'jig rten gyi khams dang / stong gnyis kyi 'jig rten gyi khams dang stong gsum gyi stong chen po'i 'jig rten gyi khams rin po che sna bdun gyis yongs su bkang zhing sbyin pa yongs su gtong yang // de 'dod pa la yongs su mi spyod de/ rtag tu rgyun mi 'chad par tshangs par spyod pa yin/ gnod pa gang gis gzhan mi dga' bar 'gyur ba'i gnod pa de lta bu gang yang mi spyod de/ rab 'byor rnam pa de dag dang / tshul de dag dang mtshan ma de dag dang ldan pa'i byang chub sems dpa' sems dpa' chen po ni phyir mi ldog par rig par bya'o// rab 'byor gzhan yang phyir mi ldog pa'i byang chub sems dpa' sems dpa' chen po'i phyi bzhin du byang chub sems dpa' sems dpa' chen po 'di ni ring po mi thogs par bla na med pa yang dag par rdzogs pa'i byang chub tu mngon par rdzogs par 'tshang rgya ste/ 'di bla na med pa yang dag par rdzogs pa'i byang chub tu mngon par rdzogs par sangs rgyas nas kyang // bdag gis rtag tu rgyun mi 'chad par rjes su 'brang bar bya'o zhes yongs su bsrung ba'i phyir/ gnod sbyin lag na rdo rje rtag tu rgyun mi chad par rjes su 'brang ngo // ji tsam du lag na rdo rje'i rigs rnams rtag tu rgyun mi chad par rjes su 'brang ba de tsam du de la mi'am/ mi ma yin pa dag gis gnod par mi nus te/ de la 'jig rten na lha'am/ bdud dam/ tshangs pa'am/ gang sus kyang chos dang 'thun par thub pa med de/ de'i sems byang chub yid la byed pa nas/ bla na med pa yang dag par rdzogs pa'i byang chub tu mngon par sangs rgyas kyi bar du rnam par 'khrug pa med do// byang chub sems dpa' sems dpa' chen po de'i dbang po 'di lta ste/ mig gi dbang po dang / rna ba'i dbang po dang / sna'i dbang po dang / lce'i dbang po dang / lus kyi dbang po dang / yid kyi dbang po dang / dang ba'i dbang po dang / brtson 'grus kyi dbang po dang / dran pa'i dbang po dang / ting nge 'dzin gyi dbang po dang / shes rab kyi dbang po dag ma tshang bar mi 'gyur ro// de ni skyes bu dam par 'gyur te/ skyes bu dma' ba ma yin no// gsol pa/ bcom ldan 'das ji tsam gyis na byang chub sems dpa' sems dpa' chen po skyes bu dam par 'gyur zhing skyes bu dma' ba ma lags/ bcom ldan 'das kyis bka' stsal pa/ rab 'byor byang chub sems dpa' sems dpa' chen po nam byang chub kyi sems mi 'khrug pa na/ byang chub sems dpa' sems dpa' chen po skyes bu dam par 'gyur te/ skyes bu dma' ba ma yin no// rab 'byor rnam pa de dag dang / tshul de dag dang mtshan ma de dag dang ldan pa'i byang chub sems dpa' sems dpa' chen po ni phyir mi ldog par rig par bya'o// rab 'byor gzhan yang phyir mi ldog pa'i byang chub sems dpa' sems dpa' chen po ni byang chub yid la bya ba dang ldan zhing // bud med ze slong ba dang / dbang du 'gyur ba'i sngags dang / tshig gang ci yang rung ste/ rtsi de dag thams cad du thams cad rnam pa thams cad kyi thams cad mi sbyor/ sbyor du mi 'jug ste/ ze slong ba'i bag gzhan dang gzhan dag kyang mi byed do// bud med dam skyes pa gang yang rung ste/ de dag la yongs su bstan pa'i cho 'phrul mi byed do// bu 'am bu mo rigs kyi lha lta bu yod par 'gyur ro zhe'am/ tshe ring bar 'gyur ro zhes yongs su ston pa'i cho 'phrul mi byed do// de ci'i phyir zhe na/ rab 'byor de ni 'di ltar byang chub sems dpa' sems dpa' chen po rang gi mtshan nyid kyis stong ba'i chos rnams la/ mtshan ma yang dag par rjes su mi mthong ste/ des mtshan ma yang dag par rjes su mi mthong bas 'tshe ba yongs su dag pa yin te/ rab 'byor rnam pa de dag dang tshul de dag dang mtshan ma de dag dang ldan pa'i byang chub sems dpa' sems dpa' chen po ni phyir mi ldog par rig par bya'o// rab 'byor gzhan yang phyir mi ldog pa'i byang chub sems dpa' sems dpa' chen po rnam pa gang dang tshul gang dang / mtshan ma gang dang ldan pas byang chub sems dpa' sems dpa' chen po phyir mi ldog par rig par bya ba'i rnam pa dang tshul dang / mtshan ma de dag bstan gyis shin du legs par nyon la yid la zung shig dang bshad do// bcom ldan 'das de ltar bgyi'o zhes gsol nas/ tshe dang ldan pa rab 'byor bcom ldan 'das la phyir nyan to// bcom ldan 'das kyis de la 'di skad ces bka' stsal to// rab 'byor 'di la byang chub sems dpa' sems dpa' chen po shes rab kyi pha rol du phyin pa la spyod pa'i tshe/ byang chub yid la byed pa dang mi 'bral ba yin te/ phung po'i sbyor ba la rjes su brtson par mi gnas/ skye mched dang khams dang / rten cing 'brel bar 'byung ba'i sbyor ba la rjes su brtson par mi gnas so// de ci'i phyir zhe na/ de ni 'di ltar byang chub sems dpa' sems dpa' chen po des phung po stong pa nyid dang / skye mched stong pa nyid dang / khams stong pa nyid dang / rten cing 'brel bar 'byung ba stong pa nyid shin du yid la byas pa yin/ de 'du 'dzi'i sbyor ba la rjes su brtson par mi gnas te/ de ci'i phyir zhe na/ de ni 'di ltar byang chub sems dpa' sems dpa' chen po des sems can stong pa nyid shin du yid la byas pa yin/ de rgyal po'i gtam gyi sbyor ba la rjes su brtson par mi gnas te/ de ci'i phyir zhe na/ de ni 'di ltar de rang bzhin stong pa nyid la gnas pas/ chos gang la yang bzang po'am/ ngan par yang dag par rjes su mi mthong ngo // de rkun po'i gtam gyi sbyor ba la rjes su brtson par mi gnas te/ de ci'i phyir zhe na/ de ni 'di ltar de chos thams cad rang gi mtshan nyid kyis stong pas/ chos gang la yang blang pa 'am/ dbrog pa yang dag par rjes su mi mthong ngo // de g.yul gyi gtam gyi sbyor ba la rjes su brtson par mi gnas te/ de ci'i phyir zhe na/ de ni 'di ltar de rang bzhin stong pa nyid la gnas pas/ chos gang yang nyung ngu 'am mang por yang dag par rjes su mi mthong ngo // de dmag gi gtam gyi sbyor ba la rjes su brtson par mi gnas te/ de ci'i phyir zhe na/ de ni 'di ltar de chos thams cad kyi de bzhin nyid la gnas pas/ chos gang la yang byams pa'am zhe sdang pa yang dag par rjes su mi mthong ngo // de grong gi gtam gyi sbyor ba la rjes su brtson par mi gnas te de ci'i phyir zhe na/ de ni 'di ltar de chos thams cad stong pa nyid la gnas pas/ chos gang yang tshogs sam tshogs ma yin par yang dag par rjes su mi mthong ngo // de grong khyer gyi gtam gyi sbyor ba la rjes su brtson par mi gnas te/ de ci'i phyir zhe na/ de ni 'di ltar de nam mkha' stong pa nyid la gnas pas/ chos gang yang gzung ba'am/ mi gzung bar yang dag par rjes su mi mthong ngo // de grong rdal gyi gtam gyi sbyor ba la rjes su brtson par mi gnas te/ de ci'i phyir zhe na/ de ni 'di ltar de yang dag pa'i mtha' la gnas pas chos gang yang 'phel ba'am/ 'bri bar yang dag par rjes su mi mthong ngo // de bdag gis gtam gyi sbyor ba la rjes su brtson par mi gnas/ sems can dang / srog dang / 'gro ba dang / gso ba dang / skyes bu dang / gang zag dang / shed can dang / shed bdag dang / byed pa po dang / tshor ba po dang / shes pa po dang / mthong ba po'i gtam gyi sbyor ba la rjes su brtson par mi gnas te/ gzhan du na shes rab kyi pha rol du phyin pa'i gtam gyi sbyor ba la rjes su brtson zhing rnam pa thams cad mkhyen pa nyid dang ldan pa'i yid la bya ba dang ma bral bar gnas te/ de sbyin pa'i pha rol du phyin pa la spyod cing // ser sna'i sbyor ba la rjes su brtson par mi gnas so// tshul khrims kyi pha rol du phyin pa la spyod cing // tshul khrims ngan pa'i sbyor ba la rjes su brtson par mi gnas so// bzod pa'i pha rol du phyin pa la spyod cing // 'khrug pa'i sbyor ba la rjes su brtson par mi gnas so// brtson 'grus kyi pha rol du phyin pa la spyod cing // le lo'i sbyor ba la rjes su brtson par mi gnas so// bsam gtan gyi pha rol du phyin pa la spyod cing // g.yeng ba'i sbyor ba la rjes su brtson par mi gnas so// shes rab kyi pha rol du phyin pa la spyod cing // shes rab 'chal pa'i sbyor ba la rjes su brtson par mi gnas so// de chos thams cad stong pa nyid la spyod cing chos 'dod pa yin gyi/ chos mi 'dod pa ma yin/ de chos kyi dbyings la spyod cing // chos tha dad pa'i legs pa brjod pa ma yin/ de sangs rgyas bcom ldan 'das rnams dang / byang chub sems dpa' sems dpa' chen po rnams la bshes gnyen du sems pa yin/ rigs kyi bu dang rigs kyi bu mo nyan thos dang rang sangs rgyas kyi theg pa pa gang ji snyed pa de dag kyang // bla na med pa yang dag par rdzogs pa'i byang chub tu yang dag par skul zhing 'god do// 'dul lo// rab tu gzhog go// de de bzhin gshegs pa dgra bcom pa yang dag par rdzogs pa'i sangs rgyas rnams mnyes par byed cing blta ba'i phyir/ 'jig rten gyi khams gang na bzhugs shing 'tsho skyong ba der skyes te/ der skye bar 'dod cing 'di ltar sangs rgyas yid la bya bas nyin mtshan du rnam par spyod de/ de ci'i phyir zhe na/ rab 'byor de ni 'di ltar phyir mi ldog pa'i byang chub sems dpa' sems dpa' chen po de dag ni phal cher 'dod pa'i khams dang ldan pa'i yid la bya ba bskyed cing dge ba bcu'i las kyi lam la gnas pas/ sangs rgyas kyi zhing de dag tu skye bar 'gyur ro// bsam gtan dang po bskyed/ bsam gtan gnyis pa dang / bsam gtan gsum pa dang / bsam gtan bzhi pa bskyed/ 'du shes med 'du shes med min skye mched la snyoms par 'jug pa'i bar du bskyed cing gang na de bzhin gshegs pa dgra bcom pa yang dag par rdzogs pa'i sangs rgyas mngon du gyur par bzhugs shing 'tsho skyong ba dang / chos ston pa der skye ste/ rab 'byor rnam pa de dag dang tshul de dag dang / mtshan ma de dag dang ldan pa'i byang chub sems dpa' sems dpa' chen po ni phyir mi ldog par rig par bya'o// rab 'byor gzhan yang phyir mi ldog pa'i byang chub sems dpa' sems dpa' chen po shes rab kyi pha rol du phyin pa la spyod pa/ nang stong pa nyid la gnas pa dang / dngos po med pa'i ngo bo nyid stong pa nyid kyi bar la gnas pa dang / dran pa nye bar gzhag pa rnams la gnas pa dang / yang dag par spong ba dang / rdzu 'phrul gyi rkang pa dang / dbang po dang stobs dang / byang chub kyi yan lag dang / 'phags pa'i lam yan lag brgyad pa la gnas pa dang / 'phags pa'i bden pa dang bsam gtan dang tshad med pa dang / gzugs med pa'i snyoms par 'jug pa la gnas pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang mtshan ma med pa dang / smon pa med pa dang mngon par shes pa dang / ting nge 'dzin dang gzungs kyi sgo la gnas pa dang / de bzhin gshegs pa'i stobs bcu dang mi 'jigs pa bzhi dang so so yang dag par rig pa bzhi dang / byams pa chen po dang snying rje chen po dang / sangs rgyas kyi chos ma 'dres pa brgyad la gnas pa de ni 'di snyam du bdag ni phyir ldog pa'am phyir mi ldog pa ma yin no snyam yang mi byed de/ the tshom mi skye zhing rang gi sa la yid gnyis med do// de ci'i phyir zhe na/ de ni 'di ltar des phyir ldog pa dang / phyir ldog pa ma yin pa'i chos rdul tsam yang yang dag par rjes su mi mthong ngo // rab 'byor 'di lta ste dper na/ rgyun du zhugs pa'i skyes bu rgyun du zhugs pa'i sa la gnas pa ni/ rang gi sa la nem nur med cing the tshom mi za'o// lan cig phyir 'ong ba lan cig phyir 'ong ba'i sa la gnas pa dang / phyir mi 'ong ba phyir mi 'ong ba'i sa la gnas pa dang / dgra bcom pa dgra bcom pa'i sa la gnas pa ni/ rang gi sa la nem nur med cing the tshom mi za'o// rang sangs rgyas rang sangs rgyas kyi sa la gnas pa ni/ rang gi sa la nem nur med cing the tshom mi za'o// byang chub sems dpa' byang chub sems dpa'i sa la gnas pa ni/ rang gi sa la nem nur med cing the tshom mi za'o// yang dag par rdzogs pa'i sangs rgyas/ yang dag par rdzogs pa'i sangs rgyas kyi sa la gnas pa ni/ rang gi sa la nem nur med cing the tshom mi za'o// rab 'byor de bzhin du byang chub sems dpa' sems dpa' chen po rang gi sa la gnas pa yang nem nur med cing the tshom mi za zhing // de phyir mi ldog pa'i sa de la gnas te/ sangs rgyas kyi zhing yang yongs su sbyong ngo // sems can rnams kyang yongs su smin par byed do// bdud kyi las skyes shing byung ba dag kyang shes te/ bdud kyi las kyi dbang du yang mi 'gro// bdud kyi las de dag thams cad kyang rnam par 'joms zhing srab mor byed do// rab 'byor 'di lta ste dper na/ mtshams med pa byed byed pa'i skyes bu ni 'chi ka'i bar du yang mtshams med pa'i sems dang mi 'bral zhing // mtshams med pa'i sems de rjes su 'brang ngo // mtshams med pa'i sems de thabs mkhas pa thams cad kyis kyang rnam par gzhil bar mi nus te/ kun nas ldang ba de 'chi ka'i bar du yang rjes su 'brang ngo // rab 'byor de bzhin du phyir mi ldog pa'i byang chub sems dpa' sems dpa' chen po'i phyir mi ldog pa'i sems kyang phyir mi ldog pa'i sa la gnas pa ste/ sems de rnam par brtag tu med cing mi skul bas/ de ni lha dang mi dang lha ma yin du bcas pa'i 'jig rten gyis phyir bzlog par mi nus so// de ci'i phyir zhe na/ de ni 'di ltar sems des lha dang / mi dang lha ma yin du bcas pa'i 'jig rten las 'das te/ yang dag pa'i skyon med par zhugs pas de rang gi sa la gnas shing // mngon par shes pa rnams la pha rol du phyin pa'i mchog thob pas/ sangs rgyas kyi zhing yongs su dag par byed do// sems can rnams kyang yongs su smin par byed do// sangs rgyas bcom ldan 'das rnams blta ba dang / de dag la phyag bya ba dang / chos mnyan pa'i phyir/ sangs rgyas kyi zhing nas sangs rgyas kyi zhing du yang 'gro'o// sangs rgyas kyi zhing de dag gis sangs rgyas bcom ldan 'das rnams la dge ba'i rtsa ba mang po yang bskyed cing // sangs rgyas bcom ldan 'das de dag la kun 'dri zhing yongs su zhu ba byed/ bsnyen bkur byed do// rab 'byor byang chub sems dpa' sems dpa' chen po de de ltar gnas bas bdud kyi las skyes shing byung ba rnams khong du chud de/ bdud kyi las skyes shing byung ba dag gi dbang du'ang mi 'gro'o// bdud kyi las de dag kyang thabs mkhas pas yang dag pa'i mtha' la sbyor bar byed cing de rang gi sa la nem nur med cing the tshom mi za'o// de ci'i phyir zhe na/ de ni 'di ltar de yang dag pa'i mtha' la nem nur med pas/ yang dag pa'i mtha' gcig gam/ gnyis su yang dag par rjes su mi mthong ste/ de ltar shes pas de tshe 'phos nas kyang // nyan thos dang rang sangs rgyas kyi sar sems mi skye'o// de ci'i phyir zhe na/ rab 'byor de ni 'di ltar byang chub sems dpa' sems dpa' chen pos ni chos thams cad rang gi mtshan nyid kyis stong ba la/ chos gang yang skye ba'am/ 'gag pa'am/ kun nas nyon mongs pa'am/ rnam par byang ba yang dag par rjes su mi mthong ngo // rab 'byor byang chub sems dpa' sems dpa' chen po de tshe 'phos nas kyang 'di snyam du bdag ni bla na med pa yang dag par rdzogs pa'i byang chub tu mngon par rdzogs par 'tshang rgya bar mi 'gyur ro snyam du mi byed de/ gdon mi za bar bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ro snyam sems so// de ci'i phyir zhe na/ rab 'byor de ni 'di ltar bla na med pa yang dag par rdzogs pa'i byang chub ni rang gi mtshan nyid kyis stong ngo // rab 'byor byang chub sems dpa' sems dpa' chen po rang gi sa la de ltar gnas pa ni rang gi sa la thub pa med pa yin te/ de ci'i phyir zhe na/ rab 'byor de ni 'di ltar phyir mi ldog pa'i byang chub sems dpa' sems dpa' chen po de ltar gnas pa ni mi 'phrogs pa'i ye shes dang ldan pa yin te/ rab 'byor gal te phyir mi ldog pa'i byang chub sems dpa' sems dpa' chen po'i drung du bdud sdig to can sangs rgyas kyi cha byad du nye bar 'ongs nas/ 'di skad du khyod kyis 'di nyid du dgra bcom pa thob par gyis shig // khyod ni bla na med pa yang dag par rdzogs pa'i byang chub tu lung ma bstan to// de bzhin gshegs pa dgra bcom pa yang dag par rdzogs pa'i sangs rgyas de dag gis gang gis khyod bla na med pa yang dag par rdzogs pa'i byang chub tu lung bstan par 'gyur ba'i mi skye ba'i chos la bzod pa khyod kyis ma thob bo// rnam pa gang dag dang tshul gang dag dang mtshan ma gang dag dang ldan pa'i byang chub sems dpa' sems dpa' chen po bla na med pa yang dag par rdzogs pa'i byang chub tu lung bstan pa'i rnam pa de dag dang / tshul de dag dang mtshan ma de dag kyang khyod la med do zhes zer yang // rab 'byor gal te byang chub sems dpa' sems dpa' chen pos sgra de thos nas mi 'jum mi 'god zhing // de'i sems gzhan du mi 'gyur la yid skrag par mi 'gyur na/ rab 'byor byang chub sems dpa' sems dpa' chen pos bdag ni de bzhin gshegs pa dgra bcom pa yang dag par rdzogs pa'i sangs rgyas de dag gis bla na med pa yang dag par rdzogs pa'i byang chub tu lung bstan to// de ci'i phyir zhe na/ de ni 'di ltar chos gang dang ldan pas byang chub sems dpa' sems dpa' chen po bla na med pa yang dag par rdzogs pa'i byang chub tu lung bstan par 'gyur ba'i chos de dag bdag la yod do zhes bya bar rig par bya'o// rab 'byor gal te bdud sdig to can nam/ bdud kyi byin gyis brlabs pa'i skyes bu zhig byang chub sems dpa' sems dpa' chen po'i drung du sangs rgyas kyi cha byad du nye bar 'ongs nas/ nyan thos kyi sa 'am/ rang sangs rgyas kyi sar lung bstan kyang gal te byang chub sems dpa' sems dpa' chen po 'di snyam du de bzhin gshegs pa dgra bcom pa yang dag par rdzogs pa'i sangs rgyas rnams ni/ byang chub sems dpa' sems dpa' chen po nyan thos kyi sa'am/ rang sangs rgyas kyi sa la yang yang dag par bskul ba mi mdzad de/ kye ma 'di ni bdud sdig to can nam/ bdud sdig to can gyis byin gyis brlabs pa'i skyes bu zhig // sangs rgyas kyi cha byad du nye bar 'ongs so snyam sems pa dang / gal te rab 'byor byang chub sems dpa' sems dpa' chen po shin du rgyas pa'i mdo sde klog pa dang kha ton byed pa la bdud sdig to can sangs rgyas kyi cha byad du nye bar 'ongs nas/ de la 'di skad du gang la khyod spyod pa'i mdo sde 'di dag ni bdud kyis bshad pa yin te/ 'di dag ni sangs rgyas bcom ldan 'das rnams dang / nyan thos dang rang sangs rgyas rnams kyi sa bshad pa ma yin no zhes zer na/ rab 'byor de la byang chub sems dpa' sems dpa' chen pos/ kye ma gang bdag bla na med pa yang dag par rdzogs pa'i byang chub dang 'bral bar byed pa 'di ni bdud sdig to can nam/ bdud kyi byin gyis brlabs pa'i skyes bu'o zhes bya bar rig par byed na/ rab 'byor byang chub sems dpa' sems dpa' chen po de ni sngon gyi de bzhin gshegs pa dgra bcom pa yang dag par rdzogs pa'i sangs rgyas rnams kyi sa bla na med pa yang dag par rdzogs pa'i byang chub tu lung bstan pa yin te/ byang chub sems dpa' sems dpa' chen po de ni phyir mi ldog pa'i sa la gnas par rig par bya'o// de ci'i phyir zhe na/ gang phyir mi ldog pa'i byang chub sems dpa' sems dpa' chen po rnams kyi rnam pa de dag dang / tshul de dag dang mtshan ma de dag ni de la yod do// rab 'byor rnam pa de dag dang tshul de dag dang mtshan ma de dag dang ldan pa'i byang chub sems dpa' sems dpa' chen po ni phyir mi ldog par rig par bya'o// rab 'byor gzhan yang phyir mi ldog pa'i byang chub sems dpa' sems dpa' chen po ni shes rab kyi pha rol du phyin pa la spyod pa'i tshe/ dam pa'i chos yongs su gzung ba'i phyir bdag kyang yongs su gtong la/ srog yongs su chad par 'gyur yang sdod cing chos de yongs su mi gtong ngo // rab 'byor byang chub sems dpa' sems dpa' chen po de ni dam pa'i chos yongs su gzung ba'i phyir 'di ltar brtson par byed de/ 'das pa dang ma byon pa dang da ltar byung ba'i sangs rgyas bcom ldan 'das rnams kyi dam pa'i chos yongs su gzung zhing // dam pa'i chos yongs su mi gtong ba de ltar brtson par byed do// de ci'i phyir zhe na/ 'di ltar de ni 'di snyam du sems te/ dam pa'i chos yongs su bzung na/ 'das pa dang ma byon pa dang / da ltar byung ba'i sangs rgyas bcom ldan 'das rnams la mchod par 'gyur/ de dag gi dam pa'i chos kyang yongs su gzung bar 'gyur ro snyam mo// de la chos gang gi don du byang chub sems dpa' sems dpa' chen po bdag yongs su gtong zhing srog yongs su chad par 'gyur yang sdod pa'i chos de gang zhe na/ rab 'byor 'di la de bzhin gshegs pa dgra bcom pa yang dag par rdzogs pa'i sangs rgyas chos thams cad stong ngo zhes chos ston te/ de la skyes bu blun po la la 'di ni chos ma yin/ 'di ni 'dul ba ma yin 'di ni ston pas bstan pa ma yin no zhes phyir rgol zhing ngan du brjod de/ rab 'byor chos de'i phyir byang chub sems dpa' sems dpa' chen po bdag yongs su gtong zhing srog yongs su chad par 'gyur yang mi gtong ngo // rab 'byor de ltar byang chub sems dpa' chen pos 'di ltar bslab par bya ste/ gang ma 'ongs pa'i dus na de bzhin gshegs pa 'byung bar 'gyur ba de dag gi nang du bdag kyang grangs su gzhug go / bdag kyang der lung bstan to// chos gang gi phyir bdag yongs su gtong ba dang / srog yongs su chad par 'gyur yang mi gtong ba de yang bdag gis chos so zhes bslab bo// rab 'byor byang chub sems dpa' sems dpa' chen pos don gyi dbang 'di mthong bas dam pa'i chos yongs su gzung ba'i phyir bdag kyang yongs su gtong la srog yongs su chad par 'gyur yang sdod pa yin no// rab 'byor rnam pa de dag dang tshul de dag dang / mtshan ma de dag dang ldan pa'i byang chub sems dpa' sems dpa' chen po ni phyir mi ldog par rig par bya'o// rab 'byor gzhan yang phyir mi ldog pa'i byang chub sems dpa' sems dpa' chen po ni de bzhin gshegs pa dgra bcom pa yang dag par rdzogs pa'i sangs rgyas chos ston pa la nem nur med/ the tshom mi za zhing gang sangs rgyas bcom ldan 'das de dag gsungs pa de thams cad yongs su 'dzin to// de ltar bzung nas kyang chud za bar mi byed do// de ci'i phyir zhe na/ de ni 'di ltar gzungs rab tu thob pa'i phyir ro// de nas tshe dang ldan pa rab 'byor gyis/ bcom ldan 'das la 'di skad ces gsol to// bcom ldan 'das gzungs gang thob pas/ byang chub sems dpa' sems dpa' chen po'i de bzhin gshegs pas gsungs pa'i mdo rnams chab mi 'tshal ba lags/ bcom ldan 'das kyis bka' stsal pa/ rab 'byor mi zad pa'i za ma tog gi gzungs rab tu thob pas/ byang chub sems dpa' sems dpa' chen po'i de bzhin gshegs pas gsungs pa'i mdo rnams chud mi za'o// de bzhin du rgya mtsho'i phyag rgya dang / pad mo rnam par bkod pa dang / yongs su 'dzin pa'i gzungs rab tu thob pas/ byang chub sems dpa' sems dpa' chen po'i de bzhin gshegs pas gsungs pa'i mdo rnams chud mi za'o// gsol pa/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas kyis gsungs pa 'ba' zhig chab mi 'tshal du bas kyi nyan thos kyis bshad pa ma lags sam/ lhas bshad pa ma lags sam/ klus bshad pa ma lags sam/ gnod sbyin gyis bshad pa ma lags sam/ dri zas bshad pa ma lags sam/ lha ma yin gyis bshad pa ma lags sam/ nam mkha' lding gis bshad pa ma lags sam/ lto 'phye chen pos bshad pa ma lags sam/ bcom ldan 'das kyis bka' stsal pa/ rab 'byor byang chub sems dpa' sems dpa' chen po ni skad dang / brda dang / sgra gang yang rung ste/ de dag thams cad la nem nur med cing the tshom med do// de ci'i phyir zhe na/ de ltar des gzungs rab tu thob pa'i phyir ro// rab 'byor rnam pa de dag dang tshul de dag dang / mtshan ma de dag dang ldan pa'i byang chub sems dpa' sems dpa' chen po ni phyir mi ldog par rig par bya'o// shes rab kyi pha rol tu phyin pa stong phrag nyi shu lnga pa las/ phyir mi ldog pa'i le'u ste bzhi bcu pa'o// // de skad ces bka' stsal pa dang / tshe dang ldan pa rab 'byor gyis/ bcom ldan 'das la 'di skad ces gsol to// bcom ldan 'das phyir mi ldog pa'i byang chub sems dpa' sems dpa' chen po ni yon tan chen po dang ldan pa'o// bcom ldan 'das phyir mi ldog pa'i byang chub sems dpa' sems dpa' chen po ni tshad ma mchis grangs ma mchis dpag tu ma mchis pa'i yon tan dang ldan pa'o// bcom ldan 'das phyir mi ldog pa'i byang chub sems dpa' sems dpa' chen po ni bskyod du ma mchis pa'i yon tan dang ldan pa'o// bcom ldan 'das kyis bka' stsal pa/ rab 'byor de de bzhin no// de de bzhin te/ rab 'byor phyir mi ldog pa'i byang chub sems dpa' sems dpa' chen po ni yon tan chen po dang ldan pa'o// rab 'byor phyir mi ldog pa'i byang chub sems dpa' sems dpa' chen po ni tshad med grangs med dpag tu med pa'i yon tan dang ldan pa'o// rab 'byor phyir mi ldog pa'i byang chub sems dpa' sems dpa' chen po ni bskyod du med pa'i yon tan dang ldan pa'o// de ci'i phyir zhe na/ de ni 'di ltar des nyan thos dang / rang sangs rgyas thams cad dang thun mong ma yin pa'i ye shes mtha' yas mu med pa rab tu thob ste/ ye shes de la gnas shing phyir mi ldog pa'i byang chub sems dpa' sems dpa' chen po so so yang dag par rig pa mngon par bsgrubs pa/ gang gis lha dang mi dang lha ma yin du bcas pa'i 'jig rten gyis dris kyang lan zad par mi 'gyur ba'i so so yang dag par rig pa mngon par sgrub po// rab 'byor gyis gsol pa/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas la ni gang gA'i klung gi bye ma snyed kyi bskal par yang rnam pa gang dang / tshul gang dang / mtshan ma gang gis phyir mi ldog pa'i byang chub sems dpa' sems dpa' chen por brjod pa'i phyir mi ldog pa'i byang chub sems dpa' sems dpa' chen po'i rnam pa dang / tshul dang mtshan ma rnams ston pa'i mthu mnga' na/ bcom ldan 'das gang la gnas shing byang chub sems dpa' sems dpa' chen po pha rol du phyin pa drug la spyod pa'i tshe/ dran pa nye bar gzhag pa bzhi yongs su rdzogs par bgyid pa dang / yang dag par spong ba dang rdzu 'phrul gyi rkang pa dang / dbang po dang stobs dang / byang chub kyi yan lag dang / 'phags pa'i lam yan lag brgyad pa yongs su rdzogs par bgyid pa dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa yongs su rdzogs par bgyid pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa yongs su rdzogs par bgyid pa dang / mngon par shes pa dang / ting nge 'dzin dang / gzungs kyi sgo yongs su rdzogs par bgyid pa dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad yongs su rdzogs par bgyid pa dang / rnam pa thams cad mkhyen pa nyid kyi bar du yongs su rdzogs par bgyid pa'i gnas zab mo zab mo rnams legs par bstan du gsol/ bcom ldan 'das kyis bka' stsal pa/ rab 'byor legs so legs so// rab 'byor khyod de ltar khyod phyir mi ldog pa'i byang chub sems dpa' sems dpa' chen po rnams kyi don du de bzhin gshegs pa la gnas zab mo rnams dri bar sems pa legs so// rab 'byor zab mo zhes bya ba 'di ni stong pa nyid kyi tshig so// 'di ni mtshan ma med pa dang / smon pa med pa dang / mngon par 'du bya ba med pa dang / skye ba med pa dang / 'dod chags dang bral ba dang / 'gog pa dang / mya ngan las 'das pa dang / zhi ba dang / de bzhin nyid dang / yang dag pa'i mtha' dang chos kyi dbyings kyi tshig so// rab 'byor 'di lta ste gang mya ngan las 'das pa'i tshig de dag ni gnas zab mo zab mo zhes bya ba de dag go// gsol pa/ de mya ngan las 'das pa'i tshig su bas kyi/ chos thams cad kyi tshig ma lags sam/ bcom ldan 'das kyis bka' stsal pa/ rab 'byor zab mo zhes bya ba ni chos thams cad kyi tshig kyang de yin no// de ci'i phyir zhe na/ rab 'byor gzugs zab bo// tshor ba dang 'du shes dang 'du byed dang / rnam par shes pa zab bo// rab 'byor mi ga zab bo// rna ba dang sna dang lce dang lus dang yid zab bo// rab 'byor gzugs zab bo// sgra dang dri dang ro dang reg dang chos zab bo// rab 'byor mig gi rnam par shes pa zab bo// mig gi 'dus te reg pa dang / mig gi 'dus te reg pa'i rkyen gyis tshor ba zab bo// rab 'byor rna ba dang / sna dang lce dang lus dang yid kyi rnam par shes pa zab bo// yid kyi 'dus te reg pa dang / yid kyi 'dus te reg pa'i rkyen gyis tshor ba zab bo// rab 'byor sa'i khams zab bo// chu'i khams dang me'i khams dang rlung gi khams dang nam mkha'i khams dang / rnam par shes pa'i khams zab bo// rab 'byor ma rig pa zab bo// 'du byed dang rnam par shes pa dang / ming dang gzugs dang skye mched drug dang / reg pa dang tshor ba dang sred pa dang len pa dang srid pa dang skye ba dang rga shi zab bo// rab 'byor pha rol tu phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun zab bo// 'phags pa'i bden pa dang bsam gtan dang tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang mtshan ma med pa dang smon pa med pa dang mngon par shes pa dang ting nge 'dzin dang gzungs kyi sgo zab bo// de bzhin gshegs pa'i stobs bcu dang mi 'jigs pa bzhi dang / so so yang dag par rig pa bzhi dang / byams pa chen po dang snying rje chen po dang / sangs rgyas kyi chos ma 'dres pa brgyad zab bo// rab 'byor rnam pa thams cad mkhyen pa nyid kyi bar du zab bo// byang chub zab po rab 'byor ji ltar na gzugs zab/ ji ltar na tshor ba dang / 'du shes dang 'du byed dang rnam par shes pa zab/ ji ltar na skye mched dang khams dang rten cing 'brel bar 'byung ba zab/ ji ltar na pha rol du phyin pa thams cad dang / stong pa nyid thams cad dang byang chub kyi phyogs kyi chos rnams zab/ ji ltar na sangs rgyas kyi chos ma 'dres pa brgyad kyi bar du zab/ ji ltar na rnam pa thams cad mkhyen pa nyid kyi bar du zab/ ji ltar na byang chub zab ce na/ gzugs kyi de bzhin nyid ji lta ba de bzhin du gzugs zab bo// tshor ba dang 'du shes dang 'du byed dang / rnam par shes pa'i de bzhin nyid ji lta ba de bzhin du rnam par shes pa zab bo// skye mched dang / khams dang rten cing 'brel bar 'byung ba'i de bzhin nyid ji lta ba de bzhin du rten cing 'brel bar 'byung ba zab bo// pha rol du phyin pa thams cad dang stong pa nyid thams cad dang / byang chub kyi phyogs kyi chos rnams kyi de bzhin nyid ji lta ba de bzhin du byang chub kyi phyogs kyi chos rnams zab bo// 'phags pa'i bden pa dang bsam gtan dang tshad med pa dang / gzugs med pa'i snyoms par 'jug pa dang rnam par thar pa dang mthar gyis gnas pa'i snyoms par 'jug pa dang / stong pa nyid dang mtshan ma med pa dang smon pa med pa dang mngon par shes pa dang / ting nge 'dzin dang gzungs kyi sgo rnams kyi de bzhin nyid ji lta ba de bzhin du gzungs kyi sgo rnams zab bo// de bzhin gshegs pa'i stobs dang mi 'jigs pa dang so so yang dag par rig pa dang / byams pa chen po dang snying rje chen po dang / sangs rgyas kyi chos ma 'dres pa rnams kyi de bzhin nyid ji lta ba de bzhin du sangs rgyas kyi chos ma 'dres pa rnams zab bo// rnam pa thams cad mkhyen pa nyid kyi bar gyi de bzhin nyid ji lta ba de bzhin du rnam pa thams cad mkhyen pa nyid zab bo// byang chub kyi de bzhin nyid ji lta ba de bzhin du byang chub zab bo// gsol pa bcom ldan 'das gzugs kyi de bzhin nyid ni ji lta bu lags/ bcom ldan 'das tshor ba dang 'du shes dang 'du byed dang / rnam par shes pa'i de bzhin nyid ni ji lta bu lags/ bcom ldan 'das skye mched dang khams dang / rten cing 'brel bar 'byung ba'i de bzhin nyid ni ji lta bu lags/ bcom ldan 'das pha rol du phyin pa thams cad dang stong pa nyid thams cad dang byang chub kyi phyogs kyi chos rnams kyi de bzhin nyid ni ji lta bu lags/ bcom ldan 'das sangs rgyas kyi chos ma 'dres pa brgyad kyi bar gyi de bzhin nyid ni ji lta bu lags/ bcom ldan 'das rnam pa thams cad mkhyen pa nyid kyi bar gyi de bzhin nyid ni ji lta bu lags/ byang chub kyi de bzhin nyid ni ji lta bu lags/ bcom ldan 'das kyis bka' stsal pa/ rab 'byor gzugs kyi de bzhin nyid de la gzugs kyang med/ gzugs las gud na yang de bzhin nyid med de/ gzugs kyi de bzhin nyid ni de lta bu'o// rab 'byor tshor ba dang 'du shes dang 'du byed dang / rnam par shes pa'i de bzhin nyid de la rnam par shes pa yang med/ rnam par shes pa las gud na yang de bzhin nyid med de/ rnam par shes pa'i de bzhin nyid ni de lta bu'o// rab 'byor skye mched dang khams dang rten cing 'brel bar 'byung ba'i de bzhin nyid de la rten cing 'brel bar 'byung ba yang med/ rten cing 'brel bar 'byung ba las gud na yang de bzhin nyid med de rten cing 'brel bar 'byung ba'i de bzhin nyid ni de lta bu'o// rab 'byor pha rol du phyin pa thams cad dang stong pa nyid thams cad dang byang chub kyi phyogs kyi chos rnams kyi de bzhin nyid de la byang chub kyi phyogs kyi chos rnams kyang med/ byang chub kyi phyogs kyi chos rnams las gud na yang de bzhin nyid med de byang chub kyi phyogs kyi chos rnams kyi de bzhin nyid ni de lta bu'o// 'phags pa'i bden pa dang bsam gtan dang tshad med pa dang / gzugs med pa'i snyoms par 'jug pa'i de bzhin nyid de la/ gzugs med pa'i snyoms par 'jug pa yang med gzugs med pa'i snyoms par 'jug pa las gud na yang de bzhin nyid med de/ gzugs med pa'i snyoms par 'jug pa'i de bzhin nyid ni de lta bu'o// rnam par thar pa dang mthar gyis gnas pa'i snyoms par 'jug pa dang / stong pa nyid dang mtshan ma med pa dang smon pa med pa'i de bzhin nyid de la/ stong pa nyid dang mtshan ma med pa dang smon pa med pa yang med/ stong pa nyid dang mtshan ma med pa dang / smon pa med pa las gud na yang de bzhin nyid med de/ stong pa nyid dang mtshan ma med pa dang smon pa med pa'i de bzhin nyid ni de lta bu'o// mngon par shes pa dang ting nge 'dzin dang gzungs kyi sgo dang de bzhin gshegs pa'i stobs dang mi 'jigs pa dang so so yang dag par rig pa dang / byams pa chen po dang snying rje chen po dang / sangs rgyas kyi chos ma 'dres pa'i de bzhin nyid de la sangs rgyas kyi chos ma 'dres pa rnams kyang med/ sangs rgyas kyi chos ma 'dres pa rnams las gud na yang de bzhin nyid med de/ sangs rgyas kyi chos ma 'dres pa rnams kyi de bzhin nyid ni de lta bu'o// rab 'byor rnam pa thams cad mkhyen pa nyid kyi bar gyi de bzhin nyid de la/ rnam pa thams cad mkhyen pa nyid kyang med rnam pa thams cad mkhyen pa nyid las gud na yang de bzhin nyid med de/ rnam pa thams cad mkhyen pa nyid kyi de bzhin nyid ni da lta bu'o// rab 'byor byang chub kyi de bzhin nyid de la byang chub kyang med byang chub las gud na yang de bzhin nyid med de byang chub kyi de bzhin nyid ni de lta bu'o// gsol pa bcom ldan 'das de ltar thabs phra bas phyir mi ldog pa'i byang chub sems dpa' sems dpa' chen po gzugs las kyang bzlog // mya ngan las 'das pa yang bstan/ tshor ba dang 'du shes dang 'du byed dang rnam par shes pa las kyang bzlog // mya ngan las 'das pa yang bstan/ skye mched dang khams dang rten cing 'brel bar 'byung ba las kyang bzlog mya ngan las 'das pa yang bstan/ pha rol du phyin pa rnams dang stong pa nyid rnams dang / byang chub kyi phyogs kyi chos rnams las kyang bzlog // mya ngan las 'das pa yang bstan/ sangs rgyas kyi chos ma 'dres pa rnams kyi bar las kyang bzlog // mya ngan las 'das pa yang bstan/ 'jig rten pa dang 'jig rten las 'das pa dang / thun mong dang thun mong ma lags pa dang / zag pa dang bcas pa dang / zag pa ma mchis pa'i 'dzin pa thams cad las kyang bzlog // mya ngan las 'das pa yang bstan pa de ni ngo mtshar che'o// bcom ldan 'das kyis bka' stsal pa/ rab 'byor byang chub sems dpa' sems dpa' chen po gang shes rab kyi pha rol du phyin pa las ji skad bstan pa bzhin du bdag gis gnas par bya'o// shes rab kyi pha rol du phyin pa las ji skad brjod pa bzhin du bdag gis bslab par bya'o zhes shes rab kyi pha rol du phyin pa dang ldan pa'i gnas zab mo 'di dag sems shing 'jal ba dang / rtog pa byed na rab 'byor byang chub sems dpa' sems dpa' chen po shes rab kyi pha rol du phyin pa las ji skad bshad pa de bzhin du sgrub pa dang / de bzhin du sems pa dang / de bzhin du yongs su rtog pa dang de bzhin du brtson par byed pa dang / de bzhin du rtsol ba dang shes rab kyi pha rol du phyin pa las ji skad du bstan pa de bzhin du 'bad pa de ni/ sems bskyed pa gcig gis kyang grangs med tshad med dpag tu med pa'i dge ba'i rtsa ba yongs su 'dzin par 'gyur te/ de bskal pa tshad med par 'khor ba spong bar 'gyur na/ shes rab kyi pha rol du phyin pa la ma 'dres par spyod cing // byang chub yid la bya ba dang ldan par gnas pa lta ci smos/ rab 'byor 'di lta ste dper na/ skyes bu 'dod chags kyi spyod pa can rtog pa dang ldan pa la la zhig gis bud med gzugs bzang zhing mdzes pa lta na sdug pa zhig btus la/ bud med de gzhan gyis yongs su bzung ba zhig ste/ khyim nas phyir 'byung bar yang ma nus na/ rab 'byor de ji snyam du sems/ skyes bu de'i rtog pa ci dang ldan par 'gyur gsol pa/ bcom ldan 'das skyes bu de'i rtog pa ni bud med dang ldan par 'gyur te/ bdag gi bud med ni 'di lta bu zhig go// de 'ongs nas de dang / lhan cig tu gnas par bya'o// rtse bar bya'o snyam mo// bcom ldan 'das kyis bka' stsal pa/ rab 'byor de ji snyam du sems/ nyin mtshan 'das pas skyes bu de'i rtog pa ji snyed cig 'byung bar 'gyur/ gsol pa bcom ldan 'das de ni mang ngo // bde bar gshegs pa de ni mang ste/ skyes bu de'i rnam par rtog pa de ni nyin mtshan 'das pas shin tu mang bar 'byung ngo // bcom ldan 'das kyis bka' stsal pa/ rab 'byor skyes bu de'i rnam par rtog pa ni nyin mtshan 'das pas ji snyed cig 'byung ba de snyed kyi bskal par byang chub sems dpa' sems dpa' chen po 'khor ba spong zhing rgyab kyis ltas bar 'gyur ro// gang shes rab kyi pha rol du phyin pa zab mo ji skad du bstan pa 'di la slob pa dang / nye bar rtog pa dang / sems pa dang / nyes pa gang gis byang chub sems dpa' sems dpa' chen po bla na med pa yang dag par rdzogs pa'i byang chub las phyir ldog pa'i nyes pa de dag ci nas kyang spangs par 'gyur ba de ltar brtson par byed na/ rab 'byor de ltar brtson pas rjes su brtson pa'i byang chub sems dpa' sems dpa' chen po shes rab kyi pha rol du phyin pa las ji skad bstan pa bzhin du gnas pa des nyin gcig la dge ba'i rtsa ba gang yongs su bzung ba des/ gang gA'i klung gi bye ma snyed kyi 'jig rten gyi khams rnams yongs su gang bar gyur kyang des ni dge ba'i rtsa ba de'i lhag ma la brgya'i char yang nye bar mi 'gro'o// stong gi cha dang brgya stong gi cha dang / grangs dang cha dang bgrang ba dang / dpe dang rgyu'i bar du yang nye bar mi 'gro'o// rab 'byor gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ bskal pa gang gA'i klung gi bye ma snyed kyi sangs rgyas dkon mchog dang chos dkon mchog dang dge 'dun dkon mchog dang / dkon mchog gsum la sbyin pa byin na/ rab 'byor de ji snyam du sems/ byang chub sems dpa' sems dpa' chen po'i bsod nams de'i rgyus mang du 'phel lam/ gsol pa bcom ldan 'das mang ngo // bde bar gshegs pa mang ste/ tshad ma mchis grangs ma mchis dpag tu ma mchis bsam gyis mi khyab mtshungs pa ma mchis so// bcom ldan 'das kyis bka' stsal pa/ rab 'byor de bas kyang byang chub sems dpa' sems dpa' chen po gang shes rab kyi pha rol du phyin pa zab mo ji skad du bstan pa 'di la brtson par byed na/ de'i bsod nams ches mang du 'phel lo// de ci'i phyir zhe na/ tshul gang gis bla na med pa yang dag par rdzogs pa'i byang chub tu mngon par rdzogs par 'tshang rgya ba de ni byang chub sems dpa' sems dpa' chen po rnams kyi tshul lo// // shes rab kyi pha rol tu phyin pa stong phrag nyi shu lnga pa las/ bam po lnga bcu gnyis pa/ rab 'byor de ji snyam du sems/ byang chub sems dpa' sems dpa' chen po gang shes rab kyi pha rol du phyin pa dang bral ba/ gang gA'i klung gi bye ma snyed kyi bskal par 'dug cing rgyun du zhugs pa la yon phul lan cig phyir 'ong ba dang / phyir mi 'ong ba dang dgra bcom pa dang rang sangs rgyas dang byang chub sems dpa' dang / de bzhin gshegs pa dgra bcom pa yang dag par rdzogs pa'i sangs rgyas rnams la yon phul na rab 'byor de ji snyam du sems byang chub sems dpa' sems dpa' chen po de'i bsod nams de'i rgyus mang du 'phel lam/ gsol pa bcom ldan 'das mang ngo // bde bar gshegs pa mang ngo // bcom ldan 'das kyis bka' stsal pa/ rab 'byor de bas kyang rigs kyi bu 'am rigs kyi bu mo gang shes rab kyi pha rol du phyin pa zab mo ji skad bstan pa 'di la brtson par byed na/ de'i bsod nams ches mang du 'phel lo// de ci'i phyir zhe na/ shes rab kyi pha rol du phyin pa 'di la spyod pa'i byang chub sems dpa' sems dpa' chen po ni nyan thos dang rang sangs rgyas kyi sa las 'das nas/ byang chub sems dpa'i skyon med par 'jug cing // bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ro// rab 'byor de ji snyam du sems/ byang chub sems dpa' sems dpa' chen po shes rab kyi pha rol du phyin pa dang bral ba zhig bskal pa gang gA'i klung gi bye ma snyed du 'dug cing 'tsho ste/ sbyin pa byin tshul khrims bsrungs bzod pa bsgrubs/ brtson 'grus brtsams/ bsam gtan la mnyam par bzhag // shes rab bsgoms na de'i bsod nams de'i rgyus mang du 'phel lam/ gsol pa/ bcom ldan 'das mang ngo bde bar gshegs pa mang ngo // bcom ldan 'das kyis bka' stsal pa/ rab 'byor de bas kyang rigs kyi bu'am rigs kyi bu mo gang gis shes rab kyi pha rol du phyin pa 'di la gnas te/ nyi ma 'ga' zhig sbyin pa byin pa dang / tshul khrims bsrungs pa dang / bzod pa bsgrubs pa dang / brtson 'grus brtsams pa dang / bsam gtan la mnyam par bzhag pa dang / shes rab bsgoms pa de'i bsod nams ches mang du 'phel lo// de ci'i phyir zhe na/ rab 'byor 'di lta ste/ shes rab kyi pha rol du phyin pa 'di ni byang chub sems dpa' sems dpa' chen po rnams kyi ma'o// 'di lta ste shes rab kyi pha rol du phyin pa 'di ni byang chub sems dpa' sems dpa' chen po rnams skyed pa'o// shes rab kyi pha rol du phyin pa 'di la gnas nas byang chub sems dpa' sems dpa' chen po rnams chos thams cad yongs su rdzogs par byed de/ bla na med pa yang dag par rdzogs pa'i byang chub kyi bar du mngon par rdzogs par 'tshang rgya'o// rab 'byor de ji snyam du sems/ byang chub sems dpa' sems dpa' chen po shes rab kyi pha rol du phyin pa dang bral bas bskal pa gang gA'i klung gi bye ma snyed du gnas te/ chos kyi sbyin pa byin na/ rigs kyi bu'am rigs kyi bu mo de'i bsod nams de'i rgyus mang du 'phel lam/ gsol pa/ bcom ldan 'das mang ngo bde bar gshegs pa mang ngo / bcom ldan 'das kyis bka' stsal pa/ rab 'byor de bas kyang rigs kyi bu'am rigs kyi bu mo gang gis shes rab kyi pha rol du phyin pa 'di las ji skad bstan pa bzhin du gnas te/ nyi ma 'ga' zhig chos kyi sbyin pa byin na de'i bsod nams dang de'i rgyus ches mang du 'phel lo// de ci'i phyir zhe na/ rab 'byor de ni 'di ltar byang chub sems dpa' sems dpa' chen po gang shes rab kyi pha rol du phyin pa dang bral ba ni rnam pa thams cad mkhyen pa nyid dang bral ba'o// rab 'byor byang chub sems dpa' sems dpa' chen po gang shes rab kyi pha rol du phyin pa dang ma bral ba de ni rnam pa thams cad mkhyen pa nyid dang ma bral ba ste/ rab 'byor de bas na byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya bar 'dod pas/ shes rab kyi pha rol du phyin pa dang ma bral bar bya'o// rab 'byor de ji snyam du sems/ shes rab kyi pha rol du phyin pa dang ma bral ba'i byang chub sems dpa' sems dpa' chen pos bskal pa gang gA'i klung gi bye ma snyed du gnas te/ dran pa nye bar gzhag pa bzhi dang yang dag par spong ba bzhi dang rdzu 'phrul gyi rkang pa bzhi dang dbang po lnga dang stobs lnga dang / byang chub kyi yan lag bdun dang 'phags pa'i lam yan lag brgyad pa dang / 'phags pa'i bden pa bzhi dang bsam gtan bzhi dang tshad med pa bzhi dang / gzugs med pa'i snyoms par 'jug pa bzhi dang rnam par thar pa brgyad dang mthar gyis gnas pa'i snyoms par 'jug pa dgu dang stong pa nyid dang mtshan ma med pa dang smon pa med pa'i ting nge 'dzin la brtson par byas na/ rab 'byor de ji snyam du sems/ rigs kyi bu'am rigs kyi bu mo de'i bsod nams de'i rgyus mang du 'phel lam/ gsol pa bcom ldan 'das mang ngo bde bar gshegs pa mang ngo // bcom ldan 'das kyis bka' stsal pa/ rab 'byor de bas kyang rigs kyi bu'am rigs kyi bu mo gang gis shes rab kyi pha rol du phyin pa zab mo 'di las ji skad du bstan pa bzhin du gnas te/ nyi ma 'ga' zhig dran pa nye bar gzhag pa bzhi dang / yang dag par spong ba bzhi dang rdzu 'phrul gyi rkang pa bzhi dang / dbang po lnga dang stobs lnga dang / byang chub kyi yan lag bdun dang 'phags pa'i lam yan lag brgyad pa dang / 'phags pa'i bden pa bzhi dang bsam gtan bzhi dang tshad med pa bzhi dang / gzugs med pa'i snyoms par 'jug pa bzhi dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang mtshan ma med pa dang / smon pa med pa'i ting nge 'dzin la brtson par byas na de'i bsod nams ches mang du 'phel lo// de ci'i phyir zhe na/ byang chub sems dpa' sems dpa' chen po shes rab kyi pha rol du phyin pa dang ma bral ba/ rnam pa thams cad mkhyen pa nyid las phyir ldog pa de ni gnas med skabs med de de ni gnas ma yin no// rab 'byor 'di ni gnas yin te byang chub sems dpa' sems dpa' chen pos shes rab kyi pha rol du phyin pa dang bral ba ni rnam pa thams cad mkhyen pa nyid las phyir ldog pa'i gnas yod do// rab 'byor de lta bas na byang chub sems dpa' sems dpa' chen pos shes rab kyi pha rol du phyin pa dang ma bral bar bya'o// rab 'byor de ji snyam du sems/ byang chub sems dpa' sems dpa' chen po shes rab kyi pha rol du phyin pa dang bral bas/ bskal pa gang gA'i klung gi bye ma snyed du gnas te zang zing gi sbyin pa de dang chos kyi sbyin pa de dang / nang du yang dag par 'jog pa dang ldan pa'i yid la byed pa de dag bla na med pa yang dag par rdzogs pa'i byang chub tu yongs su bsngos na rigs kyi bu'am rigs kyi bu mo de de'i bsod nams de'i rgyus mang du 'phel lam gsol pa/ bcom ldan 'das mang ngo bde bar gshegs pa mang ngo // bcom ldan 'das kyis bka' stsal pa/ rab 'byor de bas kyang rigs kyi bu'am rigs kyi bu mo gang gis shes rab kyi pha rol tu phyin pa zab mo 'di las ji skad du bstan pa bzhin du gnas te/ nyi ma 'ga' zhig zang zing gi sbyin pa de dang / chos kyi sbyin pa de dang / nang du yang dag par 'jog pa dang ldan pa'i yid la byed pa de dag bla na med pa yang dag par rdzogs pa'i byang chub tu yongs su bsngos na/ rigs kyi bu'am rigs kyi bu mo de'i bsod nams ches mang du 'phel lo// de ci'i phyir zhe na/ 'di lta ste shes rab kyi pha rol du phyin pa'i yongs su bsngo ba 'di ni bsngo ba'i mchog go// gang shes rab kyi pha rol du phyin pa dang bral bar yongs su bsngo ba de ni yongs su bsngo ba ma yin no// rab 'byor de lta bas na byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya bar 'dod pas/ shes rab kyi pha rol du phyin pa'i yongs su bsngo ba la mkhas par bya'o// rab 'byor de ji snyam du sems/ rigs kyi bu'am rigs kyi bu mo shes rab kyi pha rol du phyin pa dang bral ba gang la las bskal pa gang gA'i klung gi bye ma snyed du gnas te/ 'das pa dang ma byon pa dang da ltar byung ba'i sangs rgyas bcom ldan 'das nyan thos kyi dge 'dun dang bcas pa rnams kyi dge ba'i rtsa ba gang ji snyed pa de thams cad la rjes su yi rang nas bla na med pa yang dag par rdzogs pa'i byang chub tu yongs su bsngos na/ rigs kyi bu'am rigs kyi bu mo de'i bsod nams de'i rgyus mang du 'phel lam/ gsol pa bcom ldan 'das mang ngo bde bar gshegs pa mang ngo // bcom ldan 'das kyis bka' stsal pa/ rab 'byor de bas kyang rigs kyi bu'am rigs kyi bu mo gang gis shes rab kyi pha rol du phyin pa zab mo ji skad du bstan pa 'di la gnas te/ nyi ma 'ga'i dge ba'i rtsa ba bla na med pa yang dag par rdzogs pa'i byang chub tu yongs su bsngos na/ rigs kyi bu 'am rigs kyi bu mo de'i bsod nams ches mang du 'phel lo// de ci'i phyir zhe na/ rab 'byor bsngo ba thams cad kyi sngon du 'gro ba ni shes rab kyi pha rol du phyin pa'o// rab 'byor de lta bas na byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya bar 'dod pas/ shes rab kyi pha rol du phyin pa'i yongs su bsngo ba la mkhas par bya'o// gsol pa/ bcom ldan 'das mngon par 'du bgyi ba ma mchis pa ni yongs su brtags pa'o zhes bcom ldan 'das kyis bka' stsal na/ de la ji ltar rigs kyi bu'am rigs kyi bu mo de'i bsod nams ches mang du 'phel bar 'gyur ba lags/ bcom ldan 'das mngon par 'du bgyi ba ma mchis pas ni yang dag par lta ba bskyed pa'am/ skyon ma mchis par yang 'jug par mi nus so// rgyun du zhugs pa'i 'bras bu 'thob pa'am lan cig phyir 'ong ba'i 'bras bu'am phyir mi 'ong ba'i 'bras bu'am dgra bcom pa nyid 'thob pa'am/ bla na med pa yang dag par rdzogs pa'i byang chub tu mngon par rdzogs par 'tshang rgya ba'i bar du yang mi nus so// bcom ldan 'das kyis bka' stsal pa/ rab 'byor de de bzhin no// de de bzhin te/ mngon par 'du bya ba med pas ni yang dag par lta ba bskyed pa 'am/ skyon med par 'jug pa'am/ rgyun du zhugs pa'i 'bras bu 'thob pa'am/ lan cig phyir 'ong ba'i 'bras bu 'am phyir mi 'ong ba'i 'bras bu 'am dgra bcom pa nyid 'thob pa 'am/ bla na med pa yang dag par rdzogs pa'i byang chub tu mngon par rdzogs par 'tshang rgya bar yang mi nus te/ rab 'byor de la byang chub sems dpa' sems dpa' chen po shes rab kyi pha rol du phyin pa la spyod pa'i sbyin pa de yang mngon par 'du bya ba med pa ste/ stong pa nyid du snang ngo gsob nyid du snang ngo gsog nyid du snang ngo // snying po med pa nyid du snang ngo // de ci'i phyir zhe na/ rab 'byor bde ltar byang chub sems dpa' sems dpa' chen po ni nang stong pa nyid la shin du bslabs pa'o// dngos po med pa'i ngo bo nyid stong pa nyid kyi bar la shin du bslabs pa'o// rab 'byor byang chub sems dpa' sems dpa' chen po de ni stong pa nyid de dag la gnas shing // ji lta ji ltar mngon par 'du bya ba med pa de dag la rab tu rtog pa/ de lta de ltar byang chub sems dpa' sems dpa' chen po shes rab kyi pha rol du phyin pa dang ma bral bar 'gyur te/ ji lta ji ltar byang chub sems dpa' sems dpa' chen po shes rab kyi pha rol du phyin pa dang ma bral ba de lta de ltar grangs med dpag tu med tshad med pa'i bsod nams 'phel bar 'gyur ro// gsol pa/ bcom ldan 'das grangs ma mchis pa dang dpag tu ma mchis pa dang / tshad ma mchis pa la bye brag ni ci mchis khyad ni ci mchis/ bcom ldan 'das kyis bka' stsal pa/ rab 'byor grangs med pa zhes bya ba ni gang 'dus byas kyi khams sam/ 'dus ma byas kyi khams su bgrang bar nye bar mi 'gro ba'o// rab 'byor dpag tu med pa zhes bya ba ni 'das pa dang ma 'ongs pa dang / da ltar byung ba'i chos rnams la tshad mi dmigs pa'o// rab 'byor tshad med pa zhes bya ba ni gang gzhal bar mi nus pa'o// gsol pa bcom ldan 'das rnam grangs gang gis gzugs kyang grangs ma mchis dpag tu ma mchis tshad ma mchis par 'gyur zhing tshor ba dang 'du shes dang 'du byed dang / rnam par shes pa yang grangs ma mchis dpag tu ma mchis tshad ma mchis par 'gyur ba'i rnam grangs de lta bu mchis sam/ bcom ldan 'das kyis bka' stsal pa/ rab 'byor rnam grangs gang gis gzugs kyang grangs med dpag tu med tshad med par 'gyur ba dang / tshor ba dang 'du shes dang 'du byed dang / rnam par shes pa yang grangs med dpag tu med tshad med par 'gyur ba'i rnam grangs de lta bu yod do// gsol pa/ bcom ldan 'das rnam grangs gang gis na gzugs kyang grangs ma mchis/ dpag tu ma mchis tshad ma mchis par 'gyur ba lags/ tshor ba dang 'du shes dang 'du byed dang / rnam par shes pa yang grangs ma mchis/ dpag tu ma mchis tshad ma mchis par 'gyur ba lags/ bcom ldan 'das kyis bka' stsal pa/ rab 'byor gzugs kyang stong pa ste/ grangs med dpag tu med tshad med pa'o// tshor ba dang 'du shes dang 'du byed dang / rnam par shes pa yang stong pa ste/ grangs med dpag tu med tshad med pa'o/ gsol pa/ bcom ldan 'das gzugs 'ba' zhig stong tshor ba dang / 'du shes dang / 'du byed dang / rnam par shes pa 'ba' shig stong du bas kyi/ chos thams cad stong pa ma lags sam/ bcom ldan 'das kyis bka' stsal pa/ rab 'byor de ji snyam du sems/ ngas chos thams cad stong pa'o zhes ma bshad dam/ gsol pa/ bcom ldan 'das de bzhin gshegs pas chos thams cad stong pa'o zhes gsungs te/ stong pa nyid gang lags pa de ni mi bas pa ste/ grangs ma mchis pa yang de lags/ dpag tu ma mchis pa yang de lags tshad ma mchis pa yang de lags te/ bcom ldan 'das stong pa nyid la ni grangs kyang mi dmigs/ dpag pa yang mi dmigs/ tshad kyang mi dmigs te/ bcom ldan 'das de bas na chos de dag la don tam yi ges tha dad du bgyi ba mi dmigs so// bcom ldan 'das kyis bka' stsal pa/ rab 'byor de de bzhin no// de de bzhin te/ chos de dag la don tam yi ges tha dad du bya ba mi dmigs so// rab 'byor mi zad pa zhes bya ba 'am tshad med pa zhes bya ba 'am stong pa zhes bya ba 'am mtshan ma med pa zhes bya ba 'am/ smon pa med pa zhes bya ba 'am/ mngon par 'du bya ba med pa zhes bya ba 'am/ skye ba med pa zhes bya ba 'am/ 'dod chags dang bral ba zhes bya ba 'am/ 'gag pa med pa zhes bya ba 'am/ mya ngan las 'das pa zhes bya ba 'di ni brjod du med pa las de bzhin gshegs pas brjod de/ mi zad pa zhes bya ba 'am/ mya ngan las 'das pa zhes bya ba'i bar de ni de bzhin gshegs pa'i bstan pa mngon par bsgrub par bshad pa'o// gsol pa/ bcom ldan 'das chos rnams kyi chos nyid/ de bzhin gshegs pas bstan la chos nyid de yang brjod du ma mchis pa ni ngo mtshar che'o// bcom ldan 'das kyis gsungs pa'i don bdag gis 'tshal ba ltar na/ bcom ldan 'das chos thams cad ni brjod du ma mchis pa'o// bcom ldan 'das kyis bka' stsal pa/ rab 'byor de de bzhin no// de de bzhin te/ rab 'byor chos thams cad ni brjod du med pa'o// rab 'byor chos thams cad kyi brjod du med pa gang yin pa de ni stong pa nyid de/ stong pa nyid la ni brjod pa gang yang med do// stong pa nyid ni brjod par mi nus so// gsol pa/ bcom ldan 'das brjod du ma mchis pa'i don la 'phel ba dang yongs su 'grib pa mchis sam/ bcom ldan 'das kyis bka' stsal pa/ rab 'byor de ni ma yin te/ rab 'byor brjod du med pa'i don la ni 'phel ba'am yongs su 'grib pa med do// gsol pa/ bcom ldan 'das gal te brjod du ma mchis pa'i don la 'phel ba dang / yongs su 'grib pa ma mchis na bcom ldan 'das des sbyin pa'i pha rol du phyin pa yang 'phel ba dang yongs su 'grib pa ma mchis par 'gyur ro// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa yang 'phel ba dang yongs su 'grib pa ma mchis par 'gyur ro// dran pa nye bar gzhag pa bzhi yang 'phel ba dang yongs su 'grib pa ma mchis par 'gyur ro// yang dag par spong ba dang / rdzu 'phrul gyi rkang pa dang / dbang po dang stobs dang byang chub kyi yan lag dang / 'phags pa'i lam yan lag brgyad pa yang 'phel ba dang yongs su 'grib pa ma mchis par 'gyur ro// 'phags pa'i bden pa dang bsam gtan dang tshad med pa dang / gzugs med pa'i snyom par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang mtshan ma med pa dang / smon pa med pa yang 'phel ba dang yongs su 'grib pa ma mchis par 'gyur ro// mngon par shes pa rnams dang / ting nge 'dzin rnams dang / gzungs kyi sgo rnams kyang 'phel ba dang yongs su 'grib pa ma mchis par 'gyur ro// de bzhin gshegs pa'i stobs bcu dang / mi 'jigs pa bzhi dang / so so yang dag par rig pa dang byams pa chen po dang snying rje chen po dang / sangs rgyas kyi chos ma 'dres pa brgyad kyang 'phel ba dang yongs su 'grib pa ma mchis par 'gyur ro// bcom ldan 'das de ltar gyur na pha rol du phyin pa drug ma mchis par 'gyur ro// sangs rgyas kyi chos ma 'dres pa brgyad kyi bar du ma mchis par 'gyur ro// chos de dag ma mchis pas na rnam pa thams cad mkhyen pa nyid kyang ma mchis par 'gyur ro// rnam pa thams cad mkhyen pa nyid ma mchis na/ su zhig bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur/ bcom ldan 'das kyis bka' stsal pa/ rab 'byor de de bzhin no/ de de bzhin te/ brjod du med pa'i don la ni 'phel ba'am yongs su 'grib pa med do// rab 'byor gal te thabs mkhas pa'i byang chub sems dpa' sems dpa' chen po shes rab kyi pha rol du phyin pa la spyod pa dang / shes rab kyi pha rol du phyin pa la sgom pa dang shes rab kyi pha rol du phyin pa la brtson par byed pa'i tshe/ 'di snyam du bdag ni shes rab kyi pha rol du phyin pas rnam par 'phel lo/ bdag ni bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pas rnam par 'phel lo// snyam du mi sems shing 'on kyang de 'di snyam du 'di lta ste/ sbyin pa'i pha rol du phyin pa 'di ni ming tsam mo// 'di lta ste tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa 'di ni ming tsam mo/ snyam zhing de sbyin pa'i pha rol du phyin pa la spyod pa'i tshe yid la byed pa de dag dang / sems bskyed pa de dag dang / dge ba'i rtsa ba de dag bla na med pa yang dag par rdzogs pa'i byang chub tu yongs su bsngo ste/ de yang bla na med pa yang dag par rdzogs pa'i byang chub ji lta ba bzhin du yongs su bsngo'o// gsol pa/ bcom ldan 'das bla na med pa yang dag par rdzogs pa'i byang chub ji lta bu lags/ bcom ldan 'das kyis bka' stsal pa/ rab 'byor chos thams cad kyi de bzhin nyid gang yin pa de bla na med pa yang dag par rdzogs pa'i byang chub bo// gsol pa/ bcom ldan 'das chos thams cad kyi de bzhin nyid bla na med pa yang dag par rdzogs pa'i byang chub lags/ bcom ldan 'das kyis bka' stsal pa/ rab 'byor gzugs kyi de bzhin nyid gang yin pa de bla na med pa yang dag par rdzogs pa'i byang chub bo// tshor ba dang 'du shes dang 'du byed dang rnam par shes pa'i de bzhin nyid gang yin pa de/ bla na med pa yang dag par rdzogs pa'i byang chub bo// skye mched dang khams dang rten cing 'brel bar 'byung ba'i de bzhin nyid gang yin pa de bla na med pa yang dag par rdzogs pa'i byang chub bo// pha rol du phyin pa thams cad dang stong pa nyid thams cad dang byang chub kyi phyogs kyi chos sum cu rtsa bdun gyi de bzhin nyid gang yin pa de/ bla na med pa yang dag par rdzogs pa'i byang chub bo// 'phags pa'i bden pa rnams dang bsam gtan rnams dang tshad med pa rnams dang / gzugs med pa'i snyoms par 'jug pa rnams dang / rnam par thar pa rnams dang mthar gyis gnas pa'i snyoms par 'jug pa rnams dang / stong pa nyid dang mtshan ma med pa dang smon pa med pa dang mngon par shes pa rnams dang ting nge 'dzin rnams dang / gzungs kyi sgo rnams kyi de bzhin nyid gang yin pa de bla na med pa yang dag par rdzogs pa'i byang chub bo// de bzhin gshegs pa'i stobs rnams dang mi 'jigs pa rnams dang so so yang dag par rig pa rnams dang / byams pa chen po dang snying rje chen po dang / sangs rgyas kyi chos ma 'dres pa rnams kyi de bzhin nyid gang yin pa de bla na med pa yang dag par rdzogs pa'i byang chub bo// rnam pa thams cad mkhyen pa nyid kyi bar gyi de bzhin nyid gang yin pa de bla na med pa yang dag par rdzogs pa'i byang chub bo// mya ngan las 'das pa'i de bzhin nyid gang yin pa de bla na med pa yang dag par rdzogs pa'i byang chub ste/ de ni 'phel ba yang med do// yongs su 'grib pa yang med do// rab 'byor de la ni byang chub sems dpa' sems dpa' chen po shes rab kyi pha rol du phyin pa dang ma bral ba rgyun mi 'chad par rtag tu rnam par spyod de/ chos gang la yang 'phel ba'am yongs su 'grib par yang dag par rjes su mi mthong ngo // rab 'byor de ltar na brjod du med pa'i don ni 'phel ba med cing yongs su 'grib pa med pa ste/ rab 'byor de ltar na sbyin pa'i pha rol du phyin pa la 'phel ba yang med yongs su 'grib pa yang med do// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la 'phel ba yang med yongs su 'grib pa yang med do// nang stong pa nyid la 'phel ba yang med yongs su 'grib pa yang med do// dngos po med pa'i ngo bo nyid stong pa nyid kyi bar la 'phel ba yang med yongs su 'grib pa yang med do// dran pa nye bar gzhag pa rnams la 'phel ba yang med yongs su 'grib pa yang med do// yang dag par spong ba rnams dang rdzu 'phrul gyi rkang pa rnams dang / dbang po rnams dang stobs rnams dang byang chub kyi yan lag rnams dang / 'phags pa'i lam yan lag brgyad pa la 'phel ba yang med yongs su 'grib pa yang med do/ 'phags pa'i bden pa dang bsam gtan dang tshad med pa dang / gzugs med pa'i snyoms par 'jug pa dang rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo la 'phel ba yang med/ yongs su 'grib pa yang med do// de bzhin gshegs pa'i stobs dang mi 'jigs pa dang so so yang dag par rig pa dang / byams pa chen po dang snying rje chen po dang / sangs rgyas kyi chos ma 'dres pa rnams la 'phel ba yang med yongs su 'grib pa yang med do// rab 'byor de ltar na byang chub sems dpa' sems dpa' chen pos 'phel ba med pa dang / yongs su 'grib pa med pa'i tshul gyis shes rab kyi pha rol du phyin pa la spyad par bya'o// gsol pa bcom ldan 'das ci lags sems dang po bskyed pas byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya'am/ 'on tam sems slad ma bskyed pas byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya/ bcom ldan 'das gal te sems dang po bskyed pas byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya na ni/ sems dang po bskyed pa yang sems slad ma bskyed pa dang mi 'grogs/ sems slad ma bskyed pa yang sems dang po bskyed pa dang mi 'grogs te/ bcom ldan 'das de ltar sems las byung ba'i chos rnams mi 'grogs na/ ji ltar dge ba'i rtsa ba rnams tshogs su 'gyur/ dge ba'i rtsa ba ma bsags par ni bla na med pa yang dag par rdzogs pa'i byang chub tu mngon par rdzogs par 'tshang rgya bar mi nus so// bcom ldan 'das kyis bka' stsal pa/ rab 'byor khyod kyis don 'di nyid shes par bya ba'i phyir dpe bstan te 'di la skyes bu mkhas pa la la bshad pa'i don dpes yongs su shes par 'gyur ro// rab 'byor de ji snyam du sems/ 'bru mar gyi mar me 'bar bas snying po tshig par 'gyur ba/ me lce dang po dang phrad pas snying po de tshig gam/ de ste me lce phyi ma dang 'phrad pas snying po de 'tshig // gsol pa/ bcom ldan 'das me lce dang po dang mjal pas kyang snying po de 'tshig pa ma lags la/ me lce dang po la ma brten par yang snying po de 'tshig pa ma lags/ bcom ldan 'das me lce slad ma dang mjal bas kyang snying po de 'tshig pa ma lags/ me lce slad ma la ma brten par yang snying po de 'tshig pa ma lags so// bcom ldan 'das kyis bka' stsal pa/ rab 'byor de ji snyam du sems 'on kyang snying po de 'tshig mod// gsol pa/ bcom ldan 'das de ni 'tshig go// bde bar gshegs pa de ni 'tshig go// bcom ldan 'das kyis bka' stsal pa/ rab 'byor de de bzhin te/ sems dang po bskyed pas kyang byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang mi rgya/ sems dang po bskyed pa la ma brten par yang byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang mi rgya/ sems phyi ma bskyed pas kyang byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang mi rgya/ sems phyi ma bskyed pa la ma brten par yang byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang mi rgya ste/ byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang mi rgya ba yang ma yin no// rab 'byor 'di la byang chub sems dpa' sems dpa' chen po shes rab kyi pha rol du phyin pa la spyod pa'i tshe/ sems dang po bskyed pa nas nye bar bzung ste/ sa bcu yongs su rdzogs par byas nas bla na med pa yang dag par rdzogs pa'i byang chub tu mngon par rdzogs par 'tshang rgya'o// gsol pa/ bcom ldan 'das sa bcu po gang dang gang yongs su rdzogs par bgyis nas/ byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya ba lags bcom ldan 'das kyis bka' stsal pa/ rab 'byor dkar po rnam par mthong ba'i sa yongs su rdzogs par byas nas/ byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya'o// rigs kyis dang / brgyad pa'i sa dang / mthong ba'i sa dang / srabs pa'i sa dang / 'dod chags dang bral ba'i sa dang / byas pa rtogs pa'i sa yongs su rdzogs par byas nas/ byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya'o// rang sangs rgyas kyis yongs su rdzogs par byas nas/ byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya'o// byang chub sems dpa'i sa yongs su rdzogs par byas nas byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya'o// sangs rgyas kyis yongs su rdzogs par byas nas byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya'o// de la byang chub sems dpa' sems dpa' chen pos bcu la slob pa ni sems dang po bskyed pas kyang bla na med pa yang dag par rdzogs pa'i byang chub tu mngon par rdzogs par 'tshang rgya ba ma yin/ sems dang po bskyed pa la ma brten par yang bla na med pa yang dag par rdzogs pa'i byang chub tu mngon par rdzogs par 'tshang rgya ba ma yin sems phyi ma bskyed pas kyang bla na med pa yang dag par rdzogs pa'i byang chub tu mngon par rdzogs par 'tshang rgya ba ma yin/ sems phyi ma bskyed pa la ma brten par yang bla na med pa yang dag par rdzogs pa'i byang chub tu mngon par rdzogs par 'tshang rgya ba ma yin mod kyi/ bla na med pa yang dag par rdzogs pa'i byang chub tu mngon par rdzogs par 'tshang yang rgya'o// gsol pa/ bcom ldan 'das de ltar sems dang po bskyed pas kyang // byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya ba ma lags la/ sems dang po bskyed pa la ma brten par yang byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya ba ma lags pa dang / sems slad ma bskyed pas kyang byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya ba ma lags la/ sems slad ma bskyed pa lam brten par yang byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya ba ma lags shing // bcom ldan 'das byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya ba de ni/ rten cing 'brel bar 'byung ba zab bo// bcom ldan 'das kyis bka' stsal pa/ rab 'byor de ji snyam du sems/ sems gang 'gags pa de phyir skye bar 'gyur ram/ gsol pa/ bcom ldan 'das de ni ma lags so// bcom ldan 'das kyis bka' stsal pa/ rab 'byor de ji snyam du sems sems skyes pa de 'gag pa'i chos can yin nam/ gsol pa/ bcom ldan 'das de ni 'gag pa'i chos can yin no// bde bar gshegs pa de ni 'gag pa'i chos can yin no// bcom ldan 'das kyis bka' stsal pa/ rab 'byor de ji snyam du sems/ gang 'gag pa'i chos can de 'gag par 'gyur ram/ gsol pa/ bcom ldan 'das de ni ma lags so// bcom ldan 'das kyis bka' stsal pa/ de bzhin nyid ji lta ba de bzhin du gnas par 'gyur ram/ gsol pa/ bcom ldan 'das de bzhin nyid ji lta ba de bzhin du gnas par 'gyur ro// bcom ldan 'das kyis bka' stsal pa/ rab 'byor gal te de bzhin nyid ji lta ba de bzhin du gnas par 'gyur na rtag par mi 'gyur ram gsol pa/ bcom ldan 'das de ni ma lags so// bcom ldan 'das kyis bka' stsal pa/ rab 'byor de ji snyam du sems// de bzhin nyid zab bam/ gsol pa/ bcom ldan 'das zab bo// bcom ldan 'das kyis bka' stsal pa/ rab 'byor de ji snyam du sems/ sems de yang de bzhin nyid dam/ gsol pa/ bcom ldan 'das de ni ma lags so// bcom ldan 'das kyis bka' stsal pa/ de bzhin nyid las sems de gud na yod dam/ gsol pa/ bcom ldan 'das de ni ma lags so// bcom ldan 'das kyis bka' stsal pa/ sems la de bzhin nyid yod dam/ gsol pa/ bcom ldan 'das de ni ma lags so// bcom ldan 'das kyis bka' stsal pa/ de bzhin nyid la sems yod dam/ gsol pa/ bcom ldan 'das de ni ma lags so// bcom ldan 'das kyis bka' stsal pa/ de bzhin nyid kyis de bzhin nyid yang dag par rjes su mthong ngam/ gsol pa/ bcom ldan 'das de ni ma lags so// bcom ldan 'das kyis bka' stsal pa/ rab 'byor de ji snyam du sems/ gang de ltar spyod pa de shes rab kyi pha rol du phyin pa la spyod pa yin na/ gsol pa/ bcom ldan 'das gang de ltar spyod pa de ni shes rab kyi pha rol du phyin pa la spyod pa'o// bcom ldan 'das kyis bka' stsal pa/ rab 'byor ji snyam du sems gang de ltar spyod pa de gang la spyod pa yin/ gsol pa/ bcom ldan 'das gang de ltar spyod pa de ni ci la yang mi spyod do// de ci'i slad du zhe na/ bcom ldan 'das de ni 'di ltar byang chub sems dpa' sems dpa' chen po shes rab kyi pha rol du phyin pa la spyod cing de bzhin nyid la gnas pa la yongs su rgyu ba de dag mi 'jug mi 'byung ngo // de ci'i slad du zhe na/ bcom ldan 'das de bzhin nyid ni gang du yang yongs su rgyu ba ma mchis te/ de nyid la'ang gang yang rgyu ba ma mchis so// bcom ldan 'das kyis bka' stsal pa/ rab 'byor byang chub sems dpa' sems dpa' chen po gang shes rab kyi pha rol du phyin pa la spyod pa de gang la spyod pa yin/ gsol pa/ de ni gang la gnyis kyi yongs su rgyu ba mchis pa'i don dam pa la spyod do// bcom ldan 'das kyis bka' stsal pa/ rab 'byor de ji snyam du sems/ gang don dam pa la spyod pa de yongs su rgyu ba la spyod pa'am/ mtshan ma la spyod pa yin nam/ gsol pa/ bcom ldan 'das de ni ma lags so// bcom ldan 'das kyis bka' stsal pa/ rab 'byor de ji snyam du sems/ des mtshan mar 'du shes pa rnam par bshig pa yin nam/ gsol pa/ bcom ldan 'das de ni ma lags so// bcom ldan 'das kyis bka' stsal pa/ de ltar na byang chub sems dpa' sems dpa' chen pos mtshan ma'i 'du shes rnam par bshig pa yin/ gsol pa/ bcom ldan 'das byang chub sems dpa' sems dpa' chen po shes rab kyi pha rol du phyin pa la spyod pa de ni/ 'di ltar mtshan ma rnam par gzhig par bya'o zhe 'am/ mtshan ma med pa rnam par gzhig par bya'o snyam du mi sbyor ro// bcom ldan 'das byang chub sems dpa' sems dpa' chen po shes rab kyi pha rol du phyin pa 'di la spyod pa ni de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad yongs su rdzogs par ma bgyis par bla na med pa yang dag par rdzogs pa'i byang chub tu mngon par rdzogs par 'tshang mi rgya ste/ bcom ldan 'das 'di ni byang chub sems dpa' sems dpa' chen po'i thabs mkhas pa ste/ thabs mkhas pa des chos gang yang dngos por yang mi bgyid dngos po ma mchis par yang mi bgyid do// de ci'i slad du zhe na/ bcom ldan 'das de ni 'di ltar byang chub sems dpa' sems dpa' chen pos chos thams cad kyi rang gi mtshan nyid stong pa nyid du rig pa'i slad du ste/ rang gi mtshan nyid stong pa nyid de la gnas nas/ sems can rnams kyi don du ting nge 'dzin gsum la snyoms par 'jug ste/ ting nge 'dzin de dag gis sems can rnams yongs su smin par bgyis na/ bcom ldan 'das ji ltar na byang chub sems dpa' sems dpa' chen po sems can rnams kyi don du ting nge 'dzin gsum la snyoms par 'jug cing // ting nge 'dzin de dag gis sems can rnams yongs su smin par bgyid pa lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po ting nge 'dzin gsum la gnas shing sems can gang rnam par rtog pa'i 'du shes la spyod pa de dag ni stong pa nyid la rab tu 'god do// sems can gang mtshan ma la spyod pa de dag ni mtshan ma med pa la rab tu 'god do// sems can gang smon pa la spyod pa de dag ni smon pa med pa la sbyor ro// rab 'byor de ltar byang chub sems dpa' chen po shes rab kyi pha rol du phyin pa la spyod cing // ting nge 'dzin gsum la gnas te/ sems can rnams yongs su smin par byed do// shes rab kyi pha rol du phyin pa stong phrag nyi shu lnga pa las/ le'u bzhi bcu gcig pa'o// // de nas yang tshe dang ldan pa sha ra dwa ti'i bus/ tshe dang ldan pa rab 'byor la 'di skad ces smras so// tshe dang ldan pa rab 'byor byang chub sems dpa' sems dpa' chen po gang la la rmi lam du stong pa nyid dang / mtshan ma med pa dang / smon pa med pa'i ting nge 'dzin gsum la snyoms par zhugs na/ shes rab kyi pha rol du phyin pas rnam par 'phel lam/ rab 'byor gyis smras pa/ tshe dang ldan pa sha ra dwa ti'i bu gal te nyin par bsgoms pas rnam par 'phel na/ rmi lam na bsgoms pas kyang rnam par 'phel lo// de ci'i phyir zhe na/ tshe dang ldan pa sha ra dwa ti'i bu rmi lam dang nyin par ni rnam par rtog pa med do/ tshe dang ldan pa sha dwa ti'i bu gal te byang chub sems dpa' sems dpa' chen po nyin par shes rab kyi pha rol du phyin pa la spyod pa de'i shes rab kyi pha rol du phyin pa bsgom pa yod na ni byang chub sems dpa' sems dpa' chen po'i rmi lam na shes rab kyi pha rol du phyin pa bsgom pa yang yod par 'gyur ro// smras pa tshe dang ldan pa rab 'byor byang chub sems dpa' sems dpa' chen pos rmi lam du las shig byas na las de la sogs pa'am/ 'bri bar 'gyur ba yod dam gal te bcom ldan 'das kyis chos thams cad rmi lam lta bur gsungs na/ de la sogs pa'am 'bri bar 'gyur ba med do// de ci'i phyir zhe na/ rmi lam gyi chos gang yang sogs pa'am/ 'bri ba mi dmigs te/ gal te sad nas rnam par rtog na ni/ de la sogs pa 'am 'bri bar yang 'gyur ro// rab 'byor gyis smras pa/ nyin par srog bcad pa dang / rmi lam na srog bcad pa de la 'di snyam du de bdag gis bsad do// de bdag gis bsad pa legs so zhes sad de rnam par rtog na/ tshe dang ldan pa sha ra dwa ti'i bu las de la khyod ci zer/ smras pa tshe dang ldan pa rab 'byor dmigs pa med par las mi skye'o// dmigs pa med par sems pa mi 'byung ngo // rab 'byor gyis smras pa/ tshe dang ldan pa sha ra dwa ti'i bu de de bzhin te/ dmigs pa med par las mi skye'o// dmigs pa med par sems pa mi 'byung ngo // dmigs pa dang bcas par las skye ste/ dmigs pa med par ma yin no// dmigs pa dang bcas par sems pa 'byung ste/ dmigs pa med par ma yin no// mthong ba dang thos pa dang / bsams pa dang / rnam par rig pa'i chos rnams la blo 'jug ste/ ma mthong ma thos ma bsams rnam par ma rig pa'i chos la ni blo mi 'jug go// de la blo la la ni kun nas nyon mongs pa yongs su 'dzin to// blo la la ni rnam par byang ba yongs su 'dzin to// de bas na tshe dang ldan pa sha ra dwa ti'i bu dmigs pa dang bcas par las skye ste/ dmigs pa med par ma yin no// dmigs pa dang bcas par sems pa 'byung ste/ dmigs pa med par ma yin no// smras pa/ tshe dang ldan pa rab 'byor las thams cad dang / sems pa thams cad dben pa'o zhes bcom ldan 'das kyis gsungs na/ de ji ltar dmigs pa dang bcas par las skye ste/ dmigs pa med par ma yin/ dmigs pa dang bcas par sems pa 'byung ste/ dmigs pa med par ma yin/ rab 'byor gyis smras pa/ tshe dang ldan pa sha ra dwa ti'i bu mtshan mar byas nas dmigs pa dang bcas par las skye ste/ dmigs pa med par ma yin no// dmigs pa dang bcas par sems pa 'byung ste/ dmigs pa med par ma yin no// smras pa tshe dang ldan pa rab 'byor gal te byang chub sems dpa' sems dpa' chen pos rmi lam du sbyin pa byin/ tshul khrims bsrungs/ bzod pa bsgrubs/ brtson 'grus brtsams/ bsam gtan la mnyam par bzhag // shes rab bsgoms te/ dge ba'i rtsa ba de yang bla na med pa yang dag par rdzogs pa'i byang chub tu yongs su bsngos na/ des bla na med pa yang dag par rdzogs pa'i byang chub tu yongs su bsngos par 'gyur ram/ rab 'byor gyis smras pa/ tshe dang ldan pa sha ra dwa ti'i bu byang chub sems dpa' sems dpa' chen po byams pa skye ba gcig gis thogs pa/ bcom ldan 'das kyis phyir mi ldog par lung bstan pa 'di mngon du gyur na/ 'di la dris shig dang 'di lan ldon par 'gyur ro// de nas tshe dang ldan pa sha ra dwa ti'i bus/ byang chub sems dpa' sems dpa' chen po byams pa la 'di skad ces smras so// rigs kyi bu gnas brtan rab 'byor 'di ni 'di skad du byang chub sems dpa' sems dpa' chen po byams pa 'di mngon du gyur pa ni skye ba gcig gis thogs pa phyir mi ldog par bcom ldan 'das kyis lung bstan pa ste/ 'di la dris shig dang 'di lan ldon par 'gyur ro zhes zer ro// de skad ces smras pa dang / byang chub sems dpa' sems dpa' chen po byams pas tshe dang ldan pa sha ra dwa ti'i bu la 'di skad ces smras so// ci byang chub sems dpa' sems dpa' chen po byams pa zhes bya ba'i ming 'di lan ldon nam/ 'on te gzugs lan glon nam/ tshor ba dang / 'du shes dang / 'du byed dang / rnam par shes pa lan glon par 'gyur/ 'on te gzugs kyi stong pa nyid gang yin pa de lan glon par 'gyur ram/ tshor ba dang / 'du shes dang / 'du byed dang / rnam par shes pa'i stong pa nyid gang yin pa de lan glon par 'gyur/ 'on te gzugs kyi de bzhin nyid gang yin pa de lan glon par 'gyur ram/ tshor ba dang 'du shes dang 'du byed dang / rnam par shes pa'i de bzhin nyid gang yin pa de lan glon par 'gyur/ gzugs kyi stong pa nyid gang yin pa de dang / tshor ba dang / 'du shes dang / 'du byed dang / rnam par shes pa'i stong pa nyid gang yin pa de la ni lan glon pa'i mthu med do// gzugs kyi de bzhin nyid gang yin pa de dang / tshor ba dang / 'du shes dang / 'du byed dang / rnam par shes pa'i de bzhin nyid gang yin pa de la ni lan glon pa'i mthu med do// bdag gis ni gang lan glon pa dang / gang gis lan glon pa dang / gang gis lan glan pa dang / gang la lan glan pa'i chos de lta bu yang dag par rjes su ma mthong ngo // gang bla na med pa yang dag par rdzogs pa'i byang chub tu lung bstan pa dang / gang gis lung bstan pa dang / gang la lung bstan pa'i chos de yang bdag gis yang dag par rjes su ma mthong pa ste/ chos de dag thams cad ni gnyis su med cing gnyis su byar med pa'o// sha ra dwa ti'i bus smras pa/ chos de dag ji skad du bshad pa de bzhin du chos de dag khyod kyis mngon du byas sam/ byams pas smras pa/ chos de dag ji skad bshad pa de ltar chos de dag bdag gis mngon du byas pa med do// de nas tshe dang ldan pa sha ra dwa ti'i bu 'di snyam du gyur te byang chub sems dpa' sems dpa' chen po byams pa 'di ni shes rab zab mo dang ldan pa ste/ 'di ltar 'di yang yun ring por sbyin pa'i pha rol du phyin pa la spyad pa dang / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la spyad pas bstan pa ste/ 'di ni mi dmigs par spyod pas bstan pa'o// de nas bcom ldan 'das kyis tshe dang ldan pa sha ra dwa ti'i bu la 'di skad ces bka' stsal to// shar dwa ti'i bu de ji snyam du sems/ chos gang gis khyod dgra bcom par brjod pa'i chos de khyod kyis yang dag par rjes su mthong ngam/ gsol pa/ bcom ldan 'das de ni ma lags so// bcom ldan 'das kyis bka' stsal pa/ sha ra dwa ti'i bu de de bzhin te/ byang chub sems dpa' sems dpa' chen po shes rab kyi pha rol du phyin pa la spyod pa ni 'di snyam du lung bstan pa'i chos de ni 'di'o// lung bstan par 'gyur ba'i chos de ni 'di'o// lung bstan par gyur pa'i chos de ni 'di'o// bla na med pa yang dag par rdzogs pa'i byang chub tu mngon par rdzogs par 'tshang rgya ba'i chos de ni 'di'o zhes bya bar mi sems te/ de ltar spyod pa'i byang chub sems dpa' sems dpa' chen po ni shes rab kyi pha rol du phyin pa la spyod pa ste/ de la the tsom skye ba med cing bdag ni bla na med pa yang dag par rdzogs pa'i byang chub tu mngon par rdzogs par 'tshang mi rgya ba ma yin gyi/ bdag ni gdon mi za bar bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ro snyam ste/ sha ra dwa ti'i bu gang de ltar spyod pa de ni shes rab kyi pha rol du phyin pa la spyod pa'o// sha ra dwa ti'i bu de ltar spyod pa'i byang chub sems dpa' sems dpa' chen po ni mi 'jigs mi dngang skrag par mi 'gyur zhing bdag ni bla na med pa yang dag par rdzogs pa'i byang chub tu mngon par rdzogs par 'tshang mi rgya ba ma yin gyi/ bdag ni gdon mi za bar bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ro snyam mo// de nas tshe dang ldan pa rab 'byor gyis bcom ldan 'das la 'di skad ces gsol to// bcom ldan 'das ji ltar na byang chub sems dpa' sems dpa' chen po pha rol du phyin pa drug yongs su rdzogs par bgyid cing rnam pa thams cad mkhyen pa nyid dang yang nye bar gyur pa lags/ de skad ces gsol pa dang / bcom ldan 'das kyis tshe dang ldan pa rab 'byor la 'di skad ces bka' stsal to// rab 'byor 'di la byang chub sems dpa' sems dpa' chen po sbyin pa'i pha rol du phyin pa la spyod pa'i tshe/ sems can bkres pa rnams mthong zhing // sems can skom pa dang / gos ngan pa dang / zas dang / gos dang / mal chas phongs pa dag mthong na/ 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing de na sems can rnams kyi nyes pa 'di dag thams cad du thams cad mi 'byung zhing mi srid pa dang / rgyal chen bzhi'i ris kyi lha rnams dang / sum cu rtsa gsum dang mtshe ma dang dga' ldan dang 'phrul dga' dang gzhan 'phrul dbang byed kyi lha rnams kyi longs spyod dang skyid pa ji lta ba de bzhin du sangs rgyas kyi zhing de'i longs spyod dang / skyid par 'gyur ba de lta de ltar sbyin pa'i pha rol du phyin pa la spyad par bya'o zhes yongs su brtag par bya ste/ rab 'byor de ltar spyod pa'i byang chub sems dpa' sems dpa' chen po ni sbyin pa'i pha rol du phyin pa yang yongs su rdzogs par byed/ bla na med pa yang dag par rdzogs pa'i byang chub dang yang nye bar gyur pa yin no// rab 'byor gzhan yang byang chub sems dpa' sems dpa' chen po tshul khrims kyi pha rol du phyin pa la spyod pa'i tshe/ sems can srog gcod pa dag mthong ngam/ sems can ma byin par len pa dang / 'dod pas log par g.yem pa dang / rdzun du smra ba dang / phra ma zer ba dang / zhe gcod pa'i tshig can dang tshig kyal pa smra ba dang / chags sems can dang / gnod sems can dang / log par lta ba can dag mthong ngam/ sems can tshe thung ngu dang / nad mang ba dang / mdog ngan pa dang / mthu chung ngu dang / longs spyod chung ngu dang / rigs dma' ba dang / sems can yan lag dang nying lag ma tshang ba dag mthong na/ 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing de na/ sems can rnams kyi nyes pa 'di dag thams cad du thams cad mi 'byung zhing mi srid pa dang sems can thams cad dge ba bcu'i las kyi lam la rab tu gnas par 'gyur ba/ de lta de ltar tshul khrims kyi pha rol tu phyin pa la spyad par bya'o zhes yongs su brtag par bya ste/ rab 'byor de ltar spyod pa'i byang chub sems dpa' sems dpa' chen po ni tshul khrims kyi pha rol du phyin pa yang yongs su rdzogs par byed/ bla na med pa yang dag par rdzogs pa'i byang chub dang yang nye bar gyur pa yin no// rab 'byor gzhan yang byang chub sems dpa' sems dpa' chen po bzod pa'i pha rol du phyin pa la spyod pa'i tshe/ sems can phan tshun du gnod par sems pa rdo dang dbyig pa dang mtshon gyis 'debs shing rdeg pa dang / gsod pa dag mthong na 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing de na/ sems can rnams kyi nyes pa 'di dag thams cad du thams cad mi 'byung zhing // mi srid pa dang / sems can thams cad kyang sems can thams cad lam lta bu'i sems su 'gyur ba dang / pha lta bu'i sems su 'gyur ba dang / phu nu lta bu'i sems su 'gyur ba dang / sring mo lta bu'i sems su 'gyur ba dang / byams pa'i sems su 'gyur ba dang / phan pa'i sems su 'gyur ba de lta de ltar bzod pa'i pha rol du phyin pa la spyad par bya'o// zhes yongs su brtag par bya ste/ rab 'byor de ltar spyod pa'i byang chub sems dpa' sems dpa' chen po ni bzod pa'i pha rol du phyin pa yang yongs su rdzogs par byed/ bla na med pa yang dag par rdzogs pa'i byang chub dang yang nye bar gyur pa yin no// rab 'byor gzhan yang byang chub sems dpa' sems dpa' chen po brtson 'grus kyi pha rol du phyin pa la spyod pa'i tshe/ sems can brtson 'grus zhan pa dang / le lo'i sems dang ldan pa dang / theg pa gsum po 'di lta ste/ nyan thos kyi theg pa dang / sangs rgyas kyi theg pa la rgyab kyis phyogs pa dag mthong na/ 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing de na/ sems can rnams kyi nyes pa 'di dag thams cad du thams cad mi 'byung zhing mi srid pa dang / sems can thams cad kyang brtson 'grus brtan pa brtsams shing theg pa gsum gyis yongs su mya ngan las 'da' bar 'gyur bar bya'o// zhes yongs su brtag par bya ste/ rab 'byor de ltar spyod pa'i byang chub sems dpa' sems dpa' chen po ni brtson 'grus kyi pha rol du phyin pa yang yongs su rdzogs par byed/ bla na med pa yang dag par rdzogs pa'i byang chub dang yang nye bar gyur pa yin no// rab 'byor gzhan yang byang chub sems dpa' sems dpa' chen po bsam gtan gyi pha rol du phyin pa la spyod pa'i tshe/ sems can 'dod pa'i sred pa dang / gnod sems dang / rmugs pa dang / gnyid dang / rgod pa dang 'gyod pa dang / the tshom dang sgribs pa lngas bsgribs pa mthong ngam/ bsam gtan dang po dang mi ldan pa mthong ngam/ bsam gtan gnyis pa dang bsam gtan gsum pa dang / bsam gtan bzhi pa dang mi ldan pa mthong ngam/ byams pa dang mi ldan pa mthong ngam/ snying rje dang dga' ba dang btang snyoms dang mi ldan pa mthong ngam/ nam mkha' mtha' yas skye mched kyi snyoms par 'jug pa dang mi ldan pa mthong ngam/ rnam shes mtha' yas skye mched kyi snyoms par 'jug pa dang / cung zad med pa'i skye mched kyi snyoms par 'jug pa dang / 'du shes med 'du shes med min skye mched kyi snyoms par 'jug pa dang mi ldan pa dag mthong na/ 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing de na sems can rnams kyi nyes pa 'di dag thams cad du thams cad mi 'byung zhing mi srid pa dang sems can thams cad bsam gtan dang / tshad med pa dang gzugs med pa'i snyoms par 'jug pa thob par 'gyur ba de lta de ltar bsam gtan gyi pha rol du phyin pa la spyad par bya'o// sangs rgyas kyi zhing yongs su dag par bya'o// sems can yongs su smin par bya'o zhes de ltar yongs su brtag par bya ste/ rab 'byor de ltar spyod pa'i byang chub sems dpa' sems dpa' chen po ni bsam gtan gyi pha rol du phyin pa yang yongs su rdzogs par byed/ bla na med pa yang dag par rdzogs pa'i byang chub dang yang nye bar gyur pa yin no// rab 'byor gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ shes rab 'chal pa can gyi sems can/ 'jig rten pa dang / 'jig rten las 'das pa'i yang dag par lta ba dang bral ba/ bya ba ma yin par smra ba/ med par smra ba/ chad par smra ba/ rtag par lta ba/ sems can du smra ba dag mthong na/ 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i/ sangs rgyas kyi zhing de na/ sems can rnams kyi nyes pa 'di dag thams cad du/ thams cad mi 'byung zhing // mi srid pa dang / sems can thams cad lta ba'i rnam pa thams cad spangs shing // shes rab kyi pha rol du phyin pa la gnas par 'gyur ba/ de lta de ltar shes rab kyi pha rol du phyin pa la spyad par bya'o// sangs rgyas kyi zhing yongs su dag par bya'o// sems can yongs su smin par bya'o// zhes de ltar yongs su brtag par bya ste/ rab 'byor de ltar spyod pa'i byang chub sems dpa' sems dpa' chen po ni/ shes rab kyi pha rol du phyin pa yang yongs su rdzogs par byed/ bla na med pa yang dag par rdzogs pa'i byang chub dang / yang nye bar gyur pa yin no// rab 'byor gzhan yang byang chub sems dpa' sems dpa' chen po/ pha rol du phyin pa drug la spyod pa'i tshe/ sems can phung po gsum la gnas pa/ nges pa dang / ma nges pa dang / log par nges pa dag mthong na/ 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i/ sangs rgyas kyi zhing de na chung ngu na/ sems can log par nges pa'i sgra yang mi grag cing // mi srid pa de lta de ltar/ pha rol du phyin pa drug la spyad par bya'o// sangs rgyas kyi zhing yongs su dag par bya'o// sems can yongs su smin par bya'o// zhes de ltar yongs su brtag par bya ste/ rab 'byor de ltar spyod pa'i byang chub sems dpa' sems dpa' chen po ni/ pha rol du phyin pa drug kyang yongs su rdzogs par byed/ rnam pa thams mkhyen pa nyid dang yang nye bar gyur pa yin no// rab 'byor gzhan yang byang chub sems dpa' sems dpa' chen po pha rol du phyin pa drug la spyod pa'i tshe/ sems can dmyal ba'i sems can dag mthong ngam/ byol song gi skye gnas pa dang / gshin rje'i 'jig rten pa'i sems can dag mthong na/ 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i/ sangs rgyas kyi zhing de na/ chung ngu na ngan song gsum gyi sgra yang mi grag cing mi srid pa/ de lta de ltar pha rol du phyin pa drug la spyad par bya'o// sangs rgyas kyi zhing yongs su dag par bya'o// sems can yongs su smin par bya'o// zhes de ltar yongs su brtag par bya ste/ rab 'byor de ltar spyod pa'i byang chub sems dpa' sems dpa' chen po ni/ pha rol du phyin pa drug kyang yongs su rdzogs par byed/ rnam pa thams cad mkhyen pa nyid dang yang nye bar gyur pa yin no// rab 'byor gzhan yang byang chub sems dpa' sems dpa' chen po/ pha rol du phyin pa drug la spyod pa'i tshe/ sa chen po 'di la sdong du ma dang / tsher ma dang / sab sub dang / gcong rong dang / g.yang sa dang / ljan ljin dang / lung khung dag mthong na/ 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i/ sangs rgyas kyi zhing de na sems can gyi nyes pa de dag thams cad du thams cad mi 'byung zhing mi srid pa dang / bdag gis sangs rgyas kyi zhing de lag mthil ltar mnyam par 'gyur ba/ de lta de ltar pha rol du phyin pa drug la spyad par bya'o// sangs rgyas kyi zhing yongs su dag par bya'o// sems can yongs su smin par bya'o zhes de ltar yongs su brtag par bya ste/ rab 'byor de ltar spyod pa'i byang chub sems dpa' sems dpa' chen po ni/ pha rol du phyin pa drug kyang yongs su rdzogs par byed/ rnam pa thams cad mkhyen pa nyid dang yang nye bar gyur pa yin no// rab 'byor gzhan yang byang chub sems dpa' sems dpa' chen po pha rol du phyin pa drug la spyod pa'i tshe/ sa chen po 'di sa'i rgyu las grub pa dang / gser dngul dang mi ldan par mthong na/ 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing de na/ sa chen po 'di gzhi baiDUr+ya sngon po'i rgyu las grub pa/ gser gyi bye ma bdal bar 'gyur ba/ de lta de ltar pha rol du phyin pa drug la spyad par bya'o// sangs rgyas kyi zhing yongs su dag par bya'o// sems can yongs su smin par bya'o zhes de ltar yongs su brtag par bya ste/ rab 'byor de ltar spyod pa'i byang chub sems dpa' sems dpa' chen po ni/ pha rol du phyin pa drug kyang yongs su rdzogs par byed/ rnam pa thams cad mkhyen pa nyid dang yang nye bar gyur pa yin no// rab 'byor gzhan yang byang chub sems dpa' sems dpa' chen po pha rol du phyin pa drug la spyod pa'i tshe/ sems can bdag tu bya ba'i yongs su 'dzin pa la gnas pa dag mthong na/ 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing de na/ sems can rnams bdag gir bya ba la yongs su 'dzin pa mi 'byung zhing mi srid pa dang / sems can thams cad bdag gi med pa dang / yongs su 'dzin par mi 'gyur ba de lta de ltar pha rol du phyin pa drug la spyad par bya'o// sangs rgyas kyi zhing yongs su dag par bya'o// sems can rnams yongs su smin par bya'o zhes de ltar yongs su brtag par bya ste/ rab 'byor de ltar spyod pa'i byang chub sems dpa' sems dpa' chen po ni pha rol du phyin pa drug kyang yongs su rdzogs par byed/ rnam pa thams cad mkhyen pa nyid dang yang nye bar gyur pa yin no// rab 'byor gzhan yang byang chub sems dpa' sems dpa' chen po/ pha rol du phyin pa drug la spyod pa'i tshe/ rgyal rigs dang / bram ze'i rigs dang / rje'u rigs dang / dmangs rigs dang / rigs bzhi po mthong na/ 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing de na/ chung ngu na rigs bzhi'i sgra yang mi grag cing mi srid pa/ de lta de ltar pha rol du phyin pa drug la spyad par bya'o// sangs rgyas kyi zhing yongs su dag par bya'o// sems can yongs su smin par bya'o zhes de ltar yongs su brtag par bya ste/ rab 'byor de ltar spyod pa'i byang chub sems dpa' sems dpa' chen po ni/ pha rol du phyin pa drug kyang yongs su rdzogs par byed/ rnam pa thams cad mkhyen pa nyid dang yang nye bar gyur pa yin no// rab 'byor gzhan yang byang chub sems dpa' sems dpa' chen po pha rol du phyin pa drug la spyod pa'i tshe/ sems can rab dang / 'bring dang / tha ma mthong ba dang / sems can rigs mtho ba dang / rigs dma' ba mthong na 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing de na/ sems can rnams kyi nyes pa 'di dag mi 'byung zhing mi srid pa de lta de ltar pha rol du phyin pa drug la spyad par bya'o// sangs rgyas kyi zhing yongs su dag par bya'o// sems can yongs su smin par bya'o zhes de ltar yongs su brtag par bya ste/ rab 'byor de ltar spyod pa'i byang chub sems dpa' sems dpa' chen po ni pha rol du phyin pa drug kyang yongs su rdzogs par byed/ rnam pa thams cad mkhyen pa nyid dang yang nye bar gyur pa yin no// rab 'byor gzhan yang byang chub sems dpa' sems dpa' chen po pha rol du phyin pa drug la spyod pa'i tshe/ sems can kha dog tha dad pa dag mthong na/ 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing de na/ sems can rnams kha dog tha dad pa mi 'byung zhing mi srid pa dang gzhan du na sems can thams cad gzugs bzang zhing mdzes la/ blta na sdug pa dang / kha dog bzang ba'i mchog rgyas pa dang ldan par 'gyur ba de lta de ltar pha rol du phyin pa drug la spyad par bya'o// sangs rgyas kyi zhing yongs su dag par bya'o// sems can yongs su smin par bya'o zhes de ltar yongs su brtag par bya ste/ rab 'byor de ltar spyod pa'i byang chub sems dpa' sems dpa' chen po ni pha rol du phyin pa drug kyang yongs su rdzogs par byed/ rnam pa thams cad mkhyen pa nyid dang yang nye bar gyur pa yin no// rab 'byor gzhan yang byang chub sems dpa' sems dpa' chen po pha rol du phyin pa drug la spyod pa'i tshe/ sems can dag la bdag po yod par mthong na/ 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i/ sangs rgyas kyi zhing de na/ bdag por gdags pa mi 'byung zhing mi srid pa dang / gzhan du na chos kyi rgyal po de bzhin gshegs pa dgra bcom pa yang dag par rdzogs pa'i sangs rgyas rnams bzhugs par 'gyur ba de lta de ltar pha rol du phyin pa drug la spyad par bya'o// sangs rgyas kyi zhing yongs su dag par bya'o// sems can yongs su smin par bya'o zhes de ltar yongs su brtag par bya ste/ rab 'byor de ltar spyod pa'i byang chub sems dpa' sems dpa' chen po ni pha rol du phyin pa drug kyang yongs su rdzogs par byed/ rnam pa thams cad mkhyen pa nyid dang yang nye bar gyur pa yin no// rab 'byor gzhan yang byang chub sems dpa' sems dpa' chen po pha rol du phyin pa drug la spyod pa'i tshe/ sems can rnams kyi lam tha dad pa mthong na/ 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing de na sems can lha dang mi dang sems can dmyal ba dang / byol song gi skye gnas dang / gshin rje'i 'jig rten pa'i lam tha dad pa med cing mi srid pa dang / gzhan du na sems can thams cad lam gcig tu 'gyur zhing // dran pa nye bar gzhag pa bzhi dang ma bral ba dang / yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs bcu dang / mi 'jigs pa dang / so so yang dag par rig pa dang / byams pa chen po dang / snying rje chen po dang / sangs rgyas kyi chos ma 'dres pa brgyad dang ma bral ba de lta de ltar pha rol du phyin pa drug la spyad par bya'o// sangs rgyas kyi zhing yongs su dag par bya'o// sems can yongs su smin par bya'o zhes de ltar yongs su brtag par bya ste/ rab 'byor de ltar spyod pa'i byang chub sems dpa' sems dpa' chen po ni pha rol du phyin pa drug kyang yongs su rdzogs par byed/ rnam pa thams cad mkhyen pa nyid dang yang nye bar gyur pa yin no// rab 'byor gzhan yang byang chub sems dpa' sems dpa' chen po pha rol du phyin pa drug la spyod pa'i tshe/ sems can gnas bzhir skyes pa sgo nga las skyes pa dang / mngal nas skyes pa dang / drod gsher las skyes pa dang / rdzus te skyes pa rnams mthong na 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing de na/ sgo nga las skyes pa dang / mngal nas skyes pa dang / drod gsher las skyes pa'i gnas gsum po rnams mi 'byung zhing mi srid pa dang / gzhan du na sems can thams cad rdzu ba par 'gyur ba de lta de ltar pha rol du phyin pa drug la spyad par bya'o// sangs rgyas kyi zhing yongs su dag par bya'o// sems can yongs su smin par bya'o zhes de ltar yongs su brtag par bya ste/ rab 'byor de ltar spyod pa'i byang chub sems dpa' sems dpa' chen po ni pha rol du phyin pa drug kyang yongs su rdzogs par byed/ rnam pa thams cad mkhyen pa nyid dang yang nye bar gyur pa yin no// rab 'byor gzhan yang byang chub sems dpa' sems dpa' chen po pha rol du phyin pa drug la spyod pa'i tshe/ sems can mngon par shes pa lnga dang mi ldan pa dag mthong na/ 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing de na/ sems can thams cad mngon par shes pa lnga dang ldan par 'gyur ba de lta de ltar pha rol du phyin pa drug la spyad par bya'o// sangs rgyas kyi zhing yongs su dag par bya'o// sems can yongs su smin par bya'o// zhes de ltar yongs su brtag par bya ste/ rab 'byor de ltar spyod pa'i byang chub sems dpa' sems dpa' chen po ni pha rol du phyin pa drug kyang yongs su rdzogs par byed/ rnam pa thams cad mkhyen pa nyid dang yang nye bar gyur pa yin no// rab 'byor gzhan yang byang chub sems dpa' sems dpa' chen po pha rol du phyin pa drug la spyod pa'i tshe/ sems can rnams kyi gshang gci mthong na/ 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing de na/ sems can thams cad chos dang dga' ba dang bsam gtan gyi zas za bar 'gyur ba de lta de ltar pha rol du phyin pa drug la spyad par bya'o// sangs rgyas kyi zhing yongs su dag par bya'o// sems can yongs su smin par bya'o zhes de ltar yongs su brtag par bya ste/ rab 'byor de ltar spyod pa'i byang chub sems dpa' sems dpa' chen po ni pha rol du phyin pa drug kyang // yongs su rdzogs par byed/ rnam pa thams cad mkhyen pa nyid dang yang nye bar gyur pa yin no// shes rab kyi pha rol tu phyin pa stong phrag nyi shu lnga pa/ dum bu gsum pa ste tha ma'o// bam po lnga bcu gsum pa/ rab 'byor gzhan yang byang chub sems dpa' sems dpa' chen po pha rol du phyin pa drug la spyod pa'i tshe/ 'od dang mi ldan pa'i sems can dag mthong na 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing de na/ sems can thams cad rang las 'od 'byung ba sha stag yod pa de lta de ltar pha rol du phyin pa drug la spyad par bya'o// sangs rgyas kyi zhing yongs su dag par bya'o// sems can yongs su smin par bya'o zhes de ltar yongs su brtag par bya ste/ rab 'byor de ltar spyod pa'i byang chub sems dpa' sems dpa' chen po ni pha rol tu phyin pa drug kyang yongs su rdzogs par byed/ rnam pa thams cad mkhyen pa nyid dang yang nye bar gyur pa yin no// rab 'byor gzhan yang byang chub sems dpa' sems dpa' chen po pha rol tu phyin pa drug la spyod pa'i tshe/ sems can rnams kyi nyin mtshan dang / zla ba dang yud du yan man dang / dus mtshams dang lo dag mthong na de 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing de na/ sems can rnams kyi nyin mtshan dang zla ba dang yud du yan man dang / dus mtshams dang lo'i sgra yang mi grag cing mi srid pa de lta de ltar pha rol tu phyin pa drug la spyad par bya'o// sangs rgyas kyi zhing yongs su dag par bya'o// sems can yongs su smin par bya'o zhes de ltar yongs su brtag par bya ste/ rab 'byor de ltar spyod pa'i byang chub sems dpa' sems dpa' chen po ni pha rol tu phyin pa drug kyang yongs su rdzogs par byed/ rnam pa thams cad mkhyen pa nyid dang yang nye bar gyur pa yin no// rab 'byor gzhan yang byang chub sems dpa' sems dpa' chen po pha rol tu phyin pa drug la spyod pa'i tshe/ sems can tshe dang mi ldan pa dag mthong na/ 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing de na/ sems can thams cad tshe dpag tu med par 'gyur ba de lta de ltar pha rol tu phyin pa drug la spyad par bya'o// sangs rgyas kyi zhing yongs su dag par bya'o// sems can yongs su smin par bya'o// zhes de ltar yongs su brtag par bya ste/ rab 'byor de ltar spyod pa'i byang chub sems dpa' sems dpa' chen po ni pha rol tu phyin pa drug kyang yongs su rdzogs par byed/ rnam pa thams cad mkhyen pa nyid dang yang nye bar gyur pa yin no// rab 'byor gzhan yang byang chub sems dpa' sems dpa' chen po pha rol tu phyin pa drug la spyod pa'i tshe/ sems can mtshan dang mi ldan pa dag mthong na 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing de na/ sems can thams cad mi chen po'i mtshan sum cu rtsa gnyis dang ldan par 'gyur ba de lta de ltar pha rol tu phyin pa drug la spyad par bya'o// sangs rgyas kyi zhing yongs su dag par bya'o// sems can yongs su smin par bya'o// zhes de ltar yongs su brtag par bya ste/ rab 'byor de ltar spyod pa'i byang chub sems dpa' sems dpa' chen po ni pha rol tu phyin pa drug kyang yongs su rdzogs par byed/ rnam pa thams cad mkhyen pa nyid dang yang nye bar gyur pa yin no// rab 'byor gzhan yang byang chub sems dpa' sems dpa' chen po pha rol tu phyin pa drug la spyod pa'i tshe/ sems can dge ba'i rtsa ba dag dang mi ldan pa mthong na 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing de na/ sems can thams cad dge ba'i rtsa ba dang ldan par 'gyur ba dang / dge ba'i rtsa ba gang dang ldan pas sangs rgyas bcom ldan 'das rnams la bsnyen bkur byed par 'gyur ba de lta de ltar pha rol du phyin pa drug la spyad par bya'o// sangs rgyas kyi zhing yongs su dag par bya'o// sems can yongs su smin par bya'o// zhes de ltar yongs su brtag par bya ste rab 'byor de ltar spyod pa'i byang chub sems dpa' sems dpa' chen po ni pha rol tu phyin pa drug kyang yongs su rdzogs par byed/ rnam pa thams cad mkhyen pa nyid dang yang nye bar gyur pa yin no// rab 'byor gzhan yang byang chub sems dpa' sems dpa' chen po pha rol tu phyin pa drug la spyod pa'i tshe/ sems can nad kyis btab pa dag mthong na/ 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing de na/ sems can rnams la rlung dang / mkhris pa dang / bad kan dang / 'dus pa'i nad bzhi med par 'gyur ba de lta de ltar pha rol du phyin pa drug la spyad par bya'o// sangs rgyas kyi zhing yongs su dag par bya'o// sems can yongs su smin par bya'o zhes de ltar yongs su brtag par bya ste/ rab 'byor de ltar spyod pa'i byang chub sems dpa' sems dpa' chen po ni pha rol du phyin pa drug kyang yongs su rdzogs par byed/ rnam pa thams cad mkhyen pa nyid dang yang nye bar gyur pa yin no// rab 'byor gzhan yang byang chub sems dpa' sems dpa' chen po pha rol du phyin pa drug la spyod pa'i tshe/ nyon mongs pa gsum gyis nyon mongs par gyur pa'i sems can dag mthong na/ 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing de na/ 'di lta ste sems can rnams la 'dod chags dang zhe sdang dang gti mug gi nyon mongs pa gsum mi 'byung zhing sems can thams cad kyang 'dod chags dang bral ba zhe sdang dang bral ba gti mug dang bral bar gyur pa de lta de ltar pha rol tu phyin pa drug la spyad par bya'o// sangs rgyas kyi zhing yongs su dag par bya'o// sems can yongs su smin par bya'o zhes de ltar yongs su brtag par bya ste/ rab 'byor de ltar spyod pa'i byang chub sems dpa' sems dpa' chen po ni pha rol tu phyin pa drug kyang yongs su rdzogs par byed/ rnam pa thams cad mkhyen pa nyid dang yang nye bar gyur pa yin no// rab 'byor gzhan yang byang chub sems dpa' sems dpa' chen po pha rol du phyin pa drug la spyod pa'i tshe/ sems can mos pa chung ngu dag mthong na/ 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing de na/ nyan thos kyi theg pa dang rang sangs rgyas kyi theg pa dang theg pa gnyis kyi sgra yang mi grag cing // sems can thams cad kyang rnam pa thams cad mkhyen pa nyid du yang dag par zhugs par gyur pa de lta de ltar pha rol du phyin pa drug la spyad par bya'o// sangs rgyas kyi zhing yongs su dag par bya'o// sems can yongs su smin par bya'o// zhes de ltar yongs su brtag par bya ste/ rab 'byor de ltar spyod pa'i byang chub sems dpa' sems dpa' chen po ni pha rol du phyin pa drug kyang yongs su rdzogs par byed/ rnam pa thams cad mkhyen pa nyid dang yang nye bar gyur pa yin no// rab 'byor gzhan yang byang chub sems dpa' sems dpa' chen po pha rol tu phyin pa drug la spyod pa'i tshe/ sems can nga rgyal can dag mthong na/ 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing de na nga rgyal can gyi sgra yang mi grag cing // gzhan du na sems can thams cad yang dag pa'i don shes shing // nga rgyal med par 'gyur ba de lta de ltar pha rol tu phyin pa drug la spyad par bya'o// sangs rgyas kyi zhing yongs su dag par bya'o// sems can yongs su smin par bya'o// zhes de ltar yongs su brtag par bya ste rab 'byor de ltar spyod pa'i byang chub sems dpa' sems dpa' chen po ni pha rol du phyin pa drug kyang yongs su rdzogs par byed/ rnam pa thams cad mkhyen pa nyid dang yang nye bar gyur pa yin no// rab 'byor gzhan yang byang chub sems dpa' sems dpa' chen po pha rol tu phyin pa drug la spyod pa'i tshe/ 'di ltar yongs su brtag par bya ste/ bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing de na tshe la tshad du 'gyur ba dang / 'od la tshad du 'gyur ba dang / dge slong gi dge 'dun la tshad du 'gyur ba de tsam gyis bdag bla na med pa yang dag par rdzogs pa'i byang chub tu mngon par rdzogs par 'tshang rgya bar mi bya'i/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing de na tshe tshad med par 'gyur ba dang / 'od tshad med par 'gyur ba dang / dge slong gi dge 'dun tshad med par 'gyur ba de lta de ltar pha rol tu phyin pa drug la spyad par bya'o// sangs rgyas kyi zhing yongs su dag par bya'o// sems can yongs su smin par bya'o zhes de ltar yongs su brtag par bya ste/ rab 'byor de ltar spyod pa'i byang chub sems dpa' sems dpa' chen po ni pha rol tu phyin pa drug kyang yongs su rdzogs par byed/ rnam pa thams cad mkhyen pa nyid dang yang nye bar gyur pa yin no// rab 'byor gzhan yang byang chub sems dpa' sems dpa' chen po pha rol tu phyin pa drug la spyod pa'i tshe/ 'di ltar yongs su brtag par bya ste/ 'jig rten gyi khams 'ga' zhig bdag gi sangs rgyas kyi zhing du 'gyur ba de tsam gyis/ bdag bla na med pa yang dag par rdzogs pa'i byang chub tu mngon par rdzogs par 'tshang rgya bar mi bya'i/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i tshe/ gang gA'i klung la bye ma ji snyed cig yod pa de snyed kyi 'jig rten gyi khams bdag gis sangs rgyas kyi zhing gcig tu 'gyur ba de lta de ltar pha rol tu phyin pa drug la spyad par bya'o// sangs rgyas kyi zhing yongs su dag par bya'o// sems can yongs su smin par bya'o zhes de ltar yongs su brtag par bya ste/ rab 'byor de ltar spyod pa'i byang chub sems dpa' sems dpa' chen po ni pha rol tu phyin pa drug kyang yongs su rdzogs par byed/ rnam pa thams cad mkhyen pa nyid dang yang nye bar gyur pa yin no// rab 'byor gzhan yang byang chub sems dpa' sems dpa' chen po pha rol du phyin pa drug la spyod pa'i tshe/ 'di ltar yongs su brtag par bya ste/ kye ma 'khor ba 'di ni ring ngo // kye ma sems can gyi khams 'di ni mtha' yas so// des 'di ltar tshul bzhin du yid la bya ste/ kye ma 'khor ba 'di ni nam mkha' ltar mu med pa'o// kye ma sems can gyi khams 'di ni nam mkha' ltar mu med pa ste/ 'di la gang yang 'khor ba yang med/ mya ngan las 'das pa yang med de/ gzhan du na chos kyi brdar sems can nam/ 'khor ba 'am/ mya ngan las 'das pa zhes tha snyad du btags par zad do zhes de ltar yongs su brtag par bya ste/ rab 'byor de ltar spyod pa'i byang chub sems dpa' sems dpa' chen po ni pha rol du phyin pa drug kyang yongs su rdzogs par byed/ rnam pa thams cad mkhyen pa nyid dang yang nye bar gyur pa yin no// shes rab kyi pha rol tu phyin pa stong phrag nyi shu lnga pa las/ le'u bzhi bcu gnyis pa'o// // de nas 'khor der gang gA'i lha mo zhes bya ba'i bud med gcig 'dus te/ 'dug par gyur pa de stan las langs te bla gos phrag pa gcig tu gzar nas pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar bas btud nas/ bcom ldan 'das la 'di skad ces gsol to// bcom ldan 'das bdag gis kyang pha rol du phyin pa drug yongs su rdzogs par bgyi ste/ de bzhin gshegs pa dgra bcom pa yang dag par rdzogs pa'i sangs rgyas kyis shes rab kyi pha rol du phyin pa 'di las ji skad du bstan pa'i sangs rgyas kyi zhing de lta bu yongs su gzung bar bgyi'o zhes nas/ bud med des gser gyi me tog dang dngul gyi me tog dang / chu las skyes pa'i me tog dang / thang las skyes pa'i me tog dang / rgyan thams cad dang gser gyi kha dog gi na bza' phrugs su sbyar te/ bcom ldan 'das gang na ba de logs su gtor to// me tog dang rgyan dang na bza' phrugs su sbyar ba de dag gtor ma thag tu de nas sangs rgyas kyi mthus/ bcom ldan 'das kyi dbu'i drang thad steng gi nam mkha' la khang pa brtsegs pa grwa bzhi dang ldan pa/ ka ba bzhi zug pa/ cha mnyam pa shin du spro ba mdangs dga' ba yid du 'ong bar gnas par gyur to// de nas bud med des khang pa brtsegs pa de yang sems can thams cad dang thun mong du byas te/ bla na med pa yang dag par rdzogs pa'i byang chub tu yongs su bsngos so// de nas bcom ldan 'das kyis bud med de'i bsam pa thugs su chud nas/ de'i tshe 'dzum pa mdzad do// 'di ni sangs rgyas bcom ldan 'das rnams kyi chos nyid de gang gi tshe 'dzum pa mdzad pa de'i tshe/ bcom ldan 'das kyi zhal gyi sgo nas 'od gzer kha dog sna tshogs rnam pa du ma 'di lta ste/ sngon po dang ser po dang dmar po dang dkar po dang / leb rgan dang shel dang dngul gyi kha dog lta bu 'thon par gyur nas/ de dag mtha' yas mu med pa'i 'jig rten gyi khams su dong ste phyir 'ongs nas/ bcom ldan 'das la g.yas phyogs nas lan gsum bskor ba byas te/ bcom ldan 'das kyi dbu'i gtsug tu nub bo// de nas tshe dang ldan pa dga' bos bla gos phrag pa gcig la gzar te pus mo g.yas pa'i lha nga sa la btsugs nas bcom ldan 'das gang na ba de logs su thal mo sbyar bas btud de/ bcom ldan 'das la 'di skad ces gsol to// bcom ldan 'das rgyu dang rkyen ma mchis par ni de bzhin gshegs pa dgra bcom pa yang dag par rdzogs pa'i sangs rgyas 'dzum pa mi mdzad na/ ci'i rgyu ci'i rkyen gyis 'dzum pa mdzad/ bcom ldan 'das kyis bka' stsal pa/ dga' bo gang gA'i lha mo zhes bya ba'i sring mo 'di ma 'ongs pa'i dus na/ dpe skar ma lta bu zhes bya ba'i bskal pa la/ gser gyi me tog ces bya ba de bzhin gshegs pa dgra bcom pa yang dag par rdzogs pa'i sangs rgyas 'jig rten du 'byung bar 'gyur ro// dga' bo 'di ni bud med kyi lus kyi tha ma yin te/ dga' bo sring mo 'di bud med kyi lus rjes te/ skyes pa'i lus thob par gyur nas de bzhin gshegs pa dgra bcom pa yang dag par rdzogs pa'i sangs rgyas mi sgul ba'i sangs rgyas kyi zhing mngon par dga' ba'i 'jig rten gyi khams su skyes te/ der tshangs pa'i spyad pa spyod par 'gyur ro// dga' bo byang chub sems dpa' sems dpa' chen po de'i ming yang gser gyi me tog ces bya bar 'gyur ro// dga' bo byang chub sems dpa' sems dpa' chen po gser gyi me tog de nas shi 'phos nas sangs rgyas kyi zhing nas sangs rgyas kyi zhing du 'gro bar 'gyur te sangs rgyas bcom ldan 'das rnams dang mi 'bral bar 'gyur ro// dga' bo 'di lta ste dper na/ 'khor los sgyur ba'i rgyal po khang pa nas khang par 'gro yang // de nam 'tsho ba dang nam 'chi ba'i dus kyi bar du rkang pa'i mthil gnyis kyis sa la mi 'gro'o// dga' bo de bzhin du byang chub sems dpa' sems dpa' chen po gser gyi me tog kyang bla na med pa yang dag par rdzogs pa'i byang chub tu mngon par rdzogs par 'tshang rgya bar ma gyur gyi bar du sangs rgyas kyi zhing nas sangs rgyas kyi zhing du 'gro bar 'gyur ro// de nas tshe dang ldan pa dga' bo 'di snyam du sems par gyur te sangs rgyas kyi zhing der byang chub sems dpa' sems dpa' chen po ji snyed cig 'dus par 'gyur ba de dag ni de bzhin gshegs pa'i tshogs su blta'o snyam pa dang / de nas bcom ldan 'das kyis tshe dang ldan pa dga' bo'i sems kyi rnam par rtog pa thugs su chud nas/ tshe dang ldan pa dga' bo la 'di skad ces bka' stsal to// dga' bo de de bzhin te/ ji ltar yongs su rtog pa de bzhin no// de bzhin gshegs pa dgra bcom pa yang dag par rdzogs pa'i sangs rgyas gser gyi me tog gi sangs rgyas kyi zhing du byang chub sems dpa' sems dpa' chen po ji snyed cig 'du bar 'gyur ba de dag ni de bzhin gshegs pa 'dus par blta ste/ de'i dge slong gi dge 'dun yang tshad zin par mi 'gyur ro// de'i dge slong gi dge 'dun la nyan thos brgya phrag ni 'di snyed cig yod do// nyan thos stong phrag ni 'di snyed cig yod do// nyan thos brgya stong phrag ni 'di snyed cig yod do// nyan thos bye ba phrag ni 'di snyed cig yod do// nyan thos bye ba brgya phrag ni 'di snyed cig yod do// nyan thos bye ba stong phrag ni 'di snyed cig yod do// nyan thos bye ba brgya stong phrag ni 'di snyed cig yod do// nyan thos bye ba khrag khrig phrag ni 'di snyed cig yod do zhes dge slong gi dge 'dun de'i tshad gzung bar mi nus te/ gzhan du na nyan thos bye ba khrag khrig brgya stong phrag grangs med gzhal du med par 'gyur ro// dga' bo de bzhin gshegs pa dgra bcom pa yang dag par rdzogs pa'i sangs rgyas gser gyi me tog bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing de na/ shes rab kyi pha rol du phyin pa 'di las bstan pa'i skyon 'di dag thams cad du thams cad mi 'byung zhing mi srid do// dga' bos gsol pa/ bcom ldan 'das sring mo 'dis de bzhin gshegs pa dgra bcom pa yang dag par rdzogs pa'i sangs rgyas gang zhig la mchod pa bgyis nas dge ba'i rtsa ba bskyed de slar ldog pa'i sems bskyed par 'gyur/ bcom ldan 'das kyis bka' stsal pa/ dga' bo sring mo 'dis ni de bzhin gshegs pa dgra bcom pa yang dag par rdzogs pa'i sangs rgyas mar me mdzad kyi drung du dge ba'i rtsa ba bskyed nas bla na med pa yang dag par rdzogs pa'i byang chub tu sems bskyed de/ dge ba'i rtsa ba de yang bla na med pa yang dag par rdzogs pa'i byang chub tu yongs su bsngos so// de bzhin gshegs pa dgra bcom pa yang dag par rdzogs pa'i sangs rgyas mar me mdzad de la yang // bla na med pa yang dag par rdzogs pa'i byang chub don du gnyer ba'i phyir/ gser gyi me tog nyid kyis gtor to// dga' bo ngas gang gi tshe bla na med pa yang dag par rdzogs pa'i byang chub don du gnyer ba'i phyir de bzhin gshegs pa dgra bcom pa yang dag par rdzogs pa'i sangs rgyas mar me mdzad la ut+pal lnga gtor ba de'i tshe/ de bzhin gshegs pa dgra bcom pa yang dag par rdzogs pa'i sangs rgyas mar me mdzad des dge ba'i rtsa ba dang ldan par mkhyen nas/ nga bla na med pa yang dag par rdzogs pa'i byang chub tu lung bstan to// de'i tshe sring mo 'dis nga lung bstan pa de thos nas 'di snyam du bdag kyang ji ltar bram ze'i bu 'di lung bstan pa de bzhin du ma 'ongs pa'i dus na/ bla na med pa yang dag par rdzogs pa'i byang chub tu lung ston par gyur cig ces sems bskyed de/ dga' bo de ltar sring mo 'dis de bzhin gshegs pa dgra bcom pa yang dag par rdzogs pa'i sangs rgyas de'i drung du bla na med pa yang dag par rdzogs pa'i byang chub tu sems dang po bskyed do// dga' bos gsol pa/ bcom ldan 'das sring mo 'dis ni bla na med pa yang dag par rdzogs pa'i byang chub kyi don du yongs su sbyang ba bgyis pa'o// bcom ldan 'das kyis bka' stsal pa/ dga' bo de de bzhin no// de de bzhin te/ ji skad du smras pa de bzhin no// dga' bo sring mo 'di ni bla na med pa yang dag par rdzogs pa'i byang chub kyi don du yongs su sbyang ba byas pa'o// shes rab kyi pha rol tu phyin pa stong phrag nyi shu lnga pa las/ gang gA'i lha mo'i le'u ste bzhi bcu gsum pa'o// // de nas tshe dang ldan pa rab 'byor gyis/ bcom ldan 'das la 'di skad ces gsol to// bcom ldan 'das shes rab kyi pha rol du phyin pa la spyod pa'i byang chub sems dpa' sems dpa' chen pos ji ltar stong pa nyid la yongs su 'dris par bgyi/ ji ltar stong pa nyid kyi ting nge 'dzin la snyoms par 'jug par bgyi/ ji ltar mtshan ma med pa la yongs su 'dris par bgyi/ ji ltar mtshan ma med pa'i ting nge 'dzin la snyoms par 'jug par bgyi/ ji ltar smon pa med pa la yongs su 'dris par bgyi/ ji ltar smon pa med pa'i ting nge 'dzin la snyoms par 'jug par bgyi/ ji ltar dran pa nye bar gzhag pa bzhi la yongs su 'dris par bgyi// ji ltar dran pa nye bar gzhag pa bzhi bsgom par bgyi/ ji ltar yang dag par spong ba dang / rdzu 'phrul gyi rkang pa dang / dbang po dang stobs dang / byang chub kyi yan lag dang / 'phags pa'i lam yan lag brgyad pa la yongs su 'dris par bgyi/ ji ltar 'phags pa'i lam yan lag brgyad pa bsgom par bgyi/ ji ltar 'phags pa'i bden pa dang / bsam gtan dang tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang gzungs kyi sgo rnams dang / de bzhin gshegs pa'i stobs bcu dang mi 'jigs pa bzhi dang / so so yang dag par rig pa bzhi dang / byams pa chen po dang snying rje chen po dang / sangs rgyas kyi chos ma 'dres pa brgyad la yongs su 'dris par bgyi/ ji ltar sangs rgyas kyi chos ma 'dres pa rnams bsgom par bgyi/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po shes rab kyi pha rol du phyin pa la spyod pas gzugs stong zhes bya bar brtag par bya'o// tshor ba dang / 'du shes dang 'du byed dang / rnam par shes pa stong zhes bya bar brtag par bya'o// skye mched dang / khams dang / rten cing 'brel par 'byung ba stong zhes bya bar brtag par bya'o// pha rol du phyin pa thams cad dang stong pa nyid thams cad dang byang chub kyi phyogs kyi chos sum cu rtsa bdun stong zhes bya bar brtag par bya'o// sangs rgyas kyi chos ma 'dres pa brgyad kyi bar du stong zhes bya bar brtag par bya'o// 'dod pa'i khams stong zhes bya bar brtag par bya'o// gzugs yod pa'i khams dang / gzugs med pa'i khams stong zhes bya bar brtag par bya'o// de yang ci nas kyang de ltar brtags na sems g.yeng bar mi 'gyur ba de ltar brtag par bya ste/ de sems mi g.yeng ba dang ldan pas chos de yang dag par rjes su mi mthong ste/ chos de yang dag par rjes su ma mthong bas mngon du mi byed do// de ci'i phyir zhe na/ de ni 'di ltar byang chub sems dpa' sems dpa' chen po de chos thams cad rang gi mtshan nyid kyis stong pa la bslabs pas chos gang la yang ris chad par yang mi byed de/ gang mngon du byed pa dang / gang mngon du bya ba dang gang gis mngon du bya ba'i chos de dag thams cad yang dag par rjes su mi mthong ngo // rab 'byor gyis gsol pa/ bcom ldan 'das kyis 'di skad du byang chub sems dpa' sems dpa' chen pos stong pa'i chos rnams mngon du mi bya'o// zhes bka' stsal pa de la/ bcom ldan 'das ji ltar na byang chub sems dpa' sems dpa' chen po stong pa nyid la gnas pa/ stong pa nyid mngon du mi bgyid pa lags/ bcom ldan 'das kyis bka' stsal pa/ rab 'byor byang chub sems dpa' sems dpa' chen po'i rnam pa'i mchog thams cad dang ldan pa'i stong pa nyid la rab tu rtog ste mngon du mi byed do// mngon du bya'o snyam du mi rtog go / mngon du bya ba yin no zhes bya bar mi rtog ste/ yongs su 'dris par bya bar rtog cing 'di ni yongs su 'dris par bya ba'i dus kyi/ 'di ni mngon du bya ba'i dus ma yin no zhes bya bar rtog go / byang chub sems dpa' sems dpa' chen po ni mnyam par ma bzhag pa nyid du sems dmigs pa la 'dogs te des bar ma dor byang chub sems dpa' sems dpa' chen po byang chub kyi phyogs kyi chos rnams las yongs su nyam par mi 'gyur te/ zag pa zad pa yang mngon du mi byed do// de ci'i phyir zhe na/ byang chub sems dpa' sems dpa' chen po ni de lta bu'i ye shes rlabs po che dang ldan pa ste/ de ni byang chub kyi phyogs kyi chos rnams la gnas shing // 'di ltar 'di ni yongs su 'dris par bya ba'i dus te/ 'di ni mngon du bya ba'i dus ma yin no zhes bya bar rab tu shes so// rab 'byor byang chub sems dpa' sems dpa' chen po shes rab kyi pha rol du phyin pa la spyod pa des 'di ltar 'di ni sbyin pa'i pha rol du phyin pa'i dus so// 'di ni tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan kyi pha rol du phyin pa dang / shes rab kyi pha rol du phyin pa'i dus so// 'di ni dran pa nye bar gzhag pa bsgom pa'i dus so// 'di ni yang dag par spong ba dang / rdzu 'phrul gyi rkang pa dang dbang po dang stobs dang / byang chub kyi yan lag dang / 'phags pa'i lam yan lag brgyad pa bsgom pa'i dus so// 'di ni stong pa nyid dang mtshan ma med pa dang / smon pa med pa bsgom pa'i dus so// 'di ni mngon par shes pa rnams dang / ting nge 'dzin rnams dang / gzungs kyi sgo rnams thob par bya ba'i dus so// 'di ni de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad thob par bya ba'i dus so// 'di ni byams pa chen po dang / snying rje chen po thob par bya ba'i dus yin te/ 'di ni rgyun du zhugs pa'i 'bras bu mngon du bya ba'i dus ma yin/ lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid mngon du bya ba'i dus ma yin/ rang sangs rgyas kyi ye shes mngon du bya ba'i dus ma yin te/ 'di ni rnam pa thams cad mkhyen pa nyid thob par bya ba yongs su mi gtang ba'i dus so zhes bya bar brtag par bya ste/ rab 'byor de ltar na byang chub sems dpa' sems dpa' chen po shes rab kyi pha rol du phyin pa la spyod pa'i tshe/ stong pa nyid la yongs su 'dris par byed cing stong pa nyid kyis rnam par spyod pa yin/ mtshan ma med pa la yongs su 'dris par byed cing mtshan ma med pas rnam par spyod pa yin/ smon pa med pa la yongs su 'dris par byed cing smon pa med par rnam par spyod pa yin/ dran pa nye bar gzhag pa rnams la sgom zhing // dran pa nye bar gzhag pa rnams kyis rnam par spyod pa yin/ yang dag par spong ba dang / rdzu 'phrul gyi rkang pa dang / dbang po dang / stobs dang byang chub kyi yan lag rnams la sgom zhing // byang chub kyi yan lag rnams kyis rnam par spyod pa yin/ 'phags pa'i lam yan lag brgyad pa la sgom yang mngon du mi byed pa yin/ rab 'byor de ltar na byang chub sems dpa' sems dpa' chen po byang chub kyi phyogs kyi chos rnams la yongs su 'dris par byed pa yin/ byang chub kyi phyogs kyi chos rnams sgom pa yin/ byang chub kyi phyogs kyi chos rnams kyis rnam par spyod pa yin te/ rgyun du zhugs pa'i 'bras bu mngon du mi byed do// lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub mngon du mi byed do// rab 'byor 'di lta ste dper na/ skyes bu zhig dpa' zhing rtsal che la shin tu brtan zhing // gzugs mdzes la/ byad bzhin bzang zhing blta na sdug pa kha dog bzang po mchog tu rgyas pa dang ldan pa/ 'phong rtsal mchog tu byung ba/ mtshon cha sra ba thogs pa/ sgyu rtsal drug cu rtsa bzhi thams cad yongs su rdzogs pa/ bzo'i gnas dang las kyi gnas thams cad rtog par rig pa/ 'gro ba mang po'i yid du 'ong zhing sdug pa ni bya ba gang dang gang rtsom yang thams cad du rnyed pa chen po dang ldan te rnyed pa des skye bo mang po la rim gror byed/ bkur stir byed/ bsti stang du byed/ mchod par byed la/ de shin du dga' zhing spro ba dang / nyams dga' zhing yid bde nas dgos pa zhig gi phyir pha ma dang / bu dang chung ma dag khrid de 'brog dgon pa byis pa rnams 'jigs shing skyi g.ya' bar song ste/ skyes bu des der phyin nas pha ma dang bu dang chung ma la mi 'jigs pa byin te/ 'jigs par ma byed/ ma 'jigs shig // bdag gis khyed 'brog dgon pa 'jigs shing nyams mi bde ba 'di las myur du gdon cing myur du thar par bya'o zhes mi 'jigs pa byin te/ 'brog dgon pa der skyes bu de la gsod pa'i dgra phyir rgol ba mang po nye bar gnas par gyur nas/ skyes bu de yang shes rab kyi mthu dam pa dang ldan par gyur te/ des pha ma dang bu dang // chung ma dag 'brog dgon pa de nas bton te/ bde zhing nyon ma mongs par thar par byas nas phyir grong ngam grong khyer ram grong rdal lam ljongs kyi 'dab du ma snad ma nyams par phyin nas dga' zhing yid bde ba skyes te dgra phyir rgol ba'i sems can de dag la yang sems kyis sdang bar mi byed de/ de ci'i phyir zhe na/ skyes bu des sgyu rtsal thams cad la byang bar byas pas/ des 'brog dgon pa der phyir rgol ba de dag pas/ phyir rgol ba gzhan ches phal che ba/ ches mang ba/ ches dpa' ba/ ches mtshon cha sra ba dang ldan pa dag sprul te/ phyir rgol ba de dag thams cad 'jigs pa des med par gyur nas skyes bu des pha ma dang / bu dang chung ma de dag nyon mongs par thar bar byas nas/ bde bar rnam par spyod pa zhig yod na/ rab 'byor de bzhin du gang gi tshe/ byang chub sems dpa' sems dpa' chen po sems can thams cad la byams par dmigs pa'i sems dang snying rje dang dga' ba dang / btang snyoms su dmigs pa'i sems kyis khyab par byas nas gnas te de'i skabs su byang chub sems dpa' sems dpa' chen po tshad med pa bzhi la gnas shing // pha rol tu phyin pa drug yongs su rdzogs par byed do// yongs su rdzogs par byas nas zag pa zad pa ma thob bzhin du rnam pa thams cad mkhyen pa nyid la yongs su 'dris par byed do// rnam par thar pa'i sgo stong pa nyid dang mtshan ma med pa dang / smon pa med pa la gnas shing rnam pa thams cad mkhyen pa nyid la yongs su 'dris par byed de/ de'i skabs su byang chub sems dpa' sems dpa' chen po mtshan mas kyang rnam par mi spyod/ mtshan ma med pa'i ting nge 'dzin gang mngon du byas pas nyan thos kyi sa'am/ rang sangs rgyas kyi sa la gnas par 'gyur ba de lta bu yang mngon du mi byed do// rab 'byor 'di lta ste dper na/ 'dab chags bya ni bar snang la rgyu zhing sa la mi ltung ste/ nam mkha' bar snang la gnas kyang de la gnas pa med do// rab 'byor de bzhin du byang chub sems dpa' sems dpa' chen po yang stong pa nyid la yongs su 'dris par byed cing // stong pa nyid la yang rnam par spyod/ mtshan ma med pa dang / smon pa med pa la yongs su 'dris par byed cing mtshan ma med pa dang / smon pa med pa la yang rnam par spyod de/ stong pa nyid dang mtshan ma med pa dang / smon pa med pa gang mngon du byas pas de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang sangs rgyas kyi chos ma 'dres pa brgyad yongs su ma rdzogs par nyan thos kyi sa'am/ rang sangs rgyas kyi sar ltung bar 'gyur ba yang mngon du mi byed de/ sangs rgyas kyi chos tshad med pa la spyad nas/ rnam pa thams cad mkhyen pa nyid thob par byed do// rab 'byor 'di lta ste dper na/ skyes bu mthu dang ldan pa 'phong rtsal gyi slob dpon du gyur pa/ 'phong rtsal bslab pa la shin du byang ba zhig yod la/ des mda' zhig gnam du 'phangs te/ mda' de gnam du 'phangs nas/ mda' gzhan gcig nas gcig tu brgyud de 'phangs pas mda' snga ma de sa la ltung du ma bcug ste/ de ji srid du skyes bu des da ni mda' 'di sa la ltung bar bya'o snyam du 'dod par ma byas pas de srid du mda' de sa la mi ltung ste/ nam mda' phyi ma ma 'phangs pa de'i tshe/ mda' gcig nas gcig tu brgyud pa de dag sa la ltung ngo // rab 'byor de bzhin du byang chub sems dpa' sems dpa' chen po shes rab kyi pha rol du phyin pa la spyod pa/ thabs mkhas pas yongs su bzung ba yang ji srid du dge ba'i rtsa ba de dag bla na med pa yang dag par rdzogs pa'i byang chub tu yongs su smin par ma gyur pa de srid du yang dag pa'i mtha' dam pa mngon du mi byed do// nam dge ba'i rtsa ba de dag bla na med pa yang dag par rdzogs pa'i byang chub tu yongs su smin par gyur pa de ni yang dag pa'i mtha' dam pa mngon du byed do// rab 'byor de bas na byang chub sems dpa' sems dpa' chen po shes rab kyi pha rol du phyin pa la spyod pas/ chos de dag gi chos nyid de ltar yongs su brtag par bya'o// gsol pa/ bcom ldan 'das byang chub sems dpa' sems dpa' chen po gang chos nyid 'di la slob pa/ yang dag pa'i mtha' la slob pa/ de bzhin nyid la slob pa/ chos kyi dbyings la slob pa/ rang gi mtshan nyid stong pa nyid kyi bar la slob pa/ rnam par thar pa'i sgo gsum la slob cing bar ma dor bla na med pa yang dag par rdzogs pa'i byang chub las nyams par mi 'gyur ba ni dka' ba bgyid pa ste/ bcom ldan 'das ngo mtshar che'o// bde bar gshegs pa shin tu ngo mtshar che'o// bcom ldan 'das kyis bka' stsal pa/ rab 'byor de ni 'di ltar byang chub sems dpa' sems dpa' chen pos sems can thams cad yongs su ma btang ba'i phyir te/ rab 'byor byang chub sems dpa' sems dpa' chen po gang gis sems can thams cad yongs su ma btang ba de dag gi smon lam gyi khyad par ni rnam pa de lta bur 'gyur ro// rab 'byor byang chub sems dpa' sems dpa' chen po gang sems can thams cad ni bdag gis yongs su ma btang ste dam pa ma yin pa'i chos la gnas pa 'di dag ni bdag gis yongs su dgrol bar bya'o zhes de lta bu'i sems mngon par sgrub cing // nam byang chub sems dpa' sems dpa' chen po thabs mkhas pa dang ldan par rnam par thar pa'i sgo stong pa nyid kyi ting nge 'dzin mngon par bsgrub pa dang rnam par thar pa'i sgo mtshan ma med pa'i ting nge 'dzin mngon par bsgrub pa dang rnam par thar pa'i sgo smon pa med pa'i ting nge 'dzin mngon par bsgrub pa de'i tshe ji srid du rnam pa thams cad mkhyen pa nyid ma thob kyi bar du bar ma dor yang dag pa'i mtha' mngon du mi byed par rig par bya'o// rab 'byor gzhan yang byang chub sems dpa' sems dpa' chen po gang gi tshe 'di lta ste/ nang stong pa nyid dang phyi stong pa nyid dang phyi nang stong pa nyid dang dngos po med pa'i ngo bo nyid stong pa nyid kyi bar dang / dran pa nye bar gzhag pa dang yang dag par spong ba dang rdzu 'phrul gyi rkang pa dang dbang po dang stobs dang byang chub kyi yan lag dang / 'phags pa'i lam yan lag brgyad pa dang / rnam par thar pa'i sgo gsum dang gnas zab mo de dag la brtag par 'dod par gyur na/ des 'di ltar 'di snyam du sems can 'di dag ni yun ring po nas bdag tu 'du shes pa dang / sems can du 'du shes pa dang / srog tu 'du shes pa dang / 'gro bar 'du shes pa dang / gso bar 'du shes pa dang / skyes bur 'du shes pa dang gang zag tu 'du shes pa dang / shed can du 'du shes pa dang / shed bdag tu 'du shes pa dang / byed pa por 'du shes pa dang / tshor ba por 'du shes pa dang / 'jug pa por 'du shes pas dmigs pa la spyod kyis/ de dag gi dmigs pa spong ba'i phyir bla na med pa yang dag par rdzogs pa'i byang chub tu mngon par rdzogs par sangs rgyas te/ chos bstan par bya'o snyam du sems/ mngon par bsgrub par bya'o// de'i tshe byang chub sems dpa' sems dpa' chen po rnam par thar pa'i sgo stong pa nyid dang / mtshan ma med pa dang / smon pa med pa'i ting nge 'dzin la snyoms par 'jug kyang yang dag pa'i mtha' gang mngon du byas pas rgyun tu zhugs pa'i 'bras bu thob pa dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid 'thob pa dang / rang byang chub 'thob par 'gyur ba mngon du mi byed do// rab 'byor de ltar byang chub sems dpa' sems dpa' chen po sems bskyed pa de dang dge ba'i rtsa ba de dag dang thabs mkhas pa dang ldan pa ni bar ma dor yang dag pa'i mtha' yang mngon du mi byed de/ sbyin pa'i pha rol du phyin pa yang yongs su 'grib par mi 'gyur ro// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa yang yongs su 'grib par mi 'gyur ro// nang stong pa nyid dang dngos po med pa'i ngo bo nyid stong pa nyid kyi bar yang yongs su 'grib par mi 'gyur ro// dran pa nye bar gzhag pa bzhi dang yang dag par spong ba bzhi dang / rdzu 'phrul gyi rkang pa bzhi dang dbang po lnga dang / stobs lnga dang byang chub kyi yan lag bdun dang / 'phags pa'i lam yan lag brgyad pa yang yongs su 'grib par mi 'gyur ro// 'phags pa'i bden pa dang bsam gtan dang / tshad med pa dang / gzugs med pa'i snyoms par 'jug pa yang yongs su 'grib par mi 'gyur ro// rnam par thar pa brgyad dang mthar gyis gnas pa'i snyoms par 'jug pa dgu dang / stong pa nyid dang mtshan ma med pa dang / smon pa med pa yongs su 'grib par mi 'gyur ro// mngon par shes pa lnga dang ting nge 'dzin dang / gzungs kyi sgo dang de bzhin gshegs pa'i stobs bcu dang / mi 'jigs pa bzhi dang so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad dang bla na med pa yang dag par rdzogs pa'i byang chub kyang yongs su 'grib par mi 'gyur ro// rab 'byor de ltar na byang chub sems dpa' sems dpa' chen po de'i tshe/ byang chub kyi phyogs kyi chos rnams dang ldan pa yin te/ bla na med pa yang dag par rdzogs pa'i byang chub tu mngon par rdzogs par sangs rgyas kyi bar du yongs su 'grib par mi 'gyur te/ thabs mkhas pas yongs su bzung ba'i byang chub sems dpa' sems dpa' chen po de ni dge ba'i chos rnams kyis rnam par 'phel zhing de'i dbang po rnams kyang ches rno bar 'gyur te/ nyan thos dang rang sangs rgyas kyi lta bu ma yin par 'gyur ro// rab 'byor gzhan yang byang chub sems dpa' sems dpa' chen po ni 'di snyam ste sems can 'di dag ni yun ring po nas phyin ci log bzhi la spyod spyod pa/ rtag par 'du shes pa dang / bde bar 'du shes pa dang bdag tu 'du shes pa dang / sdug par 'du shes pa la spyod spyod pa yin gyis de dag gi phyir byang chub tu spyad par bya'o// bla na med pa yang dag par rdzogs pa'i byang chub tu mngon par rdzogs par sangs rgyas na/ ci nas kyang rtag ces bya ba 'am bde zhes bya ba 'am bdag ces bya ba 'am/ sdug ces bya ba'i yongs su rgyu ba med par chos bstan par bya'o snyam ste/ sems bskyed pa de lta bu dag dang ldan la thabs mkhas pas shes rab kyi pha rol tu phyin pa la spyod pas/ de bzhin gshegs pa'i stobs bcu yongs su ma rdzogs/ mi 'jigs pa bzhi dang so so yang dag par rig pa bzhi dang sangs rgyas kyi chos ma 'dres pa brgyad dang byams pa chen po dang snying rje chen po yongs su ma rdzogs par yang dag pa'i mtha' mngon du mi byed do// de'i tshe byang chub sems dpa' sems dpa' chen po/ rnam par thar pa'i sgo stong pa nyid dang mtshan ma med pa dang / smon pa med pa'i ting nge 'dzin la snyoms par 'jug kyang // bla na med pa yang dag par rdzogs pa'i byang chub tu mngon par rdzogs par sangs ma rgyas kyi bar du yang dag pa'i mtha' mngon du mi byed do// rab 'byor gzhan yang byang chub sems dpa' sems dpa' chen po ni 'di snyam du sems can 'di dag ni yun ring po nas dmigs pa la spyod spyod pa ste bdag ces bya ba 'am sems can dang srog dang 'gro ba dang gso ba dang skyes bu dang / gang zag dang shed can dang shed bdag dang / byed pa po dang / tshor ba po dang / shes pa po dang mthong ba po zhes bya ba 'am/ gzugs shes bya ba 'am/ tshor ba dang / 'du shes dang / 'du byed dang / rnam par shes pa zhes bya ba 'am/ skye mched ces bya ba 'am/ khams shes bya ba 'am/ rten cing 'brel par 'byung ba zhes bya ba 'am/ pha rol du phyin pa rnams shes bya ba 'am stong pa nyid rnams shes bya ba 'am/ byang chub kyi phyogs kyi chos rnams shes bya ba 'am/ 'phags pa'i bden pa dang bsam gtan dang / tshad med pa dang / gzugs med pa'i snyoms par 'jug pa zhes bya ba 'am rnam par thar pa dang mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa zhes bya ba 'am/ mngon par shes pa dang / ting nge 'dzin dang gzungs kyi sgo zhes bya ba 'am/ de bzhin gshegs pa'i stobs dang / mi 'jigs pa dang so so yang dag par rig pa dang / byams pa chen po dang snying rje chen po dang / sangs rgyas kyi chos ma 'dres pa rnams shes bya bar dmigs pa la spyod spyod pa yin gyis/ de la bdag gis ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas nas/ sems can rnams kyi dmigs pa'i nyes pa de dag med par bya'o snyam ste/ de sems bskyed pa de lta bu dag dang ldan la thabs mkhas pas shes rab kyi pha rol du phyin pa la spyod pas de bzhin gshegs pa'i stobs bcu dang mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad dang / byams pa chen po dang / snying rje chen po yongs su ma rdzogs par yang dag pa'i mtha' mngon du mi byed de/ de'i tshe byang chub sems dpa' sems dpa' chen po rnam par thar pa'i sgo stong pa nyid dang / mtshan ma med pa dang / smon pa med pa'i ting nge 'dzin bsgom pa yongs su rdzogs par 'gyur ro// rab 'byor gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ 'di snyam du sems can 'di dag ni yun ring po nas mtshan ma la spyod spyod pa ste/ bud med kyi mtshan ma 'am/ skyes pa'i mtshan ma 'am/ gzugs kyi mtshan ma 'am/ tshor ba dang / 'du shes dang / 'du byed dang / rnam par shes pa'i mtshan ma 'am/ skye mched dang / khams dang / rten cing 'brel bar 'byung ba'i mtshan ma 'am/ pha rol du phyin pa rnams dang / stong pa nyid thams cad dang / byang chub kyi phyogs kyi chos rnams kyi mtshan ma'am/ sangs rgyas kyi chos ma 'dres pa'i bar gyi mtshan ma 'am/ rnam pa thams cad mkhyen pa nyid kyi bar gyi mtshan ma la spyod spyod pa yin gyis/ de la bdag gis ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas nas/ sems can rnams kyi nyes pa de dag med par bya'o snyam ste/ de sems bskyed pa de lta bu dang ldan la/ thabs mkhas pas shes rab kyi pha rol du phyin pa la spyod pas de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad dang / byams pa chen po dang / snying rje chen po yongs su ma rdzogs par yang dag pa'i mtha' mngon du mi byed de/ de'i tshe byang chub sems dpa' sems dpa' chen po'i rnam par thar pa'i sgo stong pa nyid dang mtshan ma med pa dang / smon pa med pa'i ting nge 'dzin bsgom pa yongs su rdzogs par 'gyur ro// rab 'byor gzhan yang byang chub sems dpa' sems dpa' chen po shes rab kyi pha rol du phyin pa la spyod pa'i tshe/ 'di snyam du sems can 'di dag ni yun ring po nas smon lam la spyod spyod pa ste/ 'di ltar brgya byin dang / tshangs pa dang / 'jig rten skyong ba dang / 'khor los sgyur ba la mngon par dga'o// gzugs la mngon par dga'o// tshor ba dang / 'du shes dang / 'du byed dang / rnam par shes pa la mngon par dga'o// rnam pa thams cad mkhyen pa nyid kyi bar la mngon par dga'o// de lta bas na de dag gi don du bla na med pa yang dag par rdzogs pa'i byang chub tu mngon par rdzogs par sangs rgyas te/ ci nas kyang sems can rnams kyi smon lam gyi nyes pa de dag med par 'gyur ba de ltar chos bstan par bya'o snyam ste/ rab 'byor de ltar byang chub sems dpa' sems dpa' chen po sems bskyed pa de dag dang ldan la/ thabs mkhas pas shes rab kyi pha rol tu phyin pa la spyod pas rnam par thar pa'i sgo stong pa nyid dang / mtshan ma med pa dang / smon pa med pa'i ting nge 'dzin bsgom pa yongs su rdzogs par 'gyur te/ de bzhin gshegs pa'i stobs bcu dang mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad dang / byams pa chen po dang / snying rje chen po yongs su ma rdzogs shing bla na med pa yang dag par rdzogs pa'i byang chub tu mngon par sangs ma rgyas kyi bar du yang dag pa'i mtha' mngon du mi byed do// rab 'byor byang chub sems dpa' sems dpa' chen po pha rol tu phyin pa drug la spyod pa dang / nang stong pa nyid dang / dngos po med pa'i ngo bo nyid stong pa nyid kyi bar la spyod pa dang / dran pa nye bar gzhag pa rnams la spyod pa dang / yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa la spyod pa dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa la spyod pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo la spyod pa dang de bzhin gshegs pa'i stobs bcu dang mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres brgyad la spyod pa dang / 'dris par byed cing de lta bu'i ye shes mthong ba dang ldan pa'i byang chub sems dpa' sems dpa' chen po ni mngon par 'du bya ba med par ltung ba 'am/ khams gsum pa dang lhan cig gnas pa'i gnas med skabs med de de ni gnas ma yin no// rab 'byor byang chub sems dpa' sems dpa' chen po de ltar spyod cing // byang chub kyi phyogs kyi chos 'di dag la yongs su 'dris par byed pa de dag la ji ltar na byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya bar 'dod pas chos 'di dag la spyad de yongs su 'dris par byas nas/ stong pa nyid dang yang dag pa'i mtha' gang rtogs pas rgyun tu zhugs pa'i 'bras bu 'thob par 'gyur ba dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub 'thob par 'gyur ba'i stong pa nyid mngon du mi byed cing yang dag pa'i mtha' mngon du mi byed pa yin/ ji ltar na mtshan ma med pa dang / smon pa med pa dang / mngon par 'du bya ba med pa dang / skye ba med pa dang / dngos po med pa mngon par 'du mi byed la/ shes rab kyi pha rol du phyin pa yang bsgom pa yin zhes dri bar bya'o// rab 'byor gal te byang chub sems dpa' sems dpa' chen po de la byang chub sems dpa' gzhan dag gis de skad du dris na de la lan ldon zhing des stong pa nyid yid la bya'o// des mtshan ma med pa dang / smon pa med pa dang / mngon par 'du bya ba med pa dang / skye ba med pa dang / 'gag pa med pa dang / dngos po med pa yid la bya'o zhes zer na/ rab 'byor byang chub sems dpa' sems dpa' chen po de dag gis/ byang chub sems dpa' sems dpa' chen po 'di ni sangs rgyas bcom ldan 'das de dag gis bla na med pa yang dag par rdzogs pa'i byang chub tu lung bstan pa yin no zhes bya bar rig par bya'o// de ci'i phyir zhe na/ de ni 'di ltar phyir mi ldog pa'i byang chub sems dpa' sems dpa' chen po'i yongs su 'dris par bya ba de brjod do// de lung bstan to// de rab tu 'byed do// rab 'byor gal te byang chub sems dpa' sems dpa' chen po de la de skad du dris na/ 'di skad du ston cing // des stong pa nyid la yongs su 'dris par mi bya'o// des mtshan ma med pa dang / smon pa med pa dang / mngon par 'du bya ba med pa dang / skye ba med pa dang / dngos po med pa la yongs su 'dris par mi bya'o// des byang chub kyi phyogs kyi chos rnams la yongs su 'dris par mi bya'o zhes zer na/ rab 'byor byang chub sems dpa' sems dpa' chen po de dag gis/ byang chub sems dpa' sems dpa' chen po 'di ni sangs rgyas bcom ldan 'das de dag gis bla na med pa yang dag par rdzogs pa'i byang chub tu lung bstan pa ma yin no zhes bya bar rig par bya'o// de ci'i phyir zhe na/ de ni 'di ltar phyir mi ldog pa'i byang chub sems dpa' sems dpa' chen po'i yongs su 'dris par bya ba de mi rjod cing lung mi ston la rab tu mi 'byed pa'i phyir te/ phyir mi ldog pa'i byang chub sems dpa' sems dpa' chen po'i chos gang yin pa de ni mi rjod pa dang / lung mi ston pa dang / rab tu mi 'byed pa ni byang chub sems dpa' sems dpa' chen po de dag gis/ byang chub sems dpa' sems dpa' chen po 'di ni yongs su 'dris par byas nas/ phyir mi ldog pa'i byang chub sems dpa' sems dpa' chen pos phyir mi ldog pa'i sa non pa ltar srabs pa'i sa non pa ma yin no zhes bya bar rig par bya'o// gsol pa/ bcom ldan 'das gang gis slar mi ldog par 'gyur ba'i rnam grangs de lta bu mchis sam// bcom ldan 'das kyis bka' stsal pa/ rab 'byor de ni yod do// gal te byang chub sems dpa' sems dpa' chen pos/ pha rol du phyin pa drug thos kyang rung // ma thos kyang rung ste/ phyir mi ldog pa'i byang chub sems dpa' sems dpa' chen po ji lta ba bzhin du lan glon pa'o// gsol pa/ bcom ldan 'das de'i slad du byang chub tu spyod pa ni mang ste/ phyir mi ldog pa'i byang chub sems dpa' sems dpa' chen po yongs su sbyang ba'i sa 'am/ yongs su sbyang ba ma lags pa'i sa la gnas pa bzhin du lan 'debs pa ni nyung ngo // bcom ldan 'das kyis bka' stsal pa/ rab 'byor de de bzhin no// de de bzhin te/ de ci'i phyir zhe na/ rab 'byor de ni 'di ltar byang chub sems dpa' sems dpa' chen po gang phyir mi ldog pa'i ye shes kyi sar lung bstan pa de dag ni nyung ste/ gang lung bstan pa de dag ni rnam pa de bzhin du lan glon te/ gang rnam pa de ltar lan glon pa de dag ni dge ba'i rtsa ba bskyed par rig par bya'o// rab 'byor byang chub sems dpa' sems dpa' chen po de dang de dag ni lha dang mi dang lha ma yin du bcas pa'i 'jig rten gyis mi 'phrogs pa yin no// shes rab kyi pha rol tu phyin pa stong phrag nyi shu lnga pa las/ le'u bzhi bcu rtsa bzhi pa'o// // de nas yang bcom ldan 'das kyis tshe dang ldan pa rab 'byor la 'di skad ces bka' stsal to// rab 'byor gal te byang chub sems dpa' sems dpa' chen po rmi lam na yang nyan thos kyi sa 'am/ rang sangs rgyas kyi sa 'am/ khams gsum pa la 'dod sems mi skyed/ legs pa'i sems mi skyed cing // chos thams cad rmi lam dang 'dra ba nyid du lta/ sgra brnyan dang 'dra ba dang / gzugs brnyan dang 'dra ba dang / smig rgyu dang 'dra ba dang / sprul pa dang 'dra ba nyid du lta la mngon du mi byed na/ rab 'byor 'di ni phyir mi ldog pa'i byang chub sems dpa' sems dpa' chen po'i phyir mi ldog pa'i mtshan nyid du rig par bya'o// rab 'byor gzhan yang gal te byang chub sems dpa' sems dpa' chen pos rmi lam na yang de bzhin gshegs pa dgra bcom pa yang dag par rdzogs pa'i sangs rgyas zhabs 'bring brgya phrag du ma dang / zhabs 'bring stong phrag du ma dang / zhabs 'bring brgya stong phrag du ma dang / zhabs 'bring bye ba phrag du ma dang / zhabs 'bring bye ba brgya phrag du ma dang / zhabs 'bring bye ba stong phrag du ma dang / zhabs 'bring bye ba brgya stong phrag du ma dang / zhabs 'bring bye ba khrag khrig brgya stong phrag du ma mnga' ba/ dge slong dang dge slong ma dang / dge bsnyen dang / dge bsnyen ma dang / lha dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po mang pos kun nas bskor cing mdun du byas te chos ston pa mthong la/ des chos de thos nas/ chos de'i don shes par bya'o zhes chos dang / gnyer ba'i chos la zhugs shing gnas pa dang / 'thun par zhugs te gnyer ba'i chos la spyod pa mthong na/ rab 'byor 'di yang phyir mi ldog pa'i byang chub sems dpa' sems dpa' chen po'i phyir mi ldog pa'i mtshan nyid du rig par bya'o// rab 'byor gzhan yang byang chub sems dpa' sems dpa' chen pos rmi lam na yang // de bzhin gshegs pa dgra bcom pa yang dag par rdzogs pa'i sangs rgyas nam mkha' la 'phags shing // dge slong gi dge 'dun la chos ston pa mi chen po'i mtshan sum cu rtsa gnyis dang ldan pa/ 'od 'dom gang ba mnga' ba/ rdzu 'phrul dang cho 'phrul mang po ston pa/ sprul pa mang po sprul pa mdzad cing // sprul pa de dag kyang 'jig rten gyi khams gzhan dag tu sangs rgyas kyi bya ba byed pa mthong na/ rab 'byor 'di yang phyir mi ldog pa'i byang chub sems dpa' sems dpa' chen po'i phyir mi ldog pa'i mtshan nyid du rig par bya'o// rab 'byor gzhan yang gal te byang chub sems dpa' sems dpa' chen pos rmi lam na yang grong bcom pa 'am/ grong khyer bcom pa 'am/ me thar pa 'am/ gcan zan khro bo mthong ngam/ de ma yin pa'i gcan zan gtum po'i rnam pa mthong ngam/ mgo bcad par gyur pa mthong ngam/ de ma yin pa'i 'jigs shing mi bzad pa dang sngang bar 'gyur ba mthong ngam/ sdug bsngal ba dang / yid mi bde ba dang / 'khrug pa mthong ngam/ bkres pa dang / skom pa mthong ngam/ pha shi ba 'am/ ma shi ba 'am/ phu nu shi ba 'am/ bu sring shi ba 'am/ grogs po 'am/ gnyen bshes shi ba mthong na/ mya ngan dang 'jigs shing mi bzad pa dang / sngang bar mi 'gyur la/ rmi lam de rmis pa'i 'og tu sad nas kyang 'di snyam ste/ kye ma khams gsum pa 'di dag kun kyang rmi lam lta bu ste/ bdag gis kyang bla na med pa yang dag par rdzogs pa'i byang chub tu mngon par rdzogs par sangs rgyas nas/ khams gsum pa'i chos thams cad rmi lam lta bur bstan par bya'o snyam na/ rab 'byor 'di yang phyir mi ldog pa'i byang chub sems dpa' sems dpa' chen po'i phyir mi ldog pa'i mtshan nyid du rig par bya'o// rab 'byor gzhan yang ji ltar phyir mi ldog pa'i byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par sangs rgyas nas/ de'i sangs rgyas kyi zhing na ngan song gsum po thams cad du thams cad/ rnam pa thams cad du thams cad med par 'gyur bar rig par bya zhe na/ gal te byang chub sems dpa' sems dpa' chen pos rmi lam du sems can dmyal ba pa'i sems can mthong ngam/ byol song gi skye gnas pa'i sems can nam/ gshin rje'i 'jig rten pa'i sems can mthong na/ 'di lta bu'i dran pa 'thob cing dran pa thob nas kyang 'di snyam du bdag bla na med pa yang dag par rdzogs pa'i byang chub tu mngon par rdzogs par sangs rgyas nas/ sangs rgyas kyi zhing de na ngan song gsum po thams cad du thams cad rnam pa thams cad du thams cad med par 'gyur ba de ltar spyod do// de ci'i phyir zhe na/ de ni 'di ltar rmi lam gang yin pa dang / rmi lam gyi mtha' gang yin pa de la gnyis su med de gnyis su byar med do snyam na/ rab 'byor 'di yang phyir mi ldog pa'i byang chub sems dpa' sems dpa' chen po'i phyir mi ldog pa'i mtshan nyid du rig par bya'o// rab 'byor gzhan yang gal te byang chub sems dpa' sems dpa' chen pos rmi lam 'am sad pa'i tshe/ grong khyer tshig par gyur na 'di snyam du bdag gis rmi lam 'am sad pa'i tshe/ rnam pa gang dang tshul gang dang / mtshan ma gang dag mthong ba'i rnam pa dang / tshul dang mtshan ma de dag dang ldan pa'i byang chub sems dpa' sems dpa' chen po phyir mi ldog par rig par bya ba'i rnam pa de dag dang / tshul de dag dang mtshan ma de dag gal te bdag la yod na/ bden pa de dag dang / bden pa'i tshig 'dis grong khyer mes thar pa 'di zhi bar gyur cig // bsil bar gyur cig // med par gyur cig snyam du sems la/ gal te zhi ba dang / bsil ba dang / med par gyur na rab 'byor byang chub sems dpa' sems dpa' chen po de ni bla na med pa yang dag par rdzogs pa'i byang chub las phyir mi ldog par lung bstan par rig par bya'o// rab 'byor gal te yang me'i phung po bden pa'i tshig de las gal te khyim nas khyim du tshig srang nas srang du tshig ste/ khyim la la ni tshig // khyim la la ni ma tshig // srang la la ni tshig // srang la la ni ma tshig na// rab 'byor byang chub sems dpa' sems dpa' chen po des/ sems can 'di dag gi khyim la la ni tshig // khyim la la ni ma tshig pa las na/ sems can 'di dag gis chos spong ba'i las byas pas de dag gi las tshe 'di la rnam par smin te de dag chos la skur ba de nyid kyis las kyi lhag ma yang rnam par smin par 'gyur ro zhes bya bar rig par bya ste/ rab 'byor 'di ni phyir mi ldog pa'i byang chub sems dpa' sems dpa' chen po'i rgyu dang rkyen te/ rgyu de dag dang / rkyen de dag gis phyir mi ldog pa'i byang chub sems dpa' sems dpa' chen por rig par bya'o// rab 'byor gzhan yang rnam pa gang dang / tshul gang dang / mtshan ma gang gis phyir mi ldog pa'i byang chub sems dpa' sems dpa' chen por rig par bya ba'i rnam pa de dag dang / tshul de dag dang / mtshan ma de dag bstan par bya'o// rab 'byor gal te bud med dam/ skyes pa la la zhig mi ma yin pas byin gyis brlabs na/ de la byang chub sems dpa' sems dpa' chen pos 'di snyam du gal te/ bdag sngon gyi de bzhin gshegs pa dgra bcom pa yang dag par rdzogs pa'i sangs rgyas rnams kyis/ bla na med pa yang dag par rdzogs pa'i byang chub tu lung bstan te/ bdag gis bsam pa yongs su dag cing // bdag bla na med pa yang dag par rdzogs pa'i byang chub tu mngon par rdzogs par 'tshang rgya bar 'dod la/ bdag bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur zhing // bdag bla na med pa yang dag par rdzogs pa'i byang chub tu yid la byed pa yongs su dag ste/ bdag la nyan thos kyi sems med/ bdag la rang sangs rgyas kyi sems med la/ nyan thos dang / rang sangs rgyas kyi sems med pas/ bdag bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur zhing // bdag bla na med pa yang dag par rdzogs pa'i byang chub tu mngon par rdzogs par 'tshang rgya bar mi 'gyur ba ma yin gyi/ bdag gdon mi za bar bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur te/ 'jig rten gyi khams grangs med tshad med pa dag na/ sangs rgyas bcom ldan 'das ji snyed cig bzhugs shing 'tsho skyong ba dang / chos ston pa'i de bzhin gshegs pa dgra bcom pa yang dag par rdzogs pa'i sangs rgyas de dag gis ni gang ci yang ma mkhyen pa 'am/ ma gzigs pa 'am/ thugs su ma chud pa 'am/ mngon du ma mdzad pa 'am/ mngon par rdzogs par sangs ma rgyas pa gang yang med de/ sangs rgyas bcom ldan 'das de dag gis bdag bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur zhes bya bar bdag gi bsam pa thugs su chud ce na/ bden pa de dang / bden pa'i tshig des skyes pa 'am/ bud med 'di mi ma yin pa gang gis bzung ba 'am/ gtses par gyur pa'i mi ma yin pa'i de gud du 'gro bar gyur cig ces bsams te smras na/ rab 'byor gal te byang chub sems dpa' sems dpa' chen pos de skad du brjod pas/ mi ma yin pa de gud du ma song na/ rab 'byor byang chub sems dpa' sems dpa' chen po de ni sngon gyi de bzhin gshegs pa dgra bcom pa yang dag par rdzogs pa'i sangs rgyas rnams kyis bla na med pa yang dag par rdzogs pa'i byang chub tu lung ma bstan par rig par bya'o// rab 'byor gal te byang chub sems dpa' sems dpa' chen pos de skad ces brjod pas/ mi ma yin pa de gud du song na/ rab 'byor byang chub sems dpa' sems dpa' chen po de ni sngon gyi de bzhin gshegs pa dgra bcom pa yang dag par rdzogs pa'i sangs rgyas rnams kyis bla na med pa yang dag par rdzogs pa'i byang chub tu lung bstan par rig par bya ste/ rab 'byor rnam pa de dag dang / tshul de dag dang / mtshan ma de dag dang ldan pa'i byang chub sems dpa' sems dpa' chen po ni phyir mi ldog par rig par bya'o// rab 'byor gzhan yang byang chub sems dpa' sems dpa' chen po pha rol du phyin pa drug la ma spyad pa/ thabs mkhas pa dang mi ldan pa/ dran pa nye bar gzhag pa rnams dang / yang dag par spong ba dang / rdzu 'phrul gyi rkang pa dang / dbang po dang stobs dang / byang chub kyi yan lag dang / 'phags pa'i lam yan lag brgyad pa dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang mtshan ma med pa dang / smon pa med pa la ma spyad pa/ byang chub sems dpa'i skyon med par ma chud pa'i bden pa'i byin gyis brlabs la bdud sdig to can nye bar 'ongs te/ rab 'byor gal te byang chub sems dpa' sems dpa' chen po bden pa'i byin gyi rlabs byed cing bden pa dang bden pa'i tshig gang gis bdag sngon gyi de bzhin gshegs pa dgra bcom pa yang dag par rdzogs pa'i sangs rgyas rnams kyis bla na med pa yang dag par rdzogs pa'i byang chub tu lung bstan pa'i bden pa dang / bden pa'i tshig des mi ma yin pa de gud du 'gro bar gyur cig ces brjod pa las/ bdud sdig to can de mi ma yin par gyur pa de ci nas kyang gud du 'gro bar bya ba'i phyir nan tan du byed de/ de ci'i phyir zhe na/ de ni 'di ltar bdud sdig to can ni mi ma yin pa de bas ches mthu dang ldan zhing // ches gzi brjid dang ldan pas de'i phyir bdud sdig to can de yi byin gyis rlabs kyis mi ma yin pa de gud du song bar gyur pa la/ byang chub sems dpa' sems dpa' chen po de 'di snyam ste/ de ltar bdag gi mthus mi ma yin pa de gud du song ngo snyam nas bdud kyi mthus mi ma yin pa de gud du song bar ni ma shes te/ de de'i rgyus byang chub sems dpa' sems dpa' chen po gzhan dag la brnyas pa dang / 'phya ba dang / thing slad byed cing smod la khyad du gsod cing bdag ni sngon gyi de bzhin gshegs pa dgra bcom pa yang dag par rdzogs pa'i sangs rgyas de dag gis bla na med pa yang dag par rdzogs pa'i byang chub tu lung bstan pa yin gyi/ 'di dag gzhan ni bla na med pa yang dag par rdzogs pa'i byang chub tu lung ma bstan to zhes nas de de tsam gyis nga rgyal 'phel bar byed pa dang / nga rgyal skyed cing rnam pa thams cad mkhyen pa nyid ring du byed/ bla na med pa yang dag par rdzogs pa'i sangs rgyas kyi ye shes ring du byed na/ de ltar thabs mi mkhas pa'i byang chub sems dpa' de ni de tsam gyis lhag pa'i nga rgyal skyed pas des sa gnyis por 'gro bar rig par bya ste/ 'di ltar nyan thos kyi sa 'am/ rang sangs rgyas kyi sa'o// de ltar bden pa'i byin gyi rlabs kyis byang chub sems dpa' sems dpa' chen po de'i bdud kyi las 'byung ste de la de dge ba'i bshes gnyen la mi snyen mi sten cing mi 'grogs la bsnyen bkur mi byed na de nyid du bdud kyis bcings pa de dam por byed pa yin no// de ci'i phyir zhe na/ de ni pha rol du phyin pa drug la ma spyad pa dang / thabs mkhas pas yongs su ma bzung ba'i phyir te/ rab 'byor de lta bu yang byang chub sems dpa' sems dpa' chen pos bdud kyi las su rig par bya'o// // shes rab kyi pha rol tu phyin pa stong phrag nyi shu lnga pa/ bam po lnga bcu bzhi pa/ rab 'byor ji ltar na byang chub sems dpa' sems dpa' chen po pha rol tu phyin pa drug la ma spyad pa/ byang chub kyi phyogs kyi chos sum cu rtsa bdun la ma spyad pa/ rnam par thar pa'i sgo gsum la ma spyad pa/ skyon med par ma chud pa'i drung du bdud sdig to can ming gi byin gyi rlabs kyis nye bar 'ong ba yin zhe na/ rab 'byor 'di la bdud sdig to can cha byad gang yang rung bas nye bar 'ongs shing // byang chub sems dpa' sems dpa' chen po la 'di skad du/ rigs kyi bu khyod ni de bzhin gshegs pa dgra bcom pa yang dag par rdzogs pa'i sangs rgyas kyis bla na med pa yang dag par rdzogs pa'i byang chub tu lung bstan pa ste/ khyod kyi ming ni 'di zhes bya'o// khyod kyi pha'i ming ni 'di zhes bya'o// khyod kyi ma'i ming ni 'di zhes bya'o// khyod kyi phu nu'i ming ni 'di zhes bya'o// khyod kyi bu sring gi ming ni 'di zhes bya'o// khyod kyi mdza' bo dang / blon po dang / gnyen bshes kyi ming ni 'di'o zhes bya ba nas/ pha ma'i rabs bdun nye bar ston cing // khyod ni yul che ge mo zhig dang / grong khyer che ge mo zhig dang / yul che ge mo zhig dang / phyogs che ge mo zhig nas/ yul che ge mo zhig tu skyes so// grong khyer che ge mo zhig dang / grong rdal che ge mo zhig tu skyes so// gal te de ngang gis 'jam pa zhig yin na/ de de la 'di skad du khyod ni sngon yang 'di bzhin du 'jam par gyur to zhes zer/ gal te rno ba zhig yin na/ de de la 'di skad du khyod ni sngon yang 'di bzhin du rno bar gyur to zhes zer/ gal te dgon pa pa zhig yin na/ de de la 'di skad du khyod ni sngon yang dgon pa par gyur to zhes zer/ gal te bsod snyoms pa zhig yin nam/ gal te phyag dar khrod pa zhig yin nam/ gal te bsod snyoms phyis mi len pa zhig yin nam/ gal te stan gcig pa zhig yin nam/ gal te ci thob pa'i bsod snyoms pa zhig yin nam/ gal te dur khrod pa zhig yin nam/ gal te bla gab med pa zhig yin nam/ gal te shing drung pa zhig yin nam/ gal te tsog pu pa zhig yin nam/ gal te gzhi ji bzhin pa zhig yin nam/ gal te chos gos gsum pa zhig yin nam/ gal te 'dod pa chung ba zhig yin nam/ gal te chog shes pa zhig yin nam/ gal te dben pa zhig yin nam/ gal te rkang pa bsku ba dang bral ba zhig yin nam/ gal te smra ba nyung ba zhig yin na/ de de la 'di skad du khyod ni sngon yang smra ba nyung bar gyur to zhes zer/ gal te 'thab pa nyung ba zhig yin na/ de de la 'di skad du khyod ni sngon yang 'thab pa nyung bar gyur to zhes zer te/ de ci'i phyir zhe na/ de ni 'di ltar khyod la rnam pa 'di lta bu'i sbyangs pa'i yon tan dag yod pa las na/ gdon mi za bar sngon yang sbyangs pa'i yon tan dang / sdom pa 'di dag dang ldan par ma gyur mi srid do zhes zer ba la/ de de ltar sngon gyi ming dang rus bstan pa dang / da ltar byung ba'i sbyangs pa'i yon tan dang / sdom pa bstan pas/ rlom sems skyed pas de ltar bdud sdig to can de'i drung du nye bar 'ongs shing // 'di skad du rigs kyi bu khyod ni de bzhin gshegs pa dgra bcom pa yang dag par rdzogs pa'i sangs rgyas kyis khyod la yon tan yod pa ci 'dra ba bzhin du bla na med pa yang dag par rdzogs pa'i byang chub las phyir mi ldog par lung bstan to zhes zer zhing // yang na dge slong gi cha byad du nye bar 'ong // yang na dge slong ma'i cha byad du nye bar 'ong // yang na khyim bdag gi cha byad du nye bar 'ong // yang na ma'i cha byad du nye bar 'ong // yang na pha'i cha byad du nye bar 'ong zhing // 'di skad du rigs kyi bu khyod ni de bzhin gshegs pa dgra bcom pa yang dag par rdzogs pa'i sangs rgyas kyis bla na med pa yang dag par rdzogs pa'i byang chub tu lung bstan to// de ci'i phyir zhe na/ de ni 'di ltar khyod la phyir mi ldog pa'i byang chub sems dpa' sems dpa' chen po rnams kyi yon tan gang ji snyed pa de dag yod do zhes zer la/ rab 'byor ngas phyir mi ldog pa'i byang chub sems dpa' sems dpa' chen po rnams kyi rnam pa dang / tshul dang / mtshan ma gang bshad pa de dag byang chub sems dpa' sems dpa' chen po de la med na/ rab 'byor de la byang chub sems dpa' gzhan gyis byang chub sems dpa' sems dpa' chen po 'di ni bdud kyi byin gyis brlabs pa yin no zhes bya bar rig par bya'o// de ci'i phyir zhe na/ rab 'byor de ni 'di ltar gang phyir mi ldog pa'i byang chub sems dpa' sems dpa' chen po'i rnam pa dang / tshul dang / mtshan ma de dag kyang med la ming bstan pa des kyang byang chub sems dpa' sems dpa' chen po gzhan la brnyas pa dang / 'phya ba dang / smod pa byed cing khyad du gsod la smod na/ rab 'byor 'di yang byang chub sems dpa' sems dpa' chen pos ming gi byin gyi rlabs kyis bdud kyi las su rig par bya'o// rab 'byor gzhan yang byang chub sems dpa' sems dpa' chen pos ming gi byin gyi rlabs kyis bdud kyi las su rig par bya ste/ de ci'i phyir zhe na/ rab 'byor de ni 'di ltar byang chub sems dpa' sems dpa' chen po pha rol du phyin pa drug la ma spyad pas/ phung po'i bdud mi shes te/ gzugs mi shes tshor ba dang 'du shes dang 'du byed dang rnam par shes pa mi shes pas/ de la bdud sdig to can ming gi byin gyi rlabs kyis lung ston cing // khyod bla na med pa yang dag par rdzogs pa'i byang chub tu mngon par rdzogs par sangs rgyas nas ming 'di zhes bya bar 'gyur ro zhes byang chub sems dpa' sems dpa' chen pos ming gang bsams pa dang / dpyad pa de nyid rjod de/ de la byang chub sems dpa' shes rab 'chal pa'i ngang tshul can thabs la mi mkhas pa de 'di snyam ste/ bdag gis ming gang yin gyis rnam par brtags te/ bsams pa dang / rjes su dpyad pa de nyid bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i ming du 'gyur ro snyam ste/ ji lta ji ltar bdud sdig to can nam/ bdud kyi ris kyi lha 'am/ bdud kyi byin gyis brlabs pa'i dge slong dag ston pa/ de lta de ltar sems shing // ji ltar bdag gis sems bskyed pa dang / bdag gi ming ji lta ba bzhin du dge slong 'dis bstan te/ ming dang / ming du mthun gyis/ bdag ni de bzhin gshegs pa dgra bcom pa yang dag par rdzogs pa'i sangs rgyas kyis bla na med pa yang dag par rdzogs pa'i byang chub tu lung bstan to snyam nas/ rab 'byor byang chub sems dpa' de la gang ngas phyir mi ldog pa'i byang chub sems dpa' sems dpa' chen po'i rnam pa dang / tshul dang / mtshan mar bshad pa de dag kyang med la/ ming de dang / lung bstan par brjod pa des kyang // byang chub sems dpa' sems dpa' chen po gzhan dag la khyad du gsod na/ de rlom sems des bla na med pa yang dag par rdzogs pa'i byang chub las ring du 'gyur ro// de ltar thabs mkhas pa dang mi ldan la/ shes rab kyi pha rol du phyin pa dang bral zhing // dge ba'i bshes gnyen dang bral te/ sdig pa'i grogs pos yongs su bzung ba de'i sa ni gnyis su rig par bya ste/ 'di ltar nyan thos kyi sa'am/ rang sangs rgyas kyi sa'o// yang dang yang shin du yun ring por 'khor zhing 'phyan 'phyan nas/ dge ba'i bshes gnyen la bsnyen pa dang / bsten pa dang / rim gro byas nas/ shes rab kyi pha rol du phyin pa 'di nyid la brten te/ bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ro// rab 'byor gal te yang byang chub sems dpas yang dang yang du dge ba'i bshes gnyen blta ba dang / bsnyen bkur bar ma gyur la/ lus thob pa des sems bskyed pa snga ma dag mi smod mi 'chags na/ de ni sa gnyis su 'gro bar rig par bya ste/ 'di ltar nyan thos kyi sa 'am/ rang sangs rgyas kyi sa'o// 'di lta ste dper na/ dge slong nyan thos kyi theg pa pas ltung ba'i rtsa ba bzhi las ltung ba gang yang rung ba gcig byas na dge sbyangs ma yin/ shAkya'i bu ma yin par 'gyur te/ de ni lus de nyid kyis dge sbyong gi 'bras bu bzhi las dge sbyong gi 'bras bu gang yang rung ba la la thob par 'gyur ba'i skal ba med do// rab 'byor de bzhin du byang chub sems dpa' sems dpa' chen po gang ming bstan pa tsam gyis rlom sems dang ldan pa'i sems bskyed cing // ming tsam brjod pa des/ byang chub sems dpa' gzhan dag la brnyas pa dang / 'phya ba dang / khyad du gsod pa'i sems bskyed pa de ni de bas kyang shin du lci ba ste/ sems bskyed pa de ni des de bas kyang shin du lci bar rig par bya'o// rab 'byor de ltar ming bstan pas bdud kyi las shin du phra ba de lta bu dag skye bar 'gyur ro// rab 'byor ltung ba'i rtsa ba bzhi po lta zhog gi / byang chub sems dpa'i ming bstan pa tsam gyis rlom sems dang ldan pa'i sems bskyed pa skyes pa de ni/ mtshams med pa lnga bas kyang shin du lci ba ste/ sems bskyed pa de ni de bas kyang shin du lci bar rig par bya'o// rab 'byor gzhan yang bdud sdig to can dben pa'i yon tan ston cing // byang chub sems dpa' sems dpa' chen po'i drung du nye bar 'ongs te/ 'di skad du de bzhin gshegs pa ni dben pa'i yon tan gsung pa'o zhes zer te/ rab 'byor ngas ni 'di lta ste/ byang chub sems dpa' sems dpa' chen po'i dgon pa 'am/ nags 'dab 'am/ bas mtha'i gnas dben par ma bshad do// gsol pa/ bcom ldan 'das gal te de ltar dgon pa dang / nags 'dab dang / bas mtha'i gnas dben pa ma lags na/ byang chub sems dpa' sems dpa' chen po'i dben pa gzhan ni gang zhig mchis/ bcom ldan 'das byang chub sems dpa' sems dpa' chen po'i dben pa gzhan ni ji lta bu zhig mchis/ bcom ldan 'das kyis bka' stsal pa/ rab 'byor gal te byang chub sems dpa' sems dpa' chen po nyan thos dang / rang sangs rgyas dang ldan pa'i yid la bya bas dben na/ dgon pa dang / nags 'dab dang / bas mtha'i gnas na rnam par spyod pa yin te/ rab 'byor 'di ni dben pa ste/ byang chub sems dpa' sems dpa' chen po rnams la ngas gnang ba'o// gal te dben pa 'dis nyin mtshan du rnam par spyod na/ byang chub sems dpa' sems dpa' chen po de ni 'di lta ste/ byang chub sems dpa'i dben pas dben par rnam par spyod pa yin no// byang chub sems dpa' sems dpa' chen po dgon pa dang / nags 'dab dang / bas mtha'i gnas na rnam par spyod kyang // nyan thos dang rang sangs rgyas dang ldan pa'i yid la bya ba dang 'dres par rnam par spyod na/ byang chub sems dpa' sems dpa' chen po de ni mi dben par rnam par spyod pa yin no// gal te grong na spyod kyang nyan thos dang / rang sangs rgyas kyi yid la bya ba dang ma 'dres na/ byang chub sems dpa' sems dpa' chen po de ni dben par rnam par spyod pa yin no// rab 'byor byang chub sems dpa' sems dpa' chen po rnams la dben pa'i rnam pa de lta bu ngas gnang ba las dris shing // bdud sdig to can de la dgon pa dang / nags 'dab dang / bas mtha'i gnas su rnam par spyod cig ces dben pa ston te/ de dben pa des 'du 'dzir gyur cing // nyan thos dang / rang sangs rgyas kyi sa dang ldan pa'i yid la bya ba dang 'dres pas/ shes rab kyi pha rol du phyin pa la brtson pa ma yin te/ rnam pa thams cad mkhyen pa nyid yongs su rdzogs par mi 'gyur ro// de de ltar rnam par spyod pa des/ rnam par spyod cing yid la bya ba yongs su ma dag pas/ byang chub sems dpa' sems dpa' chen po gzhan gyi grong 'dab na rnam par spyod cing // yid la bya ba yongs su dag pa dang ldan pa/ nyan thos kyi sems dang ma 'dres pa/ rang sangs rgyas kyi sems dang ma 'dres pa de ma yin pa'i sdig pa'i sems gzhan dang ma 'dres pa/ bsam gtan dang / rnam par thar pa dang / ting nge 'dzin dang snyoms par 'jug pa dang / mngon par shes pa yongs su rdzogs par gyur pa dag la brnyas pa'i sems bskyed de/ thabs mi mkhas pa'i byang chub sems dpa' de bas dgon pa sbrul dang / dang / bya yod pa/ rkun po dang / sme sha can yod pa/ gcan zan mche ba can dang / srin po rgyu ba/ dpag tshad brgya tsam du 'phags pa de lta bu'i nang na 'dug cing // lo gcig gam/ lo brgya 'am/ lo stong ngam/ lo brgya phrag stong ngam/ lo bye 'am/ lo bye ba phrag brgya 'am/ lo bye ba phrag stong ngam/ lo bye ba brgya phrag stong ngam/ lo bye ba khrag khrig brgya phrag stong ngam/ de bas kyang lhag par gnas su zin kyang // dben pa gang gis byang chub sems dpa' sems dpa' chen po lhag pa'i bsam pa la yang dag par gnas shing // rnam par spyod pa de lta bu'i dben pa shes par mi 'gyur te/ byang chub sems dpa' sems dpa' chen po de ni nyan thos dang / rang sangs rgyas dang ldan pa'i yid la bya ba mang po dang 'dres pa nyid du rnam par spyod par 'gyur te/ dben pa de la yang dag par ma rtses par gnas shing chags pa dang / zhen cing mngon par zhen pa de tsam gyis ni nga'i sems rangs par mi 'gyur te/ ngas byang chub sems dpa' sems dpa' chen po rnams la dben pa gang bshad pa'i dben pa de dang mi ldan pas/ dben pa de la mi gnas so// de ci'i phyir zhe na/ de ni 'di ltar dben pa de dang bral ba'i phyir te/ de ltar de'i drung du bdud sdig to can nye bar 'ongs shing // steng gi bar snang la gnas te/ 'di skad du rigs kyi bu legs so legs so// 'di ni de bzhin gshegs pas bstan pa'i dben pa ma nor ba yin gyis/ khyod dben pa 'di nyid kyis rnam par spyod cig // des khyod myur du bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ro zhes zer te/ de'i rgyus de dben pa de bas kyang dben pa de gces par 'dzin cing phyir grong 'dab tu 'ongs nas/ dge slong byang chub sems dpa'i theg pa pa/ sems dang yid la bya ba yongs su dag pa/ nges pa dge ba'i chos dang ldan pa gzhan dag la/ tshe dang ldan pa 'di dag ni 'du 'dzi'i rnam par spyod pas rnam par spyod do zhes khyad du gsod cing byang chub sems dpa' sems dpa' chen po dben par spyod pa de dag la 'du 'dzis rnam par spyod par skyon du gdags pa dang 'dres par rnam par spyod par skyon du gdags pas brnyas pa'i sems bskyed do// gang 'du 'dzi rnam par spyod pas rnam par spyod pa de dag la ni dben pas rnam par spyod par 'dzin cing de dag la rim gro skyed do// gang la rim gro bskyed par bya ba de dag la ni nga rgyal skyed do// de ci'i phyir zhe na/ de ni 'di ltar bdag ni mi ma yin pas bskul ba'o// mi ma yin pas dran par bya ba'o// rnam par spyod pa gang gis bdag spyod pa de ni rnam par spyod pa ma nor ba ste/ grong 'dab na spyod pa lta la su zhig skul bar 'gyur/ grong 'dab na spyod pa lta la su zhig dran par byed par 'gyur zhes nga rgyal skyed de/ de ltar byang chub sems dpa' de byang chub sems dpa'i theg pa pa'i rigs kyi bu gzhan dag la smod pa byed de/ rab 'byor gang zag de ni byang chub sems dpa' gdol bar rig par bya'o// byang chub sems dpa' sun 'byin par rig par bya'o// byang chub sems dpa'i gzugs brnyan du rig par bya'o// de ni lha dang / mi dang / lha ma yin du bcas pa'i 'jig rten gyi rkun po ste/ de ni lha dang / mi dang / lha ma yin du bcas pa'i 'jig rten gyis dge sbyong gi cha byad can gyi rkun por rig par bya ste/ ngang tshul de lta bu dang ldan pa'i gang zag ni byang chub sems dpa'i theg pa pa'i rigs kyi bu 'am rigs kyi bu mo dag gis bsnyen par mi bya/ bsten par mi bya/ rim gror mi bya'o// de ci'i phyir zhe na/ rab 'byor gang zag de lta bu dag ni lhag pa'i nga rgyal can du rig par bya ste/ byang chub sems dpa' sems dpa' chen pos rnam pa thams cad mkhyen pa nyid kyang yongs su ma btang la/ bla na med pa yang dag par rdzogs pa'i byang chub kyang yongs su ma btang na/ byang chub sems dpa' sems dpa' chen po bsam pa thag pas/ bla na med pa yang dag par rdzogs pa'i byang chub tu mngon par rdzogs par 'tshang rgya bar 'dod pa/ sems can thams cad kyi don bya bar 'dod pa des gang zag de lta bu'i ngang tshul can bsnyen par mi bya/ bsten par mi bya/ rim gror mi bya'i rang gi don dang ldan par 'gyur ba la brtson par bya ste/ 'khor ba las rtag tu skyo zhing // 'jigs pa'i yid kyis khams gsum dang ma 'dres par spyad par bya'o// byang chub sems dpa' gdol pa de la yang byams pa bskyed par bya ste/ de nyid la snying brtse ba'i phyir snying rje bskyed par bya'o// dga' ba dang / btang snyoms bskyed par bya'o// des sems 'di ltar bskyed par bya ste/ ci nas kyang bdag gi nyes pa 'di dag thams cad du thams cad med cing mi skye bar 'gyur ba de ltar bya'o// gal te skyes na yang myur du spang bar bya'o zhes bslab par bya ste/ rab 'byor 'di ni byang chub sems dpa' sems dpa' chen po rnams kyi rang gi khong du chud pa'i mngon par shes pa'i mthur rig par bya'o// rab 'byor gzhan yang byang chub sems dpa' sems dpa' chen po lhag pa'i bsam pas bla na med pa yang dag par rdzogs pa'i byang chub tu mngon par rdzogs par 'tshang rgya bar 'dod pas/ dge ba'i bshes gnyen dag la bsnyen par bya'o// bsten par bya'o// rim gror bya'o// gsol pa/ bcom ldan 'das byang chub sems dpa' sems dpa' chen po'i dge ba'i bshes gnyen du rig par bgyi ba de dag gang lags/ bcom ldan 'das kyis bka' stsal pa/ rab 'byor sangs rgyas bcom ldan 'das rnams ni byang chub sems dpa' sems dpa' chen po rnams kyi dge ba'i bshes gnyen du rig par bya'o// rab 'byor byang chub sems dpa' sems dpa' chen po rnams ni/ byang chub sems dpa' sems dpa' chen po rnams kyi dge ba'i bshes gnyen du rig par bya'o// rab 'byor nyan thos gang pha rol du phyin pa drug brjod cing ston pa dang 'chad cing 'grel ba dang / rnam par 'byed cing gsal bar byed pa dang / yang dag par ston pa de dag kyang byang chub sems dpa' sems dpa' chen po rnams kyi dge ba'i bshes gnyen du rig par bya'o// rab 'byor gzhan yang pha rol du phyin pa drug ni/ byang chub sems dpa' sems dpa' chen po rnams kyi dge ba'i bshes gnyen du rig par bya'o// dran pa nye bar gzhag pa bzhi dang / yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad ni byang chub sems dpa' sems dpa' chen po rnams kyi dge ba'i bshes gnyen du rig par bya'o// de bzhin nyid dang / yang dag pa'i mtha' dang / chos kyi dbyings ni byang chub sems dpa' sems dpa' chen po rnams kyi dge ba'i bshes gnyen du rig par bya'o// rab 'byor gzhan yang pha rol du phyin pa drug ni byang chub sems dpa' sems dpa' chen po rnams kyi ston par rig par bya ste/ pha rol du phyin pa drug ni lam mo// pha rol du phyin pa drug ni snang ba'o// pha rol du phyin pa drug ni sgron ma'o// blo'o// shes pa'o// shes rab bo// pha rol du phyin pa drug ni dpung gnyen no// pha rol du phyin pa drug ni skyabs so// pha rol du phyin pa drug ni mgon no// pha rol du phyin pa drug ni ma'o// pha rol du phyin pa drug ni pha'o// dran pa nye bar gzhag pa bzhi dang / yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad dang / lam gyi rnam pa shes pa nyid ni byang chub sems dpa' sems dpa' chen po rnams kyi ston par rig par bya ste/ lam gyi rnam pa shes pa nyid ni lam mo// lam gyi rnam pa shes pa nyid ni snang ba'o// lam gyi rnam pa shes pa nyid ni sgron ma'o// blo'o// shes pa'o// shes rab bo// lam gyi rnam pa shes pa nyid ni dpung gnyen no// lam gyi rnam pa shes pa nyid ni skyabs so// lam gyi rnam pa shes pa nyid ni mgon no// lam gyi rnam pa shes pa nyid ni ma'o// lam gyi rnam pa shes pa nyid ni pha'o// rnam pa thams cad mkhyen pa nyid ni bag chags kyi mtshams sbyor ba thams cad spong bar byed pa ste/ de ci'i phyir zhe na/ rab 'byor de ni 'di ltar byang chub kyi phyogs kyi chos sum cu rtsa bdun po 'di dag ni/ 'das pa'i dus kyi de bzhin gshegs pa dgra bcom pa yang dag par rdzogs pa'i sangs rgyas gang ji snyed cig byung ba'i sangs rgyas bcom ldan 'das de dag gi yang yab dang yum du gyur to// rab 'byor byang chub kyi phyogs kyi chos sum cu rtsa bdun po 'di dag ni ma 'ongs pa'i dus kyi de bzhin gshegs pa dgra bcom pa yang dag par rdzogs pa'i sangs rgyas gang ji snyed cig 'byung ba'i sangs rgyas bcom ldan 'das de dag gi yang yab dang yum du 'gyur ro// rab 'byor byang chub kyi phyogs kyi chos sum cu rtsa bdun po 'di dag ni da ltar phyogs bcu'i 'jig rten gyi khams na sangs rgyas bcom ldan 'das gang ji snyed cig bzhugs shing 'tsho skyong ba'i sangs rgyas bcom ldan 'das de dag gi yang yab dang yum du gyur to// de ci'i phyir zhe na/ rab 'byor 'di ltar 'di las byung ba ni 'das pa dang / ma byon pa dang / da ltar byung ba'i sangs rgyas bcom ldan 'das rnams te/ rab 'byor de bas na byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya bar 'dod pa dang / sangs rgyas kyi zhing yongs su dag par bya bar 'dod pa dang / sems can yongs su smin par bya bar 'dod pas/ bsdu ba'i dngos po bzhis sems can rnams yongs su bsdu bar bya'o// bzhi gang zhe na/ sbyin pa dang / tshig snyan pa dang / don spyad pa dang / don mthun pa ste/ rab 'byor ngas don gyi dbang de mthong bas/ 'di skad du 'di lta ste/ byang chub kyi phyogs kyi chos sum cu rtsa bdun po 'di dag ni byang chub sems dpa' sems dpa' chen po rnams kyi ston pa dang / ma dang pha dang / dpung gnyen dang / skyabs dang / mgon yin no/ zhes brjod do// rab 'byor de bas na byang chub sems dpa' sems dpa' chen po gzhan gyi dring mi 'jog par bya bar 'dod pa dang / gzhan gyi dring mi 'jog pa la gnas par 'dod pa dang / sems can thams cad kyi the tshom gcad par 'dod pa dang / sangs rgyas kyi kyi zhing yongs su dag par bya bar 'dod pa dang / sems can yongs su smin par bya bar 'dod pas/ shes rab kyi pha rol du phyin pa 'di nyid la bslab par bya'o// de ci'i phyir zhe na/ byang chub sems dpa' sems dpa' chen pos chos gang la bslab par bya ba de dag shes rab kyi pha rol du phyin pa 'di las rgya cher bstan to// rab 'byor gyis gsol ba/ bcom ldan 'das shes rab kyi pha rol du phyin pa'i mtshan nyid ji lta bu lags/ bcom ldan 'das kyis bka' stsal pa/ rab 'byor nam mkha' ltar chags pa med pa'i mtshan nyid ni shes rab kyi pha rol du phyin pa'o// rab 'byor shes rab kyi pha rol du phyin pa'i mtshan nyid ni med pa ste/ shes rab kyi pha rol du phyin pa la mtshan nyid gang yang med do// gsol pa/ bcom ldan 'das mtshan nyid gang gis shes rab kyi pha rol du phyin pa mchis pa'i mtshan nyid des chos thams cad mchis par 'gyur ba'i rnam grangs de lta bu mchis sam/ bcom ldan 'das kyis bka' stsal pa/ rab 'byor de de bzhin no// de de bzhin te/ mtshan nyid gang gis shes rab kyi pha rol du phyin pa yod pa'i mtshan nyid yod pa de nyid kyi chos thams cad yod do// de ci'i phyir zhe na/ rab 'byor chos thams cad ni rang bzhin gyis dben pa ste/ chos thams cad ni chos thams cad kyis dben pa'o// chos thams cad ni chos thams cad kyis stong pa'o// rab 'byor rnam grangs des na 'di ltar stong pa nyid kyi mtshan nyid dang / dben pa'i mtshan nyid du mtshan nyid gang gis shes rab kyi pha rol du phyin pa yod pa'i mtshan nyid des chos thams cad yod do// rab 'byor gyis gsol pa/ bcom ldan 'das gal te chos thams cad kyang chos thams cad kyis dben la/ chos thams cad kyang chos thams cad kyis stong na sems can rnams kyi kun nas nyon mongs pa dang / rnam par byang ba yang ji ltar mchis par 'gyur/ bcom ldan 'das dben pa ni kun nas nyon mongs par mi 'gyur/ rnam par byang bar mi 'gyur/ stong pa nyid ni kun nas nyon mongs par mi 'gyur/ rnam par byang bar mi 'gyur/ dben pa dang / stong pa nyid ni bla na med pa yang dag par rdzogs pa'i byang chub tu mngon par rdzogs par 'tshang mi rgya/ dben pas ni stong pa nyid la chos gang yang mi dmigs/ dben pas ni stong pa nyid la sems can gang byang chub tu mngon par rdzogs par 'tshang rgya ba de lta bu mi dmigs na/ bcom ldan 'das bstan pa de'i don bdag gis ji ltar 'tshal bar bgyi/ bcom ldan 'das kyis bka' stsal pa/ rab 'byor de ji snyam du sems/ sems can rnams yun ring po nas bdag dang bdag gi zhes bya ba la spyod dam/ gsol pa/ bcom ldan 'das de de lags so bde bar gshegs pa de de lags te/ sems can rnams yun ring po nas bdag dang bdag gir bgyi ba la spyod do// bcom ldan 'das kyis bka' stsal pa/ rab 'byor de ji snyam du sems/ 'on kyang bdag dang bdag gir bya ba dben zhing stong ngam// gsol pa// bcom ldan 'das dben no// bde bar gshegs pa stong ngo // bcom ldan 'das kyis bka' stsal pa/ rab 'byor de ji snyam du sems/ 'on kyang bdag dang bdag gir bya bas sems can rnams kun du rgyug cing // kun du 'khor bar gyur tam/ gsol pa/ bcom ldan 'das de de lta lags so// bde bar gshegs pa de de lta lags te/ bdag dang bdag gir bgyi bas sems can rnams kun du rgyug cing kun du 'khor bar gyur to// bcom ldan 'das kyis bka' stsal pa/ rab 'byor de ltar na sems can rnams kyi kun nas nyon mongs pa yod pa yin te/ gang la bdag tu bya ba med pa dang / bdag gir bya ba med pa de la 'dzin pa med/ gang la 'dzin pa med pa de la sems can kun du rgyug cing // kun du 'khor ba med de/ de la kun nas nyon mongs pa gang yang med pas/ rab 'byor de ltar na sems can rnams kyi rnam par byang ba yod pa yin no// gsol pa/ bcom ldan 'das byang chub sems dpa' sems dpa' chen po de ltar spyod pa ni gzugs la mi spyod/ tshor ba dang / 'du shes dang / 'du byed dang / rnam par shes pa la mi spyod/ skye mched dang / khams la mi spyod/ rten cing 'brel par 'byung ba la mi spyod/ sbyin pa'i pha rol du phyin pa la mi spyod/ tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la mi spyod/ nang stong pa nyid la mi spyod/ dngos po med pa'i ngo bo nyid stong pa nyid kyi bar la mi spyod/ dran pa nye bar gzhag pa rnams la mi spyod/ yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa la mi spyod/ 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo la mi spyod/ de bzhin gshegs pa'i stobs dang / mi 'jigs pa dang / so so yang dag par rig pa dang / byams pa chen po dang / snying rje chen po dang / sangs rgyas kyi chos ma 'dres pa la mi spyod/ rnam pa thams cad mkhyen pa nyid kyi bar la mi spyod do// de ci'i slad du zhe na/ de ni 'di ltar gang spyod pa dang / gang gis spyod pa dang / gang la spyod par 'gyur ba'i chos de dag thams cad mi dmigs so// bcom ldan 'das de ltar spyod pa'i byang chub sems dpa' sems dpa' chen po ni lha dang / mi dang / lha ma yin du bcas pa'i 'jig rten gyis mi thub pa ste/ bcom ldan 'das de ltar spyod pa'i byang chub sems dpa' sems dpa' chen po ni nyan thos dang / rang sangs rgyas thams cad kyis zil gyis non par mi nus so// de ci'i slad du zhe na/ de ni 'di ltar 'di lta ste/ byang chub sems dpa'i skyon ma mchis pa'i gnas zil gyis mi non pa la gnas pas/ bcom ldan 'das byang chub sems dpa' sems dpa' chen po rnam pa thams cad mkhyen pa nyid yid la bgyid pa dang ma bral ba ni zil gyis mi non pa ste/ bcom ldan 'das de ltar spyod pa'i byang chub sems dpa' sems dpa' chen po ni rnam pa thams cad mkhyen pa dang nye bar gyur pa lags so// bcom ldan 'das kyis bka' stsal pa/ rab 'byor gal te 'dzam bu'i gling gi sems can ji snyed pa de dag thams cad snga phyi med par mi'i lus thob par gyur te/ bla na med pa yang dag par rdzogs pa'i byang chub tu mngon par rdzogs par sangs rgyas par gyur la/ de dag nam 'tsho'i bar du bzhugs pa la/ rigs kyi bu 'am/ rigs kyi bu mo la la zhig gis rim gror byas/ bkur bstir byas/ bsti stang du byas/ mchod par byas te/ dge ba'i rtsa ba de yang bla na med pa yang dag par rdzogs pa'i byang chub tu yongs su bsngos na/ rab 'byor de ji snyam du sems/ rigs kyi bu 'am/ rigs kyi bu mo de'i bsod nams de'i rgyus mang du 'phel lam/ gsol pa/ bcom ldan 'das mang ngo // bde bar gshegs pa mang ngo // bcom ldan 'das kyis bka' stsal pa/ rab 'byor de bas kyang rigs kyi bu 'am rigs kyi bu mo gang shes rab kyi pha rol du phyin pa 'di gzhan la ston pa dang / 'chad pa dang / rnam par gzhog pa dang / rab tu gzhog pa dang / 'grel pa dang / rnam par 'byed pa dang / gsal bar byed pa dang / yang dag par ston pa dang / shes rab kyi pha rol du phyin pa dang ldan pa'i yid la byed pas rnam par spyod na/ de'i bsod nams ches mang du 'phel lo// rab 'byor gal te stong gsum gyi stong chen po'i 'jig rten gyi khams kyi bar gyi sems can gang ji snyed pa de dag thams cad snga phyi med par mi'i lus thob par gyur te/ bla na med pa yang dag par rdzogs pa'i byang chub tu mngon par rdzogs par sangs rgyas par gyur la/ de dag nam 'tsho'i bar du bzhugs pa la/ rigs kyi bu 'am rigs kyi bu mo la la zhig gis rim gror byas/ bkur bstir byas/ bsti stang du byas/ mchod pa byas te/ dge ba'i rtsa ba de yang bla na med pa yang dag par rdzogs pa'i byang chub tu yongs su bsngos na/ rab 'byor de ji snyam du sems/ rigs kyi bu 'am/ rigs kyi bu mo de'i bsod nams de'i rgyus mang du 'phel lam/ gsol pa/ bcom ldan 'das mang ngo / bde bar gshegs pa mang ngo // bcom ldan 'das kyis bka' stsal pa/ rab 'byor de bas kyang rigs kyi bu 'am rigs kyi bu mo gang shes rab kyi pha rol du phyin pa 'di gzhan la ston pa dang / 'chad pa dang / rnam par gzhog pa dang / rab tu gzhog pa dang // 'grel pa dang / rnam par 'byed pa dang / gsal bar byed pa dang / yang dag par ston pa dang / shes rab kyi pha rol du phyin pa dang ldan pa'i yid la byed pas rnam par spyod na/ de'i bsod nams ches mang du 'phel lo// rab 'byor gal te 'dzam bu gling gi sems can gang ji snyed pa de dag thams cad snga phyi med par mi'i lus thob par gyur la/ de dag rigs kyi bu 'am/ rigs kyi bu mo la la zhig gis/ dge ba bcu'i las kyi lam la rab tu bkod pa dang / bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / mngon par shes pa lnga dang / rgyun tu zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub dang / bla na med pa yang dag par rdzogs pa'i byang chub la rab tu bkod de/ dge ba'i rtsa ba de yang bla na med pa yang dag par rdzogs pa'i byang chub tu yongs su bsngos na/ rab 'byor de ji snyam du sems/ rigs kyi bu'am/ rigs kyi bu mo de'i bsod nams de'i rgyus mang du 'phel lam/ gsol pa/ bcom ldan 'das mang ngo // bde bar gshegs pa mang ngo // bcom ldan 'das kyis bka' stsal pa/ rab 'byor de bas kyang rigs kyi bu 'am rigs kyi bu mo gang shes rab kyi pha rol du phyin pa 'di gzhan la ston pa dang / 'chad pa dang / rnam par gzhog pa dang / rab tu gzhog pa dang / 'grel pa dang / rnam par 'byed pa dang / gsal bar byed pa dang / yang dag par rab tu ston na/ de'i bsod nams ches mang du 'phel lo// rab 'byor gal te stong gsum gyi stong chen po'i 'jig rten gyi khams kyi bar gyi sems can gang ji snyed pa de dag thams cad snga phyi med par mi'i lus thob par gyur la/ de dag rigs kyi bu 'am/ rigs kyi bu mo la la zhig gis dge ba bcu'i las kyi lam la rab tu bkod pa dang / bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / mngon par shes pa lnga dang / rgyun du zhugs pa'i 'bras bu dang // lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub la rab tu bkod pa dang / bla na med pa yang dag par rdzogs pa'i byang chub la rab tu bkod de/ dge ba'i rtsa ba de yang bla na med pa yang dag par rdzogs pa'i byang chub tu yongs su bsngos na/ rab 'byor de ji snyam du sems/ rigs kyi bu 'am rigs kyi bu mo de'i bsod nams de'i rgyus mang du 'phel lam/ gsol pa/ bcom ldan 'das mang ngo // bde bar gshegs pa mang ngo // bcom ldan 'das kyis bka' stsal pa/ rab 'byor de bas kyang rigs kyi bu 'am rigs kyi bu mo gang shes rab kyi pha rol du phyin pa 'di gzhan la ston pa dang / 'chad pa dang / rnam par gzhog pa dang / rab tu gzhog pa dang / 'grel pa dang / rnam par 'byed pa dang / gsal bar byed pa dang / yang dag par ston na/ de'i bsod nams ches mang du 'phel lo// rab 'byor de ltar spyod pa'i byang chub sems dpa' sems dpa' chen po rnam pa thams cad mkhyen pa nyid dang ldan pa'i yid la bya bas rnam par 'byed pa ni/ sems can thams cad kyi sbyin pa'i gnas su 'gro ba yin te/ de ci'i phyir zhe na/ de ni 'di ltar de bzhin gshegs pa dgra bcom pa yang dag par rdzogs pa'i sangs rgyas ma gtogs par/ byang chub sems dpa' sems dpa' chen po'i rnam par spyod pa de lta bu ni sems can gang la yang med de/ de ci'i phyir zhe na/ de ni 'di ltar rigs kyi bu de dag shes rab kyi pha rol du phyin pa la spyod pa'i tshe/ byams pa chen po mngon par bsgrub ste/ de dag shes rab kyi pha rol du phyin pa la spyod pa'i tshe/ sems can thams cad gsad par 'gyur ba dang 'dra bar lta ste/ de dag snying rje chen po 'thob bo// de dag rnam par spyod pa des rnam par spyod pas/ dga' bas rab tu dga' ba dang / mngon par dga' bar 'gyur te/ de dag dga' ba chen po mngon par bsgrub bo// de dag mtshan ma de dang lhan cig tu mi gnas te/ de dag btang snyoms chen po 'thob bo// rab 'byor de ni byang chub sems dpa' sems dpa' chen po rnams kyi shes rab kyi snang ba chen po ste/ 'di ltar sbyin pa'i pha rol du phyin pa'i snang ba'o// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa'i snang ba'o// rigs kyi bu de dag ni rnam pa thams cad mkhyen pa nyid mngon par rdzogs par sangs rgyas kyang // sems can thams cad kyi sbyin pa'i gnas su 'gyur te/ bla na med pa yang dag par rdzogs pa'i byang chub las phyir mi ldog go / de dag shes rab kyi pha rol du phyin pa dang ldan pa'i yid la bya bas rnam par spyod pa'i phyir su'i gos dang / bsod snyoms dang / mal cha dang / nad kyi rkyen rtsi dang / yo byad la yongs su spyod pa'i gtong ba dang / sbyin bdag gi sbyin pa dag par 'gyur te/ rnam pa thams cad mkhyen pa nyid dang yang nye bar 'gyur ro// rab 'byor de bas na byang chub sems dpa' sems dpa' chen po don yod par khams kyi bsod snyoms la yongs su spyad par 'dod pa dang / sems can thams cad kyi lam bstan par 'dod pa dang / snang ba chen po dbyung bar 'dod pa dang / khams gsum gyi btson ra na gnas pa'i sems can rnams yongs su dgrol bar 'dod pa dang / sems can thams cad kyi bla na med pa'i shes rab kyi mig bskyed par 'dod pas/ shes rab kyi pha rol du phyin pa dang ldan pa'i yid la bya bas rtag tu rgyun mi chad par gnas par bya'o// gal te byang chub sems dpa' sems dpa' chen po shes rab kyi pha rol tu phyin pa dang ldan pa'i yid la bya bar rnam par spyod na yang // des yid la bya ba gzhan gyi go mi dbye ste/ des ci nas kyang shes rab kyi pha rol du phyin pa dang ldan pa'i yid la bya ba nyid kyis nyin mtshan du mi gtong zhing brtson par gnas pa de ltar bya'o// rab 'byor 'di lta ste dper na/ sngon chad nor bu rin po che rnyed ma myong ba'i skyes bu zhig yod la/ des dus gzhan zhig na nor bu rin po che rnyed par gyur te/ des nor bu rin po che de rnyed pas dga' ba dang / spro ba dang / yid bde ba dang ldan par gyur pa las/ des nor bu rin po che de rnyed ma thag tu stor bar gyur na/ de'i rgyus sdug bsngal dang / yid mi bde ba chen po dang ldan par 'gyur te/ rtag tu rgyun mi 'chad par kyi hud bdag ni yid du 'ong ba'i nor bu rin po che de dang bral bar gyur to zhes/ nor bu rin po che dang ldan pa'i yid la bya ba sha stag rgyun du 'byung ngo // rab 'byor de bzhin du byang chub sems dpa' sems dpa' chen pos 'di ni rin po che'o snyam du bsams te/ rnam pa thams cad mkhyen pa nyid dang ldan pa'i yid la bya ba dang ma bral bar bya'o// rnam pa thams cad mkhyen pa nyid kyi rin po che de stor bar yang mi bya ste/ de ltar na rtag tu bde ba dang / yid bde ba mang po dang ldan par 'gyur ro// gsol pa/ bcom ldan 'das yid la bgyi ba de dag thams cad kyang rang bzhin dang bral ba ste/ yid la bgyi ba thams cad kyang rang bzhin gyis stong pa lags na/ ji ltar byang chub sems dpa' sems dpa' chen po rnam pa thams cad mkhyen pa nyid dang ldan pa'i yid la bgyi ba dang ma bral ba lags/ bral ba la ni byang chub sems dpa' mi dmigs/ yid la bgyi ba mi dmigs/ rnam pa thams cad mkhyen pa nyid mi dmigs so// bcom ldan 'das kyis bka' stsal pa/ rab 'byor gal te byang chub sems dpa' sems dpa' chen pos/ 'di ltar chos thams cad ni rang bzhin dang bral ba ste/ de dag ni nyan thos kyis ma byas/ rang sangs rgyas kyis ma byas/ sangs rgyas bcom ldan 'das rnams kyis kyang ma mdzad de/ chos rnams kyi chos nyid dang / chos kyi gnas nyid dang / chos skyon med pa nyid dang / de bzhin nyid dang / ma nor ba de bzhin nyid dang / gzhan ma yin pa de bzhin nyid dang / chos kyi dbyings dang / yang dag pa'i mtha' 'di ni gnas pa yin no// zhes bya bar shes na/ byang chub sems dpa' sems dpa' chen po de ni shes rab kyi pha rol du phyin pa dang ma bral ba yin te/ de ci'i phyir zhe na/ rab 'byor de ni 'di ltar shes rab kyi pha rol du phyin pa ni rang bzhin gyis dben/ rang bzhin gyis stong pa ste/ de la 'phel ba med do// yongs su 'grib pa med do// gsol pa/ bcom ldan 'das gal te shes rab kyi pha rol du phyin pa rang bzhin gyis dben zhing // rang bzhin gyis stong pa lags na/ bcom ldan 'das ji ltar byang chub sems dpa' sems dpa' chen po shes rab kyi pha rol tu phyin pa la yang dag par byung zhing // bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ba lags/ bcom ldan 'das kyis bka' stsal pa/ rab 'byor byang chub sems dpa' sems dpa' chen po ni shes rab kyi pha rol du phyin pa la yang dag par byung yang 'phel ba 'am yongs su 'grib pa med de/ de bzhin nyid la 'phel ba 'am yongs su 'grib pa med do// chos kyi dbyings la 'phel ba 'am yongs su 'grib pa med do// yang dag pa'i mtha' la 'phel ba 'am yongs su 'grib pa med do// de ci'i phyir zhe na/ shes rab kyi pha rol du phyin pa ni gcig kyang ma yin/ gnyis kyang ma yin no// rab 'byor gal te de skad du bshad pa la/ byang chub sems dpa' sems dpa' chen po'i sems mi 'jum mi 'gong mi 'jigs mi sngang // skrag par mi 'gyur ba'i byang chub sems dpa' sems dpa' chen po ni phyir mi ldog pa'i dbyings la gnas pa ste/ byang chub sems dpa' sems dpa' chen po de ni shes rab kyi pha rol du phyin pa la spyod do// zhes bya bar rtogs par rig par bya'o// rab 'byor gyis gsol pa/ bcom ldan 'das shes rab kyi pha rol du phyin pa ni stong pa nyid dang / gsog nyid dang / gsob nyid dang / rag lus pa nyid dang / snying po ma mchis pa gang lags pa de shes rab kyi pha rol du phyin pa la spyod dam// bcom ldan 'das kyis bka' stsal pa/ rab 'byor de ni ma yin no// gsol pa/ bcom ldan 'das shes rab kyi pha rol du phyin pa las gud na gang shes rab kyi pha rol tu phyin pa la spyod pa'i chos gang yang dmigs su mchis sam/ bcom ldan 'das kyis bka' stsal pa/ rab 'byor de ni ma yin no// gsol pa/ bcom ldan 'das ci lags/ shes rab kyi pha rol du phyin pa shes rab kyi pha rol du phyin pa la spyod dam/ bcom ldan 'das kyis bka' stsal pa/ rab 'byor de ni ma yin no// gsol pa/ bcom ldan 'das ci lags/ stong pa nyid stong pa nyid la spyod dam/ bcom ldan 'das kyis bka' stsal pa/ rab 'byor de ni ma yin no// gsol pa/ bcom ldan 'das ci lags/ stong pa nyid las gud na stong pa nyid spyod dam/ bcom ldan 'das kyis bka' stsal pa/ rab 'byor de ni ma yin no// gsol pa/ bcom ldan 'das ci lags/ gzugs shes rab kyi pha rol du phyin pa la spyod dam/ tshor ba dang / 'du shes dang / 'du byed dang / rnam par shes pa shes rab kyi pha rol du phyin pa la spyod dam/ bcom ldan 'das kyis bka' stsal pa/ rab 'byor de ni ma yin no// gsol pa/ bcom ldan 'das ci lags/ skye mched dang / khams dang / rten cing 'brel par 'byung ba shes rab kyi pha rol du phyin pa la spyod dam/ bcom ldan 'das kyis bka' stsal pa/ rab 'byor de ni ma yin no// gsol pa/ bcom ldan 'das ci lags/ pha rol du phyin pa rnams dang / stong pa nyid thams cad dang / byang chub kyi phyogs kyi chos rnams shes rab kyi pha rol du phyin pa la spyod dam/ bcom ldan 'das kyis bka' stsal pa/ rab 'byor de ni ma yin no// gsol pa// bcom ldan 'das ci lags/ 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad shes rab kyi pha rol du phyin pa la spyod dam/ bcom ldan 'das kyis bka' stsal pa/ rab 'byor de ni ma yin no// gsol pa/ bcom ldan 'das ci lags/ rnam pa thams cad mkhyen pa nyid kyi bar du shes rab kyi pha rol du phyin pa la spyod dam/ bcom ldan 'das kyis bka' stsal pa/ rab 'byor de ni ma yin no// gsol pa/ bcom ldan 'das ci lags/ gzugs kyi stong pa nyid dang / gsog nyid dang / gsob nyid dang / rag lus pa nyid dang / snying po ma mchis pa nyid dang / de bzhin nyid dang / ma nor ba de bzhin nyid dang / gzhan ma yin pa de bzhin nyid dang / chos nyid dang / chos kyi dbyings dang / chos kyi gnas nyid dang / chos skyon med pa nyid dang / yang dag pa'i mtha' dang / bsam gyis mi khyab pa'i dbyings de shes rab kyi pha rol du phyin pa la spyod dam/ bcom ldan 'das kyis bka' stsal pa/ rab 'byor de ni ma yin no// gsol pa/ bcom ldan 'das ci lags/ tshor ba dang / 'du shes dang / 'du byed dang / rnam par shes pa'i stong pa nyid dang / gsog nyid dang / gsob nyid dang / rag lus pa nyid dang / snying po ma mchis pa nyid dang / de bzhin nyid dang / ma nor ba de bzhin nyid dang / gzhan ma yin pa de bzhin nyid dang / chos nyid dang / chos kyi dbyings dang / chos kyi gnas nyid dang / chos skyon med pa nyid dang / yang dag pa'i mtha' dang / bsam gyis mi khyab pa'i dbyings de shes rab kyi pha rol du phyin pa la spyod dam/ bcom ldan 'das kyis bka' stsal pa/ rab 'byor de ni ma yin no// gsol pa/ bcom ldan 'das ci lags/ skye mched dang / khams dang / rten cing 'brel par 'byung ba'i stong pa nyid dang / gsog nyid dang / gsob nyid dang / rag lus pa nyid dang / snying po ma mchis pa nyid dang / de bzhin nyid dang / ma nor ba de bzhin nyid dang / gzhan ma yin pa de bzhin nyid dang / chos nyid dang / chos kyi dbyings dang / chos kyi gnas nyid dang / chos skyon med pa nyid dang / yang dag pa'i mtha' dang / bsam gyis mi khyab pa'i dbyings de shes rab kyi pha rol du phyin pa la spyod dam/ bcom ldan 'das kyis bka' stsal pa/ rab 'byor de ni ma yin no// gsol pa/ bcom ldan 'das ci lags/ pha rol du phyin pa rnams dang / stong pa nyid thams cad dang / byang chub kyi phyogs kyi chos rnams dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad dang / rnam pa thams cad mkhyen pa nyid kyi bar gyi stong pa nyid dang / gsog nyid dang / gsob nyid dang / rag lus pa nyid dang / snying po ma mchis pa nyid dang / de bzhin nyid dang / ma nor ba de bzhin nyid dang / gzhan ma yin pa de bzhin nyid dang / chos nyid dang / chos kyi dbyings dang / chos kyi gnas nyid dang / chos skyon med pa nyid dang / yang dag pa'i mtha' dang / bsam gyis mi khyab pa'i dbyings de shes rab kyi pha rol du phyin pa la spyod dam/ bcom ldan 'das kyis bka' stsal pa/ rab 'byor de ni ma yin no// rab 'byor gyis gsol pa/ bcom ldan 'das gal te chos de dag shes rab kyi pha rol du phyin pa la mi spyod na/ bcom ldan 'das byang chub sems dpa' sems dpa' chen po ji ltar shes rab kyi pha rol du phyin pa la spyod pa lags/ bcom ldan 'das kyis bka' stsal pa/ rab 'byor de ji snyam du sems/ chos gang shes rab kyi pha rol du phyin pa la spyod pa'i chos de khyod kyis mthong ngam/ gsol pa/ bcom ldan 'das de ni ma lags so// bcom ldan 'das kyis bka' stsal pa/ rab 'byor de ji snyam du sems/ gang la byang chub sems dpa' sems dpa' chen po spyod pa'i shes rab kyi pha rol du phyin pa de lta bu khyod kyis mthong ngam/ gsol pa/ bcom ldan 'das de ni ma lags so// bcom ldan 'das kyis bka' stsal pa/ rab 'byor de ji snyam du sems/ chos gang khyod kyis ma mthong ba'i chos de dmigs su yod dam/ gsol pa/ bcom ldan 'das de ni ma lags so// bcom ldan 'das kyis bka' stsal pa/ rab 'byor de ji snyam du sems/ chos gang dmigs su med pa de skye ba 'am/ 'gag par 'gyur ram/ gsol pa/ bcom ldan 'das de ni ma lags so// bcom ldan 'das kyis bka' stsal pa/ rab 'byor de ni byang chub sems dpa' sems dpa' chen po rnams kyi mi skye ba'i chos la bzod pa ste/ rab 'byor bzod pa de lta bu dang ldan pa'i byang chub sems dpa' sems dpa' chen po ni sangs rgyas bcom ldan 'das rnams kyis bla na med pa yang dag par rdzogs pa'i byang chub tu lung bstan te/ rab 'byor de ni stobs bcu dang / mi 'jigs pa dang / so so yang dag par rig pa dang / sangs rgyas kyi chos ma 'dres pa'i lam zhes bya ste/ lam der zhugs pa'i byang chub sems dpa' sems dpa' chen po de ltar spyod/ de ltar rtsol/ de ltar 'bad pa ni bla na med pa yang dag par rdzogs pa'i sangs rgyas kyi ye shes/ ye shes chen po// rnam pa thams cad mkhyen pa'i ye shes thob par mi 'gyur zhes bya ba'i gnas med do// de ci'i phyir zhe na/ de ni 'di ltar byang chub sems dpa' sems dpa' chen po des mi skye ba'i chos la bzod pa thob pa'i phyir te/ de'i chos de dag ni bla na med pa yang dag par rdzogs pa'i byang chub tu mngon par rdzogs par sangs rgyas kyi bar du nam yang yongs su 'grib par mi 'gyur ro// rab 'byor gyis gsol pa/ bcom ldan 'das ci lags/ chos thams cad kyi mi skye ba nyid gang lags pa de las/ byang chub sems dpa' sems dpa' chen po de bla na med pa yang dag par rdzogs pa'i byang chub tu lung bstan par 'gyur ram/ bcom ldan 'das kyis bka' stsal pa/ rab 'byor de ni ma yin no// gsol pa/ bcom ldan 'das ci lags/ skye ba yang ma lags/ mi skye ba yang ma lags pa las/ byang chub sems dpa' sems dpa' chen po bla na med pa yang dag par rdzogs pa'i byang chub tu lung bstan tam/ bcom ldan 'das kyis bka' stsal pa/ rab 'byor de ni ma yin no// gsol pa/ bcom ldan 'das gal te skye ba yang ma lags/ mi skye ba yang ma lags pa las kyang // byang chub sems dpa' sems dpa' chen po bla na med pa yang dag par rdzogs pa'i byang chub tu lung mi bstan na/ byang chub sems dpa' sems dpa' chen po ji ltar bla na med pa yang dag par rdzogs pa'i byang chub tu lung bstan par 'gyur/ bcom ldan 'das kyis bka' stsal pa/ rab 'byor de ji snyam du sems/ gang bla na med pa yang dag par rdzogs pa'i byang chub tu lung bstan par 'gyur ba'i chos de lta bu khyod kyis yang dag par rjes su mthong ngam/ gsol pa/ bcom ldan 'das de ni ma lags te/ bcom ldan 'das chos gang bla na med pa yang dag par rdzogs pa'i byang chub tu lung bstan par 'gyur ba'i chos de dag ni bdag gis yang dag par rjes su ma mthong ngo // bcom ldan 'das chos gang mngon par rdzogs par 'tshang rgya ba dang / gang gis mngon par rdzogs par 'tshang rgya ba dang / gang mngon par rdzogs par 'tshang rgya bar bgyi ba de lta bu'i chos kyang bdag gis yang dag par rjes su ma mthong ngo // bcom ldan 'das kyis bka' stsal pa/ rab 'byor de de bzhin no// de de bzhin te/ chos thams cad mi dmigs pa'i byang chub sems dpa' sems dpa' chen po ni/ 'di snyam du bdag ni mngon par rdzogs par 'tshang rgya'o// 'dis ni mngon par rdzogs par 'tshang rgya bar bya'o// 'di ni mngon par rdzogs par 'tshang rgya bar bya'o zhes bya bar mi sems so// de ci'i phyir zhe na/ rab 'byor de ni 'di ltar byang chub sems dpa' sems dpa' chen po/ shes rab kyi pha rol tu phyin pa la spyod pa'i rnam par rtog pa de dag thams cad med pa'i phyir te/ de ci'i phyir zhe na/ rab 'byor shes rab kyi pha rol tu phyin pa ni rnam par mi rtog pa'o/ shes rab kyi pha rol tu phyin pa stong phrag nyi shu lnga pa las/ le'u bzhi bcu lnga pa'o// // de nas lha'i dbang po brgya byin gyis/ bcom ldan 'das la 'di skad ces gsol to// bcom ldan 'das shes rab kyi pha rol du phyin pa ni shin tu dben pa'i slad du zab pa'o// blta dka' ba'o// rtogs par dka' ba'o// brtag tu ma mchis pa'o// brtag pa'i spyod yul ma lags pa'i zhi ba phra ba zhi ba ba'o// mkhas shing rig pas rtogs par bgyi ba'o// bcom ldan 'das sems can gang shes rab kyi pha rol du phyin pa zab mo 'di nyan cing 'dzin pa dang / 'chang zhing klog pa dang / kun chub par bgyid pa dang / de bzhin nyid du nan tan bgyid cing // bla na med pa yang dag par rdzogs pa'i byang chub tu mngon par sangs rgyas kyi bar du/ sems dang sems las byung ba'i chos gzhan gyi go mi 'byed pa de dag ni/ dge ba'i rtsa ba tha ma dang ldan pa ma lags so// bcom ldan 'das kyis bka' stsal pa/ kau shi ka de de bzhin no// de de bzhin te/ sems can gang shes rab kyi pha rol du phyin pa zab mo 'di nyan cing 'dzin pa dang / 'chang zhing klog pa dang / kun chub par byed pa dang / de bzhin nyid du nan tan byed cing bla na med pa yang dag par rdzogs pa'i byang chub tu mngon par rdzogs par sangs rgyas kyi bar du/ sems dang sems las byung ba'i chos gzhan gyi go mi 'byed pa de dag ni/ dge ba'i rtsa ba tha ma dang ldan pa ma yin no// kau shi ka de ji snyam du sems/ 'dzam bu'i gling gi sems can gang ji snyed pa de dag thams cad dge ba bcu'i las kyi lam dang ldan par gyur/ bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / mngon par shes pa lnga dang ldan par gyur la/ rigs kyi bu 'am rigs kyi bu mo la la zhig kyang shes rab kyi pha rol du phyin pa 'di 'dzin cing 'chang la/ klog cing kun chub par byed par gyur te/ bzung zhing bcangs te/ blags shing kun chub par byas nas kyang // de bzhin nyid du nan tan byed na/ kau shi ka dge ba'i rtsa ba 'di la snga ma'i dge ba'i rtsa ba des brgya'i char yang nye bar mi 'gro'o// stong gi cha dang / brgya phrag stong gi cha dang / bye ba khrag khrig brgya phrag stong gi bar gyi cha dang / grangs dang / cha dang / bgrang ba dang / dpe dang / rgyur yang mi bzod do// de nas dge slong gcig cig gis lha'i dbang po brgya byin la 'di skad ces smras so// kau shi ka 'dzam bu gling gi sems can dge ba bcu'i las kyi lam dang ldan pa/ bsam gtan bzhi dang ldan pa/ tshad med pa bzhi dang ldan pa/ gzugs med pa'i snyoms par 'jug pa bzhi dang ldan pa/ mngon par shes pa lnga dang ldan pa/ de dag thams cad ni rigs kyi bu 'am/ rigs kyi bu mo gang shes rab kyi pha rol du phyin pa zab mo 'di mi g.yeng ba'i sems kyis 'dzin pa dang / 'chang ba dang / klog pa dang / kun chub par byed pa dang / tshul bzhin du yid la byed pa dang / de bzhin nyid du nan tan byed cing bla na med pa yang dag par rdzogs pa'i byang chub tu mngon par rdzogs par sangs rgyas kyi bar du/ sems dang sems las byung ba'i chos gzhan gyi go mi 'byed pa de dag gis zil gyis non to// de skad ces smras pa dang / lha'i dbang po brgya byin gyis/ dge slong de la 'di skad ces smras so// dge slong 'dzam bu gling gi sems can dge ba bcu'i las kyi lam dang ldan pa/ bsam gtan bzhi dang ldan pa/ tshad med pa bzhi dang ldan pa/ gzugs med pa'i snyoms par 'jug pa bzhi dang ldan pa/ mngon par shes pa lnga dang ldan pa/ de dag thams cad byang chub sems dpa' sems dpa' chen pos rnam pa thams cad mkhyen pa nyid dang ldan pa'i sems dang po bskyed pas kyang zil gyis non na/ gang shes rab kyi pha rol du phyin pa zab mo 'di 'dzin pa dang / 'chang ba dang / klog pa dang / kun chub par byed pa dang / tshul bzhin du yid la byed pa dang / bzung zhing bcangs te/ blags shing kun chub par byas nas kyang // de bzhin nyid du nan tan byed pa lta smos kyang ci dgos te/ lha dang / mi dang / lha ma yin du bcas pa'i 'jig rten zil gyis non par 'gyur te/ byang chub sems dpa' sems dpa' chen po des ni lha dang / mi dang / lha ma yin du bcas pa'i 'jig rten zil gyis mnan cing 'gro bar 'gyur ro// byang chub sems dpa' sems dpa' chen po de lha dang / mi dang / lha ma yin du bcas pa'i 'jig rten zil gyis mnan cing 'gro bar yang ma zad de/ byang chub sems dpa' sems dpa' chen po de ni rgyun tu zhugs pa dang / lan cig phyir 'ong ba dang / phyir mi 'ong ba dang / dgra bcom pa dang / rang sangs rgyas gang ji snyed pa de dag thams cad kyang zil gyis mnan cing 'gro bar 'gyur ro// rgyun tu zhugs pa dang / lan cig phyir 'ong ba dang / phyir mi 'ong ba dang / dgra bcom pa dang / rang sangs rgyas su yang ma zad do// byang chub sems dpa' sems dpa' chen po de ni byang chub sems dpa' sems dpa' chen po gang sbyin pa'i pha rol tu phyin pa la spyod pa/ thabs mkhas pa dang bral ba/ shes rab kyi pha rol du phyin pa dang / bral ba de dag kyang zil gyis gnon cing 'gro bar 'gyur ro// sbyin pa'i pha rol du phyin pa la spyod par yang ma zad de/ byang chub sems dpa' sems dpa' chen po de ni byang chub sems dpa' sems dpa' chen po gang tshul khrims kyi pha rol tu phyin pa la spyod pa/ thabs mkhas pa dang bral ba/ shes rab kyi pha rol tu phyin pa dang bral ba/ de dag kyang zil gyis gnon cing 'gro bar 'gyur ro// tshul khrims kyi pha rol tu phyin pa la spyod par yang ma zad de/ byang chub sems dpa' sems dpa' chen po de ni byang chub sems dpa' sems dpa' chen po gang bzod pa'i pha rol tu phyin pa la spyod pa/ thabs mkhas pa dang bral ba/ shes rab kyi pha rol tu phyin pa dang bral ba gang ji snyed pa de dag kyang zil gyis gnon cing 'gro bar 'gyur ro// bzod pa'i pha rol tu phyin pa la spyod par yang ma zad de/ byang chub sems dpa' sems dpa' chen po de ni byang chub sems dpa' sems dpa' chen po gang brtson 'grus kyi pha rol tu phyin pa la spyod pa/ thabs mkhas pa dang bral ba/ shes rab kyi pha rol tu phyin pa dang bral ba gang ji snyed pa de dag kyang zil gyis gnon cing 'gro bar 'gyur ro// brtson 'grus kyi pha rol tu phyin pa la spyod par yang ma zad de/ byang chub sems dpa' sems dpa' chen po de ni byang chub sems dpa' sems dpa' chen po gang bsam gtan gyi pha rol tu phyin pa la spyod pa/ thabs mkhas pa dang bral ba/ shes rab kyi pha rol tu phyin pa dang bral ba gang ji snyed pa de dag kyang zil gyis gnon cing 'gro bar 'gyur ro// bsam gtan gyi pha rol tu phyin pa la spyod par yang ma zad de/ byang chub sems dpa' sems dpa' chen po gang shes rab kyi pha rol tu phyin pa la ji skad du bstan pa bzhin du spyod pa de dag ni/ lha dang / mi dang / lha ma yin du bcas pa'i 'jig rten zil gyis gnon par mi nus so// byang chub sems dpa' sems dpa' chen po gang shes rab kyi pha rol du phyin pa la spyod pa de dag ni shes rab kyi pha rol tu phyin pa la ji skad du bstan pa dang 'thun par spyod pa ste/ byang chub sems dpa' sems dpa' chen po de ni rnam pa thams cad mkhyen pa nyid kyi rigs rgyun mi gcad pa'i don du gnas pa'o// byang chub sems dpa' sems dpa' chen po de ni de bzhin gshegs pa ring du mi byed do// de ltar zhugs pa'i byang chub sems dpa' sems dpa' chen po de ni snying po byang chub dang 'phrad par mi 'gyur ro// byang chub sems dpa' sems dpa' chen po de ni sems can bying ba rnams gdon par 'dod pa'o// de ltar slob pa'i byang chub sems dpa' sems dpa' chen po de ni byang chub sems dpa'i bslab pa la slob pa ste/ nyan thos kyi bslab pa la slob pa ma yin no// rang sangs rgyas kyi bslab pa la slob pa ma yin no// de ltar slob pa'i byang chub sems dpa' sems dpa' chen po'i drung du rgyal po chen po bzhi dag kyang 'gro bar bya bar sems te/ nye bar 'dong zhing 'di skad ces smra'o// kye skyes bu chen po myur du slobs shig // skyes bu chen po skyen par slobs shig // lhung bzed bzhi po 'di dag ni khyod kyis snying po byang chub tu 'dug ste/ bla na med pa yang dag par rdzogs pa'i byang chub tu mngon par rdzogs par sangs rgyas nas blang bar bya ba ste/ 'di dag ni sngon gyi de bzhin gshegs pa dgra bcom pa yang dag par rdzogs pa'i sangs rgyas kyis bzhes pa'o zhes zer zhing ston to// de ltar shes rab kyi pha rol tu phyin pa la spyod pa'i byang chub sems dpa' sems dpa' chen po'i drung du rgyal po chen po bzhi dag kyang // rgyal chen bzhi'i ris kyi lha'i bu rnams dang lhan cig 'dong bar sems so// de'i drung du bdag kyang sum cu rtsa gsum gyi lha'i bu rnams dang lhan cig 'gro bar sems so// lha'i rgyal po rab 'tshe ma yang // 'tshe ma'i lha'i bu rnams dang lhan cig 'gro bar sems so// lha'i rgyal po rab dga' ldan yang // dga' ldan gyi lha'i bu rnams dang lhan cig 'gro bar sems so// lha'i rgyal po rab 'phrul dga' yang // 'phrul dga'i lha'i bu rnams dang lhan cig 'gro bar sems so// lha'i rgyal po dbang bsgyur yang gzhan 'phrul dbang byed kyi lha'i bu rnams dang lhan cig 'gro bar sems so// tshangs pa mi mjed kyi bdag po yang // tshangs ris kyi lha'i bu rnams dang lhan cig 'gro bar sems so// kun snang dang ba'i lha rnams kyang nye bar 'dong bar sems so// dge rgyas dang / 'bras bu che ba dang / mi che ba dang / mi gdung ba dang / shin tu mthong ba dang / gya nom snang ba dang / gnas gtsang ma'i ris kyi lha rnams kyang nye bar 'dong bar sems so// byang chub sems dpa' sems dpa' chen po gang shes rab kyi pha rol tu phyin pa zab mo 'di la spyod pa de ni/ de bzhin gshegs pa rnams kyis kyang rtag tu dgongs pa yin te/ byang chub sems dpa' sems dpa' chen po shes rab kyi pha rol tu phyin pa zab mo 'di la de ltar spyod pa de'i lus la ni 'jig rten pa'i sdug bsngal gzhan gyis gnod par byas pa gang ji snyed cig lus la 'byung ba de dag kyang // thams cad du thams cad lus la mi 'byung mi 'bab ste/ dge slong de ni byang chub sems dpa' sems dpa' chen po shes rab kyi pha rol tu phyin pa zab mo 'di la spyod pa'i tshe/ 'di'i yon tan du 'gyur ba ste/ 'dus pa'i nad rnams gang ji snyed pa 'di lta ste/ mig gi nad dam/ rna ba'i nad dam/ sna'i nad dam/ lce'i nad dam/ lus kyi nad dam/ snying gi nad gang ji snyed pa de dag thams cad kyang // lus la mi 'byung mi 'bab ste 'di dag kyang byang chub sems dpa' sems dpa' chen po shes rab kyi pha rol tu phyin pa zab mo 'di la spyod pa'i tshe/ 'di'i yon tan du rig par bya'o// de nas tshe dang ldan pa dga' bo 'di snyam du gyur te/ lha'i dbang po brgya byin 'di rang gi spobs pas shes rab kyi pha rol tu phyin pa ston cing // shes rab kyi pha rol tu phyin pa'i yon tan dang / legs pa brjod dam/ 'on te sangs rgyas kyi mthus ston snyam pa dang / de nas lha'i dbang po brgya byin gyis tshe dang ldan pa dga' bo'i sems kyi yongs su rtog pa sems kyis yongs su shes nas/ tshe dang ldan pa dga' bo la 'di skad ces smras so// btsun pa dga' bo bdag de ltar shes rab kyi pha rol tu phyin pa ston pa dang / shes rab kyi pha rol tu phyin pa'i yon tan dang legs pa brjod pa ni sangs rgyas kyi mthur rig par bya'o// de nas bcom ldan 'das kyis/ tshe dang ldan pa dga' bo la 'di skad ces bka' stsal to// dga' bo de de bzhin no// de de bzhin te/ lha'i dbang po brgya byin shes rab kyi pha rol tu phyin pa zab mo 'di ston pa dang / shes rab kyi pha rol tu phyin pa 'di'i yon tan dang legs pa brjod pa de ni de bzhin gshegs pa'i mthu'o// de ni de bzhin gshegs pa'i byin gyis brlabs so// dga' bo gang gi tshe byang chub sems dpa' sems dpa' chen po shes rab kyi pha rol tu phyin pa la slob pa dang / shes rab kyi pha rol tu phyin pa la brtson par byed pa dang / shes rab kyi pha rol tu phyin pa la sgom pa de'i tshe/ gang stong gsum gyi stong chen po'i 'jig rten gyi khams na/ bdud sdig to can gang ji snyed cig yod pa de dag thams cad ni byang chub sems dpa' sems dpa' chen po 'di yang dag pa'i mtha' mngon tu byas te/ rgyun tu zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub thob par 'gyur ram/ 'on te ma yin gyis bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur snyam ste/ dogs pa rnyed par 'gyur ro// dga' bo gzhan yang gang gi tshe byang chub sems dpa' sems dpa' chen po shes rab kyi pha rol tu phyin pa dang ma bral bar gyur pa de'i tshe/ bdud sdig to can mya ngan gyi zug rngus zug par 'gyur ro// dga' bo gzhan yang byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ bdud sdig to can ci nas kyang byang chub sems dpa' sems dpa' chen po 'di rnam pa thams cad mkhyen pa nyid yid la byed pas/ sems gcig tsam 'khrugs par 'gyur ba dang / zhum par 'gyur ba dang / spu g.yo bar 'gyur bar skar ma ltung ba gtong zhing 'jigs pa skyed do// de nas tshe dang ldan pa dga' bos/ bcom ldan 'das la 'di skad ces gsol to// bcom ldan 'das ci lags/ byang chub sems dpa' sems dpa' chen po thams cad kyi drung du bdud sdig to can gtse ba'i bsam pas mchi bar 'gyur ram/ bcom ldan 'das kyis bka' stsal pa/ dga' bo byang chub sems dpa' sems dpa' chen po thams cad kyi drung du bdud sdig to can gtse ba'i bsam pas 'ong ba ma yin no// dga' bos gsol pa/ bcom ldan 'das 'o na ji lta bu'i drung du mchi bar 'gyur/ bcom ldan 'das kyis bka' stsal pa/ dga' bo byang chub sems dpa' sems dpa' chen po gang gis sngon gyi mthar shes rab kyi pha rol tu phyin pa zab mo 'di bstan pa'i tshe/ sems mos par ma byas pa de'i drung du bdud sdig to can dag gtse ba'i bsam pas nye bar 'ong ngo // dga' bo gzhan yang byang chub sems dpa' gang shes rab kyi pha rol tu phyin pa zab mo 'di bstan pa'i tshe/ 'di shes rab kyi pha rol tu phyin pa yin nam/ 'on te ma yin zhes the tsom du gyur pa de dag gi drung du bdud sdig to can gtse ba'i bsam pas nye bar 'ong ngo // dga' bo gzhan yang byang chub sems dpa' dge ba'i bshes gnyen dang bral na/ des dge ba'i bshes gnyen mi mthong bas/ shes rab kyi pha rol du phyin pa zab mo 'di mi thos so// ma thos pas mi shes so// shes rab kyi pha rol tu phyin pa ji ltar bsgom pa ma shes pas/ de bzhin nyid du nan tan mi byed de/ dga' bo byang chub sems dpa' de yang bdud sdig to can gyis glags rnyed par 'gyur ro// dga' bo gzhan yang byang chub sems dpa' shes rab kyi pha rol tu phyin pa dang bral la/ dam pa'i chos ma yin pa yongs su 'dzin par byed na/ dga' bo byang chub sems dpa' de la yang bdud sdig to can gyis glags rnyed par 'gyur ro// dga' bo gzhan yang shes rab kyi pha rol tu phyin pa dang bral ba'i byang chub sems dpa' dam pa'i chos ma yin pa la bsngags pa brjod na/ de la bdud sdig to can 'di snyam du sems te/ gang dam pa'i chos ma yin pa'i bsngags pa smra ba ni bdag gi grogs yin te/ gang dam pa'i chos ma yin pa'i bsngags pa smra ba de ni/ byang chub sems dpa'i theg pa pa mang po'i nang nas bdag gi grogs su rnyed pa ste/ de ltar gang zag byang chub sems dpa'i theg pa 'di lta ste// nyan thos kyi sa dang rang sangs rgyas kyi sa gnyis las gcig tu gnas par 'gyur ba ni/ de bdag gi bsam pa yongs su rdzogs par byed pa'o snyam ste/ dga' bo byang chub sems dpa' de la yang bdud sdig to can gyis glags rnyed par 'gyur ro// dga' bo gzhan yang byang chub sems dpa' ji lta bu la bdud kyis glags rnyed par 'gyur zhe na/ byang chub sems dpa' gang shes rab kyi pha rol tu phyin pa zab mo 'di bstan pa'i tshe/ 'di skad du shes rab kyi pha rol tu phyin pa ni shin tu zab ste/ khyod kyis shes rab kyi pha rol tu phyin pa zab mo 'di thos pas ci zhig bya/ bsgoms pa dang gzung ba dang / bcangs pa dang / kun chub par byas pas kyang ci zhig bya/ ngas kyang de'i gting ma rnyed na khyod kyis lta rnyed re skan zhes zer na/ dga' bo byang chub sems dpa' de la yang bdud sdig to can gyis glags rnyed par 'gyur ro// dga' bo gzhan yang gang gi tshe byang chub sems dpa' sems dpa' chen po gzhan la byang chub sems dpa' brnyas pa skyed cing // nga ni sbyin pa'i pha rol tu phyin pa la spyad pa'o// nga ni tshul khrims dang / bzod pa dang / brtson 'grus dang / bsam gtan dang / shes rab kyi pha rol tu phyin pa la spyad pa'o// khyod ni sbyin pa'i pha rol tu phyin pa la spyod pa ma yin no// khyod ni tshul khrims dang / bzod pa dang / brtson 'grus dang / bsam gtan dang / shes rab kyi pha rol tu phyin pa la spyod pa ma yin no zhes rlom sems su byed na/ dga' bo byang chub sems dpa' de la yang bdud sdig to can gyis glags rnyed par 'gyur ro// dga' bo gzhan yang gang gi tshe byang chub sems dpa' bdag nyid mchog tu rlom sems bskyed na/ dga' bo de'i tshe/ bdud sdig to can dga' ba dang / spro ba dang / nyams bde ba dang / rab tu dga' ba dang / tshim zhing yid bde ba skye bar 'gyur te/ dga' bo byang chub sems dpa' de la yang bdud sdig to can gyis glags rnyed par 'gyur ro// dga' bo gzhan yang gang gi tshe byang chub sems dpa'i brjod pa 'am/ rus brjod pa kun tu grags par gyur na/ de ming brjod pa 'am/ rus brjod pa des/ byang chub sems dpa' sems dpa' chen po gzhan dge ba'i chos can dag khyad du gsod cing // bdag bstod/ gzhan smod la/ phyir ldog pa'i byang chub sems dpa' sems dpa' chen po rnams kyi rnam pa dang / tshul dang mtshan mar bya ba'i yon tan de dag kyang de la par/ rnam pa dang tshul dang / mtshan ma par de dag gis nyon mongs pa skyed cing // bdag bstod/ gzhan smod de/ 'di skad du ji ltar nga byang chub sems dpa'i theg pa dang / byang chub sems dpa'i rigs la gnas par snang ba de ltar khyod byang chub sems dpa'i theg pa la gnas par snang ngo // byang chub sems dpa'i rigs la gnas par snang ngo zhes/ de de ltar gang zag byang chub sems dpa'i theg pa pa de dag la mi snyan par rjod cing smod na/ de la bdud sdig to can 'di snyam du sems te/ bdag gi gnas ni stongs par 'gyur ro// sems can dmyal ba chen po dang / byol song gi skye gnas dang / gshin rje'i 'jig rten dang / kyi yul shin tu 'phel bar 'gyur ro zhes/ ci nas kyang de'i tshig gzung du rung bar 'gyur ba de lta de ltar bdud sdig to can byang chub sems dpa' de byin gyis rlob ste/ de'i tshig gzung du rung bas skye bo mang po dag kyang mnyan pa dang / yid ches par bya bar sems te/ de la de dag gis thos sam/ mthong na/ 'thun par spyod par 'gyur te/ de dag gis thos sam/ mthong nas 'thun par spyod cing de bzhin du slob ste/ de dag de bzhin du slob cing // de bzhin nyid du nan tan byed pa'i tshe/ nyon mongs pa shin tu 'phel bar 'gyur te/ de ltar de dag bsam pa phyin ci log tu gyur pas lus dang / ngag dang / yid kyi las gang dang gang brtsams pa de dag thams cad mi 'dod pa dang / mi sdug pa dang / yid du mi 'ong bar 'grub par 'gyur te/ de ltar na sems can dmyal ba chen po de dag kyang rab tu 'phel bar 'gyur/ byol song gi skye gnas dang / gshin rje'i 'jig rten dang / kyi yul yang rab tu 'phel bar 'gyur te/ bdud kyi gnas kyang shin tu 'phel bar 'gyur bas/ dga' bo don gyi dbang de mthong nas/ bdud sdig to can dga' ba dang / spro ba dang / tshim pa dang / yid bde ba skye bar 'gyur ro// dga' bo gzhan yang gal te gang zag byang chub sems dpa'i theg pa pa/ gang zag nyan thos kyi theg pa pa dang / rtsod cing nga ni mchog tu gyur pa yin gyi/ khyod ni ma yin no/ zhes zer na/ de la bdud sdig to can 'di snyam du sems te/ kye ma rigs kyi bu 'di ni rnam pa thams cad mkhyen pa nyid dang ring du byed pa ste/ 'di ni rnam pa thams cad mkhyen pa nyid dang nye bar gyur pa ma yin no// de ci'i phyir zhe na/ 'thab mo dang 'khrug pa dang / rtsod pa dang mtshang 'dru ba 'di dag ni rnam pa thams cad mkhyen pa nyid kyi lam ma yin te/ de ni sems can dmyal ba'i lam mo// de ni byol song gi skye gnas kyi lam mo// de ni gshin rje'i 'jig rten gyi lam mo// de ni rnam pa thams cad mkhyen pa'i lam ma yin no snyam du sems par 'gyur ro// dga' bo gzhan yang gang zag byang chub sems dpa'i theg pa pa dang / gang zag byang chub sems dpa'i theg pa can gzhan du 'thab cing rtsod la/ 'khrugs cing mtshang 'dru na/ de la bdud sdig to can 'di snyam du sems te/ 'di gnyis ka yang rnam pa thams cad mkhyen pa nyid ring du byed pa'o// 'di gnyis ka yang bla na med pa yang dag par rdzogs pa'i byang chub tu mngon par rdzogs par 'tshang mi rgya'o// de ci'i phyir zhe na/ rigs kyi bu 'di gnyis kyis gang brtsams pa de ni/ rnam pa thams cad mkhyen pa nyid kyi lam ma yin/ rigs kyi bu 'di gnyis kyis ni/ sems can dmyal ba dang / byol song gi skye gnas dang / gshin rje'i 'jig rten gyi lam brtsams so zhes nas/ dga' zhing spro ba dang / tshim zhing yid bde ba skye bar 'gyur ro// dga' bo gzhan yang gal te byang chub sems dpa' lung ma bstan pa/ byang chub sems dpa' lung bstan pa la gnod par sems shing // 'thab cing rtsod la/ 'khrugs cing mtshang 'dru na/ gal te des rnam pa thams cad mkhyen pa nyid yongs su mi gtang zhe na/ ji tsam du sdig pa'i sems bskyed pa skyes pa dang / 'thab cing rtsod pa dang / 'khrugs cing mtshang 'dru bar gyur pa de srid kyi bskal par go cha bgo bar bya'o// dga' bos gsol pa/ bcom ldan 'das de dag gi sems bskyed pa de dag la 'byung ba gzhan mchis sam/ 'on te ma lags kyis/ bskal pa de snyed kho nar go cha bgo 'tshal/ bcom ldan 'das kyis bka' stsal pa/ dga' bo gang zag nyan thos kyi theg pa pa rnams dang / rang sangs rgyas kyi theg pa pa rnams dang / byang chub sems dpa'i theg pa pa rnams la ngas 'byung ba dang bcas pa'i chos bstan te/ dga' bo de la gang zag byang chub sems dpa'i theg pa pa/ byang chub sems dpa'i theg pa pa'i gang zag dang / 'thab cing rtsod la gshe zhing mi snyan du brjod pa dang / 'thabs shing rtsod de gshe ba dang mi snyan par brjod pa byas na/ phyir mi 'chags par mdud par 'dzin cing khon du bzung ste gnas na dga' bo gang zag de ni 'byung bar nga mi smra te/ gang zag des gal te rnam pa thams cad mkhyen pa nyid yongs su mi gtong zhe na/ gdon mi za bar bskal pa de snyed du go cha bgo bar bya'o// dga' bo byang chub sems dpa' sems dpa' chen po gang 'thabs shing rtsod de gshe ba dang / mi snyan par brjod par gyur na yang mdud par mi 'dzin la/ phyin chad sdom pa 'dzin cing // bdag gis ni thob par bya ba nyes par thob ste/ bdag gis sems can thams cad kyi sdug bsngal bstsal dgos na/ de ltar bdag smra ba la phyir smra ba dang / bdag gis sems can thams cad kyi zam par gyur pa bya dgos na/ de ltar bdag gzhan la mi snyan par smra zhing phyir zlogs pa ni mi tshul gyis/ bdag gis de ltar mi bya'i/ bdag gis ni glen pa dang lkugs pa bzhin du bya'o// bdag gis bsam pa la 'khrug pa med par bya'o// sems can 'di dag ni bdag gis bla na med pa yang dag par rdzogs pa'i byang chub tu mngon par rdzogs par sangs rgyas te/ yongs su mya ngan las bzla bar bya dgos na/ de dag nyid la bdag ngan sems su byed pa dang / de dag nyid la bdag 'khrug pa ni tshul ma yin gyis/ bdag gis de dag la gnod sems su mi bya'o// bdag gis de dag la 'khrug par mi bya'o snyam na/ dga' bo byang chub sems dpa' sems dpa' chen po de ni 'byung ba yod par ngas bshad de/ de la ni bdud sdig to can glags lta zhing glags tshol bas kyang glags mi rnyed do// dga' bo gzhan yang byang chub sems dpa' sems dpa' chen pos gang zag nyan thos kyi theg pa pa dag dang 'grogs par mi bya'o// de dag dang lhan cig tu gnas par mi bya'o// 'dug par mi bya'o// gal te 'dug na yang des su la yang gnod sems su mi bya/ 'khrugs par mi bya'o// de ci'i phyir zhe na/ gang bdag gis 'di dag la gnod sems su bya ba dang / 'khrug par bya ba de dag ni bdag la mi tshul lo// de ci'i phyir zhe na/ 'di ltar de dag ni bdag gis bla na med pa yang dag par rdzogs pa'i byang chub tu mngon par rdzogs par sangs rgyas te/ sdug bsngal thams cad las yongs su dgrol bar bya ba dag go snyam du bya'o// // shes rab kyi pha rol tu phyin pa stong phrag nyi shu lnga pa/ bam po lnga bcu lnga pa/ dga' bos gsol pa/ bcom ldan 'das ji ltar byang chub sems dpa' sems dpa' chen pos gang zag byang chub sems dpa'i theg pa pa dag dang gnas par bgyi/ bcom ldan 'das kyis bka' stsal pa/ dga' bo 'di lta ste/ dper na/ ston pa dang ji ltar gnas pa de bzhin du byang chub sems dpa' sems dpa' chen pos gang zag byang chub sems dpa'i theg pa pa dang gnas par bya ste/ de ci'i phyir zhe na/ 'di ni bdag gi grogs te gru gcig tu zhugs pa'o// 'dis ni ji ltar bslab par bya ba de bzhin du bdag gis kyang bslab par bya'o// 'dis sbyin pa'i pha rol du phyin pa dang / tshul khrims kyi pha rol du phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa dang / stong pa nyid thams cad dang / byang chub kyi phyogs kyi chos rnams dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs dang / mi 'jigs pa dang / so so yang dag par rig pa dang / byams pa chen po dang / snying rje chen po dang / sangs rgyas kyi chos ma 'dres pa dang / rnam pa thams cad mkhyen pa nyid kyi bar gang la bslab par bya ba de nyid la bdag gis kyang bslab par bya'o snyam du sems bskyed do// des gzhan yang sems 'di ltar bskyed par bya ste/ 'di ni yang dag par rdzogs pa'i byang chub kyi lam ston pa ste/ gal te de 'dres par spyod cing rnam pa thams cad mkhyen pa nyid dang ldan pa'i yid la bya ba dang bral bar gyur na/ de la bdag gis bslab par mi bya'i/ gal te byang chub sems dpa' sems dpa' chen po de rnam pa thams cad mkhyen pa nyid dang ldan pa'i yid la bya ba dang ma bral bar gnas na bdag gis kyang de ltar bslab par bya'o snyam du sems bskyed de/ de ltar slob pa'i byang chub sems dpa' sems dpa' chen po ni bslab pa mnyam pa yin no// shes rab kyi pha rol tu phyin pa stong phrag nyi shu lnga pa las/ le'u bzhi bcu drug pa'o// // de nas tshe dang ldan pa rab 'byor gyis/ bcom ldan 'das la 'di skad ces gsol to// bcom ldan 'das byang chub sems dpa' sems dpa' chen pos mnyam pa nyid gang la bslab par bgyi ba'i byang chub sems dpa' sems dpa' chen po rnams kyi mnyam pa nyid gang lags/ bcom ldan 'das kyis bka' stsal pa/ rab 'byor nang stong pa nyid ni byang chub sems dpa' sems dpa' chen po rnams kyi mnyam pa nyid do// phyi stong pa nyid ni byang chub sems dpa' sems dpa' chen po rnams kyi mnyam pa nyid do// phyi nang stong pa nyid ni byang chub sems dpa' sems dpa' chen po rnams kyi mnyam pa nyid do// rab 'byor dngos po med pa'i ngo bo nyid stong pa nyid kyi bar ni byang chub sems dpa' sems dpa' chen po rnams kyi mnyam pa nyid do// gzugs ni gzugs kyis stong // tshor ba dang / 'du shes dang / 'du byed dang / rnam par shes pa ni rnam par shes pas stong // skye mched dang / khams dang / rten cing 'brel par 'byung ba ni rten cing 'brel par 'byung bas stong // pha rol tu phyin pa rnams dang / stong pa nyid thams cad dang / byang chub kyi phyogs kyi chos rnams ni byang chub kyi phyogs kyi chos rnams kyis stong // 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa ni/ mthar gyis gnas pa'i snyoms par 'jug pas stong // stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo ni gzungs kyi sgos stong // de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa rnams ni/ sangs rgyas kyi chos ma 'dres pas stong // rnam pa thams cad mkhyen pa nyid kyi bar ni/ rnam pa thams cad mkhyen pa nyid kyis stong ste/ rab 'byor 'di ni byang chub sems dpa' sems dpa' chen po rnams kyi mnyam pa nyid de/ de la gnas shing byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya'o/ gsol pa/ bcom ldan 'das ci lags/ byang chub sems dpa' sems dpa' chen po gzugs bas par bgyi ba'i slad du slob na/ rnam pa thams cad mkhyen pa nyid du slob pa lags sam/ gzugs 'dod chags dang bral bar bgyi ba'i slad du slob na/ rnam pa thams cad mkhyen pa nyid du slob pa lags sam/ gzugs 'gag par bgyi ba'i slad du slob na/ rnam pa thams cad mkhyen pa nyid du slob pa lags sam/ gzugs mi skye bar bgyi ba'i slad du slob na/ rnam pa thams cad mkhyen pa nyid du slob pa lags sam/ tshor ba dang / 'du shes dang / 'du byed dang / rnam par shes pa bas par bgyi ba'i slad du slob na/ rnam pa thams cad mkhyen pa nyid du slob pa lags sam/ rnam par shes pa 'dod chags dang bral bar bgyi ba'i slad du slob na/ rnam pa thams cad mkhyen pa nyid du slob pa lags sam/ rnam par shes pa 'gag par bgyi ba'i slad du slob na/ rnam pa thams cad mkhyen pa nyid du slob pa lags sam/ rnam par shes pa mi skye bar bgyi ba'i slad du slob na/ rnam pa thams cad mkhyen pa nyid du slob pa lags sam/ skye mched dang / khams dang / rten cing 'brel par 'byung ba bas par bgyi ba dang / 'dod chags dang bral bar bgyi ba dang / 'gag par bgyi ba dang / mi skye bar bgyi ba'i slad du slob na/ rnam pa thams cad mkhyen pa nyid du slob pa lags sam/ pha rol tu phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres brgyad bas par bgyi ba dang / 'dod chags dang bral bar bgyi ba dang 'gag par bgyi ba dang / mi skye bar bgyi ba'i slad du slob na/ rnam pa thams cad mkhyen pa nyid du slob pa lags sam/ rnam pa thams cad mkhyen pa nyid kyi bar du bas par bgyi ba dang / 'dod chags dang bral bar bgyi ba dang / 'gag par bgyi ba dang / mi skye bar bgyi ba'i slad du slob na/ rnam pa thams cad mkhyen pa nyid du slob pa lags sam/ bcom ldan 'das kyis bka' stsal pa/ rab 'byor de ni ma yin te/ gnas brtan rab 'byor gyis gang 'di skad du/ gzugs zad par bya ba'i phyir slob na/ rnam pa thams cad mkhyen pa nyid du slob pa yin nam/ gzugs 'dod chags dang bral bar bya ba'i phyir slob na/ rnam pa thams cad mkhyen pa nyid du slob pa yin nam/ gzugs 'gag par bya ba'i phyir slob na/ rnam pa thams cad mkhyen pa nyid du slob pa yin nam/ gzugs mi skye bar bya ba'i phyir slob na/ rnam pa thams cad mkhyen pa nyid du slob pa yin nam/ tshor ba dang / 'du shes dang / 'du byed dang / rnam par shes pa zad par bya ba'i phyir slob na/ rnam pa thams cad mkhyen pa nyid du slob pa yin nam/ rnam par shes pa 'dod chags dang bral bar bya ba'i phyir slob na/ rnam pa thams cad mkhyen pa nyid du slob pa yin nam/ rnam par shes pa 'gag par bya ba'i phyir slob na/ rnam pa thams cad mkhyen pa nyid du slob pa yin nam/ rnam par shes pa mi skye bar bya ba'i phyir slob na/ rnam pa thams cad mkhyen pa nyid du slob pa yin nam/ skye mched dang / khams dang / rten cing 'brel par 'byung ba zad par bya ba dang / 'dod chags dang bral bar bya ba dang / 'gag par bya ba dang / mi skye bar bya ba'i phyir slob na/ rnam pa thams cad mkhyen pa nyid du slob pa yin nam/ pha rol tu phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa brgyad zad par bya ba dang / 'dod chags dang bral bar bya ba dang / 'gag par bya ba dang / mi skye bar bya ba'i phyir slob na/ rnam pa thams cad mkhyen pa nyid du slob pa yin nam/ rnam pa thams cad mkhyen pa nyid kyi bar du zad par bya ba dang / 'dod chags dang bral bar bya ba dang / 'gag par bya ba dang / mi skye bar bya ba'i phyir slob na/ rnam pa thams cad mkhyen pa nyid du slob pa yin nam/ zhes smras pa de ni ma yin no// rab 'byor de ji snyam du sems/ gzugs kyi de bzhin nyid gang yin pa dang / tshor ba dang / 'du shes dang / 'du byed dang / rnam par shes pa'i de bzhin nyid gang yin pa dang / skye mched dang / khams dang / rten cing 'brel par 'byung ba'i de bzhin nyid gang yin pa dang / pha rol tu phyin pa rnams kyi de bzhin nyid gang yin pa dang / stong pa nyid thams cad kyi de bzhin nyid gang yin pa dang / byang chub kyi phyogs kyi chos sum cu rtsa bdun gyi de bzhin nyid gang yin pa dang / 'phags pa'i bden pa'i de bzhin nyid gang yin pa dang / bsam gtan dang / tshad med pa dang / gzugs med pa'i snyoms par 'jug pa rnams kyi de bzhin nyid gang yin pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa'i de bzhin nyid gang yin pa dang / mngon par shes pa dang / ting nge 'dzin dang / gzungs kyi sgo'i de bzhin nyid gang yin pa dang / de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa brgyad kyi de bzhin nyid gang yin pa dang / rnam pa thams cad mkhyen pa nyid kyi bar gyi de bzhin nyid gang yin pa de zad pa 'am/ spong ba 'am/ skye ba 'am/ 'gag par 'gyur ram/ gsol pa/ bcom ldan 'das de ni ma lags so// bde bar gshegs pa de ni ma lags so// bcom ldan 'das kyis bka' stsal pa/ rab 'byor de ltar slob pa'i byang chub sems dpa' sems dpa' chen po de ni de bzhin nyid la slob pa ste/ rnam pa thams cad mkhyen pa nyid la slob pa yin/ de bzhin nyid ni zad pa 'am/ spang ba 'am/ skye ba 'am/ 'gag par 'gyur ba med de/ rab 'byor de ltar slob pa'i byang chub sems dpa' sems dpa' chen po de ni de bzhin nyid la slob pa ste/ rnam pa thams cad mkhyen pa nyid la slob pa yin/ rab 'byor de ltar slob pa'i byang chub sems dpa' sems dpa' chen po de ni pha rol tu phyin pa drug la slob pa yin/ stong pa nyid thams cad la slob pa yin/ dran pa nye bar gzhag pa rnams la slob pa yin/ yang dag par spong pa dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa la slob pa yin/ 'phags pa'i bden pa rnams la slob pa yin/ bsam gtan dang / tshad med pa dang / gzugs med pa'i snyoms par 'jug pa rnams la slob pa yin/ rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa la slob pa yin/ mngon par shes pa dang / ting nge 'dzin dang / gzungs kyi sgo la slob pa yin/ de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad la slob pa yin/ rnam pa thams cad mkhyen pa nyid kyi bar la slob pa yin/ rab 'byor de ltar slob pa'i byang chub sems dpa' sems dpa' chen po ni bslab pa thams cad kyi pha rol du phyin pa thob par 'gyur ba yin/ rab 'byor de ltar slob pa'i byang chub sems dpa' sems dpa' chen po ni bdud dam bdud kyi ris kyi lha rnams kyis pham par mi nus pa yin/ rab 'byor de ltar slob pa'i byang chub sems dpa' sems dpa' chen po ni myur du phyir mi ldog pa'i sa 'thob pa yin/ rab 'byor de ltar slob pa'i byang chub sems dpa' sems dpa' chen po ni bdag gi pha de bzhin gshegs pa'i spyod yul la spyod pa yin/ rab 'byor de ltar slob pa'i byang chub sems dpa' sems dpa' chen po ni mgon du 'gyur ba'i chos rnams la slob pa yin/ rab 'byor de ltar slob pa'i byang chub sems dpa' sems dpa' chen po ni byams pa chen po dang / snying rje chen po la slob pa yin/ rab 'byor de ltar slob pa'i byang chub sems dpa' sems dpa' chen po ni sangs rgyas kyi zhing yongs su dag par bya ba'i phyir slob pa yin/ rab 'byor de ltar slob pa'i byang chub sems dpa' sems dpa' chen po ni sems can yongs su smin par bya ba'i phyir slob pa yin/ rab 'byor de ltar slob pa'i byang chub sems dpa' sems dpa' chen po ni rnam pa bcu gnyis lan gsum du bskor ba'i chos kyi 'khor lo bskor bar bya ba'i phyir slob pa yin/ rab 'byor de ltar slob pa'i byang chub sems dpa' sems dpa' chen po ni sems can thams cad yongs su smin par bya ba'i phyir slob pa yin/ rab 'byor de ltar slob pa'i byang chub sems dpa' sems dpa' chen po ni de bzhin gshegs pa'i rigs rgyun mi gcad pa'i phyir slob pa yin/ rab 'byor de ltar slob pa'i byang chub sems dpa' sems dpa' chen po ni 'chi ba med pa'i sgo dbye bar bya'o zhes slob pa yin/ rab 'byor de ltar slob pa'i byang chub sems dpa' sems dpa' chen po ni 'dus byas kyi khams bstan par bya'o zhes slob pa yin te/ rab 'byor sems can dman pas ni bslab pa rgya chen po 'di la bslab par mi nus so// byang chub sems dpa' sems dpa' chen po gang bslab pa 'di la slob pa de ni/ sems can thams cad 'khor ba las gdon par 'dod pa ste/ rab 'byor de ltar slob pa'i byang chub sems dpa' sems dpa' chen po ni sems can dmyal bar mi skye'o// byol song gi skye gnas dang / gshin rje'i 'jig rten du mi skye'o// yul mtha' 'khob dang / yul gcong rong can du mi skye'o// phyag dar pa dang / gdol pa'i rigs su mi skye'o// zhar bar mi 'gyur ro// sgur por mi 'gyur ro// zha bor mi 'gyur ro// yan lag skyon can du mi 'gyur ro// 'on par mi 'gyur ro// lag pa med par mi 'gyur ro// dbang po dang mi ldan par mi 'gyur te/ dbang po yongs su tshang zhing // dbang po ma tshang bar mi 'gyur ro// srog gcod par mi 'gyur ro// ma byin par len pa dang / 'dod pas log par g.yem pa dang / du smra ba dang / phra ma can dang / zhe gcod pa smra ba dang / tshig kyal pa can dang / chags sems can dang / gnod sems can dang / log par lta bar mi 'gyur ro// 'tsho ba log pas 'tsho bar mi 'gyur ro// yang dag pa ma yin pa yongs su 'dzin par mi 'gyur ro// tshul khrims ngan pa can du mi 'gyur ro// tshul khrims ngan pa yongs su 'dzin par mi 'gyur ro// rab 'byor de ltar slob pa'i byang chub sems dpa' sems dpa' chen po ni lha tshe rings po'i nang du mi skye'o// de ci'i phyir zhe na/ thabs mkhas pa dang ldan pas gang gis byang chub sems dpa' sems dpa' chen po lha tshe rings por mi skye ba'i thabs mkhas pa de lta bu de la yod de/ de yang gang zhe na/ 'di lta ste/ shes rab kyi pha rol tu phyin pa 'di nyid la thabs mkhas pa bstan pa ste/ thabs mkhas pa de dang ldan pa'i byang chub sems dpa' sems dpa' chen po ni bsam gtan rnams la yang snyoms par 'jug // tshad med pa rnams la yang snyoms par 'jug // gzugs med pa'i snyoms par 'jug pa rnams la yang snyoms par 'jug ste/ bsam gtan dang / tshad med pa dang / gzugs med pa'i snyoms par 'jug pa rnams kyi dbang gis kyang mi skye'o// rab 'byor de ltar slob pa'i byang chub sems dpa' sems dpa' chen po ni 'di lta ste/ nyan thos kyi sa dang / rang sangs rgyas kyi sa yid la bya ba'i dri ma yongs su dag pas/ sangs rgyas kyi chos thams cad kyi stobs yongs su dag pa thob par 'gyur ro// gsol pa/ bcom ldan 'das chos thams cad rang bzhin gyis yongs su dag pa lags na/ byang chub sems dpa' sems dpa' chen po'i chos gang gis yongs su dag pa 'thob par 'gyur ba lags/ bcom ldan 'das kyis bka' stsal pa/ rab 'byor de de bzhin no// de de bzhin te/ ji skad du smras pa de bzhin no// rab 'byor chos thams cad ni rang bzhin gyis yongs su dag pa ste/ rab 'byor de ltar chos thams cad yongs su dag pa la/ byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ sems zhum pa med cing 'gong pa med pa de ni/ rab 'byor shes rab kyi pha rol tu phyin pa ste/ byis pa so so'i skye bo thams cad kyis ni chos nyid de mi shes mi mthong bas/ sems can de dag gi don du byang chub sems dpa' sems dpa' chen po sbyin pa'i pha rol du phyin pa la spyod/ tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa la spyod/ nang stong pa nyid la spyod/ dngos po med pa'i ngo bo nyid stong pa nyid kyi bar la spyod/ dran pa nye bar gzhag pa rnams la spyod/ yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa la spyod/ 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa rnams la spyod/ rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa la spyod/ mngon par shes pa dang / ting nge 'dzin dang / gzungs kyi sgo rnams la spyod/ de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad la spyod/ rnam pa thams cad mkhyen pa nyid kyi bar la spyod de/ rab 'byor de ltar spyod pa'i byang chub sems dpa' sems dpa' chen po ni chos thams cad kyi stobs dang / mi 'jigs pa nyid rab tu thob par 'gyur te/ nyan thos dang / rang sangs rgyas kyi sar mi ltung ngo // rab 'byor de ltar slob pa'i byang chub sems dpa' sems dpa' chen po ni sems can thams cad kyi sems dang / spyod pa dang g.yo ba rnams kyi pha rol tu phyin par 'gyur ro// rab 'byor 'di lta ste dper na/ sa chen po'i phyogs gang na 'dzam bu na da'i gser gyi sa le sbram 'byung ba de lta bu ni nyung ngo // rab 'byor de bzhin du 'di lta ste/ shes rab kyi pha rol tu phyin pa'i bslab pa 'di la slob pa'i sems can de lta bu yang nyung ste/ sems can gang nyan thos kyi sa 'am/ rang sangs rgyas kyi sa la gnas par 'gyur ba de lta bu ni de bas ches mang ngo // rab 'byor 'di lta ste dper na/ sems can gang 'khor los sgyur ba'i rgyal por 'gyur ba'i las yang dag par blangs te gnas pa de lta bu ni nyung ste/ sems can gang khams kyi rgyal phran du 'gyur ba'i las yang dag par blangs shing gnas pa de lta bu ni ches mang ngo // rab 'byor de bzhin du sems can gang rnam pa thams cad mkhyen pa'i lam 'dir 'jug pa de lta bu yang nyung ste/ sems can gang nyan thos kyi sa 'am/ rang sangs rgyas kyi sa la gnas par 'gyur ba de lta bu ni de bas ches mang ngo // rab 'byor gang yang byang chub sems dpa' sems dpa' chen po bla na med pa yang dag par rdzogs pa'i byang chub tu yang dag par zhugs pa de dag bas ni/ byang chub sems dpa' sems dpa' chen po gang de bzhin nyid du nan tan byed pa de lta bu ches nyung ngo // de bas kyang sems can gang nyan thos kyi sa 'am/ rang sangs rgyas su gnas par 'gyur ba de lta bu ni ches mang ngo // rab 'byor gang yang byang chub sems dpa'i theg pa pa'i rigs kyi bu shes rab kyi pha rol tu phyin pa zab mo 'di la spyod cing // the tshom med par phyir mi ldog pa'i sa gnon pa de dag bas ni/ gang phyir ldog pa'i sa gnon par 'gyur ba de lta bu ches mang ngo // rab 'byor de bas na byang chub sems dpa' sems dpa' chen po phyir mi ldog pa'i sa 'thob par 'dod pa dang / phyir mi ldog pa'i sar chud par 'dod pas/ shes rab kyi pha rol tu phyin pa zab mo 'di nyid la bslab par bya'o// rab 'byor gzhan yang byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ ser sna dang ldan pa'i sems mi skye'o// tshul khrims ngan pa dang ldan pa'i sems mi skye'o// 'khrug pa dang ldan pa'i sems mi skye'o// le lo dang ldan pa'i sems mi skye'o// g.yeng ba dang ldan pa'i sems mi skye'o// shes rab 'chal ba dang ldan pa'i sems mi skye'o// 'dod chags dang ldan pa'i sems mi skye'o// zhe sdang dang ldan pa'i sems mi skye'o// gti mug dang ldan pa'i sems mi skye'o// tha ba dang ldan pa'i sems mi skye'o// gzugs dang ldan pa'i sems mi skye'o// tshor ba dang / 'du shes dang / 'du byed dang / rnam par shes pa dang ldan pa'i sems mi skye'o// skye mched dang / khams dang / rten cing 'brel par 'byung ba dang ldan pa'i sems mi skye'o// pha rol tu phyin pa rnams dang stong pa nyid thams cad dang / byang chub kyi phyogs kyi chos sum cu rtsa bdun dang ldan pa'i sems mi skye'o// 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang ldan pa'i sems mi skye'o// de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa dang ldan pa'i sems mi skye'o// rnam pa thams cad mkhyen pa nyid kyi bar dang ldan pa'i sems mi skye'o/ de ci'i phyir zhe na/ rab 'byor 'di ltar byang chub sems dpa' sems dpa' chen po shes rab kyi pha rol tu phyin pa zab mo 'di la spyod pa'i tshe chos gang yang dmigs pa med de/ ma dmigs pas chos gang la yang sems bskyed pa med do// rab 'byor de ltar na shes rab kyi pha rol tu phyin pa zab mo 'di la slob pa'i byang chub sems dpa' sems dpa' chen pos pha rol tu phyin pa thams cad yongs su zin par 'gyur ro// pha rol tu phyin pa thams cad yongs su 'dus par 'gyur ro// pha rol tu phyin pa thams cad dang 'thun par spyod par 'gyur ro// de ci'i phyir zhe na/ rab 'byor de ni 'di ltar shes rab kyi pha rol tu phyin pa zab mo 'dir pha rol tu phyin pa thams cad 'dus so// rab 'byor 'di lta ste dper na/ 'jig tshogs su lta bar lta ba'i rnam pa drug cu rtsa gnyis po thams cad kyang 'dus pa yin te/ rab 'byor de bzhin du shes rab kyi pha rol tu phyin pa zab mo 'dir pha rol tu phyin pa thams cad 'dus so// rab 'byor 'di lta ste dper na/ skyes bu dus byas par gyur pa'i 'tsho ba'i dbang po 'gags pas dbang po thams cad 'gag par 'gyur ro// rab 'byor de bzhin du byang chub sems dpa' sems dpa' chen po shes rab kyi pha rol tu phyin pa zab mo 'di la spyod pas/ pha rol tu phyin pa thams cad 'dus pa yin te/ rab 'byor de bas na byang chub sems dpa' sems dpa' chen po pha rol tu phyin pa thams cad kyi pha rol tu 'gro bar 'dod pas/ shes rab kyi pha rol tu phyin pa zab mo 'di la bslab par bya'o// rab 'byor shes rab kyi pha rol tu phyin pa zab mo 'di la slob pa'i byang chub sems dpa' sems dpa' chen po ni sems can thams cad kyi mchog tu 'gyur ba la slob pa yin no// rab 'byor de ji snyam du sems/ stong gsum gyi stong chen po'i 'jig rten gyi khams na sems can gang ji snyed cig 'khod pa de dag mang ba yin nam/ gsol pa bcom ldan 'das mang ngo // bde bar gshegs pa mang ngo // bcom ldan 'das 'dzam bu'i gling gi sems can rnams kyang mang ba lags na/ stong gsum gyi stong chen po'i 'jig rten gyi khams kyi sems can rnams lta smos kyang ci 'tshal/ bcom ldan 'das kyis bka' stsal pa/ rab 'byor stong gsum gyi stong chen po'i 'jig rten gyi khams kyi sems can gang ji snyed pa de dag thams cad snga phyi med par mi'i lus thob par gyur te/ bla na med pa yang dag par rdzogs pa'i byang chub tu mngon par rdzogs par sangs rgyas la/ de bzhin gshegs pa de dag thams cad re re la yang sku tshe'i mthar phyin gyi bar du byang chub sems dpa' sems dpa' chen pos rgyun ma chad par na bza' dang / bsod snyoms dang / gzims cha dang / snyun gyi rkyen sman dang / yo byad mang po'i bsnyen bkur byas na/ rab 'byor de ji snyam du sems/ byang chub sems dpa' sems dpa' chen po de'i bsod nams de'i rgyus mang du 'phel lam/ gsol pa bcom ldan 'das mang ngo // bde bar gshegs pa mang ngo // bcom ldan 'das kyis bka' stsal pa/ rab 'byor de bas kyang rigs kyi bu 'am/ rigs kyi bu mo gang shes rab kyi pha rol tu phyin pa zab mo 'di 'dzin cing 'chang ba dang / klog cing kun chub par byed pa dang / tshul bzhin du yid la byed cing // de bzhin nyid du nan tan byed na/ de'i bsod nams ches mang du 'phel lo// de ci'i phyir zhe na/ rab 'byor byang chub sems dpa' sems dpa' chen po rnams kyi shes rab kyi pha rol tu phyin pa ni de ltar don chen por 'gyur ba ste/ bla na med pa yang dag par rdzogs pa'i byang chub sgrub pa'o// rab 'byor de bas na byang chub sems dpa' sems dpa' chen po sems can thams cad kyi bla na med par 'gyur bar 'dod pa dang / sems can mgon med pa rnams kyi mgon du 'gyur bar 'dod pa dang / skyabs med pa rnams kyi skyabs su 'gyur bar 'dod pa dang / gnas med pa rnams kyi gnas su 'gyur bar 'dod pa dang / long ba rnams kyi mig tu 'gyur bar 'dod pa dang / mun par gnas pa rnams kyi sgron mar 'gyur bar 'dod pa dang / sangs rgyas su 'gyur bar 'thob par 'dod pa dang / sangs rgyas kyi yul khong du chud par 'dod pa dang / sangs rgyas kyi rnam par rol pas rnam par rtse bar 'dod pa dang / sangs rgyas kyi seng ge'i nga ro bsgrag par 'dod pa dang / sangs rgyas kyi rnga brdung bar 'dod pa dang / sangs rgyas kyi dung 'bud par 'dod pa dang / sangs rgyas kyi gtam bya bar 'dod pas/ shes rab kyi pha rol tu phyin pa zab mo 'di la bslab par bya'o// rab 'byor shes rab kyi pha rol tu phyin pa la slob pa'i byang chub sems dpa' sems dpa' chen pos ni phun sum tshogs pa gang thob par bya ba de dag las mi 'thob pa gang yang med do// rab 'byor gyis gsol pa/ bcom ldan 'das nyan thos kyi phun sum tshogs pa yang des thob par bgyi ba lags sam/ rang sangs rgyas kyi phun sum tshogs pa yang des thob par bgyi ba lags sam/ bcom ldan 'das kyis bka' stsal pa/ rab 'byor nyan thos kyi phun sum tshogs pa yang des 'thob par bya/ rang sangs rgyas kyi phun sum tshogs pa yang des 'thob par bya ste/ de la gnas par mi bya 'dug par mi bya'i/ shes pa dang mthong bas de dag mthong bar bya ste/ 'da' bar bya/ byang chub sems dpa'i skyon med par chud par bya'o// rab 'byor de ltar slob pa'i byang chub sems dpa' sems dpa' chen po ni rnam pa thams cad mkhyen pa nyid dang nye bar 'gyur ba yin te/ bla na med pa yang dag par rdzogs pa'i byang chub tu mngon par rdzogs par 'tshang rgya'o// rab 'byor de ltar slob pa'i byang chub sems dpa' sems dpa' chen po ni lha dang / mi dang / lha ma yin du bcas pa'i 'jig rten na sbyin pa'i gnas su 'gyur ba yin te/ rab 'byor de ltar slob pa'i byang chub sems dpa' sems dpa' chen po ni de ma yin pa'i sbyin pa'i gnas nyan thos dang / rang sangs rgyas gang ji snyed pa de dag thams cad zil gyis mnan cing 'gro bar 'gyur ba yin/ rnam pa thams cad mkhyen pa nyid dang nye bar 'gyur ba yin/ rab 'byor de ltar slob pa'i byang chub sems dpa' sems dpa' chen po ni shes rab kyi pha rol tu phyin pa mi gtong zhing // shes rab kyi pha rol tu phyin pa la spyod pa ste/ shes rab kyi pha rol tu phyin pa dang ma bral ba'o// rab 'byor de ltar shes rab kyi pha rol tu phyin pa zab mo 'di la spyod pa'i byang chub sems dpa' sems dpa' chen po ni rnam pa thams cad mkhyen pa nyid las yongs su mi nyams pa'i chos can du rig par bya ste/ nyan thos dang rang sangs rgyas kyi sa ring du byed cing // bla na med pa yang dag par rdzogs pa'i byang chub dang nye bar gyur pa yin/ gal te yang 'di snyam du 'di ni shes rab kyi pha rol tu phyin pa'o// shes rab kyi pha rol tu phyin pa 'di la shes rab kyi pha rol tu phyin pa 'dis rnam pa thams cad mkhyen pa nyid bsgrub par bya'o zhes snyam ste/ gal te de ltar shes na shes rab kyi pha rol tu phyin pa la mi spyod do// gal te 'di ni shes rab kyi pha rol tu phyin pa'o// shes rab kyi pha rol tu phyin pa ni 'di na yod do zhes bya bar shes pa med de/ gang gi shes rab kyi pha rol tu phyin par 'gyur ba dang / gang gis shes rab kyi pha rol tu phyin par 'gyur ba dang / gang shes rab kyi pha rol tu phyin pas byung ste/ bla na med pa yang dag par rdzogs pa'i byang chub tu mngon par rdzogs par 'tshang rgya ba de lta bu yang mi shes mi mthong zhing // de 'di snyam ste chos kyi dbyings dang / de bzhin nyid dang yang dag pa'i mtha' gnas pa'i phyir/ 'di ni shes rab kyi pha rol tu phyin pa yang ma yin/ shes rab kyi pha rol tu phyin pa ni 'di na yod pa yang ma yin/ shes rab kyi pha rol tu phyin pa 'dis ni chos gang yang 'byung bar 'gyur ba yang med do zhes/ rab 'byor de ltar spyod pa'i byang chub sems dpa' sems dpa' chen po ni shes rab kyi pha rol tu phyin pa la spyod pa yin no// shes rab kyi pha rol tu phyin pa stong phrag nyi shu lnga pa las/ le'u bzhi bcu bdun pa'o// // de nas lha'i dbang po brgya byin 'di snyam du sems par gyur te/ 'di la byang chub sems dpa' sems dpa' chen po sbyin pa'i pha rol tu phyin pa dang / tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa dang / nang stong pa nyid dang / dngos po med pa'i ngo bo nyid stong pa nyid kyi bar dang / dran pa nye bar gzhag pa rnams dang / yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa dang / 'phags pa'i bden pa rnams dang / bsam gtan rnams dang tshad med pa rnams dang / gzugs med pa'i snyoms par 'jug pa rnams dang / rnam par thar pa rnams dang mthar gyis gnas pa'i snyoms par 'jug pa rnams dang stong pa nyid dang mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad la yang spyod bzhin du/ sems can thams cad zil gyis non na/ bla na med pa yang dag par rdzogs pa'i byang chub tu mngon par rdzogs par sangs rgyas par gyur na lta ci smos/ sems can gang gi sems/ rnam pa thams cad mkhyen pa nyid du 'jug pa de dag kyang thob pa legs par thob cing // de dag gi 'tsho ba legs par 'tsho ba yin na/ gang gis bla na med pa yang dag par rdzogs pa'i byang chub tu sems bskyed pa dag lta ci smos/ sems can gang gis yang dag par rdzogs pa'i byang chub tu sems bskyed de/ shes rab kyi pha rol tu phyin pa 'di nyan pa de dag ni kun gyis yid du 'ong bar bya ba yin no snyam nas/ de nas lha'i dbang po brgya byin gyis me tog man dA ra ba mang po blangs te/ bcom ldan 'das gang na ba der song nas/ me tog man dA ra ba de dag gis/ de bzhin gshegs pa dgra bcom pa yang dag par rdzogs pa'i sangs rgyas la gtor to// mngon par gtor to// rab tu gtor to// de ltar gtor te/ mngon par gtor ba dang / rab tu gtor ba byas nas/ tshig 'di skad ces brjod do// dge ba'i rtsa ba 'dis gang zag byang chub sems dpa'i theg pa pa gang gis bla na med pa yang dag par rdzogs pa'i byang chub tu dmigs pa de dag gi sangs rgyas kyi chos rnams yongs su rdzogs par gyur cig // rnam pa thams cad mkhyen pa rnams kyi chos kun yongs su rdzogs par gyur cig // rang byung gi chos rnams yongs su rdzogs par gyur cig // zag pa med pa'i chos rnams yongs su rdzogs par gyur cig // bcom ldan 'das bdag ni gang zag byang chub sems dpa'i theg pa pa bla na med pa yang dag par rdzogs pa'i byang chub tu yang dag par zhugs pa/ slar ldog par 'gyur bar sems 'ga' tsam yang skye ba ma mchis so// bcom ldan 'das bdag ni byang chub sems dpa' sems dpa' chen po slar ldog te/ nyan thos sam/ rang sangs rgyas su 'gyur bar sems 'ga' tsam yang skye bar 'gyur ba ma mchis kyi/ bla na med pa yang dag par rdzogs pa'i byang chub tu mos pa skyed cing // yang dang yang bla na med pa yang dag par rdzogs pa'i byang chub tu smon lam 'debs pa dang / 'khor ba'i sdug bsngal mang po 'di dag mthong nas/ lha dang / mi dang / lha ma yin du bcas pa'i 'jig rten gyi don du mos/ sman par mos/ bde bar mos shing // legs par bgyi bar mos te/ sems bskyed pa de lta bu dag dang ldan pa'i byang chub sems dpa' sems dpa' chen po ni 'di ltar rtog ste/ ci bdag rgal nas sems can ma rgal ba sgrol bar 'gyur ram/ ci bdag grol nas sems can ma grol ba 'grol bar 'gyur ram/ ci bdag dbugs phyin nas sems can dbugs ma byung ba dbugs 'byin par 'gyur ram/ ci bdag yongs su mya ngan las 'das nas/ sems can yongs su mya ngan las ma 'das pa yongs su mya ngan las zlo bar 'gyur ram zhes rtog ste/ bcom ldan 'das de ltar theg pa la gsar du zhugs pa'i byang chub sems dpa' sems dpa' chen po rnams kyi sems bskyed pa de dag la rjes su yi rang bar bgyid pa dang / yun ring po nas spyod spyod pa'i byang chub sems dpa' sems dpa' chen po rnams kyi sems bskyed pa de dag la rjes su yi rang bar bgyid pa dang / phyir mi ldog pa'i byang chub sems dpa' sems dpa' chen po rnams kyi sems bskyed pa de dag la rjes su yi rang bar bgyid pa dang / skye ba gcig gis thogs pa'i byang chub sems dpa' sems dpa' chen po rnams kyi sems bskyed pa de dag la rjes su yi rang bar bgyid na/ rigs kyi bu 'am rigs kyi bu mo de'i bsod nams ci tsam zhig tu 'phel bar 'gyur/ de skad ces gsol pa dang / bcom ldan 'das kyis lha'i dbang po brgya byin la 'di skad ces bka' stsal to// kau shi ka gling chen po bzhi pa'i 'jig rten gyi khams ni skra'i rtse mo'i tshad kyis/ tshad gzung bar rung yang srid kyis/ de dag gi rjes su yi rang ba dang ldan pa'i sems bskyed pa'i bsod nams la ni tshad med do// kau shi ka stong gi 'jig rten gyi khams dang / stong gnyis kyi 'jig rten gyi khams dang / stong gsum gyi stong chen po'i 'jig rten gyi khams ni skra'i rtse mo'i tshad kyis/ tshad gzung bar rung yang srid kyis/ de dag gi rjes su yi rang ba dang ldan pa'i sems bskyed pa'i bsod nams la ni tshad med do// kau shi ka stong gsum gyi stong chen po'i 'jig rten gyi khams kyi rgya mtsho chen po rnams la chu'i phung po ji snyed cig yod pa de dag ni/ skra'i rtse mo brgyar gshegs pa'i cha gcig gis/ chu'i thigs pa blang ba'i tshad kyis tshad dag gzung bar rung yang srid kyis/ de dag gi rjes su yi rang ba dang ldan pa'i sems bskyed pa'i bsod nams la ni tshad med do// de skad ces bka' stsal pa dang / lha'i dbang po brgya byin gyis/ bcom ldan 'das la 'di skad gsol to// bcom ldan 'das gang sems bskyed pa de dag la rjes su yi rang bar mi bgyid pa'i sems can de dag ni bdud kyis byin gyis brlabs pa'o// bcom ldan 'das gang sems bskyed pa de dag la rjes su yi rang bar mi bgyid pa'i sems can de dag ni bdud kyi phyogs su gyur pa'o// bcom ldan 'das gang sems bskyed pa de dag la rjes su yi rang bar mi bgyid pa'i sems can de dag ni bdud kyi gnas nas shi 'phos pa'o// de ci'i slad du zhe na/ bcom ldan 'das gang gis sems bskyed pa 'di bsgrubs te/ bla na med pa yang dag par rdzogs pa'i byang chub tu yongs su bsngo ba'i sems can de dag ni bdud kyi gnas 'jig par bgyid pa ste/ gang bla na med pa yang dag par rdzogs pa'i byang chub tu bskyed pa'i sems de dag ni rjes su yi rang bar bgyi ba ste/ gang gis sangs rgyas yongs su ma btang ba dang / chos yongs su ma btang ba dang / dge 'dun yongs su ma btang ba de dag gis sems bskyed pa de dag la rjes su yi rang bar bgyi'o// rjes su yi rang nas bla na med pa yang dag par rdzogs pa'i byang chub tu bsngo bar bgyi ste/ ji ltar gnyis kyi 'du shes su mi 'gyur ba dang / gnyis su ma mchis pa'i 'du shes su yang mi 'gyur ba de ltar yongs su bsngo bar bgyi'o// bcom ldan 'das kyis bka' stsal pa/ kau shi ka de de bzhin no// de de bzhin te/ ji skad smras pa de de bzhin no// kau shi ka gang sems bskyed pa 'di dag la rjes su yi rang bar byed pa de dag ni myur du de bzhin gshegs pa dgra bcom pa yang dag par rdzogs pa'i sangs rgyas rnams mnyes par byed par 'gyur te/ mnyes par byas nas kyang thugs byung bar mi 'gyur ro// de ltar de dag rjes su yi rang ba dang ldan pa'i sems bskyed pa'i dge ba'i rtsa ba de dag dang ldan pa dag ni/ gang dang gang du skyes pa de dang de dag tu rim gror bya bar 'gyur ro// bkur stir bya bar 'gyur ro// bsti stang du bya bar 'gyur ro// mchod par bya bar 'gyur ro// des nam yang gzugs yid du mi 'ong ba mthong bar mi 'gyur ro// nam yang sgra yid du mi 'ong ba thos par mi 'gyur ro// nam yang dri yid du mi 'ong ba tshor bar mi 'gyur ro// nam yang ro yid du mi 'ong ba myong bar mi 'gyur ro// nam yang reg yid du mi 'ong ba reg par mi 'gyur ro// nam yang chos yid du mi 'ong ba shes par mi 'gyur ro// nam yang sangs rgyas bcom ldan 'das rnams dang bral bar mi 'gyur te/ sangs rgyas kyi zhing nas sangs rgyas kyi zhing du 'gro zhing // sangs rgyas bcom ldan 'das de dag la bsnyen bkur byed pa dang / dge ba'i rtsa ba bskyed par 'gyur ro// de ci'i phyir zhe na/ kau shi ka de ni 'di ltar rigs kyi bu dang / rigs kyi bu mo de dag gis byang chub sems dpa' sems dpa' chen po theg pa la gsar du zhugs pa dang / spyod pa la zhugs pa dang / phyir mi ldog pa dang skye ba gcig gis thogs pa/ tshad med grangs med dpag tu med pa rnams kyis dge ba'i rtsa ba de dag la rjes su yi rang bar byas pa'i phyir te/ dge ba'i rtsa ba de dag gis rnam par 'phel bas/ bla na med pa yang dag par rdzogs pa'i byang chub tu nye bar gyur pa yin te/ de dag bla na med pa yang dag par rdzogs pa'i byang chub tu mngon par rdzogs par sangs rgyas nas sems can tshad med grangs med dpag tu med pa yongs su mya ngan las zlo bar 'gyur ro// ko'u shi ka rnam grangs des kyang rigs kyi bu 'am/ rigs kyi bu mo des ci nas kyang sems med pa dang / sems ma yin pa gzhan yang med par theg pa la gsar du zhugs pa'i byang chub sems dpa' sems dpa' chen po rnams kyi dge ba'i rtsa ba la rjes su yi rang bar byas shing // bla na med pa yang dag par rdzogs pa'i byang chub tu yongs su bsngo bar bya'o// sems med pa dang / sems ma yin pa gzhan yang med par spyad pa spyod pa dang / phyir mi ldog pa dang / skye ba gcig gis thogs pa rnams kyi dge ba'i rtsa ba de dag la yang rjes su yi rang bar byas shing // bla na med pa yang dag par rdzogs pa'i byang chub tu yongs su bsngo bar bya'o// de nas tshe dang ldan pa rab 'byor gyis/ bcom ldan 'das la 'di skad ces gsol to// bcom ldan 'das ji ltar na sgyu ma lta bu'i sems bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ba lags/ bcom ldan 'das kyis bka' stsal pa/ rab 'byor de ji snyam du sems/ sgyu ma lta bu'i sems de khyod kyis yang dag par rjes su mthong ngam/ gsol pa bcom ldan 'das de ni ma lags te/ bcom ldan 'das bdag gis sgyu ma yang yang dag par rjes su ma mthong sgyu ma lta bu'i sems de yang yang dag par rjes su ma mthong ngo // bcom ldan 'das kyis bka' stsal pa/ rab 'byor de ji snyam du sems/ de ltar sgyu ma yang ma mthong sgyu ma lta bu'i sems kyang ma mthong na/ sems gang bla na med pa yang dag par rdzogs pa'i byang chub tu mngon par rdzogs par 'tshang rgya ba'i sems de khyod kyis yang dag par rjes su mthong ngam/ gsol pa bcom ldan 'das de ni ma lags so// bcom ldan 'das kyis bka' stsal pa/ rab 'byor de ji snyam du sems/ sgyu ma dang / sgyu ma lta bu'i sems las gud na chos gang bla na med pa yang dag par rdzogs pa'i byang chub tu mngon par rdzogs par 'tshang rgya ba'i chos de khyod kyis yang dag par rjes su mthong ngam/ gsol pa bcom ldan 'das de ni ma lags te/ bcom ldan 'das sgyu ma dang / sgyu ma lta bu'i sems las gud na chos gang bla na med pa yang dag par rdzogs pa'i byang chub tu mngon par rdzogs par 'tshang rgya ba de bdag gis yang dag par rjes su ma mthong ngo // bcom ldan 'das de ltar bdag gis chos gzhan yang dag par rjes su ma mthong na/ mchis pa 'am/ ma mchis pa'i chos gang zhig bdag gis bstan par bgyi/ chos gang shin tu dben pa de ni mchis pa 'am ma mchis par mi 'gyur ro// chos gang shin tu dben pa de ni bla na med pa yang dag par rdzogs pa'i byang chub tu mngon par rdzogs par 'tshang mi rgya ste/ ma mchis pa'i chos kyang bla na med pa yang dag par rdzogs pa'i byang chub tu mngon par rdzogs par 'tshang mi rgya'o// de ci'i slad du zhe na/ bcom ldan 'das de ni 'di ltar gang nyon mongs par 'gyur ba 'am/ rnam par byang bar 'gyur ba'i chos thams cad ni ma mchis shing yongs su ma mchis pa'o// de ci'i slad du zhe na/ bcom ldan 'das de ni 'di ltar shes rab kyi pha rol tu phyin pa ni shin tu dben pa'o// bsam gtan gyi pha rol tu phyin pa ni shin tu dben pa'o// brtson 'grus kyi pha rol tu phyin pa ni shin tu dben pa'o// bzod pa'i pha rol tu phyin pa ni shin tu dben pa'o// tshul khrims kyi pha rol tu phyin pa ni shin tu dben pa'o// sbyin pa'i pha rol tu phyin pa ni shin tu dben pa'o// nang stong pa nyid ni shin tu dben pa'o// dngos po med pa'i ngo bo nyid stong pa nyid kyi bar ni shin tu dben pa'o// dran pa nye bar bzhag pa rnams ni shin tu dben pa'o// yang dag par spong ba rnams dang rdzu 'phrul gyi rkang pa rnams dang / dbang po rnams dang stobs rnams dang / byang chub kyi yan lag rnams dang / 'phags pa'i lam yan lag brgyad pa ni shin tu dben pa'o// 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams ni shin tu dben pa'o// rnam par thar pa rnams dang / mthar gyis gnas pa'i snyoms par 'jug pa rnams dang stong pa nyid dang mtshan ma med pa dang smon pa med pa ni shin tu dben pa'o// mngon par shes pa rnams dang / ting nge 'dzin rnams dang / gzungs kyi sgo rnams ni shin tu dben pa'o// de bzhin gshegs pa'i stobs bcu dang / mi 'jigs pa bzhi dang / so so yang dag pa rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa brgyad ni shin tu dben pa'o// rnam pa thams cad mkhyen pa nyid kyi bar ni shin du dben pa'o// chos gang shin tu dben pa de ni bsgom par bgyi ba yang ma lags/ rnam par bsgom par bgyi ba yang ma lags te/ de ni shes rab kyi pha rol tu phyin pa shin tu dben pa'i slad du chos gang yang bsgrub pa ma mchis so// shes rab kyi pha rol tu phyin pa ni shin tu dben pa lags na/ ji ltar shes rab kyi pha rol tu phyin pa la brten cing // byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur/ bla na med pa yang dag par rdzogs pa'i byang chub kyang shin tu dben pa lags na/ ji ltar dben pas dben pa 'tshang rgya bar 'gyur/ bcom ldan 'das kyis bka' stsal pa/ rab 'byor legs so// legs so// rab 'byor de de bzhin no// de de bzhin te/ rab 'byor shes rab kyi pha rol tu phyin pa ni shin tu dben pa'o// bsam gtan gyi pha rol tu phyin pa dang / brtson 'grus kyi pha rol tu phyin pa dang / bzod pa'i pha rol tu phyin pa dang / tshul khrims kyi pha rol tu phyin pa dang / sbyin pa'i pha rol tu phyin pa ni shin tu dben pa'o// nang stong pa nyid ni shin tu dben pa'o// dngos po med pa'i ngo bo nyid stong pa nyid kyi bar ni shin tu dben pa'o// dran pa nye bar gzhag pa rnams dang / yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa ni shin tu dben pa'o// 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams ni shin tu dben pa'o// rnam par thar pa rnams dang / mthar gyis gnas pa'i snyoms par 'jug pa rnams dang / stong pa nyid dang / mtshan ma med pa dang / smon pa med pa ni shin tu dben pa'o// mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / byams pa chen po dang / snying rje chen po dang / sangs rgyas kyi chos ma 'dres pa rnams ni shin tu dben pa'o// rnam pa thams cad mkhyen pa nyid kyi bar ni shin tu dben pa'o// rab 'byor ji ltar shes rab kyi pha rol tu phyin pa shin tu dben pa dang / bsam gtan gyi pha rol tu phyin pa dang / brtson 'grus kyi pha rol tu phyin pa dang / bzod pa'i pha rol tu phyin pa dang / tshul khrims kyi pha rol tu phyin pa dang / sbyin pa'i pha rol tu phyin pa shin tu dben pa dang / nang stong pa nyid shin tu dben pa dang / dngos po med pa'i ngo bo nyid stong pa nyid kyi bar du shin du dben pa dang / dran pa nye bar gzhag pa rnams shin tu dben pa dang / 'phags pa'i lam yan lag brgyad pa'i bar du shin tu dben pa dang / rnam pa thams cad mkhyen pa nyid kyi bar du shin tu dben pa de bzhin du/ bla na med pa yang dag par rdzogs pa'i byang chub tu mngon par rdzogs par 'tshang rgya ba yang shin tu dben pa'o// rab 'byor gal te shes rab kyi pha rol tu phyin pa shin tu dben par ma gyur/ bsam gtan gyi pha rol tu phyin pa dang / brtson 'grus kyi pha rol tu phyin pa dang / bzod pa'i pha rol tu phyin pa dang / tshul khrims kyi pha rol tu phyin pa dang / sbyin pa'i pha rol tu phyin pa shin du dben par ma gyur/ nang stong pa nyid shin tu dben par ma gyur/ dngos po med pa'i ngo bo nyid stong pa nyid kyi bar du shin tu dben par ma gyur/ dran pa nye bar gzhag pa rnams shin tu dben par ma gyur/ 'phags pa'i lam yan lag brgyad pa'i bar du shin tu dben par ma gyur/ rnam pa thams cad mkhyen pa nyid kyi bar du shin tu dben par ma gyur na/ de shes rab kyi pha rol tu phyin par mi 'gyur ro// de bsam gtan gyi pha rol tu phyin pa dang / brtson 'grus kyi pha rol du phyin pa dang / bzod pa'i pha rol tu phyin pa dang / tshul khrims kyi pha rol tu phyin pa dang sbyin pa'i pha rol tu phyin par mi 'gyur ro// de nang stong pa nyid du mi 'gyur ro// dngos po med pa'i ngo bo nyid stong pa nyid kyi bar du mi 'gyur ro// de dran pa nye bar gzhag pa rnams su mi 'gyur ro// 'phags pa'i lam yan lag brgyad pa'i bar du mi 'gyur ro// rnam pa thams cad mkhyen pa nyid kyi bar du mi 'gyur ro// rab 'byor de bas na ji ltar shes rab kyi pha rol tu phyin pa shin tu dben pa dang / ji ltar bsam gtan gyi pha rol tu phyin pa dang / brtson 'grus kyi pha rol tu phyin pa dang / bzod pa'i pha rol tu phyin pa dang / tshul khrims kyi pha rol tu phyin pa dang / sbyin pa'i pha rol tu phyin pa shin tu dben pa dang / ji ltar nang stong pa nyid shin tu dben pa dang / dngos po med pa'i ngo bo nyid stong pa nyid kyi bar du shin tu dben pa dang / ji ltar dran pa nye bar gzhag pa rnams shin du dben pa dang / 'phags pa'i lam yan lag brgyad pa'i bar du shin tu dben pa dang / ji ltar rnam pa thams cad mkhyen pa nyid kyi bar du shin tu dben pa de ltar shes rab kyi pha rol tu phyin pa la ma brten par yang // bla na med pa yang dag par rdzogs pa'i byang chub tu mngon par rdzogs par 'tshang mi rgya'o// dben pas dben pa mngon par rdzogs par 'tshang mi rgya ste/ bla na med pa yang dag par rdzogs pa'i byang chub tu mngon par rdzogs par 'tshang mi rgya bas na/ shes rab kyi pha rol tu phyin pa la ma brten par mngon par rdzogs par 'tshang mi rgya'o// gsol pa/ bcom ldan 'das byang chub sems dpa' sems dpa' chen po ni don zab mo la spyod pa'o// bcom ldan 'das kyis bka' stsal pa/ rab 'byor de de bzhin no// de de bzhin te/ rab 'byor byang chub sems dpa' sems dpa' chen po ni don zab mo la spyod pa'o// rab 'byor byang chub sems dpa' sems dpa' chen po de ltar don zab mo la spyod cing // 'di lta ste/ nyan thos kyi sa 'am/ rang sangs rgyas kyi sar 'gyur ba'i don de mngon du mi byed pa ni dka' ba byed pa'o// gsol pa/ bcom ldan 'das kyis gsungs pa'i don bdag gis 'tshal ba ltar na dka' ba cung zad kyang mi bgyid na ji ltar byang chub sems dpa' sems dpa' chen po dka' ba bgyid pa lags/ de ci'i slad du zhe na/ bcom ldan 'das de ni 'di ltar gang mngon du bgyi ba'i don de yang mi dmigs/ gang gis mngon du bgyi ba'i shes rab kyi pha rol tu phyin pa de yang mi dmigs/ gang mngon du bgyi ba'i chos de yang mi dmigs te/ bcom ldan 'das chos thams cad gang mngon du bgyis pas bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ba'i don mngon du bgyi ba de lta bu yang gang zhig mchis/ shes rab kyi pha rol tu phyin pa yang gang zhig gis mngon du bgyi/ chos mngon du bgyi ba de lta bu yang gang zhig mchis/ bcom ldan 'das 'di ni mi dmigs pa'i spyod pa ste/ de la spyod pa'i byang chub sems dpa' sems dpa' chen po chos thams cad la mun pa ma mchis pa 'thob pa'o// bcom ldan 'das gal te de skad du bstan pa la/ byang chub sems dpa' sems dpa' chen po'i sems mi zhum yongs su mi 'jum zhing // mi 'jigs mi dngang // skrag par mi 'gyur na/ bcom ldan 'das de ltar spyod pa'i byang chub sems dpa' sems dpa' chen po ni shes rab kyi pha rol tu phyin pa la spyod pa ste/ de ni spyod do zhes bgyi bar yang dag par rjes su mi mthong // shes rab kyi pha rol tu phyin pa yang dag par rjes su mi mthong // bla na med pa yang dag par rdzogs pa'i byang chub tu mngon par rdzogs par 'tshang rgya'o// zhes bgyi bar yang dag par rjes su mi mthong ngo // bcom ldan 'das byang chub sems dpa' sems dpa' chen po shes rab kyi pha rol tu phyin pa la spyod pa de ni 'di snyam du bdag gis nyan thos dang / rang sangs rgyas kyis ni bsring bar bya ste/ bdag ni rnam pa thams cad mkhyen pa nyid du nye bar gyur to snyam yang mi bgyid do// bcom ldan 'das 'di lta ste dper na/ nam mkha' ni 'di ltar bdag ni la la dang ni ring ngo // la la dang ni nye'o zhes bgyi bar mi sems so// de ci'i slad du zhe na/ bcom ldan 'das nam mkha' la bye brag ma mchis shing mi g.yo ba dang / rnam par rtog pa ma mchis pa'i slad du ste/ bcom ldan 'das de bzhin du byang chub sems dpa' sems dpa' chen po shes rab kyi pha rol tu phyin pa la spyod pa yang 'di ltar bdag las nyan thos sam/ rang sangs rgyas kyi sa ni ring gi / bla na med pa yang dag par rdzogs pa'i byang chub ni nye'o zhes bgyi bar mi sems so// de ci'i slad du zhe na/ bcom ldan 'das shes rab kyi pha rol tu phyin pa rnam par mi rtog pa'i slad du'o// bcom ldan 'das 'di lta ste dper na/ sgyu ma'i skyes bu ni 'di ltar bdag las sgyu ma ni ring ngo // sgyu ma'i mkhan po ni nye'o// skye bo'i tshogs 'di ltar 'dus pa ni bdag las ring ngo zhe'am/ nye'o zhes bgyi bar mi sems so// de ci'i slad du zhe na/ bcom ldan 'das sgyu ma'i skyes bu ni rnam par mi rtog pa'i slad du ste/ bcom ldan 'das de bzhin du byang chub sems dpa' sems dpa' chen po shes rab kyi pha rol tu phyin pa la spyod pa yang 'di ltar bdag las nyan thos sam/ rang sangs rgyas kyi sa ni ring ngo // bla na med pa yang dag par rdzogs pa'i byang chub ni nye'o zhes bgyi bar mi sems so// de ci'i slad du zhe na/ bcom ldan 'das shes rab kyi pha rol tu phyin pa rnam par mi rtog pa'i slad du'o// bcom ldan 'das 'di lta ste dper na/ gzugs brnyan ni 'di ltar bdag las dmigs pa gang gis gzugs brnyan 'byung ba de ni nye/ gang me long dang snod chus gang ba'i nang du byung ba de ni bdag las ring ngo zhes bgyi bar mi sems so// de ci'i slad du zhe na/ bcom ldan 'das gzugs brnyan rnam par mi rtog pa'i slad du ste/ bcom ldan 'das de bzhin du byang chub sems dpa' sems dpa' chen po shes rab kyi pha rol tu phyin pa la spyod pa yang 'di ltar bdag las nyan thos sam/ rang sangs rgyas kyi sa ni ring ngo // bla na med pa yang dag par rdzogs pa'i byang chub ni nye'o zhes bgyi bar mi sems so// de ci'i slad du zhe na/ bcom ldan 'das shes rab kyi pha rol tu phyin pa rnam par mi rtog pa'i slad du'o// bcom ldan 'das shes rab kyi pha rol tu phyin pa la ni sdug pa dang mi sdug pa ma mchis so// de ci'i slad du zhe na/ de ni 'di ltar gang gis 'di la sdug pa 'am/ mi sdug par 'gyur ba'i ngo bo nyid mi dmigs pa'i slad du'o// bcom ldan 'das 'di lta ste dper na/ de bzhin gshegs pa dgra bcom pa yang dag par rdzogs pa'i sangs rgyas la ni sdug pa 'am mi sdug par 'gyur ba gang yang ma mchis so// bcom ldan 'das de bzhin du shes rab kyi pha rol tu phyin pa la yang sdug pa 'am mi sdug par 'gyur ba gang yang ma mchis so// bcom ldan 'das 'di lta ste/ dper na/ de bzhin gshegs pa dgra bcom pa yang dag par rdzogs pa'i sangs rgyas ni rnam par rtog pa thams cad spangs pa'o// bcom ldan 'das de bzhin du byang chub sems dpa' sems dpa' chen po shes rab kyi pha rol tu phyin pa la spyod pa yang rnam par rtog pa thams cad spangs pa ste/ de ci'i slad du zhe na/ bcom ldan 'das shes rab kyi pha rol tu phyin pa rnam par mi rtog pa'i slad du'o// bcom ldan 'das 'di lta ste dper na/ de bzhin gshegs pa'i sprul pa ni 'di ltar nga las nyan thos sam/ rang sangs rgyas kyi sa ni ring ngo // bla na med pa yang dag par rdzogs pa'i byang chub ni nye'o zhes bgyi bar mi dgongs so// de ci'i slad du zhe na/ bcom ldan 'das de bzhin gshegs pa dang / de bzhin gshegs pa'i sprul pa rnam par mi rtog pa'i slad du ste/ bcom ldan 'das de bzhin du byang chub sems dpa' sems dpa' chen po shes rab kyi pha rol tu phyin pa la spyod pa yang // 'di ltar bdag las nyan thos kyi sa 'am/ rang sangs rgyas kyi sa ni ring ngo // bla na med pa yang dag par rdzogs pa'i byang chub ni nye'o zhes bgyi bar mi sems so// de ci'i slad du zhe na/ bcom ldan 'das shes rab kyi pha rol tu phyin pa rnam par mi rtog pa'i slad du'o// bcom ldan 'das 'di lta ste dper na/ de bzhin gshegs pas sprul pa zhig sprul pa mdzad na/ de ni don gang gi slad du sprul pa'i don de sbyor te/ sprul pa ni mi rtog rnam par mi rtog go / bcom ldan 'das de bzhin du shes rab kyi pha rol tu phyin pa yang don gang gi slad du brjod pa'i don de yang bgyid de/ shes rab kyi pha rol tu phyin pa de ni mi rtog rnam par mi rtog pa'o// bcom ldan 'das 'di lta ste dper na/ shing mkhan nam/ shing mkhan gyi slob ma mkhas pa zhig gis bud med kyi gzugs sam/ skyes pa'i gzugs sam/ glang po'i gzugs sam/ rta'i gzugs sam/ glang gi gzugs kyi 'khrul 'khor zhig sbyar na/ de don gang gi slad du bgyis pa'i don de bsgrub kyang // 'khrul 'khor de ni rnam par mi rtog go / bcom ldan 'das de bzhin du shes rab kyi pha rol tu phyin pa yang don gang gi slad du brjod pa'i don de bgyid kyang // shes rab kyi pha rol tu phyin pa de ni rnam par mi rtog pa'o// de nas tshe dang ldan pa sha ra dwa ti'i bus/ tshe dang ldan pa rab 'byor la 'di skad ces smras so// tshe dang ldan pa rab 'byor shes rab kyi pha rol tu phyin pa 'ba' shig rnam par mi rtog pa yin nam/ 'on te bsam gtan gyi pha rol tu phyin pa dang / brtson 'grus kyi pha rol tu phyin pa dang / bzod pa'i pha rol tu phyin pa dang / tshul khrims kyi pha rol tu phyin pa dang / sbyin pa'i pha rol tu phyin pa yang rnam par mi rtog pa yin/ rab 'byor gyis smras pa/ tshe dang ldan pa sha ra dwa ti'i bu bsam gtan gyi pha rol tu phyin pa yang rnam par mi rtog pa'o// brtson 'grus kyi pha rol tu phyin pa dang / bzod pa'i pha rol tu phyin pa dang / tshul khrims kyi pha rol tu phyin pa dang / sbyin pa'i pha rol tu phyin pa yang rnam par mi rtog pa'o// smras pa/ tshe dang ldan pa rab 'byor ci gzugs kyang rnam par mi rtog pa yin nam/ tshor ba dang 'du shes dang / 'du byed dang / rnam par shes pa yang rnam par mi rtog pa yin nam/ skye mched dang khams dang / rten cing 'brel par 'byung ba yang rnam par mi rtog pa yin nam/ pha rol du phyin pa rnams kyang rnam par mi rtog pa yin nam/ stong pa nyid thams cad kyang rnam par mi rtog pa yin nam/ byang chub kyi phyogs kyi chos sum cu rtsa bdun yang rnam par mi rtog pa yin nam/ 'phags pa'i bden pa rnams dang / bsam gtan rnams dang / tshad med pa rnam pa dang / gzugs med pa'i snyoms par 'jug pa rnams kyang rnam par mi rtog pa yin nam/ rnam par thar pa rnams dang / mthar gyis gnas pa'i snyoms par 'jug pa rnams dang / stong pa nyid dang / mtshan ma med pa dang / smon pa med pa yang rnam par mi rtog pa yin nam/ mngon par shes pa rnams dang / ting nge 'dzin rnams dang / gzungs kyi sgo rnams kyang rnam par mi rtog pa yin nam/ de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / sangs rgyas kyi chos ma 'dres pa rnams kyang rnam par mi rtog pa yin nam/ rnam pa thams cad mkhyen pa nyid kyi bar yang rnam par mi rtog pa yin nam/ 'dus byas kyi khams dang / 'dus ma byas kyi khams kyang rnam par mi rtog pa yin nam/ rab 'byor gyis smras pa/ tshe dang ldan pa sha ra dwa ti'i bu chos thams cad ni rnam par mi rtog pa'o// smras pa/ tshe dang ldan pa rab 'byor gal te de ltar chos thams cad rnam par mi rtog pa yin na/ sems can dmyal ba dang / byol song gi skye gnas dang / gshin rje'i 'jig rten dang / lha dang mi 'gro ba lngar 'khor ba zhes tha dad du dbye ba ci las 'ongs/ rgyun du zhugs pa dang / lan cig phyir 'ong ba dang / phyir mi 'ong ba dang / dgra bcom pa dang / rang sangs rgyas dang / byang chub sems dpa' dang / sangs rgyas bcom ldan 'das su brjod pa'ang ci las gyur/ rab 'byor kyis smras pa/ tshe dang ldan pa sha ra dwa ti'i bu sems can gang phyin ci log las byung ba'i lus dang / ngag dang yid kyi las mngon par 'du byed pa de dag 'di lta bu'i skye mched mngon par bsgrubs shing las kyi rnam par smin pa phung po'i gzhi can/ rnam par rtog pa las byung ba yongs su bzung ste/ sems can dmyal ba dang / byol song gi skye gnas dang / gshin rje'i 'jig rten dang / lha dang mi'i 'gro ba mngon par bsgrub bo// tshe dang ldan pa sha ra dwa ti'i bu gang khyod kyis 'di skad du rgyun du zhugs par brjod pa ci las gyur/ lan cig phyir 'ong ba dang phyir mi 'ong ba dang dgra bcom pa nyid dang / rang sangs rgyas dang byang chub sems dpa' rnams dang / de bzhin gshegs pa dgra bcom pa yang dag par rdzogs pa'i sangs rgyas su brjod pa ci las gyur ces zer ba ni tshe dang ldan pa sha ra dwa ti'i bu rnam par mi rtog pa las rgyun du zhugs par brjod do// rnam par mi rtog pa las rgyun tu zhugs pa'i 'bras bur brjod do// rnam par mi rtog pa las lan cig phyir 'ong ba dang / phyir mi 'ong ba dang dgra bcom pa nyid du brjod do// rnam par mi rtog pa las rang sangs rgyas dang / rang byang chub tu brjod do// rnam par mi rtog pa las sangs rgyas su brjod do// rnam par mi rtog pa las byang chub tu brjod do// tshe dang ldan pa sha ra dwa ti'i bu 'das pa'i dus na/ de bzhin gshegs pa dgra bcom pa yang dag par rdzogs pa'i sangs rgyas gang ji snyed cig byung ba'i sangs rgyas bcom ldan 'das de dag kyang rnam par rtog pa mi mnga' zhing rnam par rtog pa spangs par gyur to// tshe dang ldan pa sha ra dwa ti'i bu ma 'ongs pa'i dus na/ de bzhin gshegs pa dgra bcom pa yang dag par rdzogs pa'i sangs rgyas gang ji snyed cig 'byung bar 'gyur ba'i sangs rgyas bcom ldan 'das de dag kyang rnam par rtog pa mi mnga' zhing rnam par rtog pa spangs par 'gyur ro// tshe dang ldan pa sha ra dwa ti'i bu da ltar byung ba'i dus na/ phyogs bcu'i 'jig rten gyi khams su sangs rgyas bcom ldan 'das gang ji snyed cig bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas bcom ldan 'das de dag kyang rnam par rtog pa mi mnga' zhing rnam par rtog pa spangs pa sha stag go / de ltar tshe dang ldan pa sha ra dwa ti'i bu/ rnam grangs des chos thams cad rnam par rtog pa med pa'i de bzhin nyid dang / yang dag pa'i mtha'i de bzhin nyid dang / chos kyi dbyings kyi de bzhin nyid brtson par bya ste/ rnam par rtog pa med par rig par bya'o// tshe dang ldan pa sha ra dwa ti'i bu byang chub sems dpa' sems dpa' chen pos de ltar rnam par mi rtog pa'i shes rab kyi pha rol tu phyin pa la spyad par bya ste/ rnam par mi rtog pa'i shes rab kyi pha rol tu phyin pa la spyod pas/ rnam par mi rtog pa'i chos thams cad mngon par rdzogs par 'tshang rgya'o// shes rab kyi pha rol tu phyin pa stong phrag nyi shu lnga pa las/ le'u bzhi bcu brgyad pa'o// // shes rab kyi pha rol tu phyin pa stong phrag nyi shu lnga pa/ bam po lnga bcu drug pa/ de nas tshe dang ldan pa sha ra dwa ti'i bus/ tshe dang ldan pa rab 'byor la 'di skad ces smras so// kye ma tshe dang ldan pa rab 'byor byang chub sems dpa' sems dpa' chen po gang shes rab kyi pha rol tu phyin pa la spyod pa ni snying po la spyod pa'o// de skad ces smras pa dang / tshe dang ldan pa rab 'byor gyis/ tshe dang ldan pa sha ra dwa ti'i bu la 'di skad ces smras so// kye ma tshe dang ldan pa sha ra dwa ti'i bu/ byang chub sems dpa' sems dpa' chen po gang shes rab kyi pha rol du phyin pa la spyod pa de ni snying po med pa la spyod pa'o// de ci'i phyir zhe na/ tshe dang ldan pa sha ra dwa ti'i bu shes rab kyi pha rol tu phyin pa ni snying po med pa'o// bsam gtan gyi pha rol tu phyin pa dang / brtson 'grus kyi pha rol tu phyin pa dang / bzod pa'i pha rol tu phyin pa dang / tshul khrims kyi pha rol tu phyin pa dang / sbyin pa'i pha rol tu phyin pa ni snying po med pa'o// nang stong pa nyid ni snying po med pa'o// dngos po med pa'i ngo bo nyid stong pa nyid kyi bar ni snying po med pa'o// dran pa nye bar gzhag pa rnams ni snying po med pa'o// yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa ni snying po med pa'o// sangs rgyas kyi chos ma 'dres pa brgyad kyi bar ni snying po med pa'o// rnam pa thams cad mkhyen pa nyid kyi bar ni snying po med pa'o// de ci'i phyir zhe na/ de ni 'di ltar byang chub sems dpa' sems dpa' chen po shes rab kyi pha rol tu phyin pa la spyod pas ni snying po med pa nyid kyang mi dmigs shing yang dag par rjes su mi mthong na/ snying po dmigs pa lta ga la yod/ de nas 'dod pa na spyod pa dang / gzugs yod pa na spyod pa'i lha'i bu shin du mang ba dag 'di snyam du gyur te/ rigs kyi bu 'am rigs kyi bu mo gang gis bla na med pa yang dag par rdzogs pa'i byang chub tu sems bskyed pa dang / gang shes rab kyi pha rol tu phyin pa zab mo 'di ji skad du bstan pa 'di la spyod pa dang / don 'di la spyod kyang yang dag pa'i mtha' gang mngon du byas pas/ nyan thos kyi sa 'am/ rang sangs rgyas kyi sa la gnas par 'gyur ba'i yang dag pa'i mtha' mngon du mi byed pa de dag ni phyag bya ba'i gnas te/ rnam grangs des kyang byang chub sems dpa' sems dpa' chen po chos kyi mnyam pa nyid 'di mngon par mi byed pa de dag ni phyag bya bar 'os pa'o// de nas tshe dang ldan pa rab 'byor gyis lha'i bu de dag la 'di skad ces smras so// lha'i bu dag byang chub sems dpa' sems dpa' chen po de dag la ni chos kyi mnyam pa nyid gang mngon du byas pas/ nyan thos kyi sa 'am/ rang sangs rgyas kyi sa la gnas par 'gyur ba de mngon du mi bya ba de ni mi dka'i/ lha'i bu dag sems can tshad med grangs med dpag tu med pa thams cad yongs su mya ngan las bzla'o zhes go cha bgos la/ gang yongs su mya ngan las bzla bar bya ba'i sems can de dag shin du mi dmigs pa ni de dag la de bas dka' ste/ de ltar spyod pa'i byang chub sems dpa' sems dpa' chen po ni sems can thams cad gdul bar bya'o zhes/ bla na med pa yang dag par rdzogs pa'i byang chub tu yang dag par zhugs pa yin te/ gang sems can gdul bar sems pa de ni nam mkha' gdul bar sems pa dang 'dra'o// de ci'i phyir zhe na/ nam mkha' dben pa'i phyir sems can dben par blta'o// nam mkha' stong pa nyid kyi phyir sems can stong pa nyid du blta'o// nam mkha' snying po med pa'i phyir sems can snying po med par blta'o// nam mkha' gsog gi phyir sems can gsog tu blta'o// lha'i bu dag rnam grangs des na byang chub sems dpa' sems dpa' chen po gang sems can med pa rnams kyi don du go cha gyon pa de dag ni dka' ba byed pa ste/ gang sems can rnams kyi don du go cha gyon pa de dag ni nam mkha' dang brtsad par 'dod pa ste/ byang chub sems dpa' sems dpa' chen pos go cha de yang bgos la/ sems can gang gi don du byang chub sems dpa' sems dpa' chen pos/ go cha bgos pa'i sems can de dag kyang mi dmigs so// de ci'i phyir zhe na/ sems can dben pa'i phyir go cha dben par blta'o// gal te de ltar bstan pa'i tshe/ byang chub sems dpa' sems dpa' chen po zhum par mi 'gyur na/ byang chub sems dpa' sems dpa' chen po shes rab kyi pha rol tu phyin pa la spyod pa yin no// de ci'i phyir zhe na/ gzugs dben pa'i phyir sems can dben pa'o// tshor ba dang / 'du shes dang / 'du byed dang / rnam par shes pa dben pa'i phyir sems can dben pa'o// skye mched dang / khams dang / rten cing 'brel par 'byung ba dben pa'i phyir sems can dben pa'o// pha rol tu phyin pa rnams dang / stong pa nyid thams cad dang / byang chub kyi phyogs kyi chos rnams dben pa'i phyir sems can dben pa'o// sangs rgyas kyi chos ma 'dres pa brgyad kyi bar du dben pa'i phyir sems can dben pa'o// rnam pa thams cad mkhyen pa nyid kyi bar du dben pa'i phyir sems can dben pa'o// gzugs dben pa'i phyir shes rab kyi pha rol tu phyin pa dben pa'o// tshor ba dang / 'du shes dang / 'du byed dang / rnam par shes pa dben pa'i phyir shes rab kyi pha rol tu phyin pa dben pa'o// skye mched dang / khams dang / rten cing 'brel par 'byung ba dben pa'i phyir shes rab kyi pha rol tu phyin pa dben pa'o// pha rol tu phyin pa rnams dang / stong pa nyid thams cad dang / byang chub kyi phyogs kyi chos rnams dben pa'i phyir shes rab kyi pha rol du phyin pa dben pa'o// sangs rgyas kyi chos ma 'dres pa brgyad dben pa'i phyir shes rab kyi pha rol tu phyin pa dben pa'o// rnam pa thams cad mkhyen pa nyid kyi bar du dben pa'i phyir shes rab kyi pha rol tu phyin pa dben pa'o// lha'i bu dag gal te byang chub sems dpa' sems dpa' chen po chos thams cad dben par bshad pa la sems mi 'jum yongs su zhum par mi 'gyur la/ de'i yid 'jigs par mi 'gyur na byang chub sems dpa' sems dpa' chen po shes rab kyi pha rol tu phyin pa la spyod pa'o// de nas bcom ldan 'das kyis tshe dang ldan pa rab 'byor la 'di skad ces bka' stsal to// rab 'byor ci'i phyir byang chub sems dpa' sems dpa' chen po shes rab kyi pha rol du phyin pa la zhum par mi 'gyur ba yin/ gsol pa/ bcom ldan 'das chos thams cad ma mchis pa'i slad du/ byang chub sems dpa' sems dpa' chen po shes rab kyi pha rol tu phyin pa la zhum par mi 'gyur ro// bcom ldan 'das chos thams cad dben pa dang zhi ba dang ma skyes pa'i slad du/ byang chub sems dpa' sems dpa' chen po/ shes rab kyi pha rol tu phyin pa la zhum par mi 'gyur te/ bcom ldan 'das de'i slad du/ byang chub sems dpa' sems dpa' chen po shes rab kyi pha rol du phyin pa la zhum par mi 'gyur ro// de ci'i slad du zhe na/ bcom ldan 'das de ni 'di ltar gang zhum par 'gyur ba dang / gang gis zhum par 'gyur ba dang / gang la zhum par 'gyur ba'i chos de dag thams cad ni ma mchis pa ste dmigs su ma mchis so// bcom ldan 'das gal te byang chub sems dpa' sems dpa' chen po de skad du bshad pa la mi 'jum mi 'gong zhing tshi chad pa dang / sgyid lug par mi 'gyur la/ mi 'jigs mi sngang skrag par mi 'gyur na shes rab kyi pha rol tu phyin pa la spyod pa lags so// de ci'i slad du zhe na/ bcom ldan 'das de ni 'di ltar gang zhum par 'gyur ba 'am/ gang gis zhum par 'gyur ba 'am/ gang la zhum par 'gyur ba'i chos de dag thams cad ni ma mchis pa ste/ bcom ldan 'das de ltar spyod pa'i byang chub sems dpa' sems dpa' chen po ni dbang po dang bcas tshangs pa dang bcas/ skye dgu'i bdag po dang bcas pa'i lha rnams kyis phyag bya bar 'gyur ro// bcom ldan 'das kyis bka' stsal pa/ rab 'byor byang chub sems dpa' sems dpa' chen po gang shes rab kyi pha rol tu phyin pa la spyod pa de ni/ dbang po dang bcas/ tshangs pa dang bcas/ skye dgu'i bdag po dang bcas pa'i lha rnams kyis phyag bya bar yang ma zad de/ gang 'phags pa mngon par 'phags pa'i kha dog dang ldan pa/ dge rgyas dang / 'bras bu che ba dang / gnas gtsang ma'i ris kyi lha rnams kyis kyang shes rab kyi pha rol tu phyin pa la de ltar spyod pa'i/ byang chub sems dpa' sems dpa' chen po de la phyag bya bar 'gyur ro// rab 'byor phyogs bcu'i 'jig rten gyi khams na de bzhin gshegs pa dgra bcom pa yang dag par rdzogs pa'i sangs rgyas grangs med tshad med pa gang ji snyed cig bzhugs shing 'tsho skyong ba de dag kyang byang chub sems dpa' sems dpa' chen po shes rab kyi pha rol tu phyin pa la spyod pa de la dgongs pa mdzad de/ byang chub sems dpa' sems dpa' chen po shes rab kyi pha rol tu phyin pa la spyod pa de ni/ sbyin pa'i pha rol tu phyin pa yongs su rdzogs par byed pa'o// tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan kyi pha rol tu phyin pa dang / shes rab kyi pha rol tu phyin pa yongs su rdzogs par byed pa'o// nang stong pa nyid yongs su rdzogs par byed pa'o// dngos po med pa'i ngo bo nyid stong pa nyid kyi bar du yongs su rdzogs par byed pa'o// byang chub kyi phyogs kyi chos sum cu rtsa bdun yongs su rdzogs par byed pa'o// 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams yongs su rdzogs par byed pa'o// rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams yongs su rdzogs par byed pa'o// de bzhin gshegs pa'i stobs bcu dang / mi 'jigs pa rnams dang / so so yang dag par rig pa rnams dang / sangs rgyas kyi chos ma 'dres pa rnams yongs su rdzogs par byed pa'o// rnam pa thams cad mkhyen pa nyid kyi bar du yongs su rdzogs par byed pa'o zhes bya bar dgongs pa mdzad do// rab 'byor byang chub sems dpa' sems dpa' chen po shes rab kyi pha rol tu phyin pa la spyod pa gang la/ sangs rgyas bcom ldan 'das rnams kyis dgongs pa mdzad pa'i byang chub sems dpa' sems dpa' chen po de ni sangs rgyas su 'gyur bar zhugs par rig par bya'o// rab 'byor gang gA'i klung gi bye ma snyed kyi 'jig rten gyi khams dag na/ sems can gang ji snyed cig yod pa de dag thams cad bdud sdig to can du gyur te/ bdud sdig to can de dag re res kyang de snyed kyi bdud sdig to can mngon par sprul kyang // de dag thams cad kyis byang chub sems dpa' sems dpa' chen po de la bar chad bya bar mi nus so// rab 'byor chos gnyis dang ldan pa'i byang chub sems dpa' sems dpa' chen po ni bdud sdig to can rnams kyis mi thub pa yin te/ gnyis gang zhe na/ des chos thams cad stong pa'o zhes bya bar rnam par bltas pa yin/ sems can thams cad kyang yongs su ma btang ba yin te/ rab 'byor chos 'di gnyis dang ldan pa'i byang chub sems dpa' sems dpa' chen po ni bdud sdig to can rnams kyis mi thub pa yin no// rab 'byor gzhan yang shes rab kyi pha rol tu phyin pa la spyod pa'i byang chub sems dpa' sems dpa' chen po chos gnyis dang ldan pa ni bdud sdig to can rnams kyis mi thub pa yin te/ gnyis gang zhe na/ ji skad du smras pa de bzhin du byed pa yin/ sangs rgyas bcom ldan 'das rnams kyis dgongs pa yin te/ rab 'byor shes rab kyi pha rol tu phyin pa la spyod pa'i byang chub sems dpa' sems dpa' chen po/ chos de gnyis dang ldan pa ni bdud sdig to can rnams kyis mi thub pa yin no// rab 'byor de ltar spyod pa'i byang chub sems dpa' sems dpa' chen po'i drung du ni lha'i bu rnams kyang 'ong bar sems so// bsnyen bkur ba dang / yongs su dri ba dang / kun du dri ba yang byed par 'gyur te/ rigs kyi bu khyod sangs rgyas kyi byang chub myur du thob par 'gyur gyis/ de bas na rigs kyi bu khyod kyis 'di lta ste/ stong pa nyid kyis rnam par spyod pa dang // mtshan ma med pas rnam par spyod pa dang / smon pa med pas rnam par spyod pa de nyid kyis rnam par spyod par gyis shig // de ci'i phyir zhe na/ rigs kyi bu khyod kyis rnam par spyod pa des rnam par spyad pa dang / sems can mgon med pa rnams kyi mgon du 'gyur ro// sems can skyabs med pa rnams kyi skyabs su 'gyur ro// sems can dpung gnyen med pa rnams kyi dpung gnyen du 'gyur ro// sems can gnas med pa rnams kyi gnas su 'gyur ro// sems can rten med pa rnams kyi rten du 'gyur ro// sems can gling med pa rnams kyi gling du 'gyur ro// sems can mun par gyur pa rnams kyi snang bar 'gyur ro zhes de la spro ba skyed par 'gyur ro// de ci'i phyir zhe na/ de ni 'di ltar 'jig rten gyi khams tshad med grangs med pa dag na/ sangs rgyas bcom ldan 'das gang ji snyed cig dge slong gi dge 'dun gyis yongs su bskor te bzhugs shing 'tsho skyong ba dang / chos ston pa de dag kyang byang chub sems dpa' sems dpa' chen po gang shes rab kyi pha rol tu phyin pa la spyod cing // 'di lta ste/ shes rab kyi pha rol tu phyin pa'i yon tan de dag dang ldan pa'i byang chub sems dpa' sems dpa' chen po de'i ming dang rigs yongs su brjod pa'i tshul gyis chos ston cing ched du brjod pa ched du brjod pa mdzad de/ rab 'byor 'di lta ste/ dper na/ nga da ltar byang chub sems dpa' sems dpa' chen po rin chen dpal gyi ming yongs su brjod pa'i tshul gyis chos ston cing ched du brjod pa ched du brjod pa dang / byang chub sems dpa' sems dpa' chen po gtsug phud kyi ming yongs su brjod pa'i tshul gyis chos ston cing ched du brjod pa ched du brjod pa dang / de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i zhabs 'bring na/ tshangs pa'i spyad pa spyod pa shes rab kyi pha rol du phyin pa dang ma bral ba de dag gi ming yongs su brjod pa'i tshul gyis chos ston cing ched du brjod pa ched du brjod pa bzhin no// shar phyogs kyi sangs rgyas bcom ldan 'das gang ji snyed cig bzhugs shing 'tsho skyong ba dang / chos ston pa de dag kyang de na byang chub sems dpa' sems dpa' chen po gang ji snyed cig tshangs pa'i spyad pa spyod cing shes rab kyi pha rol du phyin pa dang ma bral ba de dag la spro bar mdzad pa'i tshul gyis chos ston te/ ched du brjod pa yang ched du brjod pa mdzad do// lho dang / nub dang / byang dang / byang shar dang / shar lho dang lho nub dang nub byang dang 'og dang / steng gi phyogs kyi 'jig rten gyi khams kyi sangs rgyas bcom ldan 'das gang ji snyed cig bzhugs shing 'tsho skyong ba dang / chos ston pa de dag kyang de na byang chub sems dpa' sems dpa' chen po gang ji snyed cig tshangs pa'i spyad pa spyod cing // shes rab kyi pha rol tu phyin pa dang ma bral ba de dag la spro bar mdzad pa'i tshul gyis chos ston te/ ched du brjod pa yang ched du brjod pa mdzad do// byang chub sems dpa' sems dpa' chen po sems dang po bskyed pa nas nye bar bzung ste/ thams cad mkhyen pa nyid thob kyi bar du byang chub kyi lam yongs su sbyong ba gang ji snyed cig yod pa de dag la yang // sangs rgyas bcom ldan 'das de dag spro bar mdzad pa'i tshul gyis chos ston te/ ched du brjod pa yang ched du brjod pa mdzad do// de ci'i phyir zhe na/ rab 'byor byang chub sems dpa' sems dpa' chen po gang sangs rgyas kyi tshul rgyun mi 'chad pa'i don du zhugs pa de dag ni dka' ba byed pa'o// gsol pa/ bcom ldan 'das sangs rgyas bcom ldan 'das de dag byang chub sems dpa' sems dpa' chen po slar ldog pa 'am/ slar mi ldog pa 'am/ gang gi ming yongs su brjod pa'i tshul gyis chos ston pa mdzad/ bcom ldan 'das kyis bka' stsal pa/ rab 'byor byang chub sems dpa' sems dpa' chen po ni phyir ldog pa las/ shes rab kyi pha rol du phyin pa la spyod pa yang yod/ byang chub sems dpa' sems dpa' chen po ni lung ma bstan pa las/ shes rab kyi pha rol tu phyin pa la spyod pa yang yod de/ de dag la sangs rgyas bcom ldan 'das de dag spro bar mdzad pa'i tshul gyis chos ston cing // ched du brjod pa yang ched du brjod pa mdzad do// gsol pa/ bcom ldan 'das de dag gang lags/ bcom ldan 'das kyis bka' stsal pa/ rab 'byor byang chub sems dpa' sems dpa' chen po gang byang chub sems dpa'i spyad pa spyod pa'i tshe/ de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i rjes su slob pa'i tshul gyis rnam par spyod pa de dag la sangs rgyas bcom ldan 'das de dag spro bar mdzad pa'i tshul gyis chos ston cing // ched du brjod pa yang ched du brjod pa mdzad do// rab 'byor gang byang chub sems dpa' sems dpa' chen po rin chen dpal gyi rjes su slob pa'i tshul gyis byang chub sems dpa'i spyad pa spyod pa de dag la yang // sangs rgyas bcom ldan 'das de dag spro bar mdzad pa'i tshul gyis chos ston cing // ched du brjod pa yang ched du brjod pa mdzad do// rab 'byor gzhan yang byang chub sems dpa' sems dpa' chen po gang shes rab kyi pha rol tu phyin pa la spyod cing chos thams cad skye ba med par mos kyang mi skye ba'i chos la bzod pa ma thob pa/ chos thams cad stong pa'o zhes bya ba dang / chos thams cad zhi ba'o zhes bya ba dang / chos thams cad gsog gsob ste rag lus pa'o zhes bya ba dang / snying po med pa'o zhes bya bar mos kyang // mi skye ba'i chos la bzod pa ma thob pa de dag la yang sangs rgyas bcom ldan 'das de dag spro bar mdzad pa'i tshul gyis chos ston cing // ched du brjod pa yang ched du brjod pa mdzad do// rab 'byor byang chub sems dpa' sems dpa' chen po gang la sangs rgyas bcom ldan 'das rnams ming yongs su brjod pa'i tshul gyis chos ston cing ched du brjod pa yang ched du brjod pa mdzad pa'i/ byang chub sems dpa' sems dpa' chen po de dag gis ni nyan thos kyi sa dang rang sangs rgyas kyi sa spangs pa yin te/ bla na med pa yang dag par rdzogs pa'i byang chub tu yang lung bstan pa yin/ rab 'byor byang chub sems dpa' sems dpa' chen po shes rab kyi pha rol tu phyin pa la spyod pa gang la/ sangs rgyas bcom ldan 'das rnams ming yongs su brjod pa'i tshul gyis chos ston cing // ched du brjod pa yang ched du brjod pa mdzad pa'i byang chub sems dpa' sems dpa' chen po de ni phyir mi ldog pa nyid la gnas par 'gyur te/ de la gnas pas rnam pa thams cad mkhyen pa nyid thob par 'gyur ro// rab 'byor gzhan yang byang chub sems dpa' sems dpa' chen po shes rab kyi pha rol du phyin pa zab mo bshad pa thos na/ 'di ni de bzhin gshegs pa dgra bcom pa yang dag par rdzogs pa'i sangs rgyas kyis ji ltar bshad pa de bzhin no zhes nem nur med cing the tshom mi za la rmongs par mi 'gyur na/ des ni phyis kyang rgya cher de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa dang / byang chub sems dpa'i theg pa pa'i rigs kyi bu de dag las thos par 'gyur te/ byang chub sems dpa'i theg pa pa'i rigs kyi bu de yang shes rab kyi pha rol tu phyin pa 'di la mos shing shes rab kyi pha rol du phyin pa zab mo 'di de bzhin gshegs pas ji skad du bstan pa de bzhin du mos pas phyir mi ldog pa nyid la gnas par 'gyur te/ rab 'byor de ltar byang chub sems dpa' sems dpa' chen pos shes rab kyi pha rol du phyin pa 'di thos pa ni phan pa mang por 'gyur ba yin te/ gang gis thos shing mos nas de bzhin nyid du gnas pa dang / de bzhin nyid du nan tan byed pa de dag ni smos kyang mi smos te/ de dag de bzhin nyid la gnas/ de bzhin nyid la nan tan du byas nas rnam pa thams cad mkhyen pa nyid la gnas par 'gyur ro// gsol pa/ bcom ldan 'das de bzhin nyid du gnas nas de bzhin nyid du nan tan bgyis te chos gang yang ma dmigs na/ de ji ltar rnam pa thams cad mkhyen pa nyid la gnas par 'gyur ba lags/ bcom ldan 'das de ltar de bzhin nyid la ma gtogs pa'i chos kyang gang yang mi dmigs na/ su zhig de bzhin nyid la gnas par 'gyur/ su zhig de bzhin nyid la gnas nas bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur/ su zhig de bzhin nyid la gnas shing chos ston par 'gyur/ de bzhin nyid kyang dmigs su ma mchis na/ de bzhin nyid la gnas par 'gyur ba dang / de bzhin nyid la gnas te bla na med pa yang dag par rdzogs pa'i byang chub tu mngon par rdzogs par 'tshang rgya ba dang / de bzhin nyid la gnas shing chos ston par 'gyur ba lta ci smos te de ni gnas ma mchis so// bcom ldan 'das kyis bka' stsal pa/ rab 'byor gang khyod 'di skad du gang de bzhin nyid la gnas pa dang / de bzhin nyid la gnas te bla na med pa yang dag par rdzogs pa'i byang chub tu mngon par rdzogs par 'tshang rgya ba dang / de bzhin nyid la gnas shing chos ston par 'gyur ba de lta bu'i chos gang yang de bzhin nyid la ma gtogs par gzhan dmigs su med de de bzhin nyid kyang dmigs su med na/ de bzhin nyid la gnas par 'gyur ba dang / de bzhin nyid la gnas te bla na med pa yang dag par rdzogs pa'i byang chub tu mngon par rdzogs par 'tshang rgya ba dang / de bzhin nyid la gnas shing chos ston par 'gyur ba lta ci smos te/ de ni gnas med do zhes zer ba ni/ rab 'byor de de bzhin no// de de bzhin te/ ji skad du smras pa de bzhin no// rab 'byor gang de bzhin nyid la gnas pa dang / gang de bzhin nyid la gnas te/ bla na med pa yang dag par rdzogs pa'i byang chub tu mngon par rdzogs par 'tshang rgya ba dang / gang de bzhin nyid la gnas shing chos ston par 'gyur ba de lta bu'i chos gang yang de bzhin nyid la ma gtogs par gzhan yang dmigs su med de/ de bzhin nyid kyang dmigs su med na/ gang de bzhin nyid la gnas par 'gyur ba dang / de bzhin nyid la gnas te/ bla na med pa yang dag par rdzogs pa'i byang chub tu mngon par rdzogs par 'tshang rgya ba dang / de bzhin nyid la gnas shing chos ston par 'gyur ba lta ci smos te de ni gnas med do// de ci'i phyir zhe na/ rab 'byor de bzhin gshegs pa rnams byung yang rung // de bzhin gshegs pa rnams ma byung yang rung ste/ chos rnams kyi de bzhin nyid dang / ma nor ba de bzhin nyid dang // gzhan ma yin pa de bzhin nyid dang / chos nyid de ni gnas pa'o// chos rnams kyi chos kyi dbyings dang / chos kyi gnas nyid dang / chos skyon med pa nyid dang / yang dag pa'i mtha' de ni gnas pa ste/ rab 'byor de bzhin nyid 'di la ni gang yang gnas par 'gyur ba med de/ de la gnas shing bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ba su yang med na/ de la gnas shing chos ston par 'gyur ba lta ci smos te de ni gnas med do// de nas lha'i dbang po brgya byin gyis bcom ldan 'das la 'di skad ces gsol to// bcom ldan 'das shes rab kyi pha rol tu phyin pa 'di ni zab pa ste/ bcom ldan 'das byang chub sems dpa' sems dpa' chen po gang bla na med pa yang dag par rdzogs pa'i byang chub tu mngon par rdzogs par 'tshang rgya bar 'tshal ba de dag ni dka' ba bgyid pa'o// de ci'i phyir zhe na/ bcom ldan 'das chos gang yang dmigs su ma mchis te/ su yang de bzhin nyid la gnas pa ma mchis la/ bla na med pa yang dag par rdzogs pa'i byang chub tu mngon par rdzogs par 'tshang rgya ba yang gang yang ma mchis te/ chos ston pa yang gang yang ma mchis la des zhum par yang mi 'gyur zhing de dag la nem nur du mi 'gyur ba 'am/ rmongs par 'gyur bar ma mchis pa ni dka' ba bgyid pa'o// de nas gnas brtan rab 'byor gyis/ lha'i dbang po brgya byin la 'di skad ces smras so// kau shi ka gang khyod kyis 'di skad du bcom ldan 'das byang chub sems dpa' sems dpa' chen po gang chos zab mo 'di dag la nem nur du mi 'gyur/ rmongs par mi 'gyur ba ni dka' ba bgyid pa'o zhes gsol pa ni/ kau shi ka chos thams cad stong pa nyid yin na/ de la nem nur du 'gyur ba 'am/ rmongs par 'gyur ba lta su zhig yod/ brgya byin gyis smras pa/ gnas brtan rab 'byor ni gang ci ston kyang de thams cad stong pa nyid brtsams shing ston te/ ci la yang chags pa med do// 'di lta ste dper na/ bar snang la 'phangs pa'i mda' ni ci la yang chags pa med do// de bzhin du gnas brtan rab 'byor gyis chos bstan par yang ci la yang chags pa med do// shes rab kyi pha rol du phyin pa stong phrag nyi shu lnga pa las/ le'u bzhi bcu dgu pa'o// // de nas lha'i dbang po brgya byin gyis bcom ldan 'das la 'di skad ces gsol to// bcom ldan 'das ci lags/ bdag gis de skad du gsol te/ de skad du brjod pas/ bcom ldan 'das kyis gsungs pa'i rjes su brjod pa dang / chos su brjod cing chos kyis gnyer ba'i chos nyid yang dag par lung bstan pas lung bstan par 'gyur ba lags sam/ bcom ldan 'das kyis bka' stsal pa/ kau shi ka gang khyod kyis de skad du smras te de skad du brjod pas de bzhin gshegs pas gsungs pa'i rjes su brjod pa dang / chos su brjod cing chos kyis gnyer ba'i chos nyid lung bstan par 'gyur ro// brgya byin gyis gsol pa/ bcom ldan 'das gnas brtan rab 'byor 'dis ci dang ci spobs pa de thams cad stong pa nyid brtsams shing spobs/ mtshan ma ma mchis pa nyid brtsams shing spobs/ smon pa ma mchis pa nyid brtsams shing spobs pa dang / sbyin pa'i pha rol tu phyin pa nyid brtsams shing spobs/ tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa nyid brtsams shing spobs pa dang / nang stong pa nyid dang / dngos po med pa'i ngo bo nyid stong pa nyid kyi bar du brtsams shing spobs pa dang / dran pa nye bar gzhag pa rnams brtsams shing spobs pa dang / yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa brtsams shing spobs pa dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams brtsams shing spobs pa dang / rnam par thar pa rnams dang / mthar gyis gnas pa'i snyoms par 'jug pa rnams dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams brtsams shing spobs pa dang / de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / sangs rgyas kyi chos ma 'dres pa rnams brtsams shing spobs pa dang / rnam pa thams cad mkhyen pa nyid kyi bar du brtsams shing spobs pa ni ngo mtshar che'o// bcom ldan 'das kyis bka' stsal pa/ kau shi ka gnas brtan rab 'byor stong pa nyid la rnam par spyod pas/ sbyin pa'i pha rol tu phyin pa nyid kyang mi dmigs na/ gang sbyin pa'i pha rol du phyin pa la spyod pa lta ci smos/ tshul khrims kyi pha rol tu phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa nyid kyang mi dmigs na/ gang shes rab kyi pha rol du phyin pa la spyod pa lta ci smos/ nang stong pa nyid kyang mi dmigs na/ gang nang stong pa nyid la bsgom pa lta ci smos/ dngos po med pa'i ngo bo nyid stong pa nyid kyi bar yang mi dmigs na/ gang dngos po med pa'i ngo bo nyid stong pa nyid la bsgom pa lta ci smos/ dran pa nye bar gzhag pa rnams kyang mi dmigs na/ gang dran pa nye bar gzhag pa rnams la bsgom pa lta ci smos/ yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa yang mi dmigs na/ gang 'phags pa'i lam yan lag brgyad pa la spyod pa lta ci smos/ 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams kyang mi dmigs na/ gang gzugs med pa'i snyoms par 'jug pa rnams la bsgom pa lta ci smos/ rnam par thar pa rnams dang / mthar gyis gnas pa'i snyoms par 'jug pa rnams dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams kyang mi dmigs na/ gang gzungs kyi sgo rnams la bsgom pa lta ci smos/ de bzhin gshegs pa'i stobs rnams kyang mi dmigs na/ gang de bzhin gshegs pa'i stobs rnams mngon par bsgrub pa lta ci smos/ mi 'jigs pa rnams kyang mi dmigs na/ gang mi 'jigs pa rnams mngon par bsgrub pa lta ci smos/ so so yang dag par rig pa rnams kyang mi dmigs na/ gang so so yang dag par rig pa rnams mngon par bsgrub pa lta ci smos/ snying rje chen po nyid kyang mi dmigs na/ gang snying rje chen po la rnam par spyod pa lta ci smos/ sangs rgyas kyi chos ma 'dres pa rnams kyang mi dmigs na/ gang sangs rgyas kyi chos ma 'dres pa rnams mngon par bsgrub pa lta ci smos/ byang chub kyi yan lag rnams kyang mi dmigs na/ gang byang chub mngon par rdzogs par 'tshang rgya ba lta ci smos/ rnam pa thams cad mkhyen pa nyid kyang mi dmigs na/ gang rnam pa thams cad mkhyen pa nyid rjes su 'thob pa lta ci smos/ de bzhin gshegs pa nyid kyang mi dmigs na/ gang de bzhin gshegs par 'gyur ba lta ci smos/ ma skyes pa nyid kyang mi dmigs na/ gang ma skyes pa mngon par 'du byed pa lta ci smos/ mtshan rnams kyang mi dmigs na/ gang gi lus la mtshan yod par 'gyur ba lta ci smos/ dpe byad rnams kyang mi dmigs na/ gang gi lus la dpe byad yod par 'gyur ba lta ci smos/ de ci'i phyir zhe na/ kau shi ka gnas brtan rab 'byor ni chos thams cad dben pa la rnam par spyod pa ste/ dmigs su med pa la rnam par spyod pa/ stong pa nyid la rnam par spyod pa/ mtshan ma med pa la rnam par spyod pa/ smon pa med pa la rnam par spyod pa ste/ kau shi ka gnas brtan rab 'byor gyi rnam par spyod pa gang yin pa des ni/ byang chub sems dpa' sems dpa' chen po shes rab kyi pha rol tu phyin pa la rnam par spyod pa dang / shes rab kyi pha rol du phyin pa la rnam par spyod pa'i rnam par spyod pa la brgya'i char yang nye bar mi 'gro / stong gi cha dang / brgya phrag stong gi cha dang / bye ba khrag khrig brgya phrag stong gi bar gyi char yang nye bar mi 'gro / grangs dang cha dang / bgrang ba dang / dpe dang rgyur yang mi bzod do// de ci'i phyir zhe na/ de bzhin gshegs pa'i rnam par spyod pa'i rnam par spyod pa ma gtogs par byang chub sems dpa' sems dpa' chen po/ shes rab kyi pha rol tu phyin pa la spyod pa'i rnam par spyod pa gang yin pa dang / nyan thos rnams kyi rnam par spyod pa gang yin pa dang / rang sangs rgyas rnams kyi rnam par spyod pa gang yin pa'i rnam par spyod pa de dag las byang chub sems dpa' sems dpa' chen po shes rab kyi pha rol du phyin pa la spyod pa'i rnam par spyod pa 'di nyid mchog ces bya'o// rab ces bya'o// phul zhes bya'o// dam pa zhes bya'o// gya nom pa zhes bya'o// bla na med pa/ gong na med pa/ mnyam pa med pa/ mi mnyam pa dang mnyam pa zhes bya'o// kau shi ka de bas na byang chub sems dpa' sems dpa' chen po sems can thams cad kyi mchog tu 'gyur bar 'dod pas/ 'di lta ste/ shes rab kyi pha rol tu phyin pa'i rnam par spyod pa 'di nyid kyis rnam par spyad par bya'o// de ci'i phyir zhe na/ kau shi ka shes rab kyi pha rol du phyin pa 'di la spyod pa'i byang chub sems dpa' sems dpa' chen po ni nyan thos dang / rang sangs rgyas kyi sa las 'das te/ byang chub sems dpa'i skyon med par 'jug go / byang chub sems dpa'i skyon med par zhugs nas/ sangs rgyas kyi chos rnams yongs su rdzogs par byed par 'gyur ro// sangs rgyas kyi chos rnams yongs su rdzogs par byas nas/ rnam pa thams cad mkhyen pa nyid kyi ye shes rjes su 'thob par 'gyur ro// rnam pa thams cad mkhyen pa nyid kyi ye shes rjes su thob nas/ bag chags kyi mtshams sbyor ba'i nyon mongs pa thams cad spangs pa'i de bzhin gshegs pa dgra bcom pa yang dag par rdzogs pa'i sangs rgyas su 'gyur ro// de nas 'khor de'i nang nas sum cu rtsa gsum gyi lha rnams me tog man dA ra ba mang po thogs te/ bcom ldan 'das la gtor to// mngon par gtor to// rab tu gtor to// dge slong brgya drug cu tsam yang stan las longs nas/ chos gos phrag pa gcig la gzar te/ bus mo g.yas pa'i lha nga sa la btsugs nas/ bcom ldan 'das gang na ba de logs su thal mo sbyar ba btud nas/ bcom ldan 'das la mig mi 'dzum par lta zhing phyag 'tshal lo// dge slong de dag gis thal mo sbyar te btud pa'i tshe/ sangs rgyas kyi mthus snyim pa me tog man dA ra bas gang bar gyur nas/ me tog man dA ra ba de dag gis de bzhin gshegs pa dgra bcom pa yang dag par rdzogs pa'i sangs rgyas la gtor to// mngon par gtor to// rab tu gtor to// de ltar 'thor zhing mngon par 'thor ba dang / rab tu 'thor ba de'i tshe tshig 'di skad ces brjod de/ bcom ldan 'das dge ba'i rtsa ba 'dis nyan thos dang / rang sangs rgyas thams cad kyi spyod yul ma lags pa'i rnam par spyod pa dam pas/ bdag cag rnam par spyod par gyur cig ces smras pa dang / de nas bcom ldan 'das kyis dge slong de dag gi bsam pa thugs su chud de/ de'i tshe 'dzum pa mdzad do// sangs rgyas bcom ldan 'das rnams kyi chos nyid kyis kyang de ste/ de ltar 'dzum pa mdzad pa'i tshe/ bcom ldan 'das kyi zhal gyi sgo nas/ 'di lta ste/ 'od zer sngon po dang / ser po dang / dmar po dang / dkar po dang / leb rgan dang / shel dang dngul gyi kha dog lta bu rnam pa sna tshogs byung ste/ de dag gis stong gsum gyi stong chen po'i 'jig rten gyi khams snang bas rgyas par bkang nas phyir 'dus te/ bcom ldan 'das la lan gsum du g.yas phyogs su bskor ba byas nas/ bcom ldan 'das kyi dbu'i gtsug tu nub bo/ de nas tshe dang ldan pa dga' bo stan las langs nas/ bla gos phrag pa gcig tu byas te/ pus mo g.yas pa'i lha nga sa la btsugs nas/ bcom ldan 'das ga la ba de logs su thal mo sbyar bas btud de/ bcom ldan 'das la 'di skad ces gsol to// bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rnams ni rgyu dang rkyen ma mchis par 'dzum pa mi mdzad na/ ci'i rgyu ci'i rkyen gyis 'dzum pa mdzad/ de skad ces gsol pa dang / bcom ldan 'das kyis tshe dang ldan pa dga' bo la 'di skad ces bka' stsal to// dga' bo dge slong brgya drug cu bo 'di dag bskal pa dpe skar ma lta bu la/ bla na med pa yang dag par rdzogs pa'i byang chub tu mngon par rdzogs par 'tshang rgya ste/ me tog sil ma zhes bya ba'i de bzhin gshegs pa dgra bcom pa yang dag par rdzogs pa'i sangs rgyas sha stag 'jig rten du 'byung bar 'gyur ro// dga' bo me tog sil ma zhes bya ba'i de bzhin gshegs pa dgra bcom pa yang dag par rdzogs pa'i sangs rgyas de dag gi dge slong gi dge 'dun mtshungs par 'gyur/ sangs rgyas kyi zhing mtshungs par 'gyur/ tshe'i tshad kyang 'di lta ste/ lo stong du mtshungs par 'gyur te/ de dag gang dang gang nas mngon par 'byung bar 'gyur ba dang / mngon par byung nas rab tu 'byung ba dang / rab tu byung nas bla na med pa yang dag par rdzogs pa'i byang chub tu mngon par rdzogs par 'tshang rgya ba de dang de dag tu me tog kha dog rnam pa lnga dang ldan pa'i me tog gi char mngon par 'bab par 'gyur ro// dga' bo de bas na byang chub sems dpa' sems dpa' chen po rnam par spyod pa'i dam pas rnam par spyod par 'dod pas/ shes rab kyi pha rol du phyin pa 'di la spyad par bya'o// byang chub sems dpa' sems dpa' chen po de bzhin gshegs pa'i rnam par spyod pas rnam par spyod par 'dod pas/ shes rab kyi pha rol tu phyin pa la spyad par bya'o// dga' bo rigs kyi bu 'am/ rigs kyi bu mo gang shes rab kyi pha rol du phyin pa zab mo 'di la spyod pa'i rigs kyi bu dang / rigs kyi bu mo des 'di ltar bdag ni mi'i nang nas shi 'phos nas 'dir skyes pa 'am/ dga' ldan gyi lha'i ris nas shi 'phos nas 'dir skyes pa ste/ mi'i nang du shes rab kyi pha rol du phyin pa zab mo 'di rgya cher thos pa 'am/ dga' ldan gyi lha'i ris su shes rab kyi pha rol du phyin pa zab mo 'di rgya cher thos pa'o zhes bya bar rtogs par rig par bya'o// dga' bo byang chub sems dpa' sems dpa' chen po gang shes rab kyi pha rol du phyin pa zab mo 'di la spyod pa de dag de bzhin gshegs pas rnam par gzigs par blta ste/ dga' bo rigs kyi bu 'am/ rigs kyi bu mo la la zhig shes rab kyi pha rol du phyin pa zab mo 'di nyan pa dang / thos nas 'dzin pa dang / 'chang ba dang / klog pa dang / kun chub par byed pa dang / tshul bzhin du yid la byed pa dang / gang zag byang chub sems dpa'i theg pa ba rnams la shes rab kyi pha rol tu phyin pa zab mo 'di ston cing rjes su 'doms pa'i gang zag byang chub sems dpa'i theg pa pa des/ bdag gis de bzhin gshegs pa dgra bcom pa yang dag par rdzogs pa'i sangs rgyas rnams las/ shes rab kyi pha rol du phyin pa zab mo 'di thos par gyur/ bzung ba dang / bcangs pa dang / blags pa dang / kun chub par byas par gyur te/ de bzhin gshegs pa dgra bcom pa yang dag par rdzogs pa'i sangs rgyas de dag la yang dge ba'i rtsa ba mang po bskyed par gyur to zhes bya bar rtogs par rig par bya ste/ dga' bo rigs kyi bu 'am/ rigs kyi bu mo des bdag gis ni nyan thos rnams la dge ba'i rtsa ba ma bskyed/ nyan thos rnams las shes rab kyi pha rol du phyin pa zab mo 'di thos pa ma yin no zhes bya bar rig par bya'o// dga' bo rigs kyi bu 'am/ rigs kyi bu mo gang la la shes rab kyi pha rol du phyin pa zab mo 'di 'dzin pa dang / 'chang ba dang / klog pa dang / kun chub par byed pa dang / don dang chos dang / yi ge dang 'thun par khong du chud par byed na/ dga' bo rigs kyi bu 'am/ rigs kyi bu mo des bdag la ni de bzhin gshegs pa dgra bcom pa yang dag par rdzogs pa'i sangs rgyas mngon du gyur to zhes bya bar rtogs par rig par bya'o// dga' bo rigs kyi bu 'am/ rigs kyi bu mo gang la la shes rab kyi pha rol du phyin pa zab mo 'di bstan pa thos na phyir mi zlog cing ngan du mi brjod la thos nas kyang mos pa thob par 'gyur na/ dga' bo rigs kyi bu 'am/ rigs kyi bu mo de ni sngon gyi rgyal ba la bya ba byas pa/ dge ba'i rtsa ba bskyed pa/ dge ba'i gshes gnyen gyis yongs su bzung bar rig par bya'o// dga' bo rigs kyi bu 'am/ rigs kyi bu mo gang la las de bzhin gshegs pa dgra bcom pa yang dag par rdzogs pa'i sangs rgyas rnams la dge ba'i rtsa ba bskyed pa lta yang mi slu ste/ nyan thos sam/ rang sangs rgyas sam/ sangs rgyas su 'gyur mod kyi/ 'on kyang dga' bo byang chub sems dpa' sems dpa' chen po/ sbyin pa'i pha rol du phyin pa la spyod pa dang / tshul khrims kyi pha rol du phyin pa la spyod pa dang / bzod pa'i pha rol du phyin pa la spyod pa dang / brtson 'grus kyi pha rol du phyin pa la spyod pa dang / bsam gtan gyi pha rol du phyin pa la spyod pa dang / shes rab kyi pha rol du phyin pa la spyod pa dang / stong pa nyid thams cad dang / byang chub kyi phyogs kyi chos sum cu rtsa bdun dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa rnams dang / mthar gyis gnas pa'i snyoms par 'jug pa rnams dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / sangs rgyas kyi chos ma 'dres pa brgyad la spyod pa dang / rnam pa thams cad mkhyen pa nyid kyi bar la spyod pas ni shin du rtogs par bya ste/ shin du rtogs pa'i byang chub sems dpa' sems dpa' chen po/ sbyin pa'i pha rol du phyin pa la spyod pa dang / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la spyod pa dang / nang stong pa nyid la spyod pa dang / dngos po med pa'i ngo bo nyid stong pa nyid kyi bar la spyod pa dang / dran pa nye bar gzhag pa rnams la spyod pa dang / yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa la spyod pa dang / sangs rgyas kyi chos ma 'dres pa brgyad kyi bar la spyod pa dang / rnam pa thams cad mkhyen pa nyid kyi bar la spyod pa ni nyan thos sam/ rang sangs rgyas su mi 'gyur ro// dga' bo de bas na shes rab kyi pha rol du phyin pa zab mo 'di khyod la gtad de/ dga' bo gal te khyod kyis/ ngas chos gang ji snyed cig bshad pa las/ shes rab kyi pha rol du phyin pa ma gtogs par ngas chos bstan pa de dag thams cad bzung ste/ kun chub par byas nas/ de'i 'og tu chud gsan te bor yang de tsam gyis dga' bo khyod la skyon du ngas mi brtsi'i/ dga' bo gal te khyod kyis shes rab kyi pha rol du phyin pa zab mo 'di bzung ste/ kun chub par byas nas/ de'i 'og tu chud gsan tam/ bor bar gyur na des ni/ dga' bo khyod la ngas skyon du gzung ngo // dga' bo de bas na shes rab kyi pha rol du phyin pa zab mo 'di khyod la gtad kyis/ ci nas kyang gzung ba dang / bcang ba dang / klag pa dang / kun chub par bya ba dang / shin du yid la gzung bar gyis shig // legs par yongs su zin pa dang / legs par kun chub pa dang / legs par bcang bar gyis shig // yi ge dang / tshig dang / 'bru shin tu rdzogs pa dang / nges pa'i tshig shin du legs par zin par bya'o// dga' bo rigs kyi bu 'am/ rigs kyi bu mo gang la la shes rab kyi pha rol du phyin pa zab mo 'di 'dzin pa dang / 'chang ba dang / klog pa dang / kun chub par byed pa des ni/ 'das pa dang / ma byon pa dang / da ltar byung ba'i sangs rgyas bcom ldan 'das kyi byang chub bzung bar 'gyur ro// dga' bo rigs kyi bu 'am/ rigs kyi bu mo gang la la shes rab kyi pha rol du phyin pa zab mo 'di 'dzin pa des ni/ 'das pa dang / ma byon pa dang / da ltar byung ba'i sangs rgyas bcom ldan 'das kyi byang chub 'thun par yongs su bzung bar 'gyur ro// dga' bo mngon du gyur par nga la gang me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan gyis rim gror bya ba dang / bkur bstir bya ba dang / bsti stang du bya ba dang / mchod par bya bar 'dod pa des/ shes rab kyi pha rol du phyin pa zab mo 'di gzung bar bya/ bcang bar bya/ klag par bya/ kun chub par bya'o// shes rab kyi pha rol du phyin pa zab mo 'di bzung ste/ bcangs nas blags shing // kun chub par bya ste/ me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan gyis rim gror bya// bkur stir bya/ bsti stang du bya/ mchod par bya'o// shes rab kyi pha rol du phyin pa la rim gro dang / bkur sti dang / bsti stang dang / mchod pa byas na des ni nga yang mchod par 'gyur/ 'das pa dang / ma byon pa dang / da ltar byung ba'i sangs rgyas bcom ldan 'das rnams kyang mchod par 'gyur ro// dga' bo gang la la shes rab kyi pha rol du phyin pa zab mo 'di bstan pa la rim gro dang / dga' ba dang / mos pa bskyed pa des ni/ 'das pa dang / ma byon pa dang / da ltar byung ba'i sangs rgyas bcom ldan 'das rnams la rim gro dang / dga' ba dang / mos pa bskyed par 'gyur ro// dga' bo gal te khyod la nga sdug cing yid du 'ong bas yongs su ma btang zhe na/ dga' bo khyod kyis shes rab kyi pha rol tu phyin pa 'di sdug pa dang / yid du 'ong ba dang / yongs su mi btang ba gyis shig // ci nas kyang shes rab kyi pha rol du phyin pa zab mo 'di las tshig 'ga' yang khyod kyis chud ma zos par gyis shig // dga' bo ngas shes rab kyi pha rol du phyin pa zab mo 'di gtang bar brtsams te/ khyod la shin du mang du bstan pa yang mdor na/ dga' bo khyod la nga ji ltar ston par gyur pa de bzhin du shes rab kyi pha rol du phyin pa 'di yang khyod kyi ston pa yin gyi/ dga' bo de bas na ngas khyod la tshad med par gtad pas shes rab kyi pha rol du phyin pa zab mo 'di yongs su gtad de/ dga' bo de bas na lha dang mi dang lha ma yin du bcas pa'i 'jig rten gyi mdun du brjod de/ sus sangs rgyas yongs su ma btang ba dang / chos yongs su ma btang ba dang / dge 'dun yongs su ma btang ba dang / 'das pa dang ma byon pa dang / da ltar byung ba'i sangs rgyas bcom ldan 'das rnams yongs su ma btang ba dang / 'das pa dang / ma byon pa dang da ltar byung ba'i sangs rgyas bcom ldan 'das rnams kyi byang chub yongs su ma btang ba des/ shes rab kyi pha rol du phyin pa 'di yongs su btang bar mi bya ste/ 'di ni nga'i gdams ngag go / dga' bo rigs kyi bu'am rigs kyi bu mo gang la la shes rab kyi pha rol du phyin pa zab mo 'di 'dzin pa dang / 'chang ba dang / klog pa dang / 'phel bar byed pa dang / kun chub par byed pa dang / tshul bzhin du yid la byed pa dang / gzhan la yang shes rab kyi pha rol tu phyin pa zab mo 'di rnam grangs du mar rgya cher 'chad pa dang / ston pa dang rab tu ston pa dang / shes par byed pa dang / rab tu gzhog pa dang / 'grel pa dang / rnam par 'byed pa dang / gsal bar byed pa dang / yang dag par ston pa'i rigs kyi bu dang rigs kyi bu mo de ni myur du bla na med pa yang dag par rdzogs pa'i byang chub tu mngon par rdzogs par 'tshang rgya ste/ rnam pa thams cad mkhyen pa nyid dang nye bar gyur pa yin/ de ci'i phyir zhe na/ dga' bo shes rab kyi pha rol du phyin pa las byung ba ni/ sangs rgyas bcom ldan 'das rnams kyi bla na med pa yang dag par rdzogs pa'i byang chub ste/ dga' bo 'das pa'i dus kyi de bzhin gshegs pa dgra bcom pa yang dag par rdzogs pa'i sangs rgyas gang ji snyed cig byung ba'i sangs rgyas bcom ldan 'das de dag gi bla na med pa yang dag par rdzogs pa'i byang chub kyang shes rab kyi pha rol du phyin pa nyid las byung ngo // dga' bo ma 'ongs pa'i dus kyi de bzhin gshegs pa dgra bcom pa yang dag par rdzogs pa'i sangs rgyas gang ji snyed cig 'byung ba'i sangs rgyas bcom ldan 'das de dag gi bla na med pa yang dag par rdzogs pa'i byang chub kyang shes rab kyi pha rol du phyin pa nyid las 'byung bar 'gyur ro// dga' bo da ltar byung ba'i dus na shar phyogs dang / lho dang / nub dang / byang dang / byang shar dang / shar lho dang / lho nub dang / nub byang dang / 'og dang steng gi 'jig rten gyi khams grangs med tshad med dpag tu med pa dag na/ de bzhin gshegs pa dgra bcom pa yang dag par rdzogs pa'i sangs rgyas gang ji snyed cig bzhugs shing 'tsho skyong ba dang / chos ston pa'i sangs rgyas bcom ldan 'das de dag gi bla na med pa yang dag par rdzogs pa'i byang chub kyang shes rab kyi pha rol du phyin pa nyid las byung ngo // dga' bo de bas na bla na med pa yang dag par rdzogs pa'i byang chub tu mngon par rdzogs par 'tshang rgya bar 'dod pa dang / pha rol du phyin pa drug la slob par 'dod pa'i byang chub sems dpa' sems dpa' chen pos shes rab kyi pha rol du phyin pa zab mo 'di la bslab par bya'o// de ci'i phyir zhe na/ dga' bo 'di lta ste shes rab kyi pha rol du phyin pa ni byang chub sems dpa' sems dpa' chen po rnams kyi ma ste skyed par byed pa'o// dga' bo byang chub sems dpa' sems dpa' chen po gang pha rol du phyin pa drug la slob pa de dag thams cad ni bla na med pa yang dag par rdzogs pa'i byang chub tu 'byung bar 'gyur te/ dga' bo de bas na khyod la pha rol du phyin pa drug po 'di dag yang dang yang yongs su gtad do// rjes su gtad do// de ci'i phyir zhe na/ dga' bo 'di ni de bzhin gshegs pa dgra bcom pa yang dag par rdzogs pa'i sangs rgyas rnams kyi chos kyi mdzod de/ 'di ltar pha rol du phyin pa drug gi mdzod ni zad mi shes pa'i chos kyi mdzod do// dga' bo phyogs bcu'i 'jig rten gyi khams tshad med grangs med dpag tu med pa dag na/ de bzhin gshegs pa dgra bcom pa yang dag par rdzogs pa'i sangs rgyas gang ji snyed cig bzhugs shing 'tsho skyong ba dang / chos ston pa'i sangs rgyas bcom ldan 'das de dag kyang pha rol du phyin pa drug gi mdzod 'di las chos ston to// dga' bo 'das pa'i dus kyi de bzhin gshegs pa dgra bcom pa yang dag par rdzogs pa'i sangs rgyas gang ji snyed cig byung ba de dag kyang pha rol du phyin pa drug po 'di dag la bslabs nas/ bla na med pa yang dag par rdzogs pa'i byang chub tu mngon par rdzogs par sangs rgyas te chos ston to// dga' bo ma 'ongs pa'i dus kyi de bzhin gshegs pa dgra bcom pa yang dag par rdzogs pa'i sangs rgyas gang ji snyed cig 'byung ba de dag kyang pha rol du phyin pa drug po 'di dag la bslabs te/ bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur te/ chos kyang ston par 'gyur ro// dga' bo 'das pa dang / ma byon pa dang / da ltar byung ba'i sangs rgyas bcom ldan 'das rnams kyi nyan thos gang ji snyed cig yod pa de dag kyang shes rab kyi pha rol du phyin pa 'di nyid la bslabs te yongs su mya ngan las 'das par gyur to// yongs su mya ngan las 'da'o// yongs su mya ngan las 'da' bar 'gyur ro// dga' bo gal te khyod kyis gang zag nyan thos kyi thegs pa pa rnams la nyan thos kyis brtsams te/ chos bstan pa'i chos bstan pa des stong gsum gyi stong chen po'i 'jig rten gyi khams kyi sems can gang ji snyed pa de dag thams cad dgra bcom pa nyid mngon du byed par gyur kyang // da rung nyan thos khyod kyis nga'i nyan thos kyi bya ba byas par mi 'gyur gyi/ dga' bo gal te khyod kyis byang chub sems dpa' sems dpa' chen po la shes rab kyi pha rol du phyin pa dang ldan pa'i tshig 'ga' zhig brjod de bstan na/ nyan thos khyod kyis nga dgyes par byas pa yin te/ nyan thos kyis nyan thos kyi bya ba byas par 'gyur ro// dga' bo de ji snyam du sems/ chos bstan pa snga ma des stong gsum gyi stong chen po'i 'jig rten gyi khams kyi sems can gang ji snyed pa de dag thams cad snga phyi med par dgra bcom pa nyid mngon du byed par gyur na/ dgra bcom pa de dag gi sbyin pa las byung ba'i bsod nams bya ba'i dngos po dang / tshul khrims las byung ba dang / bsgom pa las byung ba'i bsod nams bya ba'i dngos po de dag mang ngam/ gsol pa// bcom ldan 'das mang ngo // bde bar gshegs pa mang ngo // bcom ldan 'das kyis bka' stsal pa/ dga' bo de bas gang zag nyan thos kyi theg pa pa gang byang chub sems dpa' sems dpa' chen po la chung ngu na nyi ma gcig cig shes rab kyi pha rol du phyin pa dang ldan pa'i chos ston na/ de'i bsod nams ches mang du 'phel bar 'gyur ro// dga' bo nyin gcig lta zhog gi / gal te nyi ma phyed dam/ dga' bo nyi ma phyed lta zhog gi / gal te snga dro gcig gam/ dga' bo snga dro gcig lta zhog gi / gal te chu tshod gcig tsam 'am/ dga' bo chu tshod gcig tsam lta zhog gi / gal te skad 'ga' yud 'ga' thang 'ga' zhig gang zag nyan thos kyi theg pa pas/ byang chub sems dpa' sems dpa' chen po la shes rab kyi pha rol tu phyin pa dang ldan pa'i chos bstan na/ dga' bo de'i bsod nams ni ches mang du 'phel bar 'gyur te/ nyan thos dang / rang sangs rgyas kyi theg pa pa'i rigs kyi bu dang rigs kyi bu mo de dag thams cad kyi dge ba'i rtsa ba yang des zil gyis non par 'gyur ro// dga' bo gal te byang chub sems dpa' sems dpa' chen po gang zag byang chub sems dpa'i theg pa pa rnams la chung ngu na nyi ma gcig gam/ nyi ma phyed dam snga dro gcig gam/ chu tshod gcig tsam 'am/ skad 'ga' yud 'ga' thang 'ga' zhig shes rab kyi pha rol du phyin pa dang ldan pa'i chos ston na/ dga' bo byang chub sems dpa' sems dpa' chen po des nyan thos dang / rang sangs rgyas kyi theg pa pa'i rigs kyi bu dang rigs kyi bu mo de dag thams cad kyi dge ba'i rtsa ba zil gyis non par 'gyur te/ de ci'i phyir zhe na/ 'di ltar de ni bdag kyang bla na med pa yang dag par rdzogs pa'i byang chub tu mngon par rdzogs par 'tshang rgya bar 'dod la/ gzhan yang bla na med pa yang dag par rdzogs pa'i byang chub tu yang dag par bskul zhing // yang dag par dga' bar byed pa yin/ yang dag par spro bar byed pa yin/ yang dag par gzhog pa yin/ yang dag par 'god pa yin te/ dga' bo byang chub sems dpa' sems dpa' chen po de ltar pha rol du phyin pa drug la spyod pa dang / dran pa nye bar gzhag pa bzhi la spyod pa dang / yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa la spyod pa dang / 'phags pa'i bden pa bzhi dang / bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams la spyod pa dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad la spyod pa dang / rnam pa thams cad mkhyen pa nyid kyi bar la spyod pa'i dge ba'i rtsa ba mang pos rnam par 'phel ba ni bla na med pa yang dag par rdzogs pa'i byang chub las yongs su nyam pa'i gnas med skabs med de de ni gnas ma yin no// shes rab kyi pha rol du phyin pa 'di bshad pa'i tshe/ bcom ldan 'das kyis 'khor bzhi dang / lha dang mi dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po de ltar 'khod pa rnams kyi mdun du rdzu 'phrul mngon par 'du mdzad pa gang mngon par 'du mdzad pas/ thams cad kyis de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa 'khor rgya mtsho lta bu 'khrug pa med pa kun kyang dgra bcom pa zag pa zad pa/ nyon mongs pa med pa dbang du gyur pa/ sems shin tu rnam par grol ba/ shes rab shin tu rnam par grol ba/ cang shes pa/ glang po chen po bya ba byas pa/ byed pa byas pa/ khur bor ba/ rang gi don rjes su thob pa/ srid par sbyor ba yongs su zad pa bka' yang dag pas sems shin tu rnam par grol ba/ sems thams cad la dbang dam pa'i pha rol du phyin pa thob pa sha stag gi / dge slong gi dge 'dun dang / byang chub sems dpa' sems dpa' chen po sha stag gis kun nas bskor cing mdun du bdar ba mthong bar gyur pa de lta bu'i rdzu 'phrul mngon par 'du mdzad pa mngon par 'du mdzad do// de nas bcom ldan 'das kyis rdzu 'phrul mngon par 'du mdzad pa de phyir brtul bar gyur te/ rdzu 'phrul mngon par 'du mdzad pa de phyir brtul bar gyur nas/ 'khor bzhi po de dag gis de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa yang ma mthong // gang zag nyan thos sam/ byang chub sems dpa'i theg pa pa de dag kyang ma mthong ngo // de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i sangs rgyas de'i zhing yang ma mthong ngo // sangs rgyas la pa dge slong gi dge 'dun yang mig lam na mi snang bar gyur to// de ci'i phyir zhe na/ de bzhin gshegs pa dgra bcom pa yang dag par rdzogs pa'i sangs rgyas kyis/ rdzu 'phrul mngon par 'du mdzad pa phyir brtul ba mdzad pas/ de'i phyir de dag gis mi mthong bar gyur to// de nas bcom ldan 'das kyis tshe dang ldan pa dga' bo la bka' stsal pa/ dga' bo khyod kyis de bzhin gshegs pa mi 'khrugs pa'i sangs rgyas kyi zhing de dang de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa dang / dge slong gi dge 'dun dang byang chub sems dpa'i dge 'dun mthong ngam/ gsol pa/ bcom ldan 'das sangs rgyas kyi zhing de yang ma mthong // de bzhin gshegs pa de yang ma mthong // dge slong gi dge 'dun de yang ma mthong // byang chub sems dpa'i dge 'dun de yang ma mthong ste/ mig lam du yang mi gda'o// bcom ldan 'das kyis bka' stsal pa/ dga' bo de bzhin du chos thams cad kyang mig lam du snang ba ma yin te/ chos la chos snang bar mi 'gyur/ chos kyis chos mi mthong // chos kyis chos mi shes so// dga' bo ji ltar de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa dang / nyan thos de dag dang / gang zag byang chub sems dpa'i theg pa pa de dag dang / sangs rgyas kyi zhing de dag mig lam du snang bar ma gyur pa de bzhin du chos thams cad kyang mig lam du snang ba ma yin te/ chos la chos snang bar mi 'gyur/ chos kyis chos mi mthong // chos kyis chos mi shes so// dga' bo chos thams cad ni shes pa med pa/ mthong ba med pa/ byed pa med pa/ bya ba la mthu med pa sha stag ste/ de ci'i phyir zhe na/ dga' bo chos thams cad ni nam mkha' ltar byed pa med pas/ byed pa med cing 'dzin pa med pa'o// dga' bo chos thams cad ni sgyu ma'i skyes bu lta bu ste/ bsam gyis mi khyab pa'o// dga' bo chos thams cad ni sems dang bral zhing rnam par bsgrubs pas so sor gnas pa'i mtshan nyid med de snying po med pa'i phyir tshor ba med pa'o// de ltar spyod pa'i byang chub sems dpa' sems dpa' chen po ni shes rab kyi pha rol du phyin pa la spyod pa ste/ chos gang la yang mngon par chags pa med do// dga' bo de ltar slob pa'i byang chub sems dpa' sems dpa' chen po ni shes rab kyi pha rol du phyin pa la slob pa ste/ byang chub sems dpa' sems dpa' chen po pha rol du phyin pa thams cad yongs su rdzogs par bya bar 'dod pas shes rab kyi pha rol du phyin pa la bslab par bya'o// de ltar slob pa ni rab ces bya'o// gtso bo zhes bya'o// mchog ces bya'o// dam pa zhes bya'o// phul zhes bya'o// gya nom pa zhes bya'o// bla na med pa zhes bya'o// gong na med pa zhes bya'o// mnyam pa med pa zhes bya'o// mi mnyam pa dang mnyam pa zhes bya'o// 'jig rten thams cad la phan pa/ 'jig rten thams cad la bde ba/ mgon med pa rnams kyi mgon du gyur pa/ sangs rgyas kyis gnang ba/ sangs rgyas kyis bsngags pa ste/ de la gnas shing de bzhin gshegs pa dgra bcom pa yang dag par rdzogs pa'i sangs rgyas rnams stong gsum gyi stong chen po'i 'jig rten gyi khams 'di phyag g.yas pas gyen du bteg cing phyir gzhog kyang sems can de dag gis stong gsum gyi stong chen po'i 'jig rten gyi khams 'di bteg go zhes bya ba dang / bzhag go zhes bya bar mi shes pa'o// de ci'i phyir zhe na/ dga' bo sangs rgyas bcom ldan 'das rnams kyang shes rab kyi pha rol du phyin pa de nyid la bslabs pas 'das pa dang / ma 'ongs pa dang / da ltar byung ba'i chos rnams la thogs pa mi mnga' ba'i ye shes gzigs pa grub pa yin te/ dga' bo bslab pa gang ji snyed cig yod pa'i bslab pa thams cad kyi nang na shes rab kyi pha rol tu phyin pa la bslab pa ni rab ces bya'o// gtso bo zhes bya'o// mchog ces bya'o// dam pa zhes bya'o// phul zhes bya'o// gya nom pa zhes bya'o// bla na med pa zhes bya'o// gong na med pa zhes bya'o// mnyam pa med pa zhes bya'o// mi mnyam pa dang mnyam pa zhes bya'o// dga' bo gang shes rab kyi pha rol du phyin pa'i tshad gzung ba 'am/ mtha' btsal bar 'dod pa de ni/ nam mkha' la tshad gzung ba dang mtha' btsal bar 'dod du zad do// de ci'i phyir zhe na/ dga' bo shes rab kyi pha rol du phyin pa ni tshad med pa ste/ dga' bo ngas shes rab kyi pha rol du phyin pa la tshad du bstan pa med do// ming mang po dang / tshig mang po dang / 'bru mang po la ni tshad yod kyi/ shes rab kyi pha rol du phyin pa la ni tshad med do// gsol pa/ bcom ldan 'das ci'i slad du shes rab kyi pha rol du phyin pa la tshad ma mchis pa lags/ bcom ldan 'das kyis bka' stsal pa/ dga' bo mi zad pa'i phyir shes rab kyi pha rol du phyin pa la tshad med do// dga' bo dben pa'i phyir shes rab kyi pha rol du phyin pa la tshad med do// dga' bo 'das pa'i dus kyi de bzhin gshegs pa dgra bcom pa yang dag par rdzogs pa'i sangs rgyas gang ji snyed cig byung ba de dag kyang shes rab kyi pha rol du phyin pa 'di nyid las byung ste/ shes rab kyi pha rol du phyin pa zad par ma gyur to// dga' bo ma 'ongs pa'i dus kyi de bzhin gshegs pa dgra bcom pa yang dag par rdzogs pa'i sangs rgyas gang ji snyed cig 'byung ba de dag kyang shes rab kyi pha rol du phyin pa 'di nyid las 'byung ste/ shes rab kyi pha rol du phyin pa zad par 'gyur ba med do// dga' bo da ltar phyogs bcu'i 'jig rten na de bzhin gshegs pa dgra bcom pa yang dag par rdzogs pa'i sangs rgyas gang ji snyed cig bzhugs shing 'tsho skyong ba dang / chos ston pa'i sangs rgyas bcom ldan 'das de dag kyang shes rab kyi pha rol du phyin pa 'di nyid las byung ste/ shes rab kyi pha rol du phyin pa ma zad do// de ci'i phyir zhe na/ dga' bo shes rab kyi pha rol du phyin pa zad par bya bar sems pa de ni nam mkha' zad par bya bar sems su zad de/ shes rab kyi pha rol du phyin pa ni ma zad mi zad zad par mi 'gyur ro// bsam gtan gyi pha rol du phyin pa dang / brtson 'grus kyi pha rol du phyin pa dang / bzod pa'i pha rol du phyin pa dang / tshul khrims kyi pha rol du phyin pa dang / sbyin pa'i pha rol du phyin pa ni ma zad mi zad zad par mi 'gyur ro// nang stong pa nyid dang / phyi stong pa nyid dang / phyi nang stong pa nyid dang / dngos po med pa'i ngo bo nyid stong pa nyid kyi bar ni ma zad mi zad zad par mi 'gyur ro// dran pa nye bar gzhag pa rnams dang / yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa ni ma zad mi zad zad par mi 'gyur ro// 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / stong pa nyid dang / mtshan ma med pa dang / smon pa med pa dang / mngon par shes pa rnams dang / rnam par thar pa rnams dang / ting nge 'dzin rnams dang / gzungs kyi sgo rnams ni ma zad mi zad zad par mi 'gyur ro// de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad ni ma zad mi zad zad par mi 'gyur ro// rnam pa thams cad mkhyen pa nyid kyi bar ni ma zad mi zad zad par mi 'gyur ro// chos de dag la ni skye ba yang med na/ de dag zad par 'gyur ba lta ga la yod/ de nas bcom ldan 'das kyis ljags kyi dbang po bkram ste/ zhal gyi dkyil 'khor thams cad ljags kyi dbang pos yongs su bkab nas/ tshe dang ldan pa dga' bo la bka' stsal pa/ dga' bo de ji snyam du sems/ lce'i dbang po 'di lta bu dang ldan pa log par smra ba 'am gzhan du smra bar 'gyur ram/ gsol pa/ bcom ldan 'das ma lags so// bde bar gshegs pa de ni ma lags so// bcom ldan 'das kyis bka' stsal pa/ dga' bo de bas na shes rab kyi pha rol tu phyin pa 'di 'khor bzhi la rgya cher ston cig // rjod cig sgrogs shig shod cig khod cig rab tu khod cig // khrol cig rnam par phye zhig // gsal bar gyis shig // yang dag par ston cig // dga' bo shes rab kyi pha rol du phyin pa zab mo 'di las gang la nyan thos kyi theg pa pa dang / rang sangs rgyas kyi theg pa pa dang / gang zag byang chub sems dpa'i theg pa pas bslab par bya ba dang / gang la ji ltar bstan pa bzhin du bslabs pas rang rang gi sa la gnas par 'gyur ba'i chos thams cad rgya cher bstan te/ dga' bo shes rab kyi pha rol du phyin pa zab mo 'di ni yi ge thams cad la 'jug pa'o// dga' bo shes rab kyi pha rol du phyin pa zab mo 'di ni gzungs kyi sgo gang la byang chub sems dpa' sems dpa' chen pos bslab par bya ba'i gzungs thams cad kyi sgo yin te/ gzungs 'di 'dzin pa'i byang chub sems dpa' sems dpa' chen po rnams la ni spobs pa dang / so so yang dag par rig pa'i sgo thams cad mngon du 'gyur ro// dga' bo shes rab kyi pha rol du phyin pa 'di ni 'das pa dang / ma byon pa dang / da ltar byung ba'i sangs rgyas bcom ldan 'das rnams kyi dam pa'i chos mi zad pa'i mdzod ngas bshad pa'o// dga' bo de bas na khyod kyis yid ches pa dang / khong du chud par bya ste/ gang shes rab kyi pha rol du phyin pa zab mo 'di 'dzin pa dang / 'chang ba dang / klog pa dang / kun chub par byed pa ni 'das pa dang / ma 'ongs pa dang / da ltar byung ba'i sangs rgyas bcom ldan 'das rnams kyi byang chub 'dzin pa yin te/ dga' bo khyod kyis shes rab kyi pha rol du phyin pa'i gzungs gang bzung bas/ chos thams cad gzung bar 'gyur ba'i shes rab kyi pha rol du phyin pa'i gzungs ngas bstan pa ni 'di yin no// shes rab kyi pha rol tu phyin pa stong phrag nyi shu lnga pa las/ le'u lnga bcu pa'o// // // shes rab kyi pha rol tu phyin pa stong phrag nyi shu lnga pa/ bam po lnga bcu bdun pa// de nas tshe dang ldan pa rab 'byor 'di snyam du 'gyur te/ shes rab kyi pha rol du phyin pa yang zab/ de bzhin gshegs pa dgra bcom pa yang dag par rdzogs pa'i sangs rgyas rnams kyi byang chub kyang zab na/ bdag gis de bzhin gshegs pa dgra bcom pa yang dag par rdzogs pa'i sangs rgyas la de dri'o snyam ste/ de nas tshe dang ldan pa rab 'byor gyis bcom ldan 'das la 'di skad ces gsol to// bcom ldan 'das shes rab kyi pha rol du phyin pa ni mi bas pa'o// bcom ldan 'das kyis bka' stsal pa/ rab 'byor nam mkha' mi zad pa'i phyir/ shes rab kyi pha rol du phyin pa mi zad pa'o// gsol pa/ bcom ldan 'das ji ltar shes rab kyi pha rol du phyin pa mngon par bsgrub par bgyi/ bcom ldan 'das kyis bka' stsal pa/ rab 'byor gzugs mi zad pas shes rab kyi pha rol du phyin pa mngon par bsgrub par bya'o// tshor ba dang / 'du shes dang / 'du byed dang / rnam par shes pa mi zad pas shes rab kyi pha rol du phyin pa mngon par bsgrub par bya'o// rab 'byor skye mched dang / khams dang / rten cing 'brel par 'byung ba mi zad pas shes rab kyi pha rol du phyin pa mngon par bsgrub par bya'o// rab 'byor sbyin pa'i pha rol du phyin pa mi zad pas shes rab kyi pha rol tu phyin pa mngon par bsgrub par bya'o// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa mi zad pas shes rab kyi pha rol du phyin pa mngon par bsgrub par bya'o// rab 'byor nang stong pa nyid mi zad pas shes rab kyi pha rol du phyin pa mngon par bsgrub par bya'o// dngos po med pa'i ngo bo nyid stong pa nyid kyi bar du mi zad pas shes rab kyi pha rol du phyin pa mngon par bsgrub par bya'o// rab 'byor dran pa nye bar gzhag pa mi zad pas shes rab kyi pha rol du phyin pa mngon par bsgrub par bya'o// rab 'byor yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa mi zad pas shes rab kyi pha rol du phyin pa mngon par bsgrub par bya'o// rab 'byor 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyi gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo mi zad pas shes rab kyi pha rol du phyin pa mngon par bsgrub par bya'o// rab 'byor de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa mi zad pas shes rab kyi pha rol du phyin pa mngon par bsgrub par bya'o// rab 'byor rnam pa thams cad mkhyen pa nyid kyi bar du mi zad pas shes rab kyi pha rol du phyin pa mngon par bsgrub par bya'o// rab 'byor gzhan yang gzugs nam mkha' ltar zad mi shes pas byang chub sems dpa' sems dpa' chen pos shes rab kyi pha rol du phyin pa mngon par bsgrub par bya'o// rab 'byor tshor ba dang / 'du shes dang / 'du byed dang / rnam par shes pa nam mkha' ltar zad mi shes pas byang chub sems dpa' sems dpa' chen pos shes rab kyi pha rol du phyin pa mngon par bsgrub par bya'o// rab 'byor skye mched dang / khams dang / rten cing 'brel par 'byung ba nam mkha' ltar zad mi shes pas byang chub sems dpa' sems dpa' chen pos shes rab kyi pha rol du phyin pa mngon par bsgrub par bya'o// rab 'byor sbyin pa'i pha rol du phyin pa nam mkha' ltar zad mi shes pas shes rab kyi pha rol du phyin pa mngon par bsgrub par bya'o// tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa nam mkha' ltar zad mi shes pas shes rab kyi pha rol du phyin pa mngon par bsgrub par bya'o// rab 'byor nang stong pa nyid nam mkha' ltar zad mi shes pas shes rab kyi pha rol du phyin pa mngon par bsgrub par bya'o// dngos po med pa'i ngo bo nyid stong pa nyid kyi bar du nam mkha' ltar zad mi shes pas shes rab kyi pha rol du phyin pa mngon par bsgrub par bya'o// rab 'byor dran pa nye bar gzhag pa nam mkha' ltar zad mi shes pas shes rab kyi pha rol du phyin pa mngon par bsgrub par bya'o// yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa nam mkha' ltar zad mi shes pas shes rab kyi pha rol du phyin pa mngon par bsgrub par bya'o// rab 'byor 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo nam mkha' ltar zad mi shes pas shes rab kyi pha rol du phyin pa mngon par bsgrub par bya'o// rab 'byor de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa nam mkha' ltar zad mi shes pas/ shes rab kyi pha rol du phyin pa mngon par bsgrub par bya'o// rab 'byor rnam pa thams cad mkhyen pa nyid kyi bar du nam mkha' ltar zad mi shes pas shes rab kyi pha rol du phyin pa mngon par bsgrub par bya'o// rab 'byor gzhan yang ma rig pa nam mkha' ltar zad mi shes pas byang chub sems dpa' sems dpa' chen pos shes rab kyi pha rol du phyin pa mngon par bsgrub par bya'o// rab 'byor 'du byed nam mkha' ltar zad mi shes pas byang chub sems dpa' sems dpa' chen pos shes rab kyi pha rol du phyin pa mngon par bsgrub par bya'o// rab 'byor rnam par shes pa nam mkha' ltar zad mi shes pas byang chub sems dpa' sems dpa' chen pos shes rab kyi pha rol du phyin pa mngon par bsgrub par bya'o// rab 'byor ming dang gzugs nam mkha' ltar zad mi shes pas/ byang chub sems dpa' sems dpa' chen pos shes rab kyi pha rol du phyin pa mngon par bsgrub par bya'o// rab 'byor skye mched drug nam mkha' ltar zad mi shes pas/ byang chub sems dpa' sems dpa' chen pos shes rab kyi pha rol du phyin pa mngon par bsgrub par bya'o// rab 'byor reg pa nam mkha' ltar zad mi shes pas/ byang chub sems dpa' sems dpa' chen pos shes rab kyi pha rol du phyin pa mngon par bsgrub par bya'o// rab 'byor tshor ba nam mkha' ltar zad mi shes pas// byang chub sems dpa' sems dpa' chen pos shes rab kyi pha rol du phyin pa mngon par bsgrub par bya'o// rab 'byor sred pa nam mkha' ltar zad mi shes pas/ byang chub sems dpa' sems dpa' chen pos shes rab kyi pha rol du phyin pa mngon par bsgrub par bya'o// rab 'byor len pa nam mkha' ltar zad mi shes pas/ byang chub sems dpa' sems dpa' chen pos shes rab kyi pha rol du phyin pa mngon par bsgrub par bya'o// rab 'byor srid pa nam mkha' ltar zad mi shes pas/ byang chub sems dpa' sems dpa' chen pos shes rab kyi pha rol du phyin pa mngon par bsgrub par bya'o// rab 'byor skye ba nam mkha' ltar zad mi shes pas/ byang chub sems dpa' sems dpa' chen pos shes rab kyi pha rol du phyin pa mngon par bsgrub par bya'o// rab 'byor rga shi dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa nam mkha' ltar zad mi shes pas/ byang chub sems dpa' sems dpa' chen pos shes rab kyi pha rol du phyin pa mngon par bsgrub par bya ste/ rab 'byor de ltar byang chub sems dpa' sems dpa' chen pos shes rab kyi pha rol du phyin pa mngon par bsgrub par bya'o// rab 'byor 'di ni byang chub sems dpa' sems dpa' chen po'i rten cing 'brel par 'byung ba la rnam par lta ba dang / shin du rnam par spang ba la rnam par lta ba ste/ gang de ltar rten cing 'brel par 'byung ba la rnam par lta ba de ni/ byang chub sems dpa' sems dpa' chen po snying po byang chub la 'dug pa'i ma 'dres pa'i chos te/ de ltar rten cing 'brel par 'byung ba la rnam par lta ba des ni/ rnam pa thams cad mkhyen pa nyid kyi ye shes thob par 'gyur ro// rab 'byor gang la la nam mkha' ltar zad mi shes pas mngon par bsgrub pa 'dis shes rab kyi pha rol du phyin pa la spyod cing rten cing 'brel par 'byung ba la rnam par lta ba de ni/ nyan thos kyi sa 'am/ rang sangs rgyas kyi sa la gnas par mi 'gyur te/ de ni bla na med pa yang dag par rdzogs pa'i byang chub la gnas par 'gyur ro// rab 'byor gang zag byang chub sems dpa'i theg pa pa gang phyir ldog pa de dag thams cad ni shes rab kyi pha rol du phyin pa yid la bya ba 'di la ma brten pa dang / shes rab kyi pha rol du phyin pa la spyod pa'i tshe/ byang chub sems dpa' sems dpa' chen pos ji ltar nam mkha' ltar zad mi shes pas mngon par bsgrub pas rten cing 'brel par 'byung ba rnam par blta bar bya ba dang / mngon par bsgrub par bya ba mi shes pas phyir ldog go / rab 'byor gang zag byang chub sems dpa'i theg pa pa phyir ldog pa de dag thams cad ni thabs mkhas pa 'di la ma rten pas bla na med pa yang dag par rdzogs pa'i byang chub las phyir ldog go / rab 'byor byang chub sems dpa' sems dpa' chen po bla na med pa yang dag par rdzogs pa'i byang chub las phyir mi ldog pa de dag thams cad kyang shes rab kyi pha rol du phyin pa 'di la brten pas/ bla na med pa yang dag par rdzogs pa'i byang chub las phyir mi ldog ste/ 