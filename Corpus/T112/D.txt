@##// rgya gar skad du/ Ar+ya many+dzu shrI nA ma saM gi ti a mr-i ta bin+du pra ti A lo ka br-i t+ti nA ma/ bod skad du/ 'phags pa 'jam dpal gyi mtshan yang dag par brjod pa'i 'grel pa bdud rtsi'i thigs pa sgron ma gsal ba zhes bya ba/ 'jam dpal gzhon nur gyur pa la phyag 'tshal lo// yul dang yul can mkha' 'dra rang bzhin can// nyi zla mun pa'i lam zhugs mda' yis g.yo// sa mtha' las byung chu yis kun du khyab// bde gshegs 'jam dbyangs de la bdag phyag 'tshal// bla ma'i zhal las brgyud pa yi// bdud rtsi thigs pa lta bu 'di// dang po sangs rgyas legs 'ongs pa// mtshan brjod man ngag bri bar bya// dpal ldan 'bras spungs mchod rten du// sna tshogs rgyud don gnyer ba yi// 'jig rten pa dang 'jig rten 'das// sa ga'i bco lnga la 'dus so// de dus ston pas 'gro kun du// chos dbyings ngag gi dbang phyug gi// dkyil 'khor spros pa 'bras spungs yin// de yi phyi dang nang dag tu// dpal ldan rgyu skar dkyil 'khor che// dang po sangs rgyas dkyil 'khor spros// lha la sogs pa thams cad la// dbang bskur byin te rgyud sde bzhi// snying po'i rgyud dang lnga po dag // rdo rje 'chang gis rgyas par gsungs// snying po'i snying po 'di yin no// bsdus te mkha' 'gro ma rnams kyis// rang rang gnas su rgyas gdab po// snying po'i snying po 'di de ni// 'gro ba'i don du 'dzam bu'i gling // bye ba phrag brgyar klags grub tu// rab tu grags so 'di yi don// zab cing gting dpag dka' ba ni// sus kyang shes pa ma yin te// zla ba bzang pos dri med bshad// de don rigs ldan rnams la ni// bdag gis rab tu dgrol bar bya// 'di la bcu bzhir gsungs pa yang // bcu gsum don ldan sgra yi dbyings// gcig ni kun gyis bsngags pa'o// de nyid phyir na 'dir mi 'chang // bshad par bya ba bcu gsum ni// zhus dang gsungs dang gzigs pa dang // sgyu 'phrul dra bas rdo rje dbyings// chos dbyings me long so sor rtog // mnyam nyid bya grub rgyud bsdus pa// sngags dang rjes su yi rang dang // bcu gsum rdo rje 'dzin pa'i sa// de las dang po thog mar ni// zhus pa bcu drug bstan par bya// 'thad pa ston pa chos kyi sku// dzA lan+d+ha ra'i tha yig las// zhu po tri sha ku ne yi// a yig rkyen pas chos kun 'byung // e waM ma yA zhes bshad pa// de nyid rdo rje'i btsun mo yi// b+ha ga la bzhugs de nyid do// de yang bshad pa/ de nas rdo rje 'chang dpal ldan// gdul dka' 'dul ba rnams kyi mchog // 'jig rten gsum las rgyal bas dpa'// gsang dbang rdo rje dbang phyug po// zhes pa/ a yi rnam pa bdag med pa// rab tu mi gnas ston pa nyid// rnam pa thams cad bral ba'o// tha yi rnam pa mi bskyod pa// dmigs med snying rje chen po la// sna tshogs dngos rnams snang ba'o// rdo rje gnyis med sbyor ba dang // stong pa snying rje'i snying po can// zag gsum 'dzag pa med pa'o// 'chang ba zung 'jug de nyid ni// lhan cig 'dzin pas 'chang bar brjod// de yang dus kyi 'khor lo las// bsam pa thams cad yongs btang nas// stong par rtse gcig yid byed pa// nyi ma gcig tu brtags na yang // gal te yid ches ma gyur na// de tshe nga yi brdzun gyi tshig // ces pas dam bca' gsungs pa'o// rtags gsum dang po bar tha ma// dang po du sogs lnga thob pa// gnyis pa stong dang brgya brgya 'gags// tha mar nyi khri chig stong dang // drug brgya 'gags pas rdzogs sangs rgyas// dpal ni de las rang don gzhan// dam pa gnyis ni 'byung ba'am// yang na gnyis med sbyor ldan pas// ril bu bum pa mchil lham dang // sa 'og mkha' spyod rkang mgyogs dang / gnod sbyin mo dang bcud kyis len// de la sogs pa dpag med mchog // gdul dka' yan lag bzhi pa'i dpung // khyad par lta ba'i tshogs chen po// nyi khri chig stong drug brgya dang // stong dang brgyad brgya sum brgya dang // drug cu'i dmag dpung gdul dka' ba'o// ci phyir nyin mtshan gnod byed phyir/ 'dul ba drug sogs dpag med kyang // kun gyis thul ba ma yin te// mchog tu mi 'dzag ye shes che// 'du byed rnams kyi mchog yin no// de ni gang las rnyed ce na// bum pa gtum mo lhan cig skyes// yan lag drug gis lus bcings pa'o// de yang dus kyi 'khor lo las// byed dang bcings pa'i sbyor ba yis// sa gsum po yang 'grub par 'gyur// zhes gsungs so// 'jig rten gsum gyi sgo gsum po// rgyal ba rang lus bde stong rgyas// khro rgyu can las thag bsrings pa/ gsang ba gsang ba lnga yin te// de yang rdo rje theg pa las// khyod kyis srog chags gsad par bya// ma byin pa yang blang bar bya// gzhan gyi bud med bsten par bya// brdzun gyi tshig ni smra ba yin// myos par gyur pa'i khu ba btung // de ltar spyad na grol bar 'gyur// zhes pa rlung ni srog yin la// de 'gog byed pa srog chags gsod// gzhan gyi bud med rang lus mdzes// rang gis grub pa rnam par dag // ma byin haM las thig le len// sems can thams cad bsgral lo zhes// brdzun gyi tshig ni smra ba yin// bde ba phyag rgya'i khu ba ni// rtag tu btung bar bya ba yin// de ltar min par dngos spyod pas// rdo rje dmyal bar nges par 'tshed// dgongs pa'i skad kyis bstan pa yin// dbang po dbang po lnga yin te// dad pa dran pa brtson 'grus dang // bsam gtan shes rab ldan pa yis// rdo rje theg pa'i lam bsgrub pa'o// rdo rje gsang ldan dbang lnga ldan// de nyid phyir na de dbang phyug // rnam par rgyas pa rdo rje'i lus// mi yi 'gro ba mchog yin no// pad+ma rtsa la dkar po ni// thig le nam mkha'i khams gnas pa'o// spyan ni gsal bar snang ba ste// rtags dang ye shes nor bu brtan// sna tshogs pad+mo rtsa yi dbyibs// gdan la bzhugs ni skye mched dag // rang gi lag ni ro rkyang gnyis// rdo rje'i mchog ni gnyis med ma// rnam grangs mang la brten nas ni// nyams su myong bar bya ba'i phyir// gsor bar brtson 'grus gnyen po yis// yang dang yang du byed ces pa// nyams su myong bar byed pa'o// khro gnyer dpral ba'i thig le la// rim par ldan sogs bcu drug phyed// nyams su myong bas ye shes 'phel// lag na rdo rje gnyen ye shes// thabs chen mtha' yas rnyed pa yis// nyon mongs rnam dag gdul dka' 'dul// de 'dul dpa' bo rnams kyis ni// phrin las gcig go zhes brjod pa'o// dpa' bo de 'joms phyir na dpa'// 'jigs su rung ba'i nyan rang sogs// 'dod yon spyod la skrag pa'o// gzugs ni gnod sbyin des mi thub// mi thung byis pa'i lus 'chang ba// zhe sdang mi bskyod rdo rje nyid// ces gsungs so// rdo rje lus la rtse mo ni// spyi bo'i haM dang bum pa'i a// rab 'phro ba ni yar mar gshegs// rang gi lag ni yan lag drug // gsor byed pa ni srog rtsol sogs// gong nas gong du goms byed pa'o// de yang dgos pa ci'i phyir// snying rje'i don ni byang chub sems// de yang rdo rje mkha' 'gro las// ji srid sems can 'khor gnas su// gnas par gyur pa'i bar dag tu// dpal mchog mtshungs med sems can don// mya ngan mi 'da' byed pa yin// de phyir sems dpa' dam pa ni// srid pa'i zhags pas rtag mi 'jigs// srid bde smon pa dgag pa'i phyir// rtag tu 'dod chags rab myos pas// rtogs pa rgyas pas smin par mdzad// ces gsungs so// da lta'i rnal 'byor dbang phyug che// shes rab mi rtog chos kyi dbyings// yang na las dang ye shes gnyis// lan ni bcos ma ye shes mchog// de lta'i 'thad pa 'di nyid de// thabs kyis 'gro don byed pa'i mchog // 'dod chags chen po rjes chags pa 'am// so sor sdud dang lha yi yum// de la brten nas rtogs pa'o// dga' dang bde ba'i ye shes nyid// mgu ba mi ngoms spangs pa'o// rangs pa de yi lus sems tshim// btang snyoms can ni thar pa 'dod// 'khor ba spong sogs gnyis rtog med// khro bo'i lus kyi gzugs ldan pa// zhes pa stong pa khro bo la// chags bral ye shes lhan skyes gzugs// de yang sangs rgyas thod pa las// dngos po thams cad skyed par byed// stong pas bshig par byed pas te// bshig phyir drag po khro bo'i gzugs// slu ba'i ri dgas rnam par spangs// rang bzhin stong pa'i nam mkha' ni// dgod cing 'dzag pa ma yin no// zhes gsungs so// sangs rgyas mchog gi bde ba la// phrin las bde ba spro byed pa'o// don ni rnal 'byor dbang phyug sogs// lus btud nas ni ma nyams pa// lhan cig rdzogs pa yang dag rdzogs// 'dud ces pa ni haM la'o// bcom ldan 'das ni yas byon pas// de bas rtog pa 'joms pa'o// de bzhin gshegs pa mas log pa'o// de nyid gnas su gshegs pa'o// rdzogs pa dung khang rdzogs pa la// sangs rgyas spang bya spang thob pa'o// phyag 'tshal zhes pa de la 'dud// thal mo rtsa dang rlung gnyis la// sbyar byas thig le 'phror mi ster// spyan sngar rdo rje bum pa'i nang // 'dug ste 'od 'phro thig le la// 'di skad gsol ni lta zhing sdom// khyab bdag 'phel sdug thig le la// bdag la sman pa mchog bde dang // dkar po'i phyogs la lus bde ba'o// gzhan don bde ba chen po la// rjes su slob par 'dod pa'i rten// thugs brtse bas ni rang lus kyi// byang chub sems ni ma 'phros par// rtag tu ma nyams ldan phyir ro// sgyu 'phrul dga' bas dga' bcu drug // mngon rdzogs dga' ba rnams thim pa'o// ji ltar 'das pa'i sangs rgyas kyis// rnyed par mi 'gyur ye shes te// rang bzhin chos dbyings rnam dag pa// de ni mngon sum mthong bar mdzod// nyon mongs pas ni thig le nyams// 'khor ba rgyas par byas pa yi// sems 'khrul pas ni de sdug bsngal// sna tshogs rgyas par byas pa'o// mi shes ma rig bag chags stobs// 'dam du bying ba rgal dka' ba// de yang mkha' 'gro kun spyod las// mi shes mun pas khebs pa dang // khengs pa la ni rtag tu dga'// rtag tu gdug sems ldan kun gyis// gsang ba'i spyod yul 'di mi shes// zhes gsungs so// sems can kun la nyi khri dang // chig stong drug brgya 'gags pas na// sman pa bde chen dbyer med pa'o// bla med 'bras bu lhan skyes bde// de thob bya phyir dga' bzhi bsgom// rab tu gsal ba rdzogs sangs rgyas// zhes pa rab gsal rang bzhin la// chos dang gzugs su gsal ba'o// de nyid rdzogs pa'i sangs rgyas so// bcom ldan zag med ye shes la// ston pa thig le bde chen po// 'byung gnas spyi bo'i haM yig la// 'gro ba'i rlung gi las rnams so// bla ma thabs mchog me rlung sbor// gnyis med 'dres pa bde ba che// dam tshig chen po'i bde ba bzhi// de nyid mkhyen pa ye shes so// dbang po bsam pa sgo lnga yi// yul dang yul can snang ba'o// so sor sdud pas rtags thob pa// mkhyen mchog ces ni de la bya// bcom ldan 'das ni rtogs pa'i don// ye shes sku ni bzhi pa'i sku// nyams pa bzhi pa'i sku ma yin// gtsug tor bde chen dpral ba'i haM// chen po e yi rnam pa can// waM las kA li'i phreng ba la// tshig gi bdag po zhes bshad do// ye shes gtsug tor thig le che// rang 'byung ba ni rgyu mi ltos// byas pa med cing rnam par spangs// rang nyid kyis rig bsod nams mchog // dA ri ka pa'i zhal snga nas// skye ba med pa'i ye shes de// rdul med nam mkha'i dkyil lta bur// lus gnas bde bas rgyas pa las// dA ri ka pas da lta rnyed// ces gsungs so// 'jam dpal nor rtse'i thig le las// ye shes gnyis med bde ba'i rten// sems dpa' ling+gA rgyas pa'o// ming ni bde chen lhan skyes te// yang dag brjod pa'i rgyud mang las// mchog gi bsgrub pa dam par gsungs// don zab rtogs dka' mi 'gyur te// rdo rje theg pa'i bsgrub bya'ang de'o// don ni rgya chen zhing zhes pa// lhan skyes dngos rnams khyab pa'o// don chen mtshungs med bzhi pa yi// dbang gis thob pa'i cig shos des// rab zhi ba ni phyag rgya che// nyan rang rnams ni skrag 'gyur pa'o// thog ma dga' bas dpa' ba ste// bar dang mchog dga' tha mar ni// dga' bral dge ba lhan cig skyes// 'das pa thos pa'i dus dag tu// sangs rgyas rnams kyis gsungs pa ni// bla mas gsungs pa thos nyams myong // ma 'ongs sgom pa'i dus dag tu// rnams kyang gsung 'gyur la ba pa// sgom pa nyams su myong ba'o// da ltar byung ba rdzogs sangs rgyas// bsam pas de don rtogs pa'o// yang dang yang du gsungs pa gang // rdo rje theg pa nyams su myong // rang la rang gis bstan pa'o// rgyud chen bde chen rgyun chags pa// spas pa de kho na nyid do// sgyu 'phrul mngon par rtogs pa ste// dra ba rtsa dang thig ler 'brel// rdo rje 'chang chen ye shes sku// gsang sngags 'dzin ni bde chen gyi// ye shes lnga po gsal bar 'dzin// dpag med rnams ni lam bye brag // bka' bzhin du ni kun du 'od// ma mthong bar du rlung 'gog mchog // glur blangs gang lags bshad du gsol// zhes ni glu yis yid tshim byed// de ltar rang nyid rtogs shing bde// mgon po rdzogs sangs rgyas kun gyis// mchog tu mi 'gyur ye shes la// thig le bzhi pa'i mtha' can no// rdzogs pa'i sangs rgyas kun gyi gsang // sbyor ba'i yan lag drug yin no// 'dzin pa thig le 'dzin pa ste// dga' bzhi ye shes rgyas par byas// nges par 'byung ni haM las skyes// lte ba'i dkyil 'khor bar du ni// rab tu gsal bar sems can la// ji lta bar ni bstan par bya// bdag gi rlung gnyis sbyor ba yis// bsam pa brtan pos thig le bzung // de las phyag rgya chen po thob// nyon mongs nyams pa'i sdug bsngal la// ma lus bsal bar gcod pa dang // mi shes rnam par rtog pa'i gzugs// ma lus spang phyir dngos po brten// bsam mi khyab par ji bzhin du// nyon mongs byang chub yan lag lam// de yang sangs rgyas thod pa las// 'dod chags bral ba lta bu yi// khams gsum na ni sdig med pas// de bas 'dod la nan tan du// bu khyod kyis ni rtag tu gyis// zhes gsungs so// sems can thig ler gnas pa'o// de yang saM pu Ta las kyang // 'di la bsal ba ci yang med// bsnan par bya ba cung zad med// yang dag nyid la yang dag lta// yang dag mthong na rnam par grol// zhes gsungs so// rnams la bshad par 'tshal bar ston// gsang dbang nor bu'i yan lag na// rdo rje yis ni mi bskyod par// de skad e waM thabs shes rab// de bzhin gshegs pa gyen gshegs pa'o// bde chen sems la gsol mdzad nas// thabs shes thal mo sbyar byas te// lus btud skar ma'i sbyor ba las// spyan sngar 'dug ni rtogs pa'o// de ltar d+hU tI la brten nas// dga' ba bcu drug rnam dag pas// zhus pa'i tshig bcad bcu drug dag // zhus pa'i le'u ste dang po'o// // le'u gnyis pa slar gsungs pa// byis pa'i skye bo gdul slad du// ston pa la sogs mi 'ga' la// 'dir ni chen po'i don bshad pa// de nas bcom ldan shAkya thub// ces pas shAkya thub pa ni// rdo rje 'dzin pa rnam snang che// a ra li las zas gtsang thabs// sgyu ma chen mo shes rab la// don grub rdo rje sems dpa'o// mchog tu dga' ba bde ba che// bcom ldan 'das ni phyag rgya che// rdzogs pa gtsug tor thig le rdzogs// sangs rgyas 'khor drug dag ye shes// rkang gnyis mchog ni bden pa gnyis// yang na gtsug tor nor bu gnyis// nyid kyi zhal nas ljags bzang ba// zhes pa yi ni don bshad pa// 'jig rten kun du khyab pa yi// ye shes skyes pas ye shes kyi// d+hU tI mthong rtags mthar thug pa// re khA nag po phra ba'i phra// longs sku 'phro ba mthong ba'o// de yang dang por sangs rgyas las// du ba smig rgyu srin bu me// zhes pa rtags bcu bstan pa'o// ring zhing rnam par rtog pa las// mtshan rtags thob pas blo yangs pa// nyin mtshan rab tu brkyang mdzad de// de yang 'khor lo sdom pa las// gang tshe goms pa brtan gyur pa// gsal snang dngos su mthong bar 'gyur// lce rtser phyin pa'i sbyor ba yis// ji srid 'dod pa de srid du// lce 'phel bar ni 'gyur ba yis// de tshe khams gsum po yang blta// zhes gsungs so// 'jig rten gsum po lus ngag yid// snang byed kyi ni rtsa gsum nyid// bdud bzhi phung nyon 'chi lha bu// dgra rnams bdud sogs nyon mongs rnams// 'dul byed bde rlung thig le khams// ma thul sems can rnams kyi lam// 'og bltas rtsa gsum ngan song gsum// zag pa rgyas pas 'khor bar 'khor// de nas mi 'dzag ye shes gsum// sbyong bar byed pa'i lhan cig skyes// 'dzum bstan nas ni dga' ba bzhi// tshangs pa dbu ma'i lam yin te// gsung ni gyen rgyu'i lam yin te// snyan pa bde rlung sil sgra 'byung // 'jig rten gsum po kun bkang nas// zhes pa bcu drug rtsa rgyas pas// sgo gsum lhan skyes khyab pa'o// lag na rdo rje bsam gtan la// stobs po che ni lhan skyes bde// rim gyis byon pas dga' bzhi rgyas// gsang dbang rdo rje nor bu la// slar gsungs pa ni mthar thug nas// slar yang gnas su gshegs pa'o// snying rje che dang ldan gyur pas// zhes pa thams cad bde chen khyab// rang snang bzhin du bzhin snang ba'o// 'gro la rnam par rtag pa'i rlung // phan pa'i don du 'gog par byed// yum lngas longs spyod ldan pa khyod// ye shes lus ni rdo rje'i lus// 'jam dpal thig le'i khams yin te// ming brjod dga' ba skad cig ma// don chen rtog med bde ba che// dag par byed pa rtog spros bral// bcing grol thams cad de bzhin nyid// sdig sel ba ni srog gcod sogs// rtsa ba bzhi dag gos pa med// ti lo pa yi zhal nas kyang // ri rab gser gyi legs la gang gnas pa// gang gi rang bzhin bor nas gser du snang // de bzhin skye med rtogs pa'i rnal 'byor gyis// dngos po'i rang bzhin bor nas phyag rgya che// zhes gsungs so// da ni mchog mi 'gyur ye shes// nyan par brtson pa'i rnal 'byor ni// dpal ldan rdo rje 'chang nyid do// legs so nyon mongs ye shes rtogs// lag na rdo rje sbyor grub la// khyod legs so ni bsgom pa'o// gsang ba to ga nor bu'i gnas// bdag po lte bar bde ba 'dzin// lhan cig skyes pa nyams su myong // de phyir gsum pa'i dus su ni// nga yis khyod la rab tu bstan// khyod ni rtog med rtse gcig pas// yid kyis nyon la bsgom par gyis// bcom ldan b+ha ga btsun mo'i gnas// de ni skyon nub pas legs zhes// de yang he yi rdo rje las// shin tu bzhin bzangs mig yangs ma// gzugs dang lang tshos rnam par spras// rang gi dbang bskur snying rje che// rdo rje bu mo 'di khyer la// spyod pa byed par rtogs par bya// zhes gsungs so// gyen la gshegs pa gsol ba'o// gtsug tor chen po la sogs pa'i// 'khor lo drug rtsa'i rnam dag pas// slar gsungs sh+lo drug tu dag // slar gsungs pa'i rgya cher 'grel pa le'u gnyis pa'o// // rigs drug la gzigs le'u ni// de nas bcom ldan shAkya thub// ces pas bcom ldan bde ba la// shAkya stong pa chen po nyid// thub pa nor bu mi 'da' ba'o// gang gis gzigs na de yis gzigs// gang la gzigs na rigs drug la// ji ltar gzigs na 'khor lo drug // sangs rgyas drug tu gzigs pa'o// gsang sngags rigs chen thams cad ni// 'khor lo drug lter khyab pa yis// 'od gsal ba ni byang chub sems// nor bu'i kha nas mi 'pho ba// mi bskyod rdo rje lhan skyes dga'// badzri d+h+r-i ka ste 'jig pa med// gsang sngags lte rtsa yi ge'i gzugs// rig sngags dkyil 'khor 'khor lo 'phro// 'chang ba'i rigs ni pha yin te// lte ba'i 'khor lo dzi na dzika / rnam par snang mdzad chen po'o// rigs gsum rdul mun snying stobs te// rnam par gzigs ni mtshan nyid med// dang po sangs rgyas bcom ldan 'das// 'od dpag med pa A ro l-i ka / 'jig rten lte ba'i dkyil 'khor la/ 'jig rten 'das pa snying ga nyid// rigs ni rin chen 'byung ldan la// mgrin pa'i 'khor lo rin 'byung nyid// rat+na d+h+r-i ka ste gsal bar byed// 'jig rten zhu ba'i khu ba la// snang byed bde chen snang ba'o// rigs chen don grub ye shes sku// haM las 'bab pa'i phrin las byed// stong pas brgyan pas pradz+nyA d+h+r-i ka / phyag rgya chen po rdo rje sems// rigs mchog rigs bsdus bde chen grol// thig le bcu drug yongs rdzogs pa// bco lnga'i mtha' can rnam par dag // de nyid gtsug tor chen po dang // rin po che yang de nyid do// chos kyi rgyal por dbang bskur ba// de la ston pas cher gzigs pa'o// gnas dang phung po dga' ba dang // las dang lha dang ye shes dang // drug ldan de la gzigs pa'o// thabs dang shes rab bdag nyid kyis// sh+loka gnyis dag pa'o// rigs drug la gzigs pa'i rgya cher 'grel pa ste le'u gsum pa'o// // de nas sgyu 'phrul dra ba ni// mngon par byang chub le'u la// tshig gi bdag po sangs rgyas kyis// tshigs su bcad pa sh+lo ka / rtsa yi dra ba ji snyed pa// bsdus pas 'khor lo drug tu bsdus// de nyid gsang sngags rgyal po drug // ldan zhing badzra d+h+r-i ka sna tshogs// 'khor lo drug la ldan pa'o// gnyis su med par 'byung ba dang // zhes pa kun rdzob don dam la// kun rdzob kun brtags gzhan dbang gnyis// don dam yongs su grub pa ste// med pa bden pa dbyer med la// 'byung ba sku gsum 'byung ba'o// yang na mtha' bzhi bral ba yi// chos kyi dbyings kyi rang bzhin no// nang du gnyis ni ro rkyang gnyis// de ni rtag chad mtha' yin pas// med pa kun 'dar ma nyid do// ma skyes rang bzhin ro gcig par// 'byung ba bde chen mchog mi 'gyur// de nyid mi skye chos can no// 'di gsungs pa ni bsam brjod med// a A i I u U e ai o au oM aH zhes pa 'di yi don bshad na/ ma ning bzhi ni ma bshad pa// skye med ston pa'i rgyud yin phyir// yi ge bcu gnyis bsten pa ni// sa bcu gnyis su bstan pa yin// gnas dang nye ba'i gnas dang ni// zhing dang nye ba'i zhing dang ni// tshan+do nye ba'i tshan+do dang // 'du ba nye ba'i 'du ba dang // 'thung gcod nye ba'i 'thung gcod dang // dur khrod nye ba'i dur khrod dang // thung ngu drug ni dang po la// ring ba drug ni nye ba'o// 'khor lo drug la 'jug pa dang // gnas pa longs spyod thim pa dang // bzhi bzhis rlung 'gags mchog thob bo// 'o na thob lam sa de gang // zhe na a sogs bcu gnyis ni// kun du 'od dang bdud rtsi 'od// nam mkha' 'od dang rdo rje 'od// rin chen 'od dang pad+ma'i 'od// me tog 'od dang dpe med 'od// bla ma'i 'od dang shes rab 'od// kun mkhyen dang ni so sor rig // dang po'i thung gsum sgo gsum dga'// dang po ring gsum mchog tu dga'// gnyis pa thung gsum dag 'bral ba// ring gsum lhan cig skyes dga'o// dga' bzhi'i rang bzhin pha rol phyin// ma skyes pa yi don bshad pa'o// de la skye ba'i rnam 'phrul ni// s+thi to hr-i di thig le la// dz+nyA na mUr+t+ti bde chen te// ra haM bud+d+to sbangs rtogs ldan// bud+d+hA nAM ni d+hU tI'o// t+ya d+h+wa bar+t+ti nAM ni rlung gsum bsgom// oM badzra tI k+Sh+Na zhes pa ni// nor bu mi bskyod rlung gcod pa'o// duHkha srid pa ts+tshe da ni// lte ba'i nang gnas rnam snang mdzad// pradz+nyA shes rab 'od dpag med// dz+nyA na mUr+t+ta ye snying ga / dz+nyA na kA ya don grub ste// dpral bar gnas pa thig le'i khams// wA gI shwa ra rin chen 'byung // mgrin par chos kyi phung po gnas// a ra pa tsa na rdor sems// gtsug tor gnas pa bcom ldan 'das// ya te na maHde phyag 'tshal// yang na a ra pa tsa na// zhes pa'i yi ge don bshad na// mi 'gyur ye shes rtogs pa yis// 'dod chags la sogs sman chen bsten// mi 'chi lnga spyad dngos grub thob// gsang spyod rigs spyod kun du bzang // rnal 'byor rig pas dpyad par bya// in+d+ra b+hU ti'i gsung ngag yin// de ltar tshigs bcad gsum po des// lus ngag yid gsum rnam dag pa'o// sngags kyi rgya cher 'grel pa ste le'u bzhi pa'o// // le'u lnga pa rdo rje dbyings// dkyil 'khor chen po bshad pa ni// phung khams dag pa chos kyi dbyings// 'di ltar phyag rgya chen po la// sangs rgyas bcom ldan 'das ling+ga// rtag tu rgyas bde kun du bzang // rdzogs pa'i sangs rgyas nor rgyas pa'o// a las 'byung ni shes rab phyin// 'od gsal phyag rgya chen mo la// gzugs brnyan snang ba ma mA kI// a ni yig 'bru kun gyi mchog // ma ning rdo rje'i bzlas pa yin// rlung 'gog bzlas pa mchog sgrol ma// don chen yi ge yon tan la// dam pa thams cad ster bar byed// khong nas 'byung ba gtum mo'i me// de yang he yi rdo rje las// lte bar gtum mo sbar ba yis// de bzhin gshegs pa lnga bsregs te// spyan sogs yang ni bsregs byas nas// haM las ri bong can 'dzag go// zhes gsungs so// srog chen rdzogs byed gos dkar mo// tshig tu brjod pa nyams pa'i mtha'// spangs pa bde chen brtan spyan ma// brjod pa kun gyi rgyu yi mchog // bde stong dbyer med ye shes so// tshig kun rtsa rlung yi ge'i gzugs// gtum mos klag pas bde stong gsal// de nyid rdo rje rnal 'byor ma// nyams su myong ba mchod pa ste// phyi rol rdzas rnams rgya chen phul// dam pa gsum gyis bsngo byas nas// 'di phyi'i yon tan rjes 'brangs pas// thar pa'i rgyur gyur shin tu dka'// thar pa'i ci smos khams gong ma'i// rgyur gyur pa yang ting 'dzin dang // de byed rnam par g.yengs phyir ro// de nas mchod chen ma yin no// bdud rtsi bsten sogs 'dod yon spyad// de yang rgyud pa'i rgyu min pas// mchod chen ma yin mchod chen ni// dug lnga'i de nyid rtogs pa de'i// gsum pa'i ye shes gcig pu yin// chen po'i shes rab ye shes so// 'dod chags gsum dus ye shes che// sems can las can skal bzang la// sgo gsum dpag med dga' bar byed// mchod pa chen po gong bzhin la// zhe sdang che ni rlung 'gog pa'o// des ni bde g.yos rtog med pas// spang bya nyon mongs kun gyi sgra// che ba 'di la mi bskyod pa'o// mchod pa chen po gti mug che// srog rtsol d+hU tI'i lam zhugs pas// gti mug blo ni shes rab la// gti mug sel ba snang mdzad pa'o// mchod pa chen po gong dang mtshungs// khro ba chen po nyams pa 'joms// yang na dga' bral ye shes la// khro ba chen po lhan cig skyes// drag po chen po don grub po// mchod pa chen po 'dod pa che// bde bas sems bsdus mi rtog rgyas// de yis 'dod pa thams cad nyid// sel bar byed phyir rin po che// chags pa nyid na chags pa med// 'dod sogs lnga po dbyer med pa// drug pa rdor 'chang dus 'khor lo// 'dod pa chen po lus bde ba// bde ba chen po gang bde ba// dga' ba chen po sems bde ba// mgu ba che ni ye shes bde// de yang ma log gnyid song dang // rmi lam rmi lam chen po dang // de nyid sbrul longs spyod bde chen// dga' ba dga' bzhir nyams su myong // gzungs che thig les ling+ga rgyas// lus kyang 'od gsal che ba ste// longs spyod rdzogs sku yul rgyas pa'o// de ni lus kyi dga' ba mchog // kha dog che zhing yon tan rgyas// lus po che ba d+hU tI rgyas// de ni ngag gi mchog dga'o// ming yang che zhing mchog gsang theg // rgya che des khyab bde sems dga'// dkyil ni bde ba snying po la// 'khor ni rtsa thig rlung gis bskor// chen po'i chos nyid yangs pa yin// sgyu ma lta bur shar ba'o// de ni ye shes mchog dga'o// de ni longs sku'i dga' bzhi'o// shes rab mtshon chen stong pa nyid// 'chang ba dngos rnams 'joms pa ste// nyon mongs chen po las brgya yi// pad+ma la brten skyes pa yi// bde myong lus kyi dga' bral dga'// lcags kyu'i mchog ni ye shes kyi// 'dod pas 'khrig chags bzhi bde ba// de ni ngag gi dga' bral dga'// grags chen me rlung sgra yin la// snyan grags gsal snang ye shes te// sems kyi dga' bral dga' ba'o// snang ba chen po rdo rje thabs// gsal ba chen po shes rab yum// gnyis med sbyor bas bde rgyas pa// ye shes dga' bral dga' ba'o// mkhas pa bde stong thabs la mkhas// sgyu 'phrul snang stong chen po 'chang // de ni lus kyi lhan skyes dga'// sgyu 'phrul chen po phyag rgya bzhi// 'grub pa med pas don grub pa'o// ngag gi lhan cig skyes dga'o// sgyu 'phrul chen po b+ha ga la// dga' bas dga' ni bde myong ba'o// de ni sems kyi lhan skyes dga' ba'o// sgyu 'phrul chen po rtsa 'khor lo// mig 'phrul can ni zhen pa'o// de ni ye shes lhan skyes dga'// gtsug tor rdo rje nor bu'i bar// dga' gsum dga' ba bcu gnyis las// mas yar dga' ba dga' bzhi ste// gnyis mnyam gnyis gnas dbus dag na// bde dang mi rtog mtshan dang bral// lhan cig skyes pa'i yul can la// dga' bral rtog zhes brjod du gsungs// dga' ba rnam pa bcu drug go// rgyas par bshad pa dri med ltos// sbyin bdag chen po phyi nang gtong // gtso bo sgeg mos lhan skyes ster// 'jig rten sbyin las khyad par 'phags// tshul khrims chen po byang chub sems// 'chang ba mi mnyam nor bu yi// rtse mor phreng ba ma nyams mchog // bzod chen bde bas sems bsdus blus// 'chang ba mi 'phro brtan pa'o// brtson 'grus chen po g.yas g.yon rlung // d+hU tIr brtul ba 'phar g.yo gar// bsam gtan chen po bde stong la// ting 'dzin me tog rtse gcig blta// shes rab chen po stong pa nyid// lus ni ma rig mun pa'i dngos// 'chang ba gnyen po'i mar me 'dzin// stobs po che ni rlung grub pa// mkha' la 'gro ba'i bdug spos can// thabs che bas ni bde 'phel bas// lus rnams kun la khyab par byug // smon lam khu ba mnyam za bas// chos rnams dpe brgyad sa spyod ma// ye shes me rlung rgya mtsho ni// bin+du dung khang gnas pa ste// mkha' spyod rnam par dag pa'o// byams chen shes bya bde bar shar// rang bzhin spros bral dpag med rtogs// snying rje chen po chags bcas la// blo yi mchog ni bde stong myong // shes rab chen po gang du yang // dmigs su med pa phyag rgya che// blo chen ldan ni dga' bzhi'o// mkhas pa chen po zhes pa ni// dpal ldan dus kyi 'khor lo las// sems dpa' reg pa chags pa rgyas// shin tu chags chen 'dar ba dang // g.yo dang 'khrug dang yid 'khrug dang // myos dang brgyal ba bcu ru 'dod// de nyid nang du sbyar ba yis// so so bsdu ba'i mtshan ma bcu// thabs chen yul ni nyi shu bzhir// bde bas khyab pa dpa' bo'o// rdzu 'phrul chen po'i stobs dang ldan// zhes pa rlung rnams 'chun pa'o// shugs chen byang sems mi nyams pa// mgyogs pa chen po rtsa kun khyab// rdzu 'phrul chen po cher grags pa// 'jig rten 'jig rten 'das pa yi// bde bas bdag gzhan bskul nus pa'o// stobs chen mtshams med lnga sogs las// pha rol gnod pa des mi gos// de yang rdo rje theg pa las// gdol pa smyig ma mkhan la sogs// mtshams med lnga sogs byed pa'i mi// gsod pa don du gnyer bas kyang // tshe 'di nyid la sangs rgyas 'gyur// zhes pa'o// srid pa'i ri bo 'jig tshogs kyi// lta ba drug cu rtsa gnyis so// chen po gzhig par dka' ba'o// 'joms ni bde chen spros bral lo// bde chen thob rtags gang zhe na// mkhregs shing nor bu'i rtsa gnas la// rdo rje chen po ling+ga rgyas// 'chang ba rdo rje 'jigs byed do// de nyid drag po chen po ste// drag shul chen po dug gsum 'joms// 'jigs chen rtag pa 'jigs par byed// 'jigs par byed pa chad pa 'joms// mgon po rigs mchog phyag rgya che// chen po de las lhag med pa'o// bla ma bde ba chen po la// gsang sngags bde ba'i dam tshig bsrung // che ba'i mchog ni thabs mchog go// theg pa chen po'i tshul la gnas// zhes pa thabs 'dis 'jig rten 'di// 'dir 'degs pas na tshul la gnas// de nas theg pa chen po yi// tshul ni he ru bdag med ma// mchog ni rdo rje pad+mar sbyor// gtsug tor dpral ba mgrin pa snying // lte ba gsang ba nor bu rtse// 'gro dang byon pa bcu bzhi yis// tshigs bcad bcu bzhi rnam par dag // rdo rje'i lus nyid rdo rje dbyings// gnas bdun byon gshegs bde myong ba// lha'o des na dkyil 'khor te// brgyad brgya bcu gnyis bzhugs pa'o// rdo rje dbyings kyi rgya cher 'grel pa ste le'u lnga pa'o// // le'u drug pa chos kyi dbyings// rnam par snang mdzad dkyil 'khor ni// sangs rgyas bde chen gsol bar mdzad// rnam par snang mdzad 'od gsal che// thub pa chen po mi nyams bde// thub chen ldan pa sgo gsum brgyas// gsang sngags tshul chen bde stong la// de las byung ba 'dod yon lam// gsang sngags tshul chen dbang bzhi la// rig pa bzhi yi bdag nyid can// pha rol phyin bcu thob pa ste// ces pa bum dbang rdzas bcu ster// gsum la rdzas gsum ster sbyin pa// gnyis sbyor byang sems brtan 'dzin pa// tshul khrims rtog bral bzod pa'o// brtson 'grus ba thag tsam mi 'jig // bde stong mi g.yo bsam gtan no// shes rab lha mo'i phyag rgya las// bla ma'i zhal las rnyed pa'o// thabs ni gong gis ma rtogs na// ka ra na bcu la brten nas// 'gog dang zlog dang khyab sogs thabs// de yang sdom pa rgya mtsho las// kun du tsumA ba kuN+Da li// na khas rtse dang nA das rtse// yang dag sbyor dang sid ces smra// nyed cing skyes pa ltar byed pa// brgyad la brgyad brgyad dbye ba yis// byed pa drug cu rtsa bzhir 'gyur// zhes gsungs so// smon lam bde chen mi 'bral ba// stobs ni bzlog dka' zlog pa'o// ye shes lhan cig skyes pa'o// phyin bcu thob pas dbang rdzogs pa'o// de yang kam+ba'i zhal snga nas/ dur khrod chen po'i dgon par rnal 'byor dbang phyug gis// gser snod dag tu seng ge'i zho ldugs tshe na phan tshun du// dbul ba sel dang bsil ba thob pas dang po gnyis// rjes chags khro med le lo med pas gnyis pas gsum dang bzhi// rtse gcig rtog bral gsum pas lnga pa drug pa de bzhin gzhan// 'gog len khyab byed gnas pa 'khrul 'khor rlung thabs stobs// gnas dang nye gnas la sogs bcu gnyis smon 'debs de bzhin nyid// bde dang cig shos dbyer med gnas pa gzhi ni bzhi pa ste// bla ma dam pa'i drin gyis bdag la 'di 'dra gsal bar snang // zhes gsungs so// pha rol phyin pa bcu la gnas// zhes pa khams bcu 'joms pa ste// rlung dang sems dang byang chub sems// khrag dang rkang dang rus pa dang // rus pa sha dang dbang po dang // pags pa la sogs bcu po de// bde bas khyab brtan gnas pa'o// de nyid gnas dang dag par 'dod// pha rol phyin bcu dag pa ste// zhes pa yul dang yul can dag // pha rol phyin pa bcu yi tshul// zhes pa ka ra na bcu yis// bde stong skyes pa tshul chen no// mgon po bde chen he ru ka / sa bcu gnas dang nye gnas sogs// dbang phyug mi 'dzag dga' ye shes// sa bcu la ni gnas pa'o// zhes pa ka ra na bcu la// sbyin sogs re res brgyan pa'o// shes bcu rnam dag bdag nyid can// zhes pa lta stangs shes pa las// rnam dag thob rtags rnam pa bcu// du ba smig rgyu srin bu me// 'bar ba zla sngon mkha' dag dang // thig le re khA nag po'o// bdag nyid can ni sna tshogs pa'o// longs sku mthong ba yin par 'dod// shes bcu rnam dag 'chang ba po// zhes pa bug med nam mkha' dag // bltas te dbang po yul yul can// gcig tu gyur pa mthong ba ni// sbyor ba yan lag drug yin te// rtags rtogs ldan pa 'chang ba yin// dpal ldan dang po'i sangs rgyas las// nam mkhar sems gtad mig mi 'dzums// rdo rje lam zhugs rtags bcu mthong // zhes so// rnam pa bcu po don bcu'i don// zhes pa rnam bcu gong rtags la// sha la sogs pa spyan lnga yis// yul dang yul can mthong ba'o// thub dbang stobs bcu zhes pa ni// gyen thur med khyab srog dang ni// klu dang rus rtsangs nor lha sbyin// khyab pa'i bdag nyid bde stong ngo // kun gyi nyi khri chig stong la// don ni 'gog cing ma lus byed// rnam bcu dbang ldan che ba po// me dang zla ba nyi ma dang // thig le nag po thig le che// sangs rgyas longs sku mthong ba'o// de yang dang po'i sangs rgyas las// tshe las yo byad skye dang chos// rdzu 'phrul mos smon sems ye shes// rtags bcu'i grub pa dbang bcu'o// zhes gsungs so// thog ma med pa dga' ba la// spros med bdag ni mchog dga'o// de bzhin nyid ni lhan cig skyes// dag pa'i bdag ni dga' bral lo// bden par rang bzhin myong bzhin pa// smra zhing rigs ldan bu la ni// tshig mi 'gyur ni don dang rtags// bde ba che la sbyor ba'o// shes rab bu ni bla ma yis// ji skad smras pa de bzhin byed// ces pa 'dzag pa spong ba'o// gnyis med gnyis su med par ston// zhes pa 'di yi don bshad na// dang po rtog pa bsgom pa ste// de nas rtog med skye ba yin// zer ba mi 'thad rgyu 'dra las// 'bras bu 'dra ba byung phyir ro// sA lu las ni khre min no// des na rtog med rgyu las ni// 'bras bu rtog med ye shes skye// yang dag ye shes mtha' nor bu// de la rnam par gnas pa ni// mi 'dzag ye shes dga' ba'i sems// bdag med chos rnams brjod du med// seng ge rim gnon sgra ldan pas// mu stegs de nyid mi shes pa// stong sgras ri [(]dgas [,]dwags [)]ngan 'jigs byed// kun du 'gro ba bde chen po// don yod stobs ni sbyor bas brtson// ji ltar 'bab pa de bzhin du/ dung khang gnas su slar gshegs pa'i// bde chen khyab pa yid ltar mgyogs// rgyal ba 'dod chags las rgyal dga'// rnam rgyal rlung rgyal dga' ye shes// dgra las rgyal ba ma rig sogs// rten 'brel las rgyal lhan skyes so// 'khor lo drug la sgyur ba ni// rtsa la thig les brgyan pa'o// stobs po che ni dpung bzhi ste// snang ba thob dang snang ba mched// brtan dang de kho na zhus bzhi'o// tshogs kyi stong phrag bdun cu gnyis// slob dpon shu kra ye shes so// tshogs kyi dga' gsum mchog ldan skyes// tshogs ni skad cig gsum yin te// rje ni mtshan med skad cig ma// tshogs ni phyag rgya gsum yin te// bdag po phyag rgya chen po'o// chos can bco brgyad de dag la// dbang dang ldan pas dbang ldan no// mthu chen bde chen gces pa la// rtag tu nyams med 'dzin pa ste// de nyid tshul chen rtags bcu thob// gzhan dring mi 'jog bcos ma med// tshig rje dag gis mchog sbyin nus// tshig ni so sor yang dag rig // tshig bdag smra mkhas zhes pa ni// grub chen brgyad sogs phrin las rnams// tshig gi nus pas nges tshig rig // tshig la dbang ba don rig pa'o// tshig mtha' yas pa shes rab rgyas// spobs pa so sor rig pa'o// tshig bden kun rdzob lha dkyil 'khor// bden par smra ba don dam ste// rdzogs rim rnam pa bzhi yin no// de yang mkha' 'gro kun spyod las// thams cad bden pa gnyis la ni// brten par ngas ni rtag bshad pa// rnal 'byor ba yi dngos grub phyir// sgom pa mngon du gyur pa yin// rgyud rnams kyi ni rnal 'byor pa// bden pa gnyis la yang dag brten// zhes gsungs so// bden pa bzhi ni sdug bsngal sogs// ston pa'i ni dga' bzhir ston// phyir mi ldog pa rlung grub pas// phyir mi 'ong ba thig le brtan// 'dren pa rang gis rig gi rlung // hUM has bde rlung 'dren pa'o// rang rgyal de yis khams rgyas pa// bse ru a wa d+hU tI yin// tshul ni mya ngan 'das pa'o// nges 'byung rdzogs pa'i sangs rgyas so// sna tshogs theg pa sna tshogs lam// las byung ji ltar de ltar snang // 'byung ba chen po rgyu gcig po// zhes pa 'byung ba lnga yin la// chen po de las chos kun skyes// rgyu ni rgyu dang rkyen nyid do// gcig po chos dang chos can gyis// rgyu rkyen gyur pa 'di nyid yin// chos ni 'byung la chos can ni// rnam par shes pa de la drug // shes pa skye ba'ang chos yin te// shes pa nyid na ci zhig shes// shes med sems ni 'od gsal ba// don dam des na mya ngan 'das// 'du shes med 'gog snyoms 'jug yin// theg pa chen po'i bsgrub bya ni// srid pa gsum la dmigs nas ni// mig 'phrul lta bu'i rnam pa yis// lam la thub pa'i yon tan len// kun rdzob 'khor dang myang 'das gnyis// 'byung dang 'byung las gyur pa'o// de nyid don du bden 'dod pa// nyan thos phyi rol pa yi lugs// shes pa snang ba yin no zhes// gsal ba dam pa'i don 'dod pa// cig shos rnal 'byor dbang phyug rnams// 'khor ba dang ni mya ngan 'das// khyad par cung zad yod min pas// kun rdzob mig 'phrul lta bur snang // don dam rang bzhin med pa nyid// gnyis med phyag rgya chen por 'dod// rdo rje gsum gyi byed pa la// 'byung dang 'byung 'gyur chos rnams gnas// sku rdo rje la sra ba sa// gsher ba chu ste dro ba me// bskyod pa rlung ste go 'byed mkha'// gsung rdo rje yi rnam pa ni// A li shes rab ye shes khams// kA li thabs las khams lnga 'byung // ka tsa Ta ta pa lnga sa// kha tsha Tha tha pha lnga chu// ga dza Da da ba lnga me// g+ha dz+ha D+ha d+ha b+ha lnga rlung // nga nya Na na ma lnga mkha'// ka tsa Ta ta pa ye shes// mgrin rkang spyi bo mchu so las// 'byung phyir mkha' rlung me chu sa// a ku e kaM ha lnga ni// mgrin sgra nam mkha'i khams yin no// i tsu k+Sha ya sha lnga ni// rkan sgra rlung gi khams yin no// r-i Tu ra Sha ar lnga ni// spyi bo'i sgra ste me yi khams// u pu pa wa o lnga ni// mchu sgra chu yi khams yin no// l-i tu la sa al lnga ni// so sgra sa yi khams yin no// 'byung gnas lnga las byung ba yi// 'byung ba'i nus pa'i me tog ni// kha dog yi ge dug lngar smin// yi ge dang po'i sgra brtag pa// dbyangs dgra dbyangs la gsal byed dgra// gsal byed rang nyid yin par 'dod// gsal dbyangs thabs shes gnod pa med// dbyangs yig dgra gyur 'chi ba ste// gsal byed dgrar gyur nad kyis thebs// yan lag dgrar gyur dpal 'phrog byed// dbang thang mi mthun rnyed pa med// de rnams mthun par gyur pas na// tshe ring nad med dpal 'byor ldan// phal pas btang snyoms 'bras gsal min// chu dgra rlung la rlung dgra sa// sa dgra me la me dgra chu// nam mkha' kun grogs mthun pa'o// sa bshes chu la chu bshes sa// me bshes rlung la rlung bshes me// rlung bran chu la me bran sa// chu bran me la sa bran rlung // dgras gnod bshes kyis phan par byed// bran ni tshur phan phar gnod pa'o// phal pas gsum char med par 'dod// 'byung chen srog la 'byung chung lus// yan lag dpal la rkyen dbang thang // gcig pur gyur na de nyid kyis// bye brag las ni bzhir shes bya// srog mthun tshe ring lus mthun pas// nad med dpal mthun dpal dang ldan// dbang thang mthun pas longs spyod 'phel// mi mthun tshe thung nad mang zhing // sems med dpal med longs spyod 'grib// phal pas phan dang gnod pa med// bran gyis gcig gnod gcig la phan// mkha' gnyis dbyings dang ye shes bzang // gsum ni dbyer med mchog yin te// bzhi pas bshig par byed pa yin// rlung gnyis srog rtsol ngan pa ste// gsum gyi ye shes bzang por 'gyur// me gnyis phan pa yun thung thabs// gsum ni sdug bsngal sna tshogs 'khrug // chu gnyis bzang po gsum yang btub// bzhi pa thams cad gong dang mtshungs// sa gnyis bzang po gsum pa btub// bzhi pa bzang po lnga pa spang // phan tshun phan gnod stobs las shes// stobs mnyam dpal dang dbang thang srog // gsum gyi stobs las phan tshun shes// de nyams kun du 'gran par byos// phan 'dogs de yi grogs kyis bya// gnod byed de yi dgra yis bya// tshe dang nad dang dpal dang grogs// srog lus dpal dang dbang thong la// de dang de yi gnyen pos byed// sa ni ser po sa gru bzhi// chu ni dkar po chu zlum po// me ni dmar po me gru gsum// rlung ni sngon po rlung zla gam// nam mkha' kun grogs mdog dbyibs bral// de nyid gcig tu phan gnod dka'// 'byung ba re la las drug ste// bsnun dang dbab dang sreg pa dang // tshim dang gso dang dgyes pa'o// re re'ang thig les brgyan par bya// sgron ma'i ming la mtshon byas na// oM h+tAHphaT ni bsnun pa'o// oM y+tAHhUM 'bebs pa'o// oM rtAHbau Sha Ta sreg pa'o// oM w+tAHna ma tshim pa'o// oM ltAHswA hA gso ba'o// oM a+hAMb ShaT dgyes pa'o// 'byung ba dar dang rgud dang mnyam// gsos btab shed smad gnyis gnyis nas// re re la yang shes par bya// 'byung chung nyi shu rtsa lnga la// dbyibs mdog las kyang nyi shu lnga// dus phyogs nyon mongs nyi shu lnga// spong thob 'dod pas shes par bya// sham+b+hal dang sing+ga gling // 'dzam bu gling sogs dpag med na// yi ge grangs dang gog sa dang // ming mi 'dra ba gang yod kyang // 'byung gnas lnga las byung shes pas// de yis sgra rnams thams cad shes// dpal ldan dus kyi 'khor lo yi// sngags kyi de nyid mi shes par// gang zhig lha sgrub las byed pa// nam mkha' bza' bar 'dod dang mtshungs// de phyir sngags pa rnams la ni// phan 'dod dri med 'od kyi don// cung zad bdag gis 'dir ni blangs// de yang dgyes pa rdo rje las// bo la kak+kol sbyor bas// reg pa sra ba sa yi khams// gsher ba chu ste dro ba me// bskyod pa rlung khams bde nam mkha'// lnga yis yongs su bskor ba yin// dge slong nyon mongs med pa'o// dgra bcom 'dod chags bde 'gyur pa// zag pa dri chu khu zad pa'o// 'dod chags 'dod pa'i yon tan lnga// bral bas dbang gsum ye shes la// dbang po thul ba bzhi pa'i dus// bde ba rnyed pas mi 'dzag pa'o// 'jigs med thob ni 'khor ba med// bsil bar gyur pa chags pa zad// rnyog pa med ni dwangs ma'o// de yang 'khor lo sdom pa las// 'dod pa'i 'dod chags rnam par spangs// gdul bya de rnams shes nas kyang // yi ge las byung rnam par spangs// tshangs pa nyid du gyur nas phyis// nam mkha' lta bur 'gyur pa yin// zhes gsungs so// rig pa dang ni gsum skyes sri// rkang par shes rab ye shes la// ldan pa bzhi pa'i ye shes so// bde gshegs thig le 'jig rten rig // nyon mongs byang lam rtog pa'i mchog // bdag gir mi 'dzin dga' ba ste// las rgya yin no ngar mi 'dzin// mchog dga' yi ni chos rgya'o// bden pa gnyis kyi tshul la gnas// zhes pa lhan skyes dam rgya la// 'khor ba'i pha rol mthar son pa// dga' bral dga' ba phyag rgya che// bya ba byas pas skam sar gnas// rim gyis bzhi par gnas pa'o// shes pa 'ba' zhig chos rnams te// nges gsal lhan skyes ye shes rtogs// shes rab mtshon cha stong nyid kyis// nyon mongs nye nyon rnams 'joms pa'o// dam pa bla ma rdo rje 'chang // chos ni brgyad khri bzhi stong la// chos rgyal e baM chos kun dang // sangs rgyas kun gyi pha ma'o// gsal bar kA li ldan pa a// de las chos rnams thams cad skyes// de yang mkha' 'gro rgya mtsho las// A li kA li ma gtogs par// gal te rdo rje'i chos 'dod pa// 'dis ni 'bras bu ma yin te// phub ma rdung dang byed dang mtshungs// zhes gsungs so// 'jig rten ma rtogs log rtogs so// snang bar zhes pa'i de nyid mthong // mchog ni lhan skyes ye shes so// chos kyi dbang phyug haM las ni// rang byin rlob pa chos kyi rgyal// legs pa'i lam ni chags bcas pa// spyod lam mi spyod snon pa'o// don grub mchog tu mi 'gyur thob// bsam pa grub pa ste zhes pa// las rgya sdug bsngal snod yin pas// spangs te ye shes phyag rgya las// rdo rje sems dpa' mngon byed pa'o// kun du rtog pa mi mo la// brten pa'i bde ba thams cad spang // rnam par mi rtog yan lag drug // phag mo bdag med ma bsten te// dbyings mi zad pa'i ye shes thob// 'di ni rdo rje 'chang chen po// de yang gsungs pa// rnam par rtog pa gang gang gis// dngos po gang la gang rtog pa// de nyid kun du brtags pa yi// ngo bo nyid med de med do// zhes gsungs so// 'o na spang bya kho na'am// zhe na chos dbyings dam pa la// zad mi shes pa'i thabs yod pas// blo ngan rnams la bstan pa yin// de yang klu las khros pa las// zhi bas phan par ma gyur na// de bzhin gshegs nyid khro bor sprul// ji ltar ji ltar btul gyur pa// 'di yi byed pa rdo rje sems// zhes gsungs so// bsod nams snying rje chen po la// ldan pa chags pa'i blun pa'o// bsod nams mi 'dzag bde ba'i sems// tshogs ni phyag rgya chen po'i thabs// de yang // lus la ye shes chen por gnas// 'di rtogs grol bar kun 'dod la// de rtogs thabs ni bsod ye shes// yin par kun mthun thabs mi mkhas// bsod nams phyir bsog ye shes ni// blo yis byas pas thar pa ring // 'dir ni bsod nams dkyil 'khor che// bcud rnams kyis mchod mnyes 'phel bas// bde stong rgyas pa rdzogs sangs rgyas// 'di 'dra'i bsod nams gang la srid// ye shes tshogs rnams de nyid do// des na rgyud rnams kun las kyang // dka' thub dka' spyad 'dir mi dgos// 'dod pa'i yon tan lnga rnams la// ci bde bar ni spyad pas 'grub// ces gsungs so// ye shes nor bu dmigs med bde// ye shes haM skyes thig le'i khams// 'byung gnas che ni de nyid do// de yang rgyud las 'di skad gsungs// rlung bcings pa yi sbyor ba yis// rnam par rtog pa thams cad bsreg // rtog med ye shes la sbyor ba// lus kyi thabs la brten pa mchog // ces gsungs so// rang la ye shes ldan pa yis// yod mi shes pa 'di yin te/ pha rol ye shes yod med shes// yang na mtha' bral rtogs pa'o// tshogs gnyis tshogs ni bsags pa'o// zhes pa ba spu'i bu ga nas// sprul pa sprul te 'gro don nus// 'di 'dra'i bde stong snying rje'i sems// med par dka' thub zas spong sogs// rgya mtsho rus sbal khog gshog 'dra// rtag pa mi nyams kun rgyal ba// rtsa stong phrag ni bdun cu gnyis// bde chen rang bzhin rgyas pa ste// rnal 'byor can ni sgo gsum dag // de yang lus las gsungs pa ni// ye shes tsam la snyoms 'jug pa// rnal 'byor zhes ni de bshad do// zhes so// bsam gtan dga' bzhi bsam bya ni// rlung dang rtsa rnams dran pa'o// yang na snying ga pad+ma'i gnas// cha med dran pa blo ldan mchog // so sor rang rig mi g.yo ba// zhes pa gzhon nu sa ha dzAs// rig la smra bar ma nus pa'o// mchog gi dang po lhan cig skyes// sku gsum 'chang ba rdo rje sems// sangs rgyas sku lnga'i bdag nyid can// zhes pa ma log log pa dang // rmi lam rmi lam chen po dang // sad pa gnas skabs lnga po ni// sangs rgyas sku lnga'i bdag nyid do// khyab bdag lhan cig skyes pa la// ye shes lnga ni gnas skabs lnga// ye shes dag dang ldan pa'o// de yang he yi rdo rje las// bo la kak+ko la sbyor nas// zhes pa 'di ru sbyor ba yin// sangs rgyas lnga bdag rigs lnga la// cod pan lnga phung dag rtags su// sna tshogs rdo rje 'chang ba'o// spyan lnga mtshan mo'i rtags lnga la// bltas pas chags pa med pa 'chang // de yang dra ba sdom pa las// dang po ri [(]dgas [,]dwags [)]srid du snang ba ste// mtshan ma gnyis pa dud kha'i rnam pa can// gsum pa me khyer dang 'dra bzhi pa ni// sbyin med nam mkha' mtshan ma lnga pa ni// shin tu 'od gsal rang gi snang ba 'char// zhes gsungs so// sangs rgyas thams cad skyed pa'o// zhes pa sprul longs sogs mthong la// nyin mo'i rtags mthong mngon shes drug // sangs rgyas sras po byang chub sems// dam pa'i mchog ni bskyed pa'o// shes pa srid 'byung dkyil 'khor la// skye gnas med ni rdzogs pa'i rim// de yang gsungs pa/ bskyed pa'i rim la rab gnas shing // rdzogs pa'i rim pa sgom byed pa// sangs rgyas thabs dang ldan pa yis// skas kyi sen mo bzhin du bshad// ces gsungs so// chos las 'byung ba b+ha ga la// baM gzhag pa yi srid pa sel// gcig pu sra mkhregs rdo rje'i bdag // ces pa lhan skyes ye shes so// dngos de skyes ma thag tu ni// kun gyi don grub 'gro ba'i bdag // smin cing 'khrul 'khor ldan pa yis// nam mkha' las byung rang byung ba// rtags brgyad mthong ba 'di lta ste// shes rab ye shes me bo che// rang sems 'bar ba'i rnam pa can// mi bskyod rdo rje ye shes che// 'od chen rnam par snang ba'o// zla ba'i ye shes rnam snang mdzad// ye shes snang ba lam me ba// nyi ma'i ye shes rin chen 'byung // 'gro ba'i ye shes mar me sgron// rA hu ye shes don yod grub// gzi brjid chen po 'od gsal ba// glog gi ye shes mtha' yas nyid// sngags drag mnga' bdag rig sngags rgyal// thig le gnas pa'i ye shes te// rdo rje sems dpa'i bdag nyid do// gsang sngags rgyal po don chen byed// zla sngon snang ba'i ye shes ni// he ru ka dpal nyid du 'dod// gtsug tor chen po'i lta stangs kyis// re khA nag po ye shes mthong // dus kyi 'khor lo thod pa can// rmad 'byung gtsug ni rdo rje 'chang // thams cad mthong ba mchog thob pa'o// nam mkha'i bdag po ta ra na// sna tshogs ston pa yon tan no// de yang dang po'i sangs rgyas las// ta ra na bcings yon tan gyis// srid pa gsum po ma g.yos pas// nam mkha'i bdag por de gyur te// rtags bcu la sogs sna tshogs ston// zhes gsungs so// sangs rgyas kun gyi bdag po ni// rtags rnams snang bas dngos po mchog // de 'dra mthong ba'i rnal 'byor te// kun dga' chen po mig dang ldan// ldan chos lta stangs bzhi yin te// sna tshogs gzugs can rtags mtshan rnams// byed pa po ni yan lag drug// mchod cing brjod pa bsnyen sgrub bzhi// drang srong chen po bcom ldan 'das// rigs gsum gnas dang zhing ye shes// 'chang ba de la bde ba yod// gsang sngags 'chang ni rnal 'byor pa// thig le mi nyams gsang sngags 'dzin// dam tshig chen po rtag tu bde// gtso bo rtsa gsum dkon mchog gsum// 'dzin pa de nang thig le 'dzin// theg pa mchog gsum ston pa po// zhes pa lhan skyes ye shes rten// skal ba dang ni khyogs gdugs so// don yod thig le zhags pa ni// rlung gis 'bigs pas rnam par rgyal// 'dzin pa 'khor lo drug tu ni// rlung 'gog chen po rdo rje zhags// rlung gis de blangs rdo rje yi// lcags kyu zhags pa che zhes bya// yang na zhags pa che zhes pa// lte ba'i 'og rtsa 'khyil ba ni// nor rgyas ming can rlung de yis// d+hU tI nas 'phags byang sems 'gugs// de la zhags pa zhes brjod do// lus ni yul chen nyi shu bzhi// dpral ba la sogs sbyar ba dang // snying dbus pad+ma'i 'dab mar ldan// gnas gtso yin te rtsa lnga yi// tshigs bcad nyi shu rtsa lnga dag // rnam par snang mdzad chos kyi dbyings kyi ye shes kyi rgya cher 'grel pa'i le'u ste drug pa'o// // le'u bdun pa rdo rje'i rigs tshigs su bcad pa bcu dang gcig // dang po rdo rje 'jigs byed ni// rdo rje a wa d+hU tI la// de nang rlung ni 'jigs byed do// 'jigs par byed ni de rtog bshigs// khro bo'i rgyal po dga' bral mtha'// so sor sdud sogs gdong drug la// 'jigs pa des ni rtog pa gcod// mig drug mngon shes lag drug rtags// stobs dang ldan ni 'dod chags kyis// chags pa thams cad 'joms pa'o// keng rus spyi bo'i haM dkar po// mche ba a shad gtsigs pa'o// bla ma'i gdams pas gtum mo sbyor// ha la ha la mkha' ye shes// gdong brgya rtsa rlung stong pa yis// ye shes mi 'dra gdong brgya'o// gshin rje gnyis med ye shes te// gshed po de yis gnyis snang 'joms// bgegs kyi rgyal ni bdud bzhi rgyal// rdo rje yang dag ye shes la// shugs chen zhes pas 'jigs par byed// rdo rje drag po lus ngag yid// gsang ba 'dus sogs las gsungs so// rdo rje snying po chos kyi tshul// sgyu 'phrul mA yA e dang waM// rdo rje ling+ga gsus po che// rgyas shing shin tu rgyas pa'o// rdo rje las skyes rdor bum nang // dzA lan+d+ha ra dbu rgyan par// bde bas gang la rdo rje'i bdag// rdo rje snying pos sku gsung thugs// mkha' 'dra gsang gnas las skyes bde// mi g.yo srog rtsol gnas pa la// ral pa gcig pa ro gcig grol// bsgyings pa de 'dra gang yod pa'o// glang chen bde ba ko rlon no// lus kun khyab cing mnyes par byas// de ldan pas na gos su gyon// grags chen bde bas gang ba la// ha ha zhes sgrogs dpa' bo'i gang // hi hi zhes sgrogs dpa' mo'i gad// 'jigs par byed pa mngon bde myong // gad mo chen po bde chen thig // gad rgyangs can ni ltung ba'i sgra// ha brgyad brjod pa rdo rje'i gad// cher sgrogs pa ni rgyun chad med// rdo rje sems dpa' byang chub sems// sems dpa' chen po dbyer med bde// rdo rje la rgyal po ni// de yi nang nas bde ba che// rdo rje drag po stong pa nyid// rtag tu de ldan dga' ba che// rdo rje hUM ste hUM zhes sgrogs// zhes pa hUM bzhis gnas bzhir ni// dga' bzhi nyams su myong ba'o// rdo rje a wa d+hU tI la// mda' thogs pa ni mtshon cha can// g.yas g.yon gnyis kyi rlung 'gags pa// mtshon chen de yis rnam rtog gcod// rdo rje gnyis med ye shes kyi// ral gris nyon mongs ma lus gcod// rdo rje rlung rnams kun 'chang ba// sna yi rtse mor yungs 'bru bsgom// de nyid nor bu rdo rje can// de yang dus kyi 'khor lo las// sna rtser yungs kar zhes brjod pa// de yang srog dang rtsol bar brjod// khams gsum pa ni ma lus la// srid gsum gzugs brnyan mthong bar 'gyur// zhes gsungs so// rdo rje gcig pu las rgya la// de bsten bde bas g.yul sel ba'o// rdo rje 'bar ba tsaN+Da lI// mig mi bzang ni ri [(]dgas [,]dwags [)]mig // spyi bor rdo rje 'bar ba ste// zhes pa yar rtse mar rtse 'bar// rdo rje 'bebs pa bcu drug la// de yi phyed phyed 'bebs pa che// khams gsum phyag rgya chen por dbang // mig brgya pa ste mang la bya// rdo rje'i mig ni sha yi spyan// de yis gzugs brnyan mthong ba'o// lus ni rdo rje'i ba spu can// zhes pa ba spu bye phyed bzhi// nang du thig le'i kha 'bu'o// de nyid rdo rje'i spu yin te// gcig pu lus ni rgyun chad med// sen mo dkar dmar 'dres pa las// skyes pa bde stong rdo rje'i rtse// mi 'dzag rtag tu dga' ba'i yid// rdo rje snying po rnam rtog med// pags pa mkhregs ni skyon mi tshugs// rdo rje phreng 'dzin yul rtsa bzhir// thim dang longs spyod 'jug pa gsum// nyin mtshan dus 'das dpal dang ldan// de 'dra'i byed gsum rdo rje rgyan// rnal 'byor lus la brgyan pa ste// kun la bde ba'i gad rgyangs ni// dga' chen ha ha nges par sgrogs// yi ge drug pa 'khor lo drug // rdo rje'i sgra ni a k+Sha ra'o// 'gyur pa med pa'i yi ge'o// 'jam dbyangs thig le chen po la// de ni mi 'phro sgra che ba// 'jig rten gsum na sgra gcig pa// zhes pa zag pa dgra gcig pu// de 'dul thabs chen stong gsum gyi// nam mkha'i mtha' klas sgra sgrogs pa'o// sgra dang ldan pa theg chen chos// sna tshogs thabs lam bstan pa las// rnams kyi mchog gyur 'di nyid do// snying ga'i phyi yi rtsa bdun dang // 'og gi rtsa bzhi dri chen dang // dri chu khrag dang khu ba 'bab// bcu gcig dag pa sh+lo ka / bcu dang tshig rkang gcig dag pa'o// rdo rje rigs kyi rgya cher 'grel pa ste le'u bdun pa'o// // le'u brgyad pa 'od dpag med// pad+ma'i rigs kyi le'u la// tshigs brgyad bzhi bcu rtsa gnyis kyis// so sor rtog pa'i ye shes bstan// de bzhin nyid ni d+hU tI'o// yang dag bdag med g.yas g.yon rlung // yang dag mtha' ste rlung grub pa// yi ge med ni rnam rtog med// stong gnyis mi 'dzag gang ba'i sems// smra ba A li kA li la// khyu mchog bdud rnams 'joms pa ste// zab cing stong nyid rgya chen snang // dbyer med dbyer med sgra sgrogs pa// chos kyi dung ste chos 'byung na// rtsa ni bde skyed dung can ma// bde ba dpag med sgra chen ldan// chos kyi gaN+Di mgrin par gnas// brgyad khri bzhi stong chos stong po// sgra bo che ni gsung rdo rje// mi gnas phyag rgya chen po la// mya ngan 'das pa chos sku'o// phyogs bcu yul dang yul can te// chos kyi rnga chen rtsa rlung phub// gzugs med chos sku stong pa nyid// gzugs bzang longs sku bde ba che// dam pa ste ni rdo rje'i sku// sna tshogs gzugs can sprul sku'o// yid ni bde chen spros bral las// skyes pa sku lnga'i bdag nyid do// gzugs rnams rgyud lnga'i 'khor ba la// thams cad rten dang brten bcas la// brten nas sku bzhi'i snang ba'i dpal// gzugs brnyan nyin mtshan rtags bcu bzhi// ma lus 'chang ba thob pa'o// mtshungs pa med ni 'dod yon lngas// mi gnod 'phel zhing cher grags pa// khams gsum dbang phyug chen po ste// bsod nams ye shes tshogs mthar phyin// lam dang 'bras bu gnyis yin no// 'phags pa nyams pa med pa'o// lam ni 'khor lo drug yin no// shin tu mtho ba gtsug tor la// thig le mi nyams gnas pa'o// chos kyi rtog ni rdo rje rtser// rgyas pa po ni bde bas gang // 'jig rten gsum ni lus ngag yid// gzhon lus gcig ni gsum pa'i dus// gnas brtan sprul pa'i 'khor lo la// rgan po lhan skyes ye shes so// skye dgu'i bdag ni bug dgu bsdams// de yang sgyu ma chen mo las// mig gnyis dang ni rna ba gnyis// de bzhin sna dang kha dag dang // yid kyi snying po dgag pa ni// seng ge rnam grol phyag rgya che// rnal 'byor pa yis bcing bar bya// zhes gsungs so// de las skyes pa'i bde ba'o// sum cu rtsa gnyis mtshan 'chang ba// zhes pa 'phel 'grib bcu drug go// sdu gu gtum mo'i na chung la// 'khor gsum 'jig rten gsum na mdzes// 'jig rten mig la sogs pa la// shes legs skyon gyis ma gos par// ston pa slob dpon zhes brjod do// 'jig rten 'byung ba lnga ldan k+Sha// slob dpon bzhi pa ster ba ste// de la 'jigs pa med pa mchog // gnyis med sbyor ba mgon skyob pa// 'jig rten yid gcugs don dam dang // kun rdzob phan tshun mi 'gal ba'o/ skyabs dang 'bab pa skyob pa ni// bzlog pas ye shes bla na med// nam mkha'i mtha' ni shes rab la// longs spyod pa ni gnyis med spyor// thams cad mkhyen pa sbyor drug gis// rtags ma lus pa thob pa las// ye shes mtsho ni zad mi shes// yon tan chen pos gang ba'o// ma rig rten 'brel bcu gnyis la// sgo nga'i sbubs ni mi shes gtums// 'byed pa gsum pa'i ye shes so// yang na lus la sangs rgyas ni// yod pa ma rtogs sgo nga'i sbubs// 'byed pa bla mas ye shes sbyor// 'di de lam mchog yin par gsungs// srid pa'i dra ba mi shes bsgribs// 'joms pa po ni rtogs pa'o// nyon mongs rtsa ba nye nyon mongs// ma lus bzhi byed dga' ba bzhi// dbang bzhi las rnyed ye shes bzhi'o// 'khor ba'i rgya mtsho las rgya ste// pha rol phyin pa ye shes rgya// rgya gram gnyis med bde chen po// mchog tu mi 'gyur gang rnyed pa// de ni ye shes dbang bskur te// cod pan can ni gtsug tor smin// rdzogs pa rdo rje nor bu rtse// sangs rgyas bde chen nyams pa med// rgyan du thogs ni bde chen du// ye shes lnga ldan dbu rgyan no// gsung ni lus ngag yid gsum la// sdug bsngal srog rtsol 'tshed bsregs myags// sdug bsngal zhi ni rtog rlung 'gags// gsum sel dug gsum sel ba'o// mtha' yas lhan cig skyes dga' ba// grol gsum thob ni sku gsum mo// sgrib pa sa chu me rlung mkha'// rags phra rab phra don spyi dang // sems dpa' dang ni bcu pa'o// kun las nges par grol ba ni// du ba la sogs bcu thob pa'o// de dus tsam na nam mkha' ltar// lhan skyes mnyam pa nyid la gnas// nyon mongs dri ma gong gi bcu// kun las 'das pa mthar phyin pa'o// de yi dus na lhan skyes dor// dus gsum dus med rtogs pa'o// de nyid phyag rgya chen por 'dod// sems can kun gyi spang bya la// klu chen po ni gnyen po ste// dga' bzhi reg dug la sogs pa// 'dod sogs pham byas klu chen po// yon tan theg pa chen po la// thod can rnams ni gsang sngags te// thod ces de thod 'di yin no// nyon mongs kun las zhes pa ni// spong dang thar pa 'dod pa'o// rnam par grol ni bde chen rtogs// rtsol ba med par ngang gis grol// shing thags bsregs pa'i thal phung bzhin// mkha' ltar mtha' med bder gnas pa// de nyid yid bzhin nor bu che// mi 'bral bden pa 'chang ba'o// rin chen zag med bde ba ste// kun mchog phyag rgya chen po la// khyab pa'i bdag ni brtan g.yo la'o// dpag bsam shing chen d+hU tI la// rgyas pa rtsa rnams kun du ni// rlung dang thig les khyab pa'o// bum pa bzang po nor bu la// che ba'i mchog ni mi 'dzag bde// de yi byed pa ci zhe na// sems can gdul bya la dgongs nas// kun don byed pa bde 'phel ba'o// phan 'dogs yon tan brgyad thob pas// sems can phan pas mnyes gshin pa// bzang ngan shes shing dus shes la// zhes pa phyi rol de bzhin nang // phyi rol rten 'brel bcu gnyis kyis// skye dang las dang phyogs ngan dang // g.yo dang rkun po don rnams dang // ltas dang tshe tshad nad rnams dang // kun gyi bya ba shes par 'gyur// nang du g.yas g.yon dkyil 'khor lnga// phyi nang don rnams grub pa'o// gzhan yang chu srin bum pa nya// lug dang khyu mchog me thun// karka seng ge bu mo srang // sdig pa gzhu 'dzin bcu gnyis kyis// nyi ma zla ba shes pa'o// de yi rang 'byung la sogs shing // dam shes lus ngag ye shes shes// dam ldan shes rab ma la ni// brtse dang shugs dang drud pa dang // mi 'dzag bde ba dam tshig bzhis// lus sems kun du khyab pa'i bdag // bdud rtsi 'byung ba las gsungs pa// mgal me'i 'khor lo ltar rgyug pa'i// rab tu rgyug cing 'pho ba'i sems// rnam rtog yul la 'dzag pa'i sems// bde bar gzung bar the tshom med// ces gsungs so// sems can dbang shes rab 'bring bzhis// dus shes de la dbang bzhi ster// bla ma'i dus thabs bsten pas shes// rnam grol gsum dam las ye shes// mkhas pa po ni sa 'og sogs// dbang thob nas ni yon tan gyis// snying stobs rdul dang mun pa rnams// ldan zhing de la ye shes ldan// yon tan ye shes de la brjod// chos shes bkra shis 'jig rten bde// rab bkra shis na 'jig rten 'das// bkra shis kun gyi bkra shis pa// dga' ba rnam bcu drug po// nyams su myong bas grags pa yis// bkra shis snyan grags dge ba thob// chags sogs ma spangs dbugs 'byin che// tshim par byed pa dga' ston che// dga' chen lhan skyes rol pa ni// mig 'phrul lta bu'i snang ba la// chen po don dam phyag rgya che// bkur sti lus las rtsol ba byed// rim gro rlung las legs sbyor ba// phun sum tshogs pa yon tan thob// mchog tu dga' ba 'jig rten las// grags bdag dpal ni lhan cig skyes// mchog ldan lhan skyes yod pa las// mchog sbyin bzhi pa'i gtso bo ste// de nyid skyabs kyi dam pa dang // gnyen por che bas skyabs su 'os// 'jig rten dgra ni dug gsum ste// rab kyi mchog ni bde stong ngo // de yis 'jigs pa ma lus pa// shin tu med pas sel ba'o// gtsug phud 'khor ba'i bde ba la// phud pu dbang gis rab tu bcings// lcang lo can ni gzhan don du// mdzes shing rgyas par 'gengs pa'o// ral pa gnyis su med par sdom// len tshar cod pan thogs ldan pa'o// gdong lnga ye shes lnga yin te// gtsug phud lnga dang ldan pa ni/ rigs lnga dag dang ldan pa'o// gnas skabs lnga po me tog thogs// zhes pa gnas skabs lnga po ni// ma log log dang rmi lam dang // rmi lam che dang sad pa'o// me tog thogs pa rdzas 'dzin pa'o// mgo zlum kha khra mu kha la// brtul zhugs rnyed dang ma rnyed pa// bde ba chen po 'dzin pa ni// tshangs par spyod pa mi nyams pa// brtul zhugs mchog kyang de nyid do// dka' thub nyan thos mthar thug pa// pha rol phyin pa dka' thub che// rdo rje'i theg pa nyid yin te// de nyid gsal ba'i rgyud las su// kha chu tsam zhig zags pa na// mkha' 'gro ma mos rnal 'byor pa// bsgral te khrag ni 'thung bar byed// dmyal ba zhes pa'ang de las 'gyur// zhes so// gtsang gnas dam pa skyon med pa// gauta ma rigs ma nyams// bram ze tshangs pa rig byed yin// snyan dngags srid srung nges brjod dang // mchod sbyin bzhi po tshangs pas shes// mya ngan 'das ni don dam pa// tshangs pa bral ba thob pa'o// grol ba stong pa thar pa ni// bde chen spros bral rnam grol lus// rnam grol phyag rgya chen po la// zhi ba zhi ba dga' bzhi nyid// de yang he yi rdo rje las// ji ltar me yis tshig pa la// me de nyid kyis bdugs te 'tsho// 'dod chags me yis tshig pa la// 'dod chags nyid kyis rnam grol byed// ces so// mya ngan 'das pa chos kyi sku// mya ngan 'grel ni gzugs kyi sku// rnam par bshad pas de legs par// mya ngan 'das pa thob par nye// de ni mtha' bral ye shes so// de yin pa yi rgyu mtshan yang // bde sdug sel ba mthar gyur pa// zhes pa bde ba dga' mchog dga'// sdug pa dga' bral dgos pa ste// mthar gyur lhan skyes ye shes so// mi 'dzag dga' ba chags bral la// yul yul kun las 'das pa'o// thub pa med pa spang bya la// rgyas par byas pa dpe med pa// mi mngon dga' ba 'gro bar min// mi snang mchog dga' chags par min// gsal byed min ni dga' bral la// mi 'gyur lhan cig skyes pa ste// kun 'gro khyab pa po de nyid// phra zhing d+hU tI zag med nyams// sa bon rtog pa'i dri ma bral// rdul med chags pa'i rdul med cing // rdul bral dngos po'i zhen pa spangs// dri ma med pa zhi ba'i dus// nyes pa spangs par rang bzhin rig // skyon med pa ni ma bsgribs pa'o// shin tu sad pa dbang dus su// go rtog skyes pa de yin la// legs par sad ni de nyid dang // ma bral rtag tu ldan pa'o// kun shes gzugs sogs thams cad la// lhan skyes shes pa kun rig pa// dam pa po ni mchog mi 'gyur// rnam par shes pa kun gzhir gnas// de yang mdo las 'di skad du// thog ma med pa dus kyi dbyings// chos rnams kun gyi gnas yin te// de yod pas na 'gro kun dang // mya ngan 'das pa 'byung ba yin// zhes gsungs so// bdun po 'gags pa 'od gsal te// 'od gsal rtog med chos nyid 'das// 'das pa gnyis med ye shes de// tshig gi yul min smra brjod bral// de yang he yi rdo rje las// ngag gi lam 'das spyod yul bral// bla ma'i dus thabs bsten pas shes// tshul 'chang ba ni bla ma yi// dus thabs bsten pas lhun grub tu// rnam par rtog med ye shes ni// gsum pa'i dus su nyams su myong // 'jig rten kun las 'das pa'o// dus gsum sangs rgyas rtog pa'ang de// las byed pa ni de 'dra bas// rang gzhan gnyis ka smin pa'o// sangs rgyas thog ma tha ma med// ces pa de ni rtog pa'i don// sangs rgyas rang gi ngo gang la// thog ma mkha' 'dra skye ba med// mkha' dang 'dra bas bar du yang // gnas dus nyid nas mkha' dang 'dra// dper na gzugs brnyan snang ba bzhin// rgyu lam 'bras bu rnam dag pas// re dogs kun dang bral ba'o// de ltar yin pa'i 'thad pa yang // dang po sangs rgyas rgyu med pa// zhes pa dus gsum dag pa'o// de thabs gang las skyes she na// ye shes lhan cig skyes pa la// mig gcig d+hU tI nang yin te// dri med de ru rlung sems zhugs// ye shes lus can bde stong gang // de bzhin gshegs pa de bzhin nyid// ma bsten rang lam byon gshegs byed// tshig gi dbang phyug rlung gnas pa// smra ba che ni gsung rdo rje// smra ba'i rlung la dbang phyug thig // smra pa'i rgyal po rtsar son pa// smra pa'i dam pa gsung rdo rje// mchog gi gsung ni gsung dag pa'o// rlung grub smra ba'i seng ge nyid// nyon mongs rnam dag mtshungs pa med// kun du lta ba spang blang med// mchog tu dga' ba ye shes snang // gzi brjid gsum mo ye shes la// phreng ba rgyud 'brel goms pa la// blta na sdug ni yon tan thob// 'od bzang 'bar ba sa bon te// dpal gyi be'u bkra shis mtshan// dga' ba 'khyil pa 'dzin pa ni// lag pas nyams su blangs pa las// 'od 'bar snang ba bde ba po// dug chen po ni dngos po'i gnod// 'dod chags la sogs gcod chen po// gtso mchog gi ni stong pa nyid// zug rngu rtog bcas rlung gnyis po// 'byin pa rlung bsgom bla na med// sman rnams ma lus gnyen po'i tshogs// ljon pa'i shing ni d+hU tI rgyas// nyon mongs brgyad khri bzhi stong la// nad ni thog med des mnar ba'o// des na de nyid dgrar che ba'o// 'jig rten gsum ni sgo gsum ste// thig le dkar dmar 'dres pa ni// yungs kar sbom po'i tshad tsam pa// mdzes ni 'bar ba bsgom pa'o// dpal ldan bde chen khams yin te// rgyu skar dkyil 'khor can zhes pa// rgyu ba rtsa la skar ma thig // lus kyi khams rnams bskor ba'o// de yang rtsa thig du zhe na// gtsug tor bzhi pa dpral bcu drug // nyi shu bad kan mgrin so gnyis// snying gar brgyad de bzhi bcu'o// mkhris pa lte ba drug cu bzhi// gsang ba bcu drug brgyad cu po// rlung khams cha mnyam nor bu'i bar// bcu drug rigs drug nyi shu gnyis// rlung mkhris bad kan 'dus pa'o// rtsa re'i nang na rlung bcu ste// rlung la brten pas thig le re// de ltar rtsa rlung thig le la// rkang grangs sum stong sum brgya dang // drug cu tham pa yin par 'dod// de nyid dpa' bo dpa' mo ni// sum cu rtsa bdun rnam par dag // phyogs bcu lus kyi nying lag la// nam mkha'i mthar thug rlung lnga'i bar// chos kyi rgyal mtshan ye shes khams// mi 'dzag bde ba legs par 'dzug // d+hU tI rgyas pa mchog yin no// 'gro la rtsa rlung byang chub sems// gdugs bzhin bde chen 'khor lo la// yangs pa mi zad mdzod yin te// bde ba skyob phyir gdugs zhes brjod// de yang sgyu 'phrul dra ba las// e waM las ni 'byung ba dang // thabs mang myur dang bde skyob dang // 'dod chags chen pos rjes chags pa// rdo rje sems dpa' rgyun du 'dod// ces gsungs so// byams pa dang ni snying rje yi// bde chen dkyil 'khor can bdag nyid// dpal ldan rdo rje pad+ma ni// kak+kol zhes rab tu grags// gar gyi bdag ni sbyor thabs kyis// yan lag drug cu rtsa gnyis te// de yang gzhan gyi gzhung lugs yin// khyab bdag chen po thig le la// rin chen gdugs ni nor bu'i rtser// nyon mongs thams cad bsil ba'o// gtum mo che las skyes pa yi// ye shes de la rab tu 'jug // de nyid sangs rgyas kun gyi lam// mchog tu gyur pas rgyal po la// lam des sangs rgyas kun gyi sku// 'bras bur 'chang ba 'di nyid do// sangs rgyas kun gyi lam 'bras la// sbyor bar byed pas rnal 'byor che// sangs rgyas kun gyis bstan pa ni// bslab gsum yin la de 'di la// ldan pas lhan skyes bstan pa gcig // 'di ni dang po'i dbang bskur te// rdo rje mtha' yas 'du shes dag // rin chen nyi ma tshor ba dag // dbang bskur dpal ni don yod grub// 'du byed rnam dag kun bdag ni// rnam par snang mdzad gzugs phung dag // dbang phyug ste ni mi bskyod pa// rnam shes phung po rnam dag pa'o// 'jig rten dbang phyug rdo rje 'chang // rdo rje brtul zhugs kun gyi bdag // de ltar sgrub pa'i dbang phyug thob// rdo rje 'chang ba rgyud gsum gyi// mchog gam kun gyi rje bo'o// de yang gnas rdzas dag dbang dang // yon tan sgrub pa rnams sbyar ro// sangs rgyas kun gyi mthu che ba// zhes pa snod du gyur pa'o// rdo rje'i ming ni dbang bskur bas// skye ba 'dir ni sangs rgyas nyid// ces pa 'di yi don bshad na// bum pas bskyed rim legs gnas khyod// khyod ni 'gro drug gang ma yin// de ni kun brtags yin zhe na// 'di yang kun brtags des na lha// bla ma'i drin las rnyed pa yi// ci phyir rin chen ces spras min// sangs rgyas kun gyi thugs la gnas// rjes su 'dzin cing skyong ba'o// sangs rgyas kun gyi sku che ba// dbang dang rab gnas sbyin sreg sogs// lus kyi phrin las slob dpon che// sangs rgyas kun gyi gsung yang yin// zhes pas gsang ba'i dbang yin te// bla ma yab yum gnyis med las// ye shes dkyil 'khor mngon sprul la// rdo rje nyi ma mtha' yas la// de yi bde ba snang ba che// rdo rje zla ba mi bskyod pa// ye shes 'phro 'du dri med 'od// bu yi lce la sbyin par bya// chags bral la sogs chags pa che// zhes pa gsum pa'i dbang yin te// dge slong rdo rje 'dzin rnams la// chags bral bla mas mtshon par bya// de ltar min na bla ma nyams// slob ma shin tu 'dod na yang // so sor thar pa spang bar bya// lam 'di lam mchog thub chen gsungs// gang zag rnams la dge slong mchog // longs spyod gnas bsdams nam mkha' mthong // kha dog gnyis med lhan cig skyes// chags pa che ni bu de la// de yang rtsa ba'i rgyud chen las// rigs ldan lo ni bcu drug ma// lang tsho sogs kyis brgyan pa la// dang po legs par bslab bya ste// dpral ba la sogs gnas lnga dgod// sangs rgyas skur ni bsgom par bya// zhes gsungs pa'o// de yi cho ga yang gsungs pa// dang po gso sbyong sbyin par bya// de nas bslab pa'i gnas bcu sbyin// de nas bye brag mdo sde bstan// de nas dbu ma'i tshul lugs sbyin// de rjes dus kyi 'khor lo sbyin// zhes gsungs pas/ ka ra na yi bstan bcos kyis// rnal 'byor ma yang rnam pa lnga// bzang mo cod pan dung can dang // ri mo can dang glang po can// gla rtsi pad rtsa chu dri dang // nya dang rnag gi dri yis mtshon// phag mo sgrol ma gos dkar mo// mA ma kI spyan ma yi rigs// lus ran rked phra rkang lag 'jam// lhung phyed rtse ldan phag mo yi// cung zad lus phra ring zhing mig // mi g.yo skra 'khyil pad can sgrol// 'dod chen ngo tsha med rtsol dga'// thung ba dung can gos dkar mo// ring zhing lus rgyas skra srab dang // so mtho thig le lta bur snang // ri mo can te mA ma kI/ / sbom thung lus mkhrang shin tu sra// smra brtson spyan ma glang po ma// de bzhin rnal 'byor pha yang lnga// seng ge ri dgas rta glang po// mi bskyod don grub rin 'byung dang // 'od dpag med dang snang mdzad do// dri ni sngon dang 'dra ba la// dben gnas 'jigs med yul dang bral// gtong dang sdom brtson mi bskyod rigs// myur du 'gro zhing myur du 'dzag // skrag cing 'jigs pa don grub bo// 'dod chen gtong phod gzhan don brtson// gzhan dbang 'gyur pa nyi ma'i rigs// dal bus 'gro zhing mig mi 'gyur// rang bzhin bems po yi yon tan// nya dri 'od dpag med pa'i rigs/ u0fad / shin tu rmongs bzang smra ba nyung // rnag dri rnam par snang mdzad rigs// dri med 'od las de skad gsungs// kha dog sna tshogs 'bar ba'i 'od// shes rab de las byung ba dang // rdo rje skyil krung bcas nas ni// rdzogs sangs rgyas kyi sku bskyed la// sangs rgyas yang dag brjod chos ni// bum pa'i sbyor ba yan lag lnga// 'dus byas bsod nams tshogs kun gyi// rdo rje 'chang gi 'gran med gsungs// 'dzin pa dbu ma me tog ldan// dpal ldan ye shes chen po ste// sangs rgyas pad+ma las skyes pa'o// bzhi pa'i dbang bskur byas pa yis// kun mkhyen ye shes mdzod 'dzin pa// phyag rgya chen po de rnyed pas// rjes la rtog pa'i snang ba ni// rgyal po sgyu 'phrul sna tshogs 'chang // zhes pas rdo rje gcod pa las// skar ma rab rib mar me dang // sgyu ma zil pa chu bur dang // rmi lam glog dang sprin dang ni// sgra brnyan mgal me gzugs brnyan dang // 'dus byas de ltar rtogs par bya// rtogs pa 'phags pa'i gang zag go// zhes gsungs so// che ba bzhi pa'i ye shes la// gsum 'phags sangs rgyas rig sngags rgyal// rdo rje rnon po bzhi pa de// ral gri che de rtog kun gcod// yi ge mchog ste a yin la// rnam par dag pa 'gyur pa med// dbang bzhi de yi yon tan ni// theg pa chen po sdug bsngal gcod// de yang mi spong brten pas gcod// mtshon cha chen po de nyid la// rdo rje chos zhes grags pa yin// rdo rje zab mo skye med la// rgyal ba de rtogs 'jig rten 'das// las rgyal dgra bcom zil mnan pa'o// don ni dbang bzhi'i don rnams la// rigs ni de nyid lam mchog rtogs// de nyid rdo rje blo gros la/ yon tan 'di rnams bshad bzhin thob// pha rol phyin pa kun ni bcu// rdzogs pa dbang bzhi la ldan pa// sa rnams kun ni sa bcu la// rgyan rnams ldan ni dbang re zhing // dang pos dbang po gnyis pas bzhi// gsum pas bzhi dang bzhi pas gcig // de yang gsang ba mdzod las gsungs// rab tu dga' ba chu yi dbang // gsang ba dri med 'od 'phro byed// shes rab ye shes sbyang dka' ste// mngon gyur mi g.yo ring song ba// phyag rgya chen po'i dbang bskur bas// legs pa'i blo gros chos kyi dbyings// zhes gsungs so// rnam par dag pa'i lam de yis// bdag med chos nyid rdo rje 'chang // yang dag ye shes bde chen po// zla 'od bzang po haM las thob// brtson chen bum pa'i sbyor ba yis// sgyu 'phrul dra ba rtsa rlung khyab// rgyud kun gyi ni rtsa rlung nyid// bdag po thig le mchog bde stong // rdo rje gdan ni lte ba la// ma lus ldan ni rigs drug dang // 'phro ba chu tshod dbyu gu dang // dkyil 'khor lnga lngar ldan pa'o// lta stangs yon tan rlung grub dus// ye shes sku ni mtshan ma la// rnams ni dug sogs bco lnga la// ma lus 'chang ni re khA mthong // blo gros bzang po rtog dpyod pa// lhan cig skyes pa'i ye shes can// kun du bzang po mnyam pa nyid// phyag rgya chen po lhun gyis grub// sa ni sa sogs 'byung lnga yi// snying po ye shes rlung grub pa'o// 'gro ba 'dzin ni 'gyur pa 'gags// sangs rgyas kun ni gshegs pa'i lam// snying po chen po d+hU tIr zhugs// dus sbyor la sogs bcu gnyis ni// rim gyis rim gyis rnam dag pas// sprul pa'i 'khor lo rgya la sogs// yon tan sna tshogs 'chang ba'o// rgyas par dri ma med par blta// dngos po kun gyi rang bzhin mchog // mi 'gyur 'od gsal chos kyi dbyings// dngos po kun gyi rang bzhin ni// skye med rtogs pa'i lta ba 'dzin// skye med chos te don dam pa// sna tshogs don ni kun rdzob la// chos kun theg pa sna tshogs la// ngo bo nyid ni mthar thug pa// 'chang ni bde stong dran pas skyong // shes rab chen po stong pa nyid// skad cig tshe gcig 'jam dpal mthong // chos dang 'khor dang mya ngan 'das// khong du chud pa ro gcig 'chang // chos kun khams gsum rtog pa gsum// rdul mun snying stobs bde chen du// mngon par rtogs pa mchog yin te// thub pa mi 'dzag blo mchog ni// rnam grol bde stong 'byung po sel// mi g.yo rlung la de yis ni// rab tu dang ba'i bdag nyid can// thig le bde bas brgyan pa la// spro dga' gnas pa rdzogs sangs rgyas// de lta'i rang bzhin byang chub 'chang // sangs rgyas kun gyi ye shes de// rnal 'byor pa yi mngon sum pa// gnyen po ye shes me lce can// d+hU tIr 'od 'bar gsal bas thob// gnas pa lus la 'khor lo drug // 'byung ba phung po rnam pa lnga// yon tan drug dang mtha' drug dang // las kyi dbang phyug byed dbang drug // zhi gnas lhag mthong rnam pa gnyis// bzhi bcu rtsa gnyis dag pa yis// tshigs bcad bzhi bcu rtsa gnyis dag // so sor rtog pa'i ye shes kyi rgya cher 'grel pa ste le'u brgyad pa'o// // dgu pa rin chen 'byung ldan ni// mnyam nyid ye shes le'u ston// 'dod pa mchog gi ye shes la// don grub de ni bde bas thob// dam pa ste ni rtsol ba med// ngan song dgu ni dug gsum la// thams cad nyon mongs brgyad khri stong // rnam par sbyong ba ma rig pa// lhan skyes ye shes chen po rtogs// mgon po rdo rje theg pa 'di// sems can kun gyi lam mchog go// sems can thams cad ma lus pa// phyag rgya chen por rab sgrol byed// 'khrul pa'i snang ba nyon mongs g.yul// stong nyid gcig pus 'joms pas dpa'// mi shes bden 'dzin 'du byed rnams// de nyid dgra ste dregs pa 'joms// 'joms pas dpal ldan nyid yin la// blo ldan chos ldan chos de yis// sgeg pa 'chang ba ye shes ldan// brtan po gtsug tor thig le brtan// mi sdug stong pa shes rab la// gzugs 'chang ba ni bde stong ldan// lag pa g.yas g.yon rlung gnyis so// brgya phrag kun ni nyi khri dang // chig stong drug brgya'i grangs yin la// bskyod cing zhes pa rnam shes rta// 'phags pa klu sgrub zhal snga nas// sems can kun gyi srog gyur pa// rlung zhes bya ba las kun byed// lnga yi bdag nyid bcu ming can// 'di ni shes rab zhon pa'o// rtsa lam d+hU tIr 'jug pa ste// goms pa'i stabs kyis gar byed cing // zhes pa sa ma he du sogs// skar ma drug cu rtsa bzhi'o// dpal ldan d+hU tIr lag pa gnyis// brgyas gang la ni rlung rtsa gang // nam mkha' stong pa'i rang bzhin la/ khyab par stong pa rlung dang ni// thig les brgyan pa gar byed pa'o// ya bo gcig gi khyon gyis ni// zhes pa ya bo ster rlung ste// khyon ni thams cad rdzogs par blang // sa yi dkyil 'khor chos 'khor lo// mthil du gnon ni snying dbus na// chu shing me tog lta bu yi// dpyid kyi thig ler thim pa'o// ming gzugs glang bo can zhes grags// tshangs pa yi ni sgo nga'i rtse// zhes pa tshangs sgo rtsa 'bras gnyis// rtse mo 'og rlung 'then pa ste/ khyon ni lus la rkang mtheb kyi// sen mo mnan pas gtum mo 'bar// dpyid kyi thig le 'byung ba bzhin// kha ba ba mo lta bur 'dzag // de yi 'phel grib dkar nag phyogs// rim gyis bin+du 'phel ba yin// tshangs pa'i sgo nga gtsug tor rgyal// rtse nas rim gyis 'grib pa las// nag po g.yon pa'i ma rol 'bab// don gcig mi 'gyur byang chub sems// gnyis med gzung 'dzin skye mched drug // chos kyi don zhes gsungs pa ni// chos kyi yul dang yul can la// mig la sa snying gzugs rdo rje// rna ba phyag rdor sgra rdo rje// sna la 'jam dbyangs dri rdo rje// lce la spyan gzigs ro rdo rje// lus la sgrib sel reg rdo rje// yid la rdor sems chos rdo rje// dbang yul bden par grub pa med// dper na lha sbyin gcig nyid la// chags sdang gti mug gsum skye ba// chung ma dgra dang phal pas phye// des na yul gyis gnod pa med// don ni bde chen spros bral lo// de nyid dam pa'i don yin te// 'jigs pa med pa phyag rgya che// rnam rig kun brtags log shes pa// sna tshogs gzugs ni gzhan gyi dbang // rgyu rkyen dngos po'i snang ba'o// don can dmigs med yongs su grub// sems ni gsum po rang sems te// rang gi ngo bo rnam shes ni// 'od gsal rgyud dang ldan pa'o// dngos ni yul te dga' ba las// don ni yul can mchog dga' nyid// ma lus yul dang yul can rnams// dga' ba gsum 'dus bcad thob pa// reg pa lhan skyes ye shes so// stong pa nyid dga' dga' bral ba// mchog gi ye shes dbu ma'i lam// yid la mi byed 'dod chags blo// 'o na dngos por 'gyur zhe na// srid pa'i 'dod chags sogs pa yi// dngos 'dzin byed pa spangs pa'o// srid gsum lus ngag yid gsum la// dga' ba chen po ye shes khyab// sprin dkar dag pa rdo rje sems// dkar po tshor bde gnyis su med// 'od bzang bag chags spong gnyen po// ston ka'i zla ba'i 'od 'dra ba'i// thig le bde chen mkha' la gnas// nyi ma 'char ka'i dkyil ltar mdzes// gtum mo ye shes me 'bar ba// de bzhin gshegs dang yum rnams bsregs// sen mo'i 'od ltar 'dres pa yi// byang sems mer 'dres shas cher dmar// cod pan bzang po mthon ka'i rtse// gtsug tor gnas pa stod par byed// skra mchog mthon ka haM las ni// chen po can ni bin+du gnas// nor bu chen po bum par zhugs// 'od chags dpal ni bde mi rtog // sangs rgyas sprul pa'i rgyan dang ldan// ces pa'i don ni 'di yin te// 'di ni rang byung bcom ldan 'das// de yang rgyud las gsungs pa ni// mngal gyi khru ma chos gos te// spyi bor thal mo sbyar ba phyag // gcer bu skra dang kha spu bregs// sngags kyi bzlas pa a dang haM// zla ba bcu gnyis khrims kyi gnas// pha dang ma ni mkhan slob nyid// rang byung skyes pas dge slong nyid// rdo rje sems dpa' 'dus ma byas// sred pa'i chags pa rnam par dag // ces pa'o// 'jig rten lus ngag yid gsum la// khams brgya kun spyod khyab pa'o// rdzu 'phrul rkang pa phyi nang rlung // yongs su rdzogs pa len par byed// stobs chen ldan ni bde chen rgyas// de nyid mi 'bral ldan pa ni// dran pa chen po 'chang ba'o// dran pa bzhi ni tsum+ba na// yul bzhi rjes su dran pa ste// gnyis gnyis 'khyud dang lag bcangs dang // bltas dang bgad pas tshim pa ni// rim gyi dran bzhir dbang bzhi sbyar// mchog ni bltas pas tshim pa'o// byang chub yan lag ces pa ni// byang chub thig le 'byung ba'i rgyu// zas bad mkhris dang sha khrag dang // rus pa klad pa bdun yan lag // me tog kun da spos gtum mo// de yang lan bdun bza' bar bya// zhes pa mi nyams za ba'o// de bzhin chos kun gshegs pa'am// yon tan mtsho ni srid pa sel// lam ni a wa d+hU tI la// yan lag me rlung thig le'o// brgyad ni yas 'bab mas brtan pa'o// tshul rig bla ma'i ngag las so// yang dag rang byung ye shes la// sangs rgyas lam ni zung 'jug pa// mthar thug lam du rig pa'o// des na sems can kun la ni// sgyu ma lta bur shas cher chags// chags pa 'khor ba yin zhe na// nam mkha' lta bur chags pa med// chags pa med bzhin 'gro don du// sems can kun gyi yid la ni// gang 'dul skye ba len cing 'jug // sems can kun gyi yid lta bur// brtson 'grus chen pos don byed mgyogs// sems can kun gyi dbang don ni// rab 'bring chen po mchog rnams shes// sems can kun gyi don byed tshul// yid 'phrog pa yi 'gro don nus// phung po lnga po don dam pa// mya ngan 'das shing ma dmigs pas// de nyid shes ni ye shes lnga'o// rnam dag phung po lnga po ni// tshul khrims ting 'dzin shes rab dang // rnam grol rnam grol ye shes mthong // 'dzin pa mi 'dzag dga' ba'i sems// gang yod de la phud lnga ldan// nges 'byung kun gyi byang chub gsum// mtha' la gnas ni rdo rje 'chang // nges 'byung kun mtha' gong ma nyid// de la mkhas pa rdo rje theg // nges 'byung kun gyi lam la ni// ngo bor bde chen ye shes gnas// nges par 'byung ba rnam pa kun// bshad cing spyod pa ston pa'o// yan lag bcu gnyis ma rig sogs// ma bkag srid rtsa 'khor ba'i rgyu// de ltar yin par byams pas gsungs// sgrib pa'i phyir dang 'debs phyir dang // 'khrid dang 'dzin pa'i phyir dang ni// rdzogs byed gsum 'dus gcod phyir dang // nye bar spyod dang sdud pa'i phyir// sbyor ba byed dang mngon du byed// sdug bsngal phyir na 'og nyon mongs// zhes gsungs so// mchog tu mi 'gyur ye shes nyid// rtogs dang myong bas srid rtsa bton// de nyid dag pa nyid yin la// rnam pa bcu gnyis 'chang zhes pa// rten 'brel dag pas gnas la sogs// bcu gnyis kun du spyod pa'o// bden bzhi lte snying mgrin dpral ba// tshul gyi rnam pa can zhes pa// sdug bsngal kun 'byung lam 'gog pa// gnas brtan phal chen mang bkur smra// bden pa re res lam 'bras byed// shes pa brgyad po zhes pa ni// sna tshogs rnam smin rnams med dang // lha sngags ye shes dga' bzhi brgyad// rtog pa 'chang ni de dag pa'o// bden don rnam pa bcu gnyis ni// byed dbang myong ba rnam par smin// 'bras bzhi re re che 'bring gsum// ldan pa rdo rje'i sku yin no// de nyid thig le chen po la// dga' ba rnam pa bcu drug rigs// rnam pa nyi shu phung lnga dang // 'byung lnga yab lnga yum lnga la// byang chub pa ni bdes khyab pa'o// rnam par mi 'dra ba yin la// sangs rgyas kun gyi rang 'byung gi / ye shes lhan cig skyes rig mchog // sangs rgyas kun gyi sprul pa'i sku// skye dang las dang bzo dang mchog // de nyid dbab zlog bskyil dgram pa'o// bye ba dpag med rlung gis ni// thig le rtsa mig 'byed pa'o// skad cig dus mtha'i skad cig la// thams cad lhan skyes mngon par rtogs// sems kyi skad cig lhan skyes bde// don kun rigs ni bzhi pa'o/ theg pa sna tshogs thabs tshul gyi// zhes pa theg gsum gnas pa ni// sbyor ba dgu yi tshul gyis ni// 'gro ba'i sems can sna tshogs pa// don byed ji ltar gdul don du// ston pa po ni chos don nges// theg pa gsum ni dbang gsum gyi// bzhi pa kho na'i nges 'byung la// bde chen theg gcig gis 'bras bu// bla ma'i dus thabs lta bur gnas// nyon mongs khams rnams drug gyur pa// dag pa'i bdag nyid shud+d+ha ste// gzhan dag nyon mongs spang ba'o// rdo rje theg pas rtog pa 'joms// nyon zad rtog med ma yin te// rtog bral ci yang gnas pa med// de yis de nyid rnyed pa yis// dge sdig rtog pa las kyi khams// bde ba chen po zad che ba'o// chu bo rnam pa lnga yin te// bdag lta'i chu bo rdzas chu bo// zhe sdang gti mug chu bo dang // 'dod chags chu yi rgyun phyogs khyer// dga' bzhi'i gzings kyis sgrol byed pas// rgya mtsho ma lus rgal ba'o// de rnams yongs su dag pa yis// kun las rgal zhes brjod pa yin// sbyor ba thabs dang shes rab la// chags bral chags pa mya ngan 'das// bde ba tshor ba sred pa 'dzin// ngo tsha rtse dang lta rol pa// shes rab ma yi chos brgyad do// chags dang tshim dang dga' ba dang // gya nom pa dang rtse ba dang // tsum+ba nyed dang sgra brjod dang // brtan dang brtson dang yid byed pa// bcu gcig thabs kyi byed pa'o// de lta'i chos spangs sems can ni// ye shes rnyed dka' dgon par 'dod// de las byung ba ye shes rten// de 'dra'i rnam grol lam gyis ni// nyon mongs nye ba kun nyon mongs// 'khrul pa'i khams rnams rtog pa kun// bag chags bcas pa gtan spangs pa// de ni thabs chen dug la bsngags// brtul ba lta bu yon tan thob// sngags med dug gis 'chi bar byed// sngags ni snying rje chen po dang // shes rab stong par rtogs pa yis// sbyor sgrol byed pa thabs kyi mchog // de ltar las rnams don yod pas// bde bas 'gro ba'i don byed pas// srid dang zhi bar mi gnas pa'o// 'du shes ming dang rdzas dang brda// kun gyi don spangs mnyam gzhag cing // rnam shes don ni 'od gsal bas// bltas pas rtog kun 'gag par byed// sems can 'gro ba rigs drug la// rnams kyi yid yul dug gsum sogs// ldan pa chags sdang sems skyes pa'o// de 'dra sems can kun gyi yid// rig pas 'khrul spangs gnyen ye shes// sems can kun gyi yid la ni// 'od gsal chos dbyings rab tu gnas// de dag don byed ye shes la// sems dang mthun par 'jug cing bsgyur// sems can kun yid gang yod pa// tshim par byed de ma spangs grol// sems can kun gyi 'khor ba'i gnas// yid dga' ba ni lam thob pa'o// grub mtha' rang rang 'dod pa la// 'dod pa med pa mthar phyin pa'o// 'khrul pa med do dam pa'i don// de yang dang po'i sangs rgyas las// ji bzhin pa ni rtog dang bral// byis pa rnam gnyis rnam par rtog // rtog bral rgyal ba chos kyi sku// lhan cig skyes pa'i gzugs can yin// zhes gsungs so// nor pa rtag chad la sogs pa// thams cad de la rnam par spangs// don gsum kun brtags gzhan dbang dang // yongs grub de nyid shes pa yis// the tshom med pa'i blo thob pa'o// kun don 'gro ba'i bya ba la// yon tan gsum gyi bdag nyid can// phung po lnga don bde chen du// dus gsum mnyam nyid rtogs pa'o// skad cig gcig la dbu ma can// rlung rnams thams cad bye brag phyed// skad cig gcig gis dbu mar tshud// de la bde stong rdzogs sangs rgyas// de nyid sangs rgyas kun gyi ni// rang bzhin 'chang ni ye shes 'dzin// yan lag med pa chos kyi sku// sku ni longs sku bde ba che// lus kyi mchog ni sprul pa'i sku// mtshan dpes brgyan pa de yin no// lus kyi mtha' ni sku gsum du// rtogs pa po ni rnal 'byor pa'o// de yi mchog thob dus dag tu// sna tshogs gzugs ni yongs su ston// zhes pa mi 'dra sna tshogs gzugs// gang la gang 'dul yongs su ston// bsgrub bya yin pas nor bu las// 'dod dgu 'byung bas rin po che// nub pa med pas tog ces bya// dgag phyogs ma rig la sogs pa// bcu gnyis spangs te mthun pa'i phyogs// sa bcu gnyis ni thob pa las// tshigs bcad nyi shu rtsa bzhi dag // mnyam pa nyid kyi ye shes kyi rgya cher 'grel pa ste le'u dgu pa'o// // le'u bcu pa don yod grub// bya ba nan tan ye shes la// las kyi bya ba tshes bco lnga// dag pa sh+loka bco lnga bstan// sangs rgyas kun ni dus gsum bzhugs// rtogs bya ba ni ye shes sku// de yang de nyid 'dus pa las// khyod ni thams cad mkhyen pa'i yab// 'byung dang 'byung bar gyur pa yin// sangs rgyas byang chub khyod la brten// de bzhin gshegs rnams khyod la brten// zhes gsungs so// sangs rgyas byang chub lhan cig skyes// bla na med pa gong na med// yi ge med las gsang sngags 'byung // zhes pa byang chub yi ge med// de las gsang sngags byung ba ni// sangs rgyas kun gyi mthu yin no// gsang sngags chen po rlung yin te// rigs gsum pa ni 'byung 'jug gnas// de ni rlung gi byed pa'o// gsang sngags don kun bde ba ste// bde med rlung ni nyan thos yod// de nas bde ba skyed pa'o// phrin las zhi rgyas dbang drag bzhi// 'di yis nges par sgrub pa'o// thig le che ni don dam pa// bde chen rdo rje sems dpa' la// yi ge med pa nyid yin no// stong pa yi ge med pa nyid// chen po 'byung lnga phung po lnga// yi ge lnga ni 'di yin te// oM hUM trAM hrIH khaM lnga dang // laM maM paM taM baM rnams so// thig les rtsa rnams yi ger 'gyur// gyur pas bde ba sna tshogs 'byung // rlung gis khams gsum rtog pa rgyas// stong pa rang gi ngo bos stong // bde bsdus yi ge drug po ni// aH haM oM hUM ho k+ShaH drug // re rer bde rlung 'dus pa las// lus ngag yid la mtshan ma 'byung // yang na snying dbus cha drug pa'i// rdo rje 'chang la hUM du 'dod// kun rdzob rnam pa kun ldan la// don dam par ni rnam pa med// dga' ba de nyid dga' bcu drug // mgrin pa la sogs phyed phyed 'dri// thig le gnas nas nor bu'i rtser// gnyis gnas pa ni dbus na'o// de nyid shes rab ye shes so// rnam rtog yan lag med pa'o// grangs bgrang byis pa'i rtsis las 'das// bsam gtan bzhi pa'i rtog dpyod dang // dga' bde bzhi sde dga' bzhi sbyar// rtse mo 'chang ni gtsug nor gnyis// mi 'dzag bde ba 'chang ba'o// bsam gtan yan lag kun shes shing // thabs dang rtog pa las rgya'i las// ting 'dzin rig par byed pa'i dus// chos kyi phyag rgyar rgyud rig pa// gzhan dbang bskyed pa'i rim pa ste// ting 'dzin lus can yin par 'dod// lus kyi mchog ni dga' ba'i dus// phyag rgya chen po lhun grub pa'o// bde ba'i dus su longs spyod rdzogs// dam tshig phyag rgya kun gyi rgyal// phrin las bde ba chen po byed// de nyid gnas skabs sprul sku ste// sku yi mchog tu thub pas gsungs// sangs rgyas sprul pa'i rgyud rigs lnga// rigs gsum ldan pas 'chang ba'o// phyogs bcu'i 'jig rten khams brgya ru// sprul pa sna tshogs 'gyed pa'o// ji bzhin mchog gi sprul pa yis// 'gro ba'i don byed 'di lta ste// lha ni u ma 'dod chags dag // lha mchog shes rab 'od dpag med// lha ni tshangs pa khyab 'jug ni// gti mug rnam dag rnam snang mdzad// lha min khyab 'jug dbang phyug ni// zhe sdang rnam dag mi bskyod pa// sbyin pa dzaM lha bdag po ni// ser sna rnam dag rin 'byung ngo // 'chi med dbang phyug dbang phyug ni// phrag dog rnams la don yod grub// lha ni bgegs bdag bla ma ni// nga rgyal rnam dag rdo rje sems// 'joms byed zla ba lta ba lnga// rnam par dag byed phag mo gnyis// 'joms byed nyi ma dbang phyug ni// the tshom kun sel he ru ka / rtsa ba'i nyon mongs lha chen brgyad// srid gsum dbang bsgyur 'joms mdzad pa'i// bde chen khyod la bdag phyag 'tshal// srid pa khams gsum dgon pa ni// bde stong dkon pas dgon pa'o// las rgal ba ni rdo rje sems// ston pa gcig pu d+hU tI'o// 'gran zla med pas gcig pu'o// 'gro ba'i bla ma thig le'i khams// 'jig rten lus ngag yid gsum la// phyogs bcur rab grags bde rlung khyab// chos kyi sbyin bdag gtum mo che// che ba po ni 'bar ba'o// byams pa'i dam tshig bzhi bsten pa'o// de yang spang blang bsrung spel lo// go chas chas pa dga' ba'i sems// snying rje yis ni gzhan don spyod// ya lad bgos ni thabs bsten pa'o// shes rab phyag rgya chen mo la// ral gri de yis rtog kun bcad// mda' gzhu gtum mo thogs pa ni// haM gi 'ben la rdeg pa'o// nyon mongs mi shes 'dzag pa rnams// rab tu spang ba g.yul ngo sel// dgra bo 'dod yon mngon zhen mtha'// bdud dgra ye shes chen po yis// bdud 'dul ba ni gos pa med// bdud bzhi 'jigs pa dga' bzhi yis// 'gal phyogs spong ba sel bar byed// bdud kyi dpung rnams sna tshogs rtog // pham byed pa yang de nyid do// rdzogs pa thig le sangs rgyas bde// 'jig rten 'dren pa rnams kyi mchog // mchod 'os bza' ba'i dam tshig che// bstod 'os rig ma'i mkha' dbyings kyi// phyag gi 'os ni thal mo sbyor// rtag tu zhen pa spangs pa dang // blang dor med pa'i sems kyis ni// rim gror byar 'os byang sems spel// mi 'dzag ldan pa'i rnal 'byor pa// nyan thos sogs pas bkur 'os pa'o// pha rol phyin pa'i theg pa pas// yon tan brjod par bya ba'i mchog // rnal 'byor rgyud sogs phyag byar 'os// thabs dang shes rab thun mong gis// sgyu 'phrul dra ba bla ma'i rab// 'jig rten gsum po rtsa gsum la// gom gcig bgrod pa rlung 'pho ba// lnga bcu rtsa drug bzhi cha'o// rlung de rgyu dus nam mkha' ltar// rtog pa mtha' med rnam par gnon// gsum rig rgyu ba gsum po las// dbu ma rkyang ma dag pa ste// de yi yon tan mngon shes drug // ldan zhing rjes dran drug sogs thob// pha rol phyin pa'i theg par ni// byang chub sems dpa' mtshan nyid pa// sems dpa' che zhes mtshan gsol ba// dang po pa de 'dir dbu mar// zhugs pas rdzu 'phrul chen po dang // 'jig rten 'das pa'i dngos grub bo// de nyid shes rab pha rol phyin// rtog pa'i mtha' yang de nyid do// shes rab gsum pa'i ye shes kyi// de nyid thob ni skrag pa med// bdag rig rang lus gzhan rig pa// shes rab thabs las thams cad rig // kun las 'phags pas lhan cig skyes// gang zag mchog ni 'di de'i lam// dper bya kun las 'das pa ste// zhes pa nyams myong lhan skyes te// bla ma'i ngag las byung ba'o// shes dang shes bya yul yul can// bdag po mchog ni gnyis med rtogs// gtso bo d+hU tI byang chub lam// chos kyi sbyin bdag 'bar 'dzag ste// phyag rgya bzhi yi las chos dang // phyag rgya che dang dam rgya ste// chos kun phyag rgya bzhi yis bsdus// don ston pa ni lam dang rtags// gnyen po 'bras bu rnams la sbyor// 'gro ba'i bsnyen bkur bde ba'i rgyu// gnas kyi mchog ni ka ra na// byed pa drug cu rtsa gnyis so// nges 'byung gsum po sku gsum la// mtshan ni yang dag brjod chos 'di// 'gro don zhes ni lam pa'i dus// don gyi rnam pa phyag rgya che// rnam dag dpal ni bzhi pa'o// 'jig rten gsum ni lus phyi nang // bar gsum yin la skal bzang che// dpral ba'i thig le bcu drug go// dpal ldan 'byor ba dga' bzhi sogs// kun byed pa ni gtum mo'o// 'jam dpal thig le ldan pa ni/ ye shes chen po'i mchog yin no// de ltar sh+loka bco lnga'o// bsnyen pa nye bsnyen sgrub pa dang // sgrub chen las sbyor khyad la sbyor// pha rol phyin rgyud rnam dag pa'o// so sor rtog pa'i ye shes kyi rgya cher 'grel pa ste le'u bcu pa'o// // le'u bcu gcig pa 'dud kyi/ brjod bya ye shes lnga ldan pa'i// sangs rgyas sku lnga la bstod pa'o// dang po spang bya khams gsum rtogs// nyon mongs gti mug gnyen po ni// chos dbyings ye shes sgo lnga dag // gzugs phud snang mdzad mig la ni// gti mug ye shes sa snying po// las rgya sna tshogs bdag de nyid// dga' ba dang po bum pa'i dbang // bzhi pa bsnyen pa sa yi khams// sprul pa'i sku dang bco brgyad ldan// de lta'i ye shes gtsug tor la// dang po dga' ba bzhis bstod pa// mchod sbyin rdo rje'i lus ngag yid// mchog khyod 'dud pa dga' ba'i dga'// bltas pas tshim pa'i bde ba ni// 'khor lo drug rtsa gsal ba'o// yang dag mthar 'gyur dga' ba'i mchog // bgad pas tshim pa rlung 'than pa// khyod la 'dud pa goms byed pa'o// stong nyid las byung dga' ba yis// lhan skyes lag bcangs reg bde myong // me rlung lus la khyab pa'o// khyod la 'dud pa gong dang 'dra// sangs rgyas byang chub dga' ba yi// dga' bral 'khyud pas haM las ni// thig le ba thag 'bab pas bde// khyod la 'dud pa mi 'dzag bde// rkyen ma ltos pa skyong ba'o// gnyis pa'i spang bya bdag tu zhen// nyon mongs 'dod chags gnyen po ni// so sor rtog pa nyon yid 'gyur// 'du shes mtha' yas lce la ni// 'dod chags rdo rje 'jig rten mgon// chos rgya mtshan med lha de nyid// dga' ba gnyis pa gsang ba'i dbang // rgyas par bsgrub pa me yi khams// longs spyod rdzogs pa bco brgyad ldan// de lta'i sdug bsngal gcod pa la// mchog dga'i dga' ba bzhi bstod pa// sangs rgyas chags pa mchog dga'i dga'// rdo rje pad+ma las sbyor ba// snang stong shes pa khyod la 'dud// sangs rgyas 'dod pa mchog dga'i mchog // brtson 'grus bde ba cher 'phel ba// kha sbyor rlung ni phyag 'tshal 'dud// sangs rgyas dgyes pa mchog lhan skyes// phyi rol yul las log pa'i sems// brtan par gnas pa de la 'dud// sangs rgyas rol pa mchog dga' bral// chags pa rnams las chags med byas// tshig 'byin byed la phyag 'tshal 'dud// gsungs pa'i spang bya mthar zhen pa// nyon mongs zhe sdang gnyen po ni// me long ye shes kun gzhi dag // rnam shes mi bskyod rna ba la// zhe sdang rdo rjer phyag rdor nyid// phyag rgya chen po rnam med sngags// dga' ba gsum pa gsum pa'i ngang // dbang dang sgrub chen chu yi khams// chos kyi sku ste bco brgyad ldan// de lta'i rdo rje rnon po la// lhan skyes dga' ba bzhis bstod pa// sangs rgyas 'dzum pa lhan skyes dga'// bde chen rgyas pa khyod la 'dud// sangs rgyas bzhad pa lhan skyes mchog // bde stong bral ba khyod la 'dud// sangs rgyas gsung nyid lhan skyes skyes// smra brjod 'das pa khyod la 'dud// sangs rgyas thugs la lhan skyes bral// phyag rgya chen po phyag 'tshal 'dud// bzhi pa'i spang bya dgag sgrub bo// nyon mongs nga rgyal gnyen po ni// mnyam med ye shes yid rnams shes// tshor ba rin 'byung sna la ni// ser sna rdo rje 'jam pa'i dbyangs// dam rgya rnam smin ye shes dang // dga' ba bzhi pa dbang bzhi pa// drag po nye grub nam mkha'i khams// rdo rje sku ste bco brgyad ldan// de lta'i ngag ni dbang phyug la// dga' bral dga' ba bzhis bstod pa// med pa las byung dga' bral dga'// dpe brgyad rtogs pa khyod la 'dud// sangs rgyas 'byung ba dga' bral mchog // dga' la zhen med khyod la 'dud// nam mkha' las byung dga' bral ldan// spros bral bde chen khyod la 'dud// ye shes las byung dga' bral bral// gnyen po zad pa khyod la 'dud// lnga pa'i spang bya spang bya med// nyon mongs phrag dog gnyen po ni// bya grub ye shes rnam shes brgyad// 'du byed don grub lus la ni// dbang phyug rdo rje sgrib rnams sel// sna tshogs bya dga' dus mtha' bskyil// ye shes dga' ba dbang rdzogs pa// mngon spyod sgrub byed rlung gi khams// bde chen sku ste bco brgyad ldan// de 'dra'i ye shes sku can la// ye shes dga' ba bzhis bstod pa// sgyu 'phrul dra ba ye shes dga'// bden 'dzin med pa khyod la 'dud// sangs rgyas rol ston ye shes mchog // ma 'gags gsal ba khyod la 'dud// thams cad thams cad ye shes ldan// phyag rgya che ldan khyod la 'dud// ye shes sku nyid ye shes bral// sgra blo 'das pa khyod la 'dud// de ltar sku lnga bdag nyid can// 'jam dpal ye shes sems dpa' la// rtag tu 'dud pa rdo rje'i lus// khams lnga dag pas sh+lo ka / lnga yi rnam par dag pa'o// 'dud kyi rgya cher 'grel pa ste le'u bcu gcig pa'o// // le'u bcu gnyis pa sngags kyi// skabs la don dang tshig dang ni// rtags kyi sngags dang gsum du 'dod// dang po sangs rgyas thugs yin la// gnyis pa A li kA li'o// gsum pa lha dang ye shes dang // phrin las bzhi la sbyor ba ni// rtags kyi sngags su 'dod pa yin// de yang bshad na 'di lta ste// oM ni ye shes lnga yin la// sar+b+ba d+harma 'khor 'das gnyis// ngo bos stong pa a b+hA ba// de nyid bla ma'i gdams pa yis// stong par myong ba swa b+hA ba// dbyer med rnam dag bi shud+d+ha// badzra gnyis med ye shes la// a A a~M aHdga' ba bzhi// pra kr-i ti rgyu lam 'bras bu'i dus// pa ri shud+d+haH sgrib med pa'o// sarba d+harma kun mkhyen par// ya du ta snang stong gnyis med pa'o// sarba ta thA ga ta ni// dus gsum bzhugs pa'i sangs rgyas nyid// bde chen dz+nyA na kA ya la// ma ny+dzu shrI ni thig le'i khams// pa ri shud+d+hi mi 'dzag pa// tA zhes de las mchog med pa'o// mu pa dA ni zag pa'o// ye ti a ni de ltar na// mi 'dzag dga' ba lam mchog go// lam mchog de nyid gang zhe na// shin tu bsdus pa'i rgyud 'di yin// rgyas bsdus gnyis su ji lta bar// bshad tshod 'di la yod pa'o// a A mi skye las skye'o// sarba ta thA ga ta hr-i da ya// ha ra ha ra zhes pa ni// so sor sdud pa'i rtags mthar phyin// de bzhin gshegs pa kun gyi thugs// ha ra so sor yod pa ste// ha ras bsdus pa mnyam pa nyid// oM hUM hrIH ni gnas 'byung 'jug // b+ha ga bAn ni nyi khri dang // bzhi stong bcom pas bcom ldan 'das// srog rtsol yan lag yin par 'dod// dz+nyA na mUr+t+ti bsam gtan te// rjes la bA gI shwa ra na// ma hA pA tsa 'byung ba'o// sar+b+ba d+ha rma ga ga na/ ting nge 'dzin gyi yan lag go// a ma la su pa ri shud+d+ha/ zhes pa 'dzin pa'i yan lag go// d+harma d+hA tu dz+nyA na gar+b+ha AH/ zhes pas rjes su dran pa'o// sngags la sh+loka gsum gyis// khams gsum po ni dag pa'o// sngags kyi rgya cher 'grel pa ste le'u bcu gnyis pa'o// bcu gsum rjes su yi rang ba// sa mchog bcu gnyis dag pa yi// le'u bcu gnyis bshad pa'i rjes// de nas sdud pa po chen pos// dpal ldan rdo rje 'chang chen po// chos sku spros bral mi 'gyur che// ngag tu dga' zhing sems mgu nas// lus kyis thal mo sbyar byas te// mgon po sangs rgyas bcom ldan 'das// rtags su shAkya thub pa ste// don du haM las 'bar 'dzag ni// de bzhin gshegs zhes bshad pa'o// ston pa rdzogs sangs rgyas de la// yan lag smad lnga lta bu yis// sgrib lnga bsal nas de nyid rtogs// rtogs don de la phyag 'tshal nas// de ni mgon po sangs rgyas lam// gsang ba'i bdag nyid la bzhugs pas// bla mas lag na rdo rje yi// bde chen ye shes gtad pa yis// khro bo spang bya nyon mongs las// rgyal po chen por de gyur to// rang 'dra'i sna tshogs snod ldan brten// gzhan ni 'khor bzhi la sogs pa// smin cing cho ga ma nyams pa// lhan cig 'dug la gsang ba'i don// yon tan kun gyis bstod nas ni// rab tu dga' mgu'i tshig 'di skad// ngag tu brjod cing brtan par byed// mgon po bde chen rgyal po la// bdag cag rnams ni yi rang ngo // legs so gsang sngags don spyod pas// legs so khro rgyu spangs pa legs// legs par gsungs ni rang spyod ltar// gzhan la ston pa 'thad pa yin// rnam grol 'bras bu sku gsum mo// 'tshal ba tshe 'di nyid la 'dod// dgos pa 'gro ba mgon med pa// nyon mongs 'dam du bying rnams dang // bdag cag skal ldan 'dus pa'i 'khor// yang dag rdzogs pa'i byang chub ni// rdo rje 'chang chen thob pa yi// thabs su 'gro ba'i don chen mdzad// stong pa bde ba'i snying po can// kun rdzob sgyu 'phrul dra ba yi// rnam pa rtags tsam tshul bstan pa// mtshan brjod pa yi gsung rab 'di// rnam dag legs pa'i lam yin no// zab cing don la yangs pa thabs// rgya chen dbyer med chos 'di'o// don chen 'gro ba rigs lnga yi// don bgyid pa ni gang 'dul ston// sangs rgyas rnams kyi dus gsum gyi// yul lam gnas sam lam 'di ni// mar me mdzad sogs rdzogs pa yi// sangs rgyas dus gsum bzhugs rnams kyis// bshad 'chad 'chad par 'gyur pa yin// da lta 'chad pa shAkya thub// de nyid rdo rje 'chang chen po// dus kyi 'khor lo zhes bya yin// yang na khar+sa pA Ni yin// sku gsum phrin las gnyis dag pas// sh+lo ka lnga rnam par dag // zab pa'i don la mos rnams la// gsang don mthar thug 'dir brjod byas// khar+sa pA Ni bzod par gsol// dge ba 'gro la yongs su bsngo// 'phags pa mtshan yang dag par brjod pa'i 'grel pa bdud rtsi'i thigs pa sgron ma gsal ba zhib mo rnam par 'thags pa zhes bya ba/ rdo rje 'chang gi zhabs kyi rdul la reg pa'i paN+Di ta chen po a nu pa ma rak+Shi tas mdzad pa rdzogs so// // dpal byang ri bkra shis kyi gtsug lag khang du kha che'i mkhas pa su ga ta shrI dang / bod kyi lo tsA ba d+harma kIrti dang dge slong rdo rje rgyal mtshan gyis bsgyur cing gtan la phab pa'o// rgyal ba rnams kyi bgrod pa mthar thug pa/ bstan pa'i snying po rdo rje theg pa'i lam// bya spyod rnal 'byor rnal 'byor chen po'i rgyud// gsung rab rgya mtsho'i bcud bsdus rdo rje'i tshig // zab cing rtogs dka' rgyal ba'i dgongs pa mchog // mtshan brjod glur blangs yid bzhin nor bu'i gzhung // ji ltar 'dod pa de ltar snang gyur kyang // zab mo'i don mchog kun gyis ma rnyed pas// spyan ras gzigs dbang dri ma med pa'i 'od// rgya cher 'grel pas zab pa'i don bshad pa// dang po'i sangs rgyas rgyud don legs bkrol yin// de las rab dga' mtsho las 'o len bzhin// zab don bsdus pa'i man ngag bstan bcos 'di// dpe med bsrungs pas snod ldan sems can don// bdud rtsi thigs pa 'chi med grub pa bris// smon lam mthu yis kha ba can ljongs 'dir// su ga ta shrI lnga brgya'i kun mkhyen gyis// skal bar ldan pa'i dge slong rdor rgyal la// legs sbyar skad kyis rgyas par bshad pa las// tshig don longs par gyur te gsung sgros dang // mthun par 'grel 'di 'bad pa chen pos bsgyur// sgra yi byings la byang bar ma gyur pas// legs bsgyur mkhas rnams rab nongs bzod par bzhes// gsang ba bsgrags pa mkha' 'gros bzod par gsol// legs bshad legs bsgyur dge ba 'gro la bsngo// 