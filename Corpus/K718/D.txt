rgya gar skad du/ Ur+d+ha dza TA ma hA ka lA ma hA bo d+hi sat+wa bi kur+b+ba Na pa Ta la bi sa rA da b+ha ga ba tA A r+ya tA rA mU la kalpa nA ma/ bod skad du/ ral pa gyen brdzes kyi rtog pa chen po// byang chub sems dpa' chen po'i rnam par 'phrul pa le'u rab 'byams las bcom ldan 'das ma 'phags ma sgrol ma'i rtsa ba'i rtog pa zhes bya ba/ 'phags pa spyan ras gzigs dbang phyug la phyag 'tshal lo// 'di skad bdag gis thos pa dus gcig na/ bcom ldan 'das sgrol ma'i gru'i steng gi nam mkha'i mthil na rab tu bzhugs te/ ngo mtshar rmad du byung ba bsam gyis mi khyab pas rab tu phye ba'i byang chub sems dpa' 'dus pa'i dkyil 'khor dang ldan par bzhugs so// de nas bcom ldan 'das kyis gnas gtsang ma'i rigs kyi lha'i bu rnams la bka' stsal pa/ lha'i bu khyed rnams nyon cig// byang chub sems dpa' sems dpa' chen po spyan ras gzigs dbang phyug gi rmad du byung ba bsam gyis mi khyab pa'i co 'phrul gyi spyod pa ting nge 'dzin dang// phrul gyu khyad par rnam par thar pa'i dkyil 'khor byang chub sems dpa'i rnam par 'phrul pa sems can thams cad nye bar 'tsho bar byed pa dang / tshe dang / nad med pa dang / dbang phyug dang / yid kyi shing rta yongs su rdzogs par bye pa'i rig sngags dang// gsang sngags kyi gzhi/ seems can thams cad la phan pa'i ched du bshad kyis/ de legs par nyon la legs par yid la gyis shig // ngas bshad do// de nas bcom ldan 'das la legs so zhes so// de nas gtsang ma'i ris kyi lha'i bu de rnams thal mo sbyar ba btud nas 'dis skad ces gsol to// bcom ldan 'das byang chub sems dpa' sems dpa' chen po rnams kyis spyod pa ting nge 'dzin gyi khyad par so sor thob par byed pa/ rdo rje'i gdan gnon par byed pa/ bdud 'dul bar byed pa/ chos kyi 'khor lo rab tu skor bar byed pa/ nyna tsho dang rang sangs rgyas thams cad nges par 'byung bar byed pa/ lha dang mi rnams su skye bar byed pa/ sdug bsngal thams cad rab tu zhi bar byed pa/ dbul ba dang nad kyis btab pa thams cad kyi nad sel bar byed pa nyid dang / 'jig rten dang 'jig rten las 'das pa thams cad kyi rig sngags dang / gsang sngags kyi spyod pa zil gyis mi non pa nyid dang / bsam pa thams cad yongs su rdzogs par byed pa de gsung du gsol/ de bzhin gshegs pa rnams thams cad don med par gsung bar byed pa ma lags na/ bcom ldan 'das byams pa'i sems dang / bdag cag dang / sems can thams cad la rjes su brtse ba nye bar bzung nas de gsung du gsol/ de nas bcom ldan 'das shAkya thub pas thams cad dang ldan pa'i 'khor gyi dkyil 'khor chen po la sangs rgyas kyi spyan gyis rnam par gzigs nas rnam par dag pa'i yul la 'od zer rnam par 'phro ba rnam par 'joms pa zhes bya ba'i ting nge 'dzin la snyoms par zhugs so// snyoms par zhugs ma thag tu bcom ldan 'das kyi mdzod spu nas me tog lta bu'i byang chub sems dpa' rnams kun du skul bar byed pa zhes bya ba'i 'od zer bye ba khrag khrig brgya stong gis yongs su bskor ba nyid kyis bcom ldan 'das la lan gsum bskor ba byas nas stong gsum gyi stong chen po'i 'jig rten gyi khams mtha' yas pa 'das nas nub phyogs kyi char gang gA'i klung brgya stong phrag gi bye ma dang mnyam pa'i 'jig rten gyi khams las 'das pa na/ bde ba can zhes bya ba'i 'jig rten gyi khams kyi rjes su zhugs te/ gang du de bzhin gshegs pa tshe dpag med bzhugs pa der byang chub sems dpa' sems dpa' chen po spyan ras gzigs dbang phyug kyang sngon gyi smon lam gyi dbang gis byang chub sems dpa' sems dpa' chen po'i spyod pa la so sor gnas pa rnams kyi thabs cig tu bzhugs pa de 'od zer gyi snang ba mthong bas cung zad rab tu bzhad pa'i zhal de nyid kyis byang chub sems dpa'i tshogs rnams la bka' stsal to// kye rgyal ba'i sras rnams 'di ni bdag cag rnams kun du skul bar byed pa'i 'od zer 'dir 'ongs pa yin par khyed cag gis shes par gyis shig // de nas yang sems dpa' chen po de rnams spyan 'dzums pa spyan gdangs nas/ 'di'i 'od zer gyi snang ba gang yin pa der mngon par phyogs te gnas so// de nas kun du skul bar byed pa'i 'od zer des bde ba can gyi 'jig rten gyi khams chen po kun du snang bas kun du snang bar byas nas bcom ldan 'das de bzhin gshegs pa tshe dpag med la lan gsum bskor ba byas nas byang chub sems dpa' sems dpa' chen po spyan ras gzigs kyi ye shes kyi spyi bor nub par gyur to// de nas sems dpa' chen po de stan las langs nas/ bcom ldan 'das de bzhin gshegs pa 'od dpag med la lan gsum bskor ba byas nas mgo bos rab tu phyag 'tshal te pus mo g.yas pa'i lha nga sa la btsugs nas bcom ldan 'das la 'di skad ces gsol to// bcom ldan 'das dgongs su gsol bdag cag bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa gang na ba der song ste bcom ldan 'das mi mjed kyi khams de dang / bcom ldan 'das shAkya thub pa la blta ba dang / phyag 'tshal zhing bsnyen bkur ba dang / rig sngags dang gsang sngags kyi spyod pa dang / sgrub thabs kyi cho ga dang / dkyil 'khor gyi cho ga'i rtog pa dang / gsang ba'i ras ris kyi cho ga dang / bzlas pa dang / rig pa'i dbang bskur ba thams cad khyad par du bstan pas sems can thams cad kyi bsam pa yongs su rdzogs par 'tshal lo// de skad ces gsol pa dang / bcom ldan 'das de bzhin gshegs pa 'od dpag tu med pas byang chub sems dpa' sems dpa' chen po de la 'di skad ces bka' stsal to// sems dpa' chen po gang da lta de'i dus la bab par shes na song shig // nga'i tshig gis kyang bcom ldan 'das shAkya thub pa la gnod pa chung ngam/ nyam nga ba chung ngam/ ldang ba yang ngam/ reg par gnas sam zhes rmed par bya'o// de nas yang bcom ldan 'das de bzhin gshegs pa 'od dpag tu med pas byang chub sems dpa' sems dpa' chen po spyan ras gzigs dbang phyug la bka' stsal to// sems dpa' chen po gang gA'i klung brgya stong phrag gang gA'i bye ma la sogs pa'i de bzhin gshegs pa dgra bcom pa yang dag par rdzogs pa'i sangs rgyas rnams kyis kyang khyod kyi rigs dang / gsang sngags kyi spyod pa dang / dkyil 'khor gyi rtog pa dang / gsang ba'i dbang bskur ba dang / phyag rgya dang / ras ris kyi cho ga dang / sbyin sreg dang / bzlas pa'i nges pa bsam pa thams cad yongs su rdzogs par byed pa/ sems can thams cad kun nas dga' bar byed pa/ rin po che snang ba'i le'u rab 'byam 'das pa dang ma 'ongs pa dang / da ltar byung ba'i ye shes rnams kyis rang gi rig sngags dang / gsang sngags la 'jug par byed pa ston pa/ mthar thug par zin pa dang / nang gi dus dang ldan pa dang / dam tshig rab 'byam gyi le'u dang / 'jig rten dang / 'jig rten las 'das pa mtha' dag ma lus par bsdus pa/ sangs rgyas dang / byang chub sems dpa' thams cad dang / 'phags pa nyan thos dang / rang sangs rgyas dang / byang chub sems dpa'i sa la bzhugs pa dang / spyod pa mthar thug pa gsung ba dang ldan pa dag gsungs pa la'ang // 'di la rjes su yi rang ba kho na'o// sems dpa' chen po/ da lta de'i dus la bab par shes na khyod song shig // shAkya thub pa'i drung du de la mngon du phyogs pas dam pa'i chos kyi rnam grangs 'di nyon la khyod kyang smra bar 'gyur ro// 'di la yang rtsa ba'i rig sngags su 'gyur ba ni/ na mo rat+na tra yA ya/ na mo a mi tA b+hA ya/ ta thA ga tA ya/ aR+ha te samyak+saM bud d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA sa twA ya/ na mo b+ha ga ba t+yai Ar+ya tA rA yai/ bo d+hi satwA yai/ tad+ya thA/ tA re r-i dzu ka d+harma ni t+ya te/ tA re tut+tA re/ shAn+ta d+harma nir+yA te/ tA re a na b+hi lA pya/ d+harma nir+ya te/ tut+tA re/ tu re tu re hi ni/ tra sa ni tra sa ni/ o ha ni/ mo ha ni/ dzam+b+ha ni/ stam+b+ha ni/ pra b+he/ tsan+d+ra pra b+he hi li hi li/ tsi li tsi li/ b+he ga sA mi ni/ kuN+Di kuN+Di ma hA kuN+Da/ d+ha ra d+ha ra/ d+ha na pa ni tA re/ hu ru hu ru/ ku ru ku ru/ a haM yA ya/ tsin+ta yA mi tsin+ta d+ha mi ku ru swA d+hA ya swA hA/ 'di ni sems dpa' chen po khyod kyi 'phags ma sgrol ma'i rtsa ba'i rig pa de yin te/ de bzhin gshegs pa rnams thams cad kyis gsungs shing // gsung bar 'gyur ba ste/ khyod kyis kyang da lta smra bar 'gyur ro// mi mjed kyi 'jig rten gyi khams dri rgyas pas rnam par phye ba'i mthar shAkya thub pa byon te/ shAkya thub pas rjes su gnang ba'o// 'di la mchog gi snying por 'gyur ba yang // na mo rat+na tra yA ya/ na ma Ar+yA ba lo ki te shwa rA ya/ bo d+hi satwA ya/ ma hA satwA ya/ tA re tut+tA re tu re swA hA/ 'di la nye ba'i snying po yang // na mo rat+na tra yA ya/ na maHsarba bud+d+ha bod+hi satwA nAM/ oM ku ru kul+le swA hA/ de nas byang chub sems dpa' sems dpa' chen po 'phags pa spyan ras gzigs dbang phyug bcom ldan 'das kyis rjes su gnang nas/ byang chub sems dpa'i spyod pa'i rgyu mthun pa byang chub kyi snying po kun du thob par byed pa thams cad kyi bkod pa'i rgyan zhes bya ba'i ting nge 'dzin la snyoms par zhugs so// snyoms par zhugs ma thag tu phyogs bzhi rnams dang / steng dang / 'og dang / thad ka'i mthar thug pa'i thams cad du thams cad dang ldan pa'i phyogs kyi 'jig rten gyi khams su rdzogs pa'i sangs rgyas bcom ldan 'das rnams kyis kun du gang bar gyur to// rgyal ba'i sras po legs so legs so// gang khyod kyi ting nge 'dzin khyad par 'di lta bu la snyoms par zhugs pa ni nyan thos dang rang sangs rgyas thams cad kyis mi nus te/ byang chub sems dpa'i spyod pa la rab tu zhugs pa sa bcu la rab tu bzhugs pa rnams kyis kyang snyoms par 'jug par mi nus so// de nas bcom ldan 'das de bzhin gshegs pa 'od dpag med sangs rgyas bcom ldan 'das de rnams kyis thabs cig byams pa dang bcas pa bcom ldan 'das ma 'phags ma sgrol ma'i mchog gi snying po mchog gsang ba don thams cad sgrub par byed pa yi ge gcig pa zhes bya ba mchog tu gsang ba'i sems can thams cad kyi las thams cad byed ma/ rig sngags gzhan rnams kyis kyang rig sngags dang gsang sngags kyi spyod pa'i khyad par gyis sgrub par byed pa dang mthun pa'i rig sngags gsung bar gyur to// de nas bcom ldan 'das de bzhin gshegs pa tshe dpag med yud tsam zhig ci yang mi gsung bar gyur to// thams cad du thams cad dang ldan pa'i 'jig rten la sangs rgyas kyi spyan gyis kun du gzigs nas sangs rgyas bcom ldan 'das rnams kyi dgongs pa byams pa'i bdag nyid kyi sems kyis rig sngags gsungs par gyur to// na maHsarba bud+d+ha nAM/ oM gIH 'di ni bcom ldan 'das ma'i mchog gi snying po las thams cad byed pa'o// de nas byang chub sems dpa' sems dpa' chen po spyan ras gzigs dbang phyug ting nge 'dzin de las langs nas 'di lta ste/ skyes bu stobs dang ldan pa zhes bya ba de lag pa bskum pa las rkyong ba'am/ brkyang pa las skum pa dang se go la gtogs pa tsam gyis kyang mig 'byed 'dzums pa skad cig tsam gyis ting nge 'dzin rdzu 'phrul gyi stobs mgyogs pa'i blo zhes bya ba'i ting nge 'dzin gyi khyad par rnam par 'phrul pa nyid ces bya ba la snyoms par zhugs te mi mjed kyi 'jig rten gyi khams su 'ongs nas kyang slar 'khod de steng gi nam mkha'i mthil du nor bu rin po che chen po la so sor 'khod pa'i 'khor gyi dkyil 'khor chen po'i nang du 'khod nas thams cad dang ldan pa'i 'khor gyi dkyil 'khor du 'od zer chen po'i kun du snang bas kun du snang bar byas nas rin po che'i snang ba'i bdag po'i rgyan gsal bar byed pa zhes bya ba'i ting nge 'dzin la snyoms par zhugs par gyur to// byang chub sems dpa' sems dpa' chen po spyan ras gzigs dbang phyug ting nge 'dzin la snyoms par zhugs ma thag tu khang pa brtsegs pa rin po che du mas rnam par phye ba dang / rin po che'i gdugs du mas dpag tshad brgya stong phrag tu khyab pa dang / lha'i gos dang / dar gyi rgyan gyis mdzes par spras pa dang / lha'i me tog dang / ba dan dang / rgyal mtshan dang / phreng ba dang / rin po che g.yer kha'i dra ba bcings pa/ sgra snyan pa 'khrol ba 'jug pa dang / byang chub sems dpa' so sor gnas par byed pa/ lha'i dri dang / phreng ba dang / byug pa dang / phye ma'i char 'bebs par byed pa/ mngon par sprul te bcom ldan 'das shAkya thub pa la mchod pa'i las ngo mtshar rmad du byung ba'i cho 'phrul byang chub sems dpa'i rnam 'phrul mthong ngo // de nas gnas gtsang ma'i ris kyi lha'i bu de rnams dga' ba dang bcas pa spu zing zhes byed do// lha'i gnas thams cad rab tu g.yos pa dang ldan pa mthong nas skrag cing // snying 'dar te 'on te 'byor pa yongs su nyams sam ci zhes phan tshun thabs su skad mthon pos smra bar rtsom zhing // 'di skad ces kyang smras so// bcom ldan 'das yongs su skyobs shig // shAkya thub pa yongs su skyobs shig // de nas bcom ldan 'das kyis thams cad dang ldan pa'i lha'i 'khor la bka' stsal to// ma 'jigs shig // ma 'jigs shig // 'di ni byang chub sems dpa' sems dpa' chen po spyan ras gzigs dbang phyug de bzhin gshegs pa tshe dpag med kyi sangs rgyas kyi zhing kun nas me tog can lta bu nas nga nyid lta ba dang phyag 'tshal zhing bsnyen bkur bar 'dod de/ don chen po spyod pa dang / rig sngags kyi tshig dang / chos kyi tshig rmad du byung ba yang nges par bstan pa'i phyir 'ongs so// de nas bcom ldan 'das shAkya thub pa la lan gsum bskor ba byas nas/ bcom ldan 'das la mig mi 'dzums par bltas te zhabs gnyis la btud nas yi ge'i tshig rab tu smras pa 'di rnams kyis bcom ldan 'das la mngon par bstod do// phyag 'tshal skyes bu mkhyen khyod la// phyag 'tshal skyes bu mchog khyod la// spyod pa'i don kun sgrub pa po// phyag 'tshal skyes bu gtso khyod la// don med thams cad bzlog pa po// phyag 'tshal skyes bu seng ge khyod// ngan song thams cad 'joms pa po// dpa' bo chen po khyod phyag 'tshal// bsod nams dri ni mtha' yas pa// phyag 'tshal skyes bu pad dkar khyod// srid gsum 'dam ni rnam sbyong ba// phyag 'tshal skyes bu pad+ma khyod// sdug bsngal thams cad rnam grol byed// thams cad grol khyod phyag 'tshal lo// gdung ba thams cad legs 'dul byed// zhi ba khyod la phyag 'tshal lo// sngags kyi spyod don sgrub pa po// thams cad khyod la phyag 'tshal lo// bkra shis kun gyis bkra shis pa// bkra shis khyod la phyag 'tshal lo// chos rnams thams cad kun tu rtogs// sangs rgyas dam tshig khyod phyag 'tshal// chos rnams kun gyi de bzhin nyid// spros pa med pa'i rnam pa ni// yang dag rjes 'jug ston pa po// de bzhin gshegs pa khyod phyag 'tshal// shes dang shes bya'i dngos po kun// legs par byas shing yang dag thos// theg gsum lam dang myang 'das la// rab tu gnas 'jug rab gnas pa// kun mkhyen khyod la phyag 'tshal lo// zhes yi ge'i tshig rab tu smras pa 'di rnams kyis bstod pa'i tshig gis bcom ldan 'das kyi spyan sngar mngon par bstod nas 'di skad ces kyang gsol to// bcom ldan 'das 'di nas gang gA'i klung brgya stong phrag gi bye ma dang mnyam pa'i 'jig rten gyi khams 'das nas nub phyogs kyi char kun nas me tog ldan zhes bya ba'i sangs rgyas kyi zhing du gyur ba der/ bde ba can zhes bya ba'i 'jig rten gyi khams gang na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ bla na med pa/ skyes bu 'dul ba'i kha lo sgyur ba/ lha dang mi rnams kyi ston pa/ tshe dpag tu med pa bzhugs te/ de chos ston par mdzad pa ni/ thog mar dge ba/ bar du dge ba/ tha mar dge ba/ don bzang po tshig 'bru bzang po ma 'dres pa/ yongs su dag pa/ yongs su byang ba'i tshangs par spyod pa/ yang dag par ston par mdzad cing de 'di ltar bzhugs te 'tsho zhing gzhes la chos kyang ston par mdzad do// rig sngags dang gsang sngags kyi don gyi spyod pa rnams dang / byang chub sems dpa'i sde snod dang / lam gsum gyi spyod pa'i rjes su 'jug pa'i lam dang / skyob pa dang / gnas dang / skyabs dang / dpung gnyen dang / bde ba dang / shin tu mthar thug pa dang / shin tu yongs su mthar gtugs pas sems can thams cad la ston te/ bcom ldan 'das de nyid kyi mdzad pas rjes su gnang nas bcom ldan 'das kyi zhabs drung dang / nye ba 'dir 'ongs te bcom ldan 'das de bzhin gshegs pa 'od dpag med de bcom ldan 'das la gnod pa chung ngam/ nyam nga ba chung ngam/ ldang ba yang ngam/ bsnyun mi mnga' 'am/ bde ba la reg par gnas sam zhes yongs su 'dri bar byed de/ 'di skad ces kyang gsung ngo // gang rnam pa 'di lta bu'i snyigs ma'i dus gang du bcom ldan 'das shAkya thub pa'i sku de yang chos ston par mdzad cing rjes su rtogs par bya ba'i skye bo la lam gsum gyi byang grol dang / lha dang / mi rnams kyi skye ba rnyed par mdzad pa de ni ngo mtshar ro// bcom ldan 'das shAkya thub pa de'i brtson 'grus kyis gang du skal ba med pa'i sems can gyi tshogs srid pa gsum yang dag par 'joms pa'i lam du mthar thug par 'jug par byed gtan du grub pa dang / bde ba'i rjes su mthun pa'i mya ngan las 'das pa la sems can rnams rab tu 'god par mdzad pa ni ngo mtshar ro// bcom ldan 'das 'on kyang sangs rgyas bcom ldan 'das kyi thugs ni sangs rgyas bcom ldan 'das kho nas mkhyen gyis/ bdag gis sangs rgyas bcom ldan 'das rnams kyi ngo mtshar rmad du byung ba bsam gyis mi khyab pa'i rnam par 'phrul pa rnams/ sangs rgyas kyi rnam 'phrul du shes par 'dod pa'am/ thugs kyi spyad pa spyod pa la rab tu 'jug pa'i sgrub pa dang / sems pa shes par 'dod pa'am/ mtha' dag nges par ston pa ni bskal pa bye ba khrag khrig brgya stong phrag rnams kyis kyang brjod par yang ga la nus/ gang yang de bzhin gshegs pa rnams kyis de bzhin gshegs pa rnams sgrub pa bsdus pa dang / so so ba ma lus pa'i ngo bo 'dus ma byas pa'i chos nyid du blta bar bya ste/ mthong bas spang bar bya ba spong ba dang / ring por mi thogs par spyod pa smra bar 'dod pa 'am/ yon tan ston par 'dod pa ni de bzhin gshegs pa bcom ldan 'das kho nas mkhyen gyis/ bdag gis ni ma yin no// de nas byang chub sems dpa' sems dpa' chen po spyan ras gzigs dbang phyug gis rdzu 'phrul gyi rnam par 'phrul pa sprul te/ rin po che chen po'i pad+ma la bcom ldan 'das shAkya thub pa la blta bzhin du bzhugs so// de nas bcom ldan 'das de bzhin gshegs pa shAkya thub pas byang chub sems dpa' sems dpa' chen po spyan ras gzigs dbang phyug la rnam pa sna tshogs pa'i gtam gyi rjes su 'brangs pa'i de bzhin gshegs pa'i gtam gyis mthar gyi dri ba sngon du 'gro bas phan tshun chos bstan pa'i mthar rigs kyi byang chub sems dpa'i spyod pa sgrub pa'i don du nye bar tshogs pa rnams la tshangs pa'i dbyangs dang / ka la ping ka dang / ku ta ra dang / bi ta ras bsgrubs pa'i rnga bo che'i dbyangs su grags pa'i sgra dbyangs kyis byang chub sems dpa' sems dpa' chen po 'phags pa spyan ras gzigs dbang phyug la bka' stsal pa/ sems dpa' chen po khyod legs par 'ongs sam/ sems dpa' chen po'i spyod pa dang / sangs rgyas thams cad kyi byin rlabs sgrub pa dang / byang chub sems dpa' thams cad don yang dag par thob par byed pa dang / rig sngags dang / gsang sngags kyi tshig thams cad dang / gsang ba'i dbang bskur ba dang bcas pa dang / phyag rgya dang / dkyil 'khor dang / rtog pa'i dbang bskur ba dang / tshe dang / nad med pa dang / dbang phyug dang / bsam pa thams cad yongs su rdzogs par byed pa dang / sgrub thabs thams cad kyi cho ga'i rgyud dang / shes pa dang shes bya dus kyi mthar nub pa dang / rgyal srid dang / zhing 'das pa dang / ma 'ongs pa dang / da ltar byung ba mdor bsdus pa las/ sems can thams cad kyi bsam pa thams cad yongs su rdzogs par byed pa dang / rang gi yon tan 'byung ba/ gsang sngags kyi spyod pa'i mthar 'jug par byed pa/ sems can gzhan dga' bar byed pa/ mi snang ba dang nam mkhar 'gro bar byed pa/ rkang pa rab tu brgyus pa/ yid gzhungs par byed pa/ 'chugs par byed pa/ sa 'og tu rab tu 'jug par byed pa/ mngon par spyod par byed pa/ don thams cad thob pa/ 'bras bu dang bcas pa/ gnod sbyin dang / gnod sbyin mo dang / ci bgyi dang / sha za dang / 'byung po thams cad 'gugs par byed pa/ byis pa dang / rgan po dang / lang tsho ji ltar gnas bzhin du gnas par byed pa ste/ mdor bsdus na las thams cad byed pa/ yid kyi shing rta thams cad rdzogs par byed pa/ rgyas pa can dang / zhi ba can gyi las rab tu byed pa/ ji lta ji ltar rab tu sbyar bar bya bzhin pa/ de lta de ltar bsgrub par bya bzhin pa/ byang chub sems dpa'i sde snod dang ldan pa phal po che rtog pa chen po rin po che'i le'u rab 'byam ngas rjes su gnang // sangs rgyas thams cad kyis gsungs pa/ dag pa'i sems can rig sngags dang gsang sngags kyi spyod pa'i don/ chos kyi mdzod/ skye bo mang po la phan pa'i ched dang / skye bo mang po la bde ba'i ched du/ lha dang mi rnams dang / sems can thams cad la ston cig // de nas yang byang chub sems dpa' sems dpa' chen po spyan ras gzigs dbang phyug sangs rgyas kyi byin gyi rlabs kyis kun tu skul bar byed pa rgyan bkod pa'i 'od zer snang ba zhes bya ba'i ting nge 'dzin la snyoms par zhugs so// snyoms par zhugs ma thag tu dag pa'i sems can du ma gang gA'i klung gi bye ma snyed kyi 'jig rten gyi khams dang / sangs rgyas kyi zhing rnams 'od zer gyi snang bas ji srid 'og min gyi srid pa nas ji srid mnar med pa'i dmyal ba chen po'i bar gyi sems can gang la la sdug bsngal gyis shin tu gdungs pa'i sdug bsngal thams cad rab tu zhi bar byed pa'i 'gro ba rnams zhi ba dang / nyan thos dang rang sangs rgyas dang / byang chub sems dpa' dang / sangs rgyas thams cad bcom ldan 'das kyis yang dag par bskul nas slar yang 'od zer de byang chub sems dpa' sems dpa' chen po spyan ras gzigs dbang phyug gi spyi bor nub par gyur to// 'di la gzhan shar phyogs la sogs pa rnam par gnas pa'i sangs rgyas kyi zhing gang yin pa der sangs rgyas bcom ldan 'das rnams bskul ba'i 'od zer des rlung gi dkyil 'khor yang dag par bskul bas bsgrubs pa 'di lta ste/ de bzhin gshegs pa zla ba nyid kyi snang ba dri kun du gsal ba'i dpal zhes bya ba dang / de bzhin gshegs pa sman gyi bla baiDUr+ya 'od kyi rgyal po zhes bya ba dang / de bzhin gshegs pa kun du snang ba'i dpal zhes bya ba dang / de bzhin gshegs pa yang dag par 'phags pa'i rgyal po zhes bya ba dang / de bzhin gshegs pa sA la'i dbang po'i rgyal po zhes bya ba dang / de bzhin gshegs pa 'jig rten dbang phyug rgyal po zhes bya ba dang / de bzhin gshegs pa tshe dang ye shes dpag tu med pa rnam par nges pa'i rgyal po zhes bya ba dang / de bzhin gshegs pa kun du snang ba mtha' yas pa'i rgyal po zhes bya ba dang / de bzhin gshegs pa bai DUr+ya'i snang ba'i 'od zer gyi rgyal po zhes bya ba dang / de lta bu la sogs pa'i sangs rgyas bcom ldan 'das byang chub sems dpas yongs su bskor ba mtha' yas shing mu med pa'i 'jig rten gyi khams rnams su de bzhin gshegs pa dgra bcom pa yang dag par rdzogs pa'i sangs rgyas mi mjed kyi 'jig rten gyi khams su sgrol ma'i gru'i tshal na gnas pa'i de bzhin gshegs pa dgra bcom pa yang dag par rdzogs pa'i sangs rgyas shAkya thub pa dang / byang chub sems dpa' sems dpa' chen po spyan ras gzigs dbang phyug rig sngags dang gsang sngags kyi spyod pa nges par ston pa'i tshig gi don gyi le'u rab 'byam gsungs pa de la sangs rgyas bcom ldan 'das de rnams 'dzum pa yang dag par ston par mdzad do// de bzhin du lho dang / nub dang / byang gi phyogs rnams su/ phyogs bral rnams su zhes pas/ steng dang / 'og dang / thad ka thams cad du thams cad dang ldan pa'i sangs rgyas kyi zhing rnams su snang bar byas nas sangs rgyas kyi zhing rnams su thams cad du yang bdud kyi gnas thams cad spa bkong bar byas te/ byang chub sems dpa'i tshogs kyis yongs su bskor ba dang bcas pa nyan thos kyi dge 'dun dang bcas pas mdun du bdar nas de bzhin gshegs pa'i spyod yul la gnas pa sangs rgyas kyi rnam par 'phrul pa byang chub sems dpa'i bdag nyid chen po nyid lta bar 'dod pa/ mchog gi rig pa'i rjes su spyod pa sgrub pa'i ting nge 'dzin gyi khyad par gyi le'u rab 'byam de bzhin gshegs pa'i bstan pa thogs pa med pa yang gsal bar byed 'dod pas so sor 'khod par gyur to// 'di lta ste/ lag bzang dang / rin chen bzang po dang / brtul zhugs bzang po dang / spyan bzang po dang / dga' ba bzang po dang / chos gos bzang po dang / dngos grub 'char bzang dang / thams cad 'phags dang / chos 'phags dang / rin chen 'phags dang / rin chen dpal dang / lhun po'i dpal dang / bsam gyis mi khyab pa'i dpal dang / 'od byed dpal dang / rab snang dpal dang / snang ba'i dpal dang / don thams cad kyi dpal dang / lag na thams cad rin chen dang / gtsug na nor bu dang / lag na rin chen dang / lag na lhun po'i rgyal mtshan dang / rnam par snang mdzad snying po dang / rin chen snying po dang / ye shes snying po dang / don bsam gyis mi khyab pa'i snying po dang / chos 'phags snying po dang / mchod sbyin tog dang / tog bzang po dang / mtha' yas tog dang / 'od zer tog dang / dri med tog dang / ma lus tog dang / nam mkha'i tog dang / rin chen tog dang / 'brug sgra dbyangs dang / rnga bo che'i nga ro'i rgyal po dang / mtha' yas gsal ba'i ye shes rgyal po dang / mun pa mun nag thams cad rnam par sel ba'i rgyal po dang / rnam par g.yeng ba thams cad 'joms pa'i rgyal po dang / spyod pa thams cad phul du byung ba'i ye shes kyi rgyal po dang / 'jig rten dbang po'i rgyal po dang / phul du byung ba'i dbang po'i rgyal po dang / rnam par sel ba'i rgyal po dang / mi g.yo ba'i rgyal po dang / nyi ma'i rgyal po dang / thams cad gsal ba yang dag par 'phags pa'i rgyal po dang / rang bzhin yang dag par 'phags pa'i rgyal po dang / dngos po med par yang dag par 'phags pa'i rgyal po dang / phyogs lhag pa'i rgyal po dang / rang gi dngos po med par snang ba dang / bsod nams snang ba dang / kun du lta ba'i snang ba dang / 'od dpag med dang / dpag yod snang ba dang / spyan bzang snang ba dang / legs 'byung snang ba dang / mtha' yas snang ba dang / mi tshugs snang ba dang / ma sgyur ba dang / 'og min dang / dri med dang / me dang / snang ba dang / blo gros dang / rtogs pa dang / bde ba dang / bde ba'i mu khyud dang / mu khyud kyi tog dang / 'dod pa'i lha dang / lha'i lha dang / lte ba rgyas pa dang / 'jig rten zhi ba dang / nye ba'i 'chi ltas dang / rnga bo che dang / grub pa dang / dkar por grags pa dang / lha rab tu bzod dka' la gdul dka' ba dang / gsal dka' ba dang / ring du song ba dang / ring por len dang / ring por gnas dang / mtho zhing mtho ba'i mun pa dang / mkha' snang dang / kun nas snang dang / snang min dang / khyu mchog dang / kun nas snang ldan dang / nges par mnyam pa dang / lha chen po dang / shin tu nges pa'i dkyil 'khor dang / dri ma mthar thug pa dang / mnyam pa'i mtshan ma bzang po dang / dkar po dang / i mi ki mi dang / tha chung dang / dka' bas 'tsho ba dang / bde bar 'tsho ba dang / legs par skyes pa dang / du ba'i tog dang / mchod sbyin tog dang / dkar po'i tog dang / tog bzang po dang / dbyig gi tog dang / nor dgag tu med pa dang / pha chen po dang / do shal phyed pa dang / 'jig rten grags pa dang / kun du grags pa dang / chen por grags pa dang / mchog tu grags pa dang / skyes pa dang / snang ba dang / ci bgyi dang / mnyam par byed pa dang / 'jig rten byed pa dang / snang ba byed pa dang / nyin mor byed pa dang / 'byung bar byed pa dang / don thams cad byed pa dang / grub par byed pa dang / 'od byed pa dang / kun du gsal bar byed pa dang / rnga bo che'i dbyangs dang / sgra dbyangs dang / dbyangs bzang dang / mtha' yas dbyangs dang / tog gi dbyangs dang / 'byung ba'i thub pa dang / gser thub dang / log par dad sel dang / 'od srung dang / gtsug tor can dang / thams cad skyob dang / rnam par gzigs dang / shAkya thub pa zhes bya ba 'di rnams kyis dang / sangs rgyas bcom ldan 'das gzhan mang po rnams kyis kyang 'khor gyi dkyil 'khor chen po kun du snang bar byas nas pad+ma'i gdan la so sor bzhugs par gyur to// de ltar byang chub sems dpa'i tshogs de rnams kyang bzhugs pa 'di lta ste/ phyag na rin chen dang / phyag na rdo rje dang / phyag na bzang po dang / nam mkha'i phyag dang / mtha' yas phyag dang / sa'i phyag dang / snang ba'i phyag dang / shin tu dri med dang / bzang po brtsegs pa dang / mang po brtsegs pa dang / nor bu brtsegs pa dang / rin chen brtsegs pa dang / e na brtsegs pa dang / rin chen glang po dang / kun nas glang po dang / spos kyi glang po dang / bzang 'gro dang / dri ma dang bral bar 'gro ba dang / 'jig rten 'gro ba dang / mdzes par 'gro ba dang / mtha' yas 'gro ba dang / mtha' yas grags pa dang / legs grags dang / dri ma dang bral bar grags pa dang / 'gro bar grags pa dang / dri med grags pa dang / grags pa'i mgon po dang / mgon med kyi mgon por gyur pa dang / 'jig rten mgon po dang / kun nas mgon po dang / rgyun bshes kyi bu dang / mtha' yas bshes kyi bu dang / kun du bshes kyi bu dang / byams ma'i bu dang / mig bzang gi bu dang / phyag 'tshal bshes kyi bu dang / twa Sha tra'i bu dang / 'bras bshes kyi bu dang / rin chen bshes kyi bu dang / skyabs gsum bshes kyi bu dang / theg gsum bshes kyi bu dang / mthu bsgyings dang / shin tu yid du 'ong ba dang / yid 'ong ldan dang / chos kyi dbang phyug dang / dngos po med pa'i dbang phyug dang / kun nas dbang phyug dang / 'jig rten dbang phyug dang / spyan ras gzigs dbang phyug dang / legs gzigs dbang phyug dang / rnam gzigs dbang phyug dang / 'jig rten 'dren pa dang / mchod pa bzang po dang / 'brug sgra'i dbang phyug dang / rnga bo che'i dbang phyug dang / bkod pa'i dbang phyug dang / bi Sha te swa ra dang / char bzang po dang / mchod pa bzang po dang / grags ldan dang / nyi ma'i 'od dang / rab tu skyes pa la gnas pa dang / zla ba'i dbang phyug dang / so ba'i zla ba dang / zla ba nyid dang / mtha' yas dpal dang / kun du dpal dang / 'jig rten dpal dang / nam mkha'i dpal dang / nam mkha'i kun sdud dang / nam mkha'i mdzod dang / sa'i dbang phyug dang / dbang phyug chen po dang / sa'i snying po dang / sgrib pa med pa dang / sgrib pa thams cad rnam par sel ba dang / kun du bzang po dang / bzang skyong dang / nor bzang dang / legs par kun sdud dang / lo thog kun 'gyed pa'i nam mkha' dang / nam mkha'i snying po dang / don kun rtogs pa dang / thams cad 'byung ba dang / ldog bya min pa dang / mi ldog pa dang / ngan song bzod dang / rnam par sgyur med dang / bkra shis rnam 'grel dang / gnad thams cad srung ba zhes bya ba 'di rnams kyis dang / gzhan yang byang chub sems dpa' sems dpa' chen po rnams dang thabs cig bcom ldan 'das de bzhin gshegs pa shAkya thub pa'i spyod yul du sgrol ma'i gru la bzhugs par gyur to// gzhan yang byang chub sems dpa' sems dpa' chen po bud med kyi gzugs 'dzin pa rnams kyis 'jig rten gyi spyod pa'i don mtha' yas pa sgrub pa sems can mtha' yas pa dag gi bsam pa rnam par 'jug par byed pa'i lam la rab tu gnas su 'jug pa'i bya ba bsam gyis mi khyab pa'i rig sngags kyi gzhi rjes su 'dzin par byed pa sman gyi cha byad kyi gzugs 'dzin pa rnams dang / 'dab chags kyi tshogs rnam pa sna tshogs pa dang / gnod sbyin dang / srin po dang / nor bu dang / sngags dang rin po che'i rgyal po dang / sems can dang / sems can ma yin pa grangs med pa thams cad kun du 'jug cing sems can gyi spyod pa'i rjes su 'jug pa rnams dang / bsam pa ji lta bas sems can 'dul ba de lta bu'i rjes su 'jug pa rnams dang / de dag so so'i khyad par du 'phags pa'i rjes su 'jug pa rnams dang / rig pa'i rgyal po'i nye bar bstan pa ji lta ba bzhin du chos nges par 'byung ba de bzhin gshegs pa dang / pad+ma dang / rdo rje dang / 'jig rten dang 'jig rten las 'das pa thams cad la kun du 'jug pa'i dam tshig gi rim pa las 'da' bar mi bya bar tshig gi lam la rab tu gnas par byed cing // dkon mchog gsum gyi gdung mi 'chad par byed pa rnams te/ 'di lta ste/ gtsug tor mngon par 'phags pa dang / gdugs dkar mngon par 'phags pa dang / lo ma mtha' yas dang / lo ma brgya pa dang / gtsug tor rgyal ba dang / mngon par 'phags pa'i gtsug tor dang / pad+ma'i 'od zer dang / gser gyi 'od zer dang / 'od zer dkar po dang / gtsug tor bkod pa dang / gser gyi phung po dang / dkar po'i phung po dang / gzi brjid phung po dang / nor bu'i phung po dang / kun nas phung po dang / rnam par grags pa'i phung po dang / 'byung ba'i phung po dang / bden pa'i phung po dang / dngos po med pa'i phung po dang / ma nor ba de bzhin nyid kyi phung po ste/ 'di rnams dang / gzhan yang gtsug tor gyi rgyal po chos kyi dbyings mtha' yas pa la rab tu zhugs pa sems can rnams kyi bsam pa ji lta ba bzhin du mngon par 'dod pa yongs su skong bar byed pa/ skye bo thams cad kyi yid kyi bsam pa rtogs pa bskal pa bye ba khrag khrig brgya stong phrag gis kyang mi nus pa'i gtsug tor rgyal po nam mkha'i mthar thug pa brjod pa bsam gyis mi khyab pa'i stobs dang / pha rol gnon pa'i bdag nyid chen po lta bur ston par 'dod pas mtha' dag rgyas par bshad pa las mdor bsdus nas bstan par bya ste/ rig pa'i rgyal po rnams kyis 'dus pa bshad par bya ba 'di lta ste/ mdzod spu dang / smin ma dang / spyan dang / rdzi ma dang / snyan dang / mgrin pa dang / mi 'jigs pa dang / snying rje dang / byams pa dang / brtse ba'i tshim pa dang / shes rab dang / 'od zer dang / sems dpa' dang / 'od zer dri ma med dang / chos gos te 'di rnams dang / gzhan yang rig pa'i rgyal po mtha' yas mu med pa de bzhin gshegs pa'i gtsug tor nas spros pa rnams 'di lta ste/ de bzhin gshegs pa'i lhung bzed dang / chos kyi 'khor lo dang / de bzhin gshegs pa'i gzims cha dang / de bzhin gshegs pa'i theg pa dang / de bzhin gshegs pa kun du gsal ba dang / de bzhin gshegs pa'i gsung dang / de bzhin gshegs pa'i maSh+Tha dang / de bzhin gshegs pa'i gshegs pa dang / de bzhin gshegs pa'i dri ma dang / de bzhin gshegs pa'i rgyal mtshan dang / de bzhin gshegs pa'i tog dang / de bzhin gshegs pa'i mtshan ma ste 'di rnams dang / gzhan yang de bzhin gshegs pa'i sngags gsungs pa rnams te/ rig pa'i rgyal po dang / rgyal mo dang / ci bgyi dang / bran pho dang / bran mo dang / pho nya dang / pho nya mo dang / gnod sbyin dang / gnod sbyin mo dang / sems can dang sems can min pa so sor khyad par du 'phags pa'i rgyan bkod pa'i chos kyi sprin nges par spros pa/ ting nge 'dzin gyi khyad par gyi rgyu mthun pa bye ba brgya stong phrag tshad med pas yongs su bskor ba/ rig pa'i tshogs thams cad gong nas gong du rab tu 'jug bzhin pa'i rig pa'i rgyal po de rnams kyang de bzhin gshegs pa'i spyod yul der rigs bzang por lhag par gnas pa dang ldan par gyur to// rig pa'i rgyal po 'di lta ste/ de bzhin gshegs pa phyag bcu gnyis dang / phyag drug pa dang / phyag bzhi ba dang / hA la hA la dang / don yod zhags pa dang / rta mgrin dang / mgrin pa mtha' yas dang / mgrin pa sngon po dang / mgrin pa bzang po dang / mgul bzang dang / mgrin dkar dang / mgrin sngon dang / 'jig rten mgrin pa dang / rnam par gzigs pa'i dbang phyug dang / 'od zer stong 'dud dang / rnam par grags pa'i yid dang / pad+ma'i phyag dang / yid kyi shing rta dang / tshig 'byin pa po dang / rab tu bzhad pa dang / sgra bzang dang / skra mtha' dang / rgyu skar dang / rgyu skar rgyal po dang / zla ba'i bu dang / skal bzang dang / 'jig rten gsum las rnam par rgyal ba dang / mtha' yas rnam rgyal dang / lha las rnam rgyal dang / 'dod pa phun tshogs byed dang / legs par 'dul ba dang / 'dul ba po zhes pa 'di rnams dang / gzhan yang rig pa'i rgyal mo chu skyes gtsug tor la sogs pa rnams kyis chos kyi sprin gyi rgyu mthun pa mtha' yas pa sgrub pa'i ting nge 'dzin du gyur pa brgya stong bye ba khrag khrig du ma'i rig pas yongs su bskor ba dang / rig pa 'dzin pa'i rgyal mo du ma dang / 'jig rten dbang phyug dang sku'i ting nge 'dzin gyi rnam par spros pa du ma rnams la 'di lta ste/ sgrol ma dang / bsam pa'i sgrol ma dang / gar ma dang / khro gnyer can ma dang / a nut+tA TI dang / lau TI dang / sa thob par byed pa dang / dri ma dang bral ma dang / dkar mo dang / dkar sham ma dang / dkar sham chen mo dang / gos dkar mo dang / 'jig rten gos ma dang / dri med gos ma dang / byang chub yan lag gi gos ma dang / chu skyes gos ma dang / stobs bcu gos ma dang / grags ldan ma dang / longs spyod ldan ma dang / longs spyod tshe ldan ma dang / uR+NU kA dang / ShalU kA dang / dri med mthar byed ma dang / dri bral mthar byed ma dang / kun du mthar byed ma dang / sdug bsngal mthar byed ma dang / 'byung po mthar byed ma dang / dpal mo dang / dpal chen mo dang / mthar dpal dang / stod pa'i dpal dang / 'jig rten dpal dang / rnam par grags pa'i dpal dang / 'jig rten yum dang / kun du yum dang / sangs rgyas yum dang / sring mo dang / skal ldan shing rta ma dang / shing rta bzang mo dang / shing rta ldan ma dang / klu 'dul ma dang / 'dul byed ma dang / 'byung po ldan ma dang / dpag med ma dang / longs spyod stobs ma dang / 'gugs byed ma dang / 'od zer rmad byung ma dang / ro bzang mo dang / chang ldan ma dang / rab tu 'gum dang / mchod ldan ma dang / 'gram ma dang / kun du 'gram ma dang / skar 'od ma dang / zla ba ma dang / zla ba ldan ma dang / rma bya ma dang / nags ldan ma dang / nor sbyin ma dang / chang ldan ma dang / 'jig rten ldan ma dang / 'od 'phro ldan ma dang / stong bu chen mo dang / che ldan ma dang / legs par rgyas byung ma dang / legs par dga' ma dang / dbyig sbyin ma dang / dpal mo dang / dag ldan ma dang / nad mthar byed ma dang / nad thams cad gso byed ma dang / nad med lha mo dang / grags byed ma dang / dbang byed ma dang / myur byed ma dang / bde sbyin ma dang / bkra shis ma dang / bkra shis thob byed dga' ma dang / zla ba bzang mo dang / zla ba ldan ma zhes bya ba 'di rnams dang gzhan yang rig pa'i rgyal mo ri khrod lo ma can dang / dug sel ma dang / yid las byung ba la sogs pa rnams kyis chos kyi dbyings nam mkha'i rang bzhin gyi sgrub pa mtha' yas pa spyod pa thams cad kyi rnam par 'phrul pa byin gyis brlabs pa yang dag par skyes pa yid las byung ba rnams te pho nya dang / pho nya mo dang / bran pho dang / bran mo dang / ci bgyi dang / ci bgyi mo dang / gnod sbyin dang / gnod sbyin mo dang / srin po dang / srin mo dang / sha za dang / sha za mo pad+ma'i rigs kyi dam tshig la rjes su 'jug pa gsang sngags rnam par spyod pa rnams gang gis 'khor gyi dkyil 'khor chen po dang ldan pa dag pa'i sems can nges par 'khod pa des rab tu gnas par byed pas rab tu gnas te rang bcom ldan 'das shAkya thub pa la mchod pa'i las byed pa la brtson pa'i yid dang ldan par gyur to// bcom ldan 'das shAkya thub pa'i nye bar logs der gnas pa'i byang chub sems dpa' phyag na rdo rjes rang gi rig pa'i tshogs la bos par gyur te/ 'dir 'dus par 'gyur pa khyed rnams ni rig pa'i tshogs kyis yongs su bskor ba khro bo'i rgyal po dang / rgyal mo dang bcas pa rnams kyi pho nya mo chen mo dran pa tsam nyid kyis rig pa'i tshogs thams cad 'dus pa rnams 'di lta ste/ rig pa mchog dang / rig pa bzang po dang / legs par grub pa dang / dpung bzang dang / sde bzang dang / lha mthar byed dang / so bzang dang / gang ba bzang po dang / rdo rje'i sde dang / rdo rje'i mtha' dang / rdo rje'i lag pa dang / rdo rje'i dpung pa dang / rdo rje'i rgyal mtshan dang / rdo rje'i ba dan dang / rdo rje'i spyod yul dang / rdo rje mgo bo 'chang dang / rdo rje mche ba dang / dag pa'i rdo rje dang / rdo rje'i spu dang / rdo rje mchod pa dang / rdo rje du ma dang / rdo rje go cha dang / rdo rje mgrin pa dang / rdo rje gsung ba dang / rdo rje lte ba dang / rdo rje mtha' dang / rdo rje gur dang / rdo rje ra ba dang / rdo rje mtshon cha dang / rdo rje gzhu dang / rdo rje mda' dang / rdo rje lcags mda' dang / rdo rje mtshan ma dang / rdo rje dgyes pa dang / rdo rje sa 'og dang / rdo rje 'jigs spyan dang / rdo rje nor mtha' dang / rdo rje khro bo dang / chu'i yid du 'ong ba'i nga ro dang / 'byung po'i yid du 'ong ba'i nga ro dang / khro bo chen po'i yid du 'ong ba'i nga ro dang / dbang phyug chen po'i yid du 'ong ba'i nga ro dang / sbyin pa'i bu'i yid du 'ong ba'i nga ro dang / rig pa thams cad kyi yid du 'ong ba'i nga ro dang / drag po dang / shin tu drag po dang / 'phen pa dang / nye bar 'phen pa dang / rtag tu 'phen pa dang / 'dul ba'i mtha'i 'phen pa dang / shin tu rnam bkod 'phen pa dang / 'tshol bar 'phen pa dang / stobs dang / stobs po che dang / legs 'byung gsong byed dang / b+h+r-ing gi ri Ti dang / khro bo dang / khro bo chen po dang / mi rgas pa dang / mi gnyid pa dang / gdung ba'i dbyangs dang / klu'i mtha' dang / dbyug chu dang / dbyug pa sngon po dang / lus sbyin dang / lus dmar dang / rdo rje'i dbyug pa dang / sprin dang / sprin chen dang / nag po dang / nag po brtsegs pa dang / sna tshogs nad dang / thams cad 'phen pa po dang / 'dud dang / 'dud chen po dang / nyam thag pa dang / nyam thag pa chen po dang / dus mthar byed pa dang / gnod sbyin nag po dang / drag po dang / drag po'i gzugs dang / rtse gsum kha gdengs pa dang / mda' bo che dang / be con rab 'joms dang / za ba sdud pa'i dpa' bo dang / dus kyi mtha'i nyi ma dang / srog 'phrog pa dang / sgra 'joms pa dang / zhe sdang mi 'dzin pa dang / 'khyil pa dang / 'khyil pa min pa dang / mtha' yas 'khyil pa dang / khrag 'khyil pa dang / dpung pa dang / dpung pa chen po dang / gdug pa'i nad chen po dang / me dpal dang / mdze thams cad las rgyal ba dang / 'bros pa dang / rnam par 'bros pa po dang / de bzhin rnam 'bros dang / za ba po dang / tshim med 'tshol ba zhes pa 'di rnams dang / gzhan yang rig pa'i rgyal po khro bo chen po rnams kyis ma lus shing lus pa med pa'i sems can gdul ba dang / skrod pa dang / gzhig pa dang / dgag pa dang / gsod pa dang / rnam par 'joms pa dang / pha dang / zas rnams ster bar byed pa dang / zhi ba can dang / rgyas pa can dang / mngon spyod can gyi las rnams shin tu sbyor bar byed pa po rig pa'i rgyal po bye ba khrag khrig brgya stong phrag du ma rnams kyis yongs su bskor ba/ bcom ldan 'das shAkya thub pa dang / byang chub sems dpa' sems dpa' chen po spyan ras gzigs dbang phyug la nges par sems pas rang gi rig pa'i rgyal po rdo rje'i rigs skyong ba la phyag 'tshal te gnang ba nos nas rang gi rigs la gnas par byed cing gnas pas rang rang gi stan la 'dug par gyur to// bcom ldan 'das phyag na rdo rjes phul ba'i pho nya mo rig pa'i rgyal mo khrag khrig brgya stong phrag gis yongs su bskor ba yang rang chos kyi dbyings nam mkha'i rang bzhin spros pa med pa la dmigs nas gnas der 'dus par gyur pa 'di lta ste/ 'og pag ma dang / 'og pag ma bzang mo dang / lu gu rgyud ma dang / rdo rje 'od dang / rdo rje'i lce ma dang / rdo rje'i smin ma dang / rdo rje'i spyan dang / rdo rje'i lte ba dang / rdo rje khro gnyer ma dang / rdo rje snyan ma dang / rdo rje ri mo ma dang / rdo rje khab ma dang / rdo rje khu tshur ma dang / rdo rje lcags kyu ma dang / rdo rje ral gri ma dang / rdo rje tho ba ma dang / rdo rje lcags sgrog ma dang / sA la ldan ma dang / sA la bir Ti ma dang / mchog tu byed ma dang / 'dod ldan ma dang / rdo rje 'dod ldan ma dang / 'dod pa'i rdo rje ma dang / mthong can ma dang / mthong ldan ma dang / mthong ba chen mo dang / rtse mo'i gos ma dang / phug len ma dang / phug ldan ma dang / phug gnas ma dang / sgo gnas ma dang / 'dod pa rdo rje ma dang / yid mgyogs ma dang / mi 'pham mgyogs ma dang / myur mgyogs ma dang / spyan bzang ma dang / chang gnas ma dang / bung ba ma dang / bung ba las byung ba ma dang / mchod sbyin grub ma dang / rlung ma dang / gang ba'i gos ma dang / skrag bzang ma dang / hiN+Da ni dang / sdigs mdzub ma dang / pho nya mo dang / pho nya mo bzang mo dang / mA ma kI dang / g.yon pa ma dang / gzugs can ma dang / rgyal ma dang / rnam par rgyal ma dang / gzhan gyis mi thub ma dang / dge legs ma dang / bzhad ldan ma dang / bzhad pa'i rdo rje ma dang / 'jig rten ldan ma dang / grags ldan ma dang / rdo rje ldan ma dang / ma dul ma dang / 'jig rten gsum po dbang du byed ma dang / dbyug pa ma dang / dbyug pa chen mo dang / snyan par smra ba ldan ma dang / skal bzang nyid ldan ma dang / don ldan ma dang / don chen ldan ma dang / gong ma sreg ma dang / dkar mo dang / shin tu sprul ma dang / shin tu dri med ma dang / dril bu ma dang / ral gri ma dang / rtse gsum kha gdengs ma dang / kham ma dang / rgyal byed ma dang / gos ma dang / phyag 'tshal ma dang / ming can ma dang / gsang ba ma dang / dbyug 'byin ma dang / gtun shing ma dang / pho nya mo thams cad dbang byed ma zhes pa 'di rnams dang / gzhan yang pho nya mo chen mo/ pho nya mo du ma'i tshogs kyis yongs su bskor ba 'khor gyi dkyil 'khor chen po de nyid du 'dus par gyur to// ting nge 'dzin gyi rgyu mthun pa yongs su sgom pa'i yid las byung ba'i gzungs ma du ma'i gdug pa'i sems can rnams tshar gcod cing chad pas gcod pa 'di lta ste/ rdo rje'i me rab tu rmongs par byed pa'i gzungs ma dang / ri rab kyi rtse mo'i khang pa brtsegs pa'i gzungs ma dang / rin chen rtse mo'i khang pa brtsegs pa'i gzungs ma dang / sa 'dzin ma dang / legs par brtsegs ma dang / chad pa'i gzungs ma dang / tshar gcod pa'i gzungs ma dang / dgug pa'i gzungs ma dang / dpung rgyan ma dang / dpung rgyan ldan ma dang / rgyal mtshan rtse mo'i dpung rgyan ma dang / rin chen rtse mo'i dpung rgyan ma dang / 'jig rten rtse mo'i dpung rgyan ma dang / ga dan rtse mo'i dpung rgyan ma dang / gsum 'khyil ma dang / 'jig rten 'khyil ma dang / stong 'khyil ma dang / nyi ma'i bu 'khyil ma dang / 'byung po kun 'khyil ma dang / tog ldan ma dang / rin chen ldan ma dang / nor bu rin chen gtsug ma dang / byang chub yan lag gi stobs dang ldan ma dang / mtha' yas tog dang / kun du tog dang / rin chen tog dang / rnam par grags pa'i tog dang / 'byung po thams cad kyi tog dang / mi 'pham ldan ma dang / gos shin tu dri med ma dang / gdong drug ma dang / dri bral ma dang / 'jig rten grags ma zhes pa 'di dag dang / gzhan yang gzungs ma brgya stong phrag bye ba du mas yongs su bskor ba 'khor gyi dkyil 'khor chen po de nyid du 'dus par gyur to// sangs rgyas mtha' yas pas byin gyis brlabs pa dang / byang chub sems dpa'i ting nge 'dzin gyis byin gyis brlabs pa dang / sangs rgyas kyi zhing gzhan sangs rgyas kyis rnam par spangs pa na rang sangs rgyas bcom ldan 'das bse ru lta bu dang / tshogs na spyod pa rnams sems can rnams kyi don mdzad pa ni cang mi gsung par gyur pa lhag par gnas pas chos kyi tshul yang dag par ston pa/ de 'khor ba'i rjes su 'jug pa rtag tu yid skyo ba rgyud la snying rje chen po spangs shing ma 'dres pa'i sems kyi bag chags kyis yongs su bsgos pa dang / sngon byang chub tu sems bskyed pa/ yongs su bsgos pa'i sems pas sa gcig dang / sa gnyis dang / sa gsum dang / ji srid byang chub sems dpa'i sa brgyad pa'i bar la yid mi 'jug pa/ 'khor bas yid skyo zhing // 'jigs shing 'jigs pa dang ldan pa de rnams kyang 'khor gyi dkyil 'khor chen po der 'dus par gyur to// spos dri len dang / kun nas skye mched dang / kun du 'od dang / tsan+dan dang / dus dang / mu khyud dang / nye ba'i mu khyud dang / 'chi ltas dang / nye ba'i 'chi ltas dang / logs bzang po dang / rnga bo che dang / nye ba'i rnga bo che dang / 'jig rten grags pa dang / 'jig rten 'od dang / rgyal byed dang / rdul med dang / nye ba'i rdul dang / cha shas dang / nye ba'i cha shas dang / mtshan ma dang / mtshan ma bzang po dang / nyin mor byed pa dang / legs byed 'od ldan dang / 'od byed dang / 'jig rten byed pa dang / rnam thos dang / legs thos dang / mdzes sdug dang / legs 'dzin mtha' dang / dul mdzes dang / mtha' yas mtha' dang / srid mtha' dang / tog dkar po dang / mtshan ma'i tog dang / tog dang / nye ba'i tog dang / rgyal dang / pad+ma'i bla ma dang / pad+ma'i 'byung ba dang / rang 'byung dang / skyes pa dang / yid 'ong dang / yid las byung dang / dbang chen dang / brtsegs par grags pa dang / bum pa dang / mtha' dag spyan dang / bde byed dang / phan byed dang / zhi ba dang / zhi ba'i yid dang / chos dang / nye ba'i chos dang / rnam par snang byed dang / me tog dang / legs sngo dang / dpal ldan dang / gnyen las thag ring byed pa dang / bzod par dka' ba dang / gser dang / dri med tog dang / zla ba dang / nye ba'i zla ba dang / sde bzang dang / legs par sbyangs pa dang / brgya byin dang / 'dod pa dang / nye dbang dang / nor lha zhes pa 'di rnams dang / gzhan yang rang sangs rgyas bye ba khrag khrig brgya stong phrag bsam gyis mi khyab cing gzhal gyis mi lang ba smon pa med pa'i chos kyi dbyings nam mkha'i rang bzhin spros pa med cing 'dus ma byas pa theg pa 'bring la rab tu zhugs shing nges par gtan te gnas pa/ rjes su chags pa dang / khong khro ba dang bral ba rnams kyis bcom ldan 'das shAkya thub pa bzhugs pa dang thabs cig tu bzhugs par gyur to// nyan thos brgya stong phrag bye ba du mas yongs su bskor ba'i nyan thos kyi dge 'dun dang thabs cig pa 'di lta ste/ 'od srung chen po dang / chu klung 'od srung dang / ga yA 'od srung dang / lteng rgyas 'od srung dang / b+ha ra d+h+wa dza bsod snyoms len dang / b+ha ra d+h+wa dza dang / maud gal gyi bu dang / maud gal gyi bu chen po dang / shA ri'i bu dang / shA ri'i bu chen po dang / sna tshogs mdzes dang / rab 'byor dang / rab 'byor chen po dang / ba lang bdag dang / ka t+ya'i bu dang / ka t+ya'i bu chen po dang / nye bar 'khor dang / bzang ldan dang / ka pi na dang / dga' bo dang / mdzes dga' bo dang / nye dga' dang / rna ba bye ba ri ba dang / 'jig rten 'byung ba dang / mtha' yas 'byung ba dang / yid 'ong ba dang / nye ba'i yid 'ong ba dang / dga' ldan dang / nye ba'i dga' ldan dang / ma 'gags pa dang / rtsa ba kun du gang ba dang / nye bar gang ba dang / rgyal dang / na ba so dang / ru ru dang / drag po'i bu dang / ru ru'i bu dang / ku ru dang / lngas rtsen dang / nye ba'i lngas rtsen dang / dus dang / mnyam pa'i dus dang / lha 'dzin dang / sgra gcan 'dzin dang / ljang sngo dang / nye ba'i ljang sngo dang / bsam bya dang / dga' ba sems pa po dang / 'char ka dang / nye pa'i 'char ka dang / dpal ldan dang / ka dru'i bu dang / gyad kyi bu dang / nyer rdzas ldan dang / dum bu dang / rgyal ba dang / nye rgyal dang / rgyal chen po dang / kun du rgyal dang / 'bod byed dang / grags sbyin dang / grags ldan dang / nor can dang / nor gyi rgya mtsho dang / nye ba'i nor can dang / pi lin+da'i bu pi pa la ka dang / 'bras bu dang / nye ba'i 'bras bu dang / mtha' yas 'bras bu dang / 'bras bu dang bcas pa dang / gzhon nu dang / gzhon nu 'od srung // cher sbyin dang / bcu drug sde pa'i dga' byed dang / nye ba'i dga' byed dang / yon por yo ba dang / rgyal ba'i zhags pa dang / dbugs 'byin chen po dang / be'u'i bu dang / ku ru kul+le dang / gro bzhin skyes rna ba bye ba ri ba dang / khrag pha rol gyi mthar byed pa dang / gang gA'i bu dang / ri'i rna ba can dang / nye ba'i ze ba dang / dbyar can dang / snang ba dang / mdzes par snang ba dang / dpal sbas dang / 'jig rten sbas pa dang / bla ma sbas pa dang / snang ba la dga' ba dang / zhi byed dang / byis pa dang / nye ba'i byis pa dang / bye ba nyi shu pa dang / mgon med sbyin dang / nye ba'i 'jug pa dang / ldog pa dang / smyo byed dang / kun du 'od dang / mtsho bzang dang / legs pa dang / rab sad dang / legs 'ongs dang / nyer 'ongs dang / nyer 'gro dang / 'jig rten 'gro dang / sdug bsngal mthar byed dang / bskal pa bzang po dang / chen po bzang ldan dang / don spyod pa dang / pha chen po dang / 'gro ldan dang / rgyal skyong dang / rgyal dang / gsal ldan dang / nye ba'i gsal ldan dang / sman chen po dang / gzi brjid chen po dang / lha mtshams dang / sgrub byed dang / tshogs can dang / tshangs pa bzang po dang / mdzes ma bzang dang / 'jig rten bzang dang / mnyam pa dang / yang dag gzhal ba zhes pa 'di rnams dang / gzhan yang chos kyi dbyings mtha' yas pa rnam par grol ba'i ro'i ro myong ba/ theg pa gsum la snyoms par 'jug pa/ theg pa chung ngu'i lam kun du thob pa/ 'khor ba las bros pa/ rnam par thar pa'i lam gsum gyi bsam gtan bsams pa/ tshangs pa'i gnas bzhi'i spyod lam la snyoms par zhugs pa/ legs par mnyam par bzhag pa/ legs par bsnyen par rdzogs pa/ legs pa'i tshul la rab tu gnas pa'i mya ngan las 'das pa'i dbyings la mnyam par 'jug pa mnyam pa nyid spros pa med pa blo gros can rnams thams cad dang ldan pa'i 'khor gyi dkyil 'khor chen po der bcom ldan 'das shAkya thub pa sa bcu pa'i bar ma chad pa dkon mchog gsum gyi gnas su gnas pa dang thabs cig tu de rnams kyang der kun du 'khod par gyur to// nyan thos ma chen mo mya ngan las 'das pa'i dbyings la rab tu mnyam par 'jug pas rab tu zhugs pa du ma rnams kyang // 'dus ma byas kyi lam gyi theg pa la dmigs pa dag cing 'dod chags dang bral ba kun nas snang ba kun du thob pa sbyin par bya ba'i zhing gi yon tan 'dzin cing rnam par sbyong ba/ bdud kyi dkyil 'khor thams cad zil gyis gnon pa/ 'jig rten mchog gi bdag mo lhas mchod pa bsod nams kyi zhing // rkang gnyis pa dang / rkang bzhi pa dang / rkang dang / rkang med kyi sems can thams cad kyi mchog gi bdag mo rnams la 'di lta ste/ grags 'dzin ma dang / grags sbyin ma dang / skye dgu'i bdag mo chen mo dang / skye dgu'i bdag mo legs skyes ma dang / dga' mo dang / sbom dga' mo dang / mdzes dga' mo dang / sems pa mo dang / mdzes ma dang / mtha' yas ma dang / yid kyi shing rta ma dang / rgyal ldan ma dang / dpa' mo dang / nye ba'i dpa' mo dang / lha mo dang / legs lha mo dang / legs dpal mo dang / dpal ma dang / rab spyod ma dang / rab dga' ma dang / snyan par smra ma dang / snar ma ma dang / yul 'khor srung ma dang / srung ma dang / rje bo ma dang / phun tshogs ma dang / lus can ma dang / pad pa ma dang / dga' ma dang / ral pa ma dang / nye ba'i ral pa ma dang / kun nas ral pa ma dang / 'byung ba ma dang / snang ldan ma dang / yid mgyogs ma dang / skra ldan ma dang / khyab 'jug len ma dang / khyab 'jug ldan ma dang / yid ma dang / yid ma dang / dpal ldan mA dang / sdug bsngal mthar thug ma dang / las sbyin ma dang / las 'bras ma dang / rnam rgyal ma dang / rgyal ldan ma dang / nor bdag ma dang / nor sbyin ma dang / chos sbyin ma dang / legs sbyin ma dang / rab za ma dang / a mra ma dang / grags pa 'jug ma dang / yid ldan ma dang / rab bzhad ma dang / srid gsum mthar byed ma dang / 'khor gsum mthar byed ma dang / sdug bsngal ba mo dang / yid 'byung ma dang / lo ma gsum pa dang / pad+ma'i lo ma dang / pad+ma ldan ma dang / pad+ma'i 'od ma dang / dka' zlog rkang spyod ma dang / dka' zlog rkang spyod ldan ma dang / 'dab gsum ma dang / 'dab bdun ma dang / ut+pa la'i mdog ma zhes pa 'di dag dang / gzhan yang gnas brtan ma chen mo// nyan thos ma chen mo rnams/ bcom ldan 'das kyi zhabs drung du phyag 'tshal ba'i phyir nye bar lhags par gyur to// 'khor gyi dkyil 'khor de rnams nyid byang chub sems dpa' chen po'i rnam par 'phrul pa'i mthu mthong bar 'dod nas 'dus shing 'khod par gyur te chos nyan pa'i phyir dang / sngags kyi spyod pa'i don bsgrub pa la brtson par 'dod par gyur to// de nas bcom ldan 'das shAkya thub pas bcom ldan 'das kyi 'khor gyi dkyil 'khor la gzigs nas lhag pa'i bsam pa rig pa dang / dngos po med pa'i rang bzhin nam mkha'i ngo bo sems can gyi khams gsum las yang dag par 'das pa mkhyen nas sems dpa' chen po la bka' stsal to// sems dpa' chen po sems can gyi don gyi spyod pa la so sor soms shig // bsam pa ji lta ba bzhin du mngon par 'dod pa'i las kyi 'bras bu la dad pa dang ldan pa/ sngags kyi spyod pa'i don yang dag par thob pa zhes bya ba'i chos kyi tshig dang / zhi ba'i tshig dang / thar pa'i tshig dang / rtog pa'i sgrub pa dang / rnam par rtog pa'i mnyam pa nyid thob par byed pa/ de bzhin gshegs pa'i stobs bcu kun gyi stobs dang / bdud kyi stobs thams cad zil gyis gnon par byed pa zhes bya ba'i byang chub sems dpa'i ting nge 'dzin sgoms shig // de nas bcom ldan 'das kyis bka' stsal ma thag tu byang chub sems dpa' sems dpa' chen po spyan ras gzigs dbang phyug snyoms par zhugs par gyur to// spyan ras gzigs dbang phyug snyoms par zhugs ma thag tu/ ji ltar stong gsum gyi stong chen po'i 'jig rten gyi khams 'di yang dag par rab tu g.yos te snang ba chen pos gsal bar byas nas/ rang gi rdzu 'phrul gyi stobs bskyed pa ston par gyur cing // rang gi sngags kyi tshig kyang gsungs par gyur to// rtog pa'i sngags rnams kyang sngags du ma/ thun mong pa cig gis rim pa las ma 'das par 'byung ba ni/ na maHsaman+ta bud+d+hA nAM a b+hA ba/ swa b+hA ba/ sa mung+ga tA nAM/ na maH pra t+ye ka bud+d+hA Ar+ya shrA ba kA nAM/ na mo bo d+hi satwA nAM/ da sha b+hu mi pra tiSh+Thi te sha ra NaM bo d+hi satwA nAM/ ma hA satwa nAM/ ma hA satwA nAM/ tad+ya thA/ oM kha kha/ khA hi/ duSh+Ta satwA da ma ka / a si/ mu sa la/ pa ra shu/ pA sha / hasti/ tsa tur mu kha/ ShaT tsa ra Na/ gats+tsha gats+tsha/ ma hA big+h+nA na/ big+h+nA na ta ka// bi kr-i tA nan/ sarba b+hU ta/ b+he yaM ka ra/ aT+TAT+Ta/ hA sa nA di ne/ byA g+h+ra tsarma ni bA sa na/ ku ru ku ru sarba karma NAM/ ts+tshin+da ts+tshin+da/ b+hin+da b+hin+da/ sa ra mu draM/ A kar+Sha A kar+Sha/ b+hU tA na/ nirma tha na/ sarba duSh+TAM/ pra be sha ya/ maN+Dal ma d+h+ye/ bai ba swa ta dzI bi tA na tA/ ka ra ku ru ku ru ma ma kyAr+yAM/ da ha da ha/ pa tsa pa tsa/ mA bi lam+ba sa ma ya ma nu sma ra/ hU~M hU~M phaT/ s+pho Ta ya s+pho Ta ya/ sarba A shA pa ri pU ra ka/ he he b+ha ga bA na/ kany+tsi rA ya si ma ma/ sarba aR+tha sAng+nga ya swA hA/ 'di ni bcom ldan 'das ma 'phags ma sgrol ma'i khro bo chen po sgrol mas gnon pa zhes bya ba gang 'dod pa de 'gugs par byed cing thob par byed pa/ dbang po dang / gshin rje'i rgyal po yang 'gugs par byed cing 'joms par byed pa yin na sems can rnams lta smos kyang ci dgos/ khro bo'i rgyal po chen pos gsungs ma thag tu sems can thams cad nyam thag cing 'jigs skrag ste yid skyo zhing snying gas par gyur nas/ sangs rgyas bcom ldan 'das dang / byang chub sems dpa' chen po ma gtogs pa skyabs gzhan med/ skyob pa gzhan med/ dpung gnyen gzhan med pas bcom ldan 'das kyi drung du nye bar lhags par gyur to// de nas gang la la sa la spyod pa dang / mkha' la spyod pa dang / brtan pa dang / g.yo ba dang / mngal skyes dang / sgong skyes dang / drod gsher skyes dang / brdzus te skyes pa sems can gyi grangs su gtogs pa 'jig rten gyi khams mtha' yas shing mu med pa na rnam par gnas pa steng dang / 'og dang / thad ka dang / phyogs dang phyogs bral rnams su skad cig de dang / yud tsam de la gab pa rnams khro bo'i rgyal po chen pos skad cig la 'dir bkug par gyur to// khro bo'i rgyal po sgrub par gyur pa 'di 'dod chags dang ma bral bar gyur pa rnams kyi mdun du bzlas par mi bya ste/ de ci'i phyir zhe na/ de'ang 'chi bar 'gyur ram/ skam par 'gyur ba'i phyir ro// de tshig byin gyis brlabs nas/ sangs rgyas kyi sku gzugs kyi spyan snga'am/ ring bsrel dang bcas pa'i mchod rten nam/ dam pa'i chos kyi glegs bam mam/ spyan ras gzigs dbang phyug gi spyan sngar bzlas brjod bya'i/ las gzhan gyi ched du'am/ gang yang rung ba der bklag par mi bya ste/ ci'i phyir na ltas ngan chen po dang / mya ngan chen po dang / bdag nyid nye bar 'joms par 'gyur ba'i phyir ro// sangs rgyas bcom ldan 'das rnams dang / byang chub sems dpa' sems dpa' chen po rnams 'ba' zhig ni thugs rje mchog dang ldan pa thams cad mkhyen pa'i ye shes kyi spyod pa sgrub cing rjes su 'jug pa sems can thams cad dbang du byed pa/ chos kyi tshul yang dag par gnas par byed pa/ sems can gyi khams ma lus pa mya ngan las 'das pa thob par byed pa/ bstan pa med par bstan pa dang / lam gsum la yang dag par sbyor ba dang / dkon mchog gi gdung rgyun mi 'chad pa dang / sngags kyi spyod pa gsal bar byed pa dang / thugs rje chen po'i mthu'i rgyu mthun pa'i thugs kyis bdud kyi stobs zil gyis gnon pa dang / bgegs chen po rnam par gzhig pa dang / gdug pa'i rgyal po bzlog pa dang / bdag gi stobs mngon par 'phel ba dang / gzhan gyi stobs zlog par byed pa dang / rengs pa dang / ltung ba dang / nyams dgang 'chos pa dang / skems pa dang / dga' ba dang / rang gi sngags kyi spyod pa gsal bar byed pa dang / tshe dang / nad med pa dang / rang gi dbang phyug mngon par 'phel ba dang / myur du las rjes su sgrub pa dang / byams pa chen po dang / snying rje chen po dang / dga' ba chen po dang / btang snyoms chen po dang / yang dag par sdom pa dang / de dag gi rgyu mtshan dang / rgyu la thams cad du rtog ge pa dang / rnam par rtog ge pa dang bral ba'i sems kyis smras so// de nas klu dang / klu chen po dang / gnod sbyin dang / gnod sbyin chen po dang / srin po dang / srin po chen po dang / sha za dang / sha za chen po dang / srul po dang / srul po chen po dang / lus srul po dang / lus srul po chen po dang / ma mo dang / ma mo chen mo dang / grul bum dang / grul bum chen mo dang / gcan gzan dang / gcan gzan chen po dang / ro langs dang / ro langs chen po dang / kam po dza dang / kam po dza chen po dang / sring mo dang / sring mo chen mo dang / mkha' 'gro ma dang / mkha' 'gro ma chen mo dang / gzhibs pa dang / gzhibs pa chen po dang / gnon po dang / gnon po chen po dang / byis pa dang / byis pa chen po dang / bram pa dang / bram pa chen po dang / nad dang / nad chen po dang / brjed byed dang / brjed byed chen po dang / gdon dang / gdon chen po dang / nam mkha' ma mo dang / nam mkha' ma mo chen mo dang / gzugs can ma dang / gzugs can ma chen mo dang / gzugs ngan ma dang / gzugs ngan ma chen mo dang / ngu 'bod dang / ngu 'bod chen po dang / grib gnon dang / grib gnon chen po dang / sbod gtong dang / sbod gtong chen po dang / ci bgyi dang / ci bgyi chen po dang / gnod sbyin mo dang / gnod sbyin mo chen mo dang / sha za mo dang / sha za mo chen mo dang / rims nad dang / rims nad chen po dang / rims nyin gcig pa dang / rims nyin gcig pa chen po dang / rtag pa'i rims dang / rims mi bzad pa rnams dang / rtag pa las byung ba'i rims dang / yud tsam pa dang / rlung las gyur pa dang / mkhris pa las gyur pa dang / bad kan las gyur pa dang / 'dus pa las gyur pa dang / gcong dang gcong chen po dang / grub pa dang / grub pa chen po dang / sbyor ldan dang / sbyor ldan chen po dang / drang srong dang / drang srong chen po dang / mi'am ci dang / mi'am ci chen po dang / lto 'phye chen po dang / lto 'phye chen po chen po dang / dri za dang / dri za chen po dang / lha ma yin dang / lha ma yin chen po dang / mi dang mi chen po dang / ljongs dang / ljongs chen po dang / rgya mtsho dang / rgya mtsho chen po dang / chu klung dang / chu klung chen po dang / ri dang / ri chen po dang / gter dang / gter chen po dang / sa dang / sa chen po dang / shing dang / shing chen po dang / 'dab chags dang / 'dab chags chen po dang / rgyal po dang / rgyal po chen po dang / brgya byin dang / dbang po chen po dang / nor lha'i bu dang / sgra sgrogs dang / 'byung po'i bdag po dang / dbang ldan dang / gshin rje dang / tshangs pa dang / tshangs pa chen po dang / nyi ma'i bu dang / nor sbyin dang / yul 'khor srung dang / 'phags skyes po dang / mig mi bzang dang / lus ngan po dang / gang ba bzang po dang / nor bu bzang po dang / lngas rtsen dang / rmugs 'dzin dang / rengs 'dzin dang / kuSh+ma 'dzin dang / ljang sngo dang / skra ljang sngo dang / seng+ge dang / 'phrog ma dang / dga' byed dang / nor byed dang / chu'i dbang po dang / 'jig rten dbang po dang / nye ba'i dbang po dang / gsang ba dang / gsang ba chen po dang / g.yo ba dang / g.yo byed dang / chu stod dang / rtag pa'i ri dang / kha ba'i ri dang / ri chen po dang / mig brtsegs pa dang / mgo bo gsum pa zhes pa 'di rnams dang / gzhan yang gnod sbyin gyi sde dpon chen po gnod sbyin bye ba khrag khrig brgya stong du mas yongs su bskor te/ byang chub sems dpa'i byin gyis brlabs dang / rdzu 'phrul gyi stobs bskyed pas chos mnyan pa'i phyir 'khor gyi dkyil 'khor chen po de nyid du 'dus shing 'dug par gyur to// gang yang srin po'i rgyal po chen po srin po bye ba khrag khrig brgya stong du mas yongs su bskor ba khro bo'i rgyal po chen pos bkug pa 'di lta ste/ bros pa dang / 'bros byed dang / rnam par 'ju byed dang / gzer gyi rna ba dang / bum pa'i rna ma dang / kun nas rna ma dang / gshin rje dang / rnam par 'jigs byed dang / 'jigs su rung ba dang / drag po dang / shin tu drag po dang / mi bzad pa dang / sdig ldan dang / dbang po rgyal dang / 'thab pa dang / legs par 'thab pa dang / mdung dang / mdung rtse gsum dang / mgo bo gsum pa dang / mgo bo mtha' yas pa zhes pa'ang chos mnyan pa'i phyir 'dus par gyur to// gang yang sha za dang / sha za chen po dang / sha za chen po bye ba khrag khrig brgya stong phrag du mas yongs su bskor ba de rnams kyang 'di lta ste/ 'thung gcod dang / nye ba'i 'thung gcod dang / legs par 'thung gcod dang / mtha' yas 'thung gcod dang / yid kyi shing rta dang / legs par yid kyi shing rta dang / legs par 'dren pa dang / za byed dang / spu bzang po dang / drag po'i gzugs can zhes pa de rnams kyang chos mnyan pa'i phyir 'dus par gyur to// gang yang klu'i rgyal po klu bye ba khrag khrig brgya stong phrag du mas yongs su bskor ba'i khro bo'i rgyal pos byang chub sems dpa'i rdzu 'phrul gyi stobs bskyed pas bkug pa 'di lta ste/ dga' bo dang / nye dga' bo dang / zla ba dang / nye ba'i zla ba dang / nor rgyas kyi bu dang / mtha' yas dang / 'jog po dang / pad+ma dang / pad+ma chen po dang / dung skyong dang / dung dang / dung skyong ma dang / stobs kyi rgyu dang / rigs ldan dang / pa'i btung ba dang / bum pa sbyin dang / rdo rje can dang / tsam pa'i bu dang / yid ldan klu dang / nga rgyal 'joms dang / DaM ku ra dang / nye ba'i DaM ku ra dang / la ku TA dang / la ku TA chen po dang / dkar po dang / dkar po bzang po dang / sngon po dang / sngon po chu sbyin dang / 'o ma'i chu dang / sog ma med dang / rgya mtsho dang / nye ba'i rgya mtsho zhes pa 'di rnams dang gzhan yang klu'i rgyal po chen po klu brgya stong phrag du mas yongs su bskor ba de rnams chos mnyan pa'i phyir 'khor gyi dkyil 'khor chen po der 'dus shing 'dug par gyur to// gang yang drang srong dang drang srong chen po de rnams 'di lta ste/ rgyun shes kyi bu dang / gnas 'jog dang / gau ta ma dang / skal ldan shing rta dang / dza h+nu dang / aM gi ras dang / a masti dang / su la sti dang / ri byi dang / rgyas pa dang / nag po dang / gau tam nag po dang / me dang / me'i rgyud dang / traMHgi ras dang / dzA mad ag+ni dang / yod pa pa dang / thub pa dang / thub pa mchog dang / bai sa m+ba ya na dang / rtsib logs skyes dang / dgra sta dang / rnal 'byor dbang phyug dang / pi sba la dang / pi sba la za ba dang / grog mkhar ba dang / bdud mda' zhes pa 'di rnams dang / gzhan yang drang srong chen po brgya stong phrag du mas yongs su bskor ba de rnams 'khor gyi dkyil 'khor chen po der nye bar phyin te bcom ldan 'das shAkya thub pa la phyag 'tshal nas gsang sngags spyod pa'i don dang / byang chub sems dpa'i sde snod mnyan cing rjes su yi rang bar 'dod pas 'khod par gyur to// gang yang lto 'phye chen po'i rgyal po de rnams kyang 'khor gyi dkyil 'khor chen po der rab tu zhugs shing 'khod par gyur pa 'di lta ste/ b+he raN+Da dang / b+hu ruN+Da dang / ma ruN+Da dang / 'od zer dang / 'od zer 'bar ba zhes pa'o// gang yang nam mkha' lding gi rgyal po de rnams kyang nam mkha' lding brgya stong phrag du mas yongs su bskor te 'khor gyi dkyil 'khor der 'dus par gyur pa 'di lta ste/ 'dab bzang dang / 'dab dkar dang / klu dang / 'dab 'gro dang / 'dab bzang skyes dang / yid mgyogs dang / klu 'joms dang / rnam 'dud bu dang / b+ha ra d+h+wa dza dang / dge mtshan dang / dge mtshan chen po dang / 'dab chags rgyal po ste/ de rnams kyang 'khor gyi dkyil 'khor chen po der 'dus par gyur to// gang yang mi 'am ci'i rgyal po mi 'am ci brgya stong phrag du mas bskor ba de rnams kyang 'di lta ste/ ljon pa dang / nye ba'i ljon pa dang / legs pa'i ljon pa dang / mtha' yas ljon pa dang / 'jig rten ljon pa dang / ljon pa gsal ba dang / brang rgyas dang / brang rgyas chen po dang / yid kyi gzi brjid dang / gzi brjid chen po dang / rdzu 'phrul chen po dang / rnam par sgrogs pa dang / dbyangs bzang po dang / yid 'ong dang / sems skyed par byed pa dang / smyo byed dang / da na d+hA ta dang / btang snyoms dang / snying rje dang / snying rje med pa zhes pa 'di rnams dang / gzhan yang mi 'am ci'i rgyal po stong phrag gis yongs su bskor ba rnams chos mnyan pa'i phyir 'dus par gyur to// de bzhin du mi mjed kyi bdag po tshangs pa dang / tshangs pa chen po dang / kun du 'od gsal dang / rab tu 'od gsal dang / dga' ba'i 'od dang / bsod nams 'od dang / mi che ba dang / mi gdung ba dang / 'og min dang / 'og bzang dang / 'jig rten mtha' dang / ci yang med pa'i skye mched dang / ci yang med pa min pa dang / nam mkha' mtha' yas dang / nam mkha' mtha' yas min pa nyid dang / gya nom snang dang / shin tu mthong dang / legs par sprul pa dang / yongs su sprul pa dang / gnas gtsang ma dang / dga' ldan dang / 'thab bral dang / sum cu rtsa gsum dang / rgyal chen bzhi'i ris dang / rtag myos dang / phreng thogs dang / gzhong thogs dang / pi wang gsum pa dang / ri la gnas pa dang / khang pa brtsegs pa la gnas pa dang / rtse mor gnas pa dang / lcang lo can na gnas pa dang / grong na gnas pa dang / gzhal med khang na gnas pa dang / nang na gnas pa dang / bar snang la rgyu ba dang / sa na gnas pa dang / shing la gnas pa dang / khyim na gnas pa dang / de bzhin du lha ma yin gyi dbang po rab tshim dang / stobs ldan dang / thags zangs ris dang / legs bkra dang / dge bkra dang / sgra gcan dang / lag pa la sogs pa'i lha ma yin bye ba stong phrag du mas yongs su bskor ba 'gros rnam pa sna tshogs dang / nor rnam pa sna tshogs dang / lha dang g.yul 'gyed pa'i lha ma yin de rnams kyang sangs rgyas kyi byin gyis brlabs dang / byang chub sems dpa'i rnam 'phrul lta ba dang / phyag bya ba dang / bsnyen bkur bya bar 'dod pas 'khor gyi dkyil 'khor der 'dus par gyur to// gang yang gza' dang / gza' chen po'i 'jig rten gyi don du spyod pa bar snang la spyod pa la 'di lta ste/ nyi ma dang / zla ba dang / mig dmar dang / lhag pa dang / phur bu dang / pa sangs dang / spen pa dang / sgra gcan dang / sa 'gul dang / mjug dang / thog gis 'joms pa dang / skar ma dang / rgyal mtshan dang / drag po dang / du ldan dang / du ba dang / rdo rje dang / drang srong dang / char dang / nye ba'i char dang / don nyams dang / nges par nyams dang / dgod pa'i mtha' dang / mASh+Ti dang / riSh+Ti dang / dga' ma dang / 'jig rten mtha' dang / zad pa dang / rnam par ltung byed dang / mi ltung ba dang / tog dang / gla sgang dang / dus kyi mtha' dang / dur khrod dang / bi shI ta dang / drag po dang / dkar po dang / byi bzhin dang / byi bzhin gyi bu dang / byams pa dang / phur bu dang / phur bu gsum pa dang / lu b+ha dang / ro tra dang / brtan pa dang / nyams byed dang / stobs ldan dang / drag po dang / skya rengs dang / rnam par dgod pa dang / 'chi ltas min pa dang / skem byed dang / sde dang / nye sde dang / gzhon nu dang / rtse byed dang / dgod byed dang / sems par byed pa dang / theng po dang / gzugs ngan zhes pa ste gza' chen po de rnams kyang brgya stong phrag du ma'i 'khor dang bcas pa sangs rgyas kyi byin gyis brlabs kyis gtsang ma'i gnas der 'khor du 'dus shing 'khod par gyur to// de nas rgyu skar nam mkha' la 'gro zhing rjes su 'brang ba brgya stong phrag du mas yongs su bskor ba 'di lta ste/ tha skar dang / bra nye dang / smin drug dang / snar ma dang / mgo dang / lag dang / nam so dang / rgyal dang / skag dang / mchu dang / gre dang / dbo gnyis dang / me bzhi dang / nag pa dang / sa ri dang / sa ga dang / lha mtshams dang / snron dang / snrubs dang / chu stod dang / chu smad dang / gro bzhin dang / mon gru dang / mon gre dang / khrums stod dang / khrums smad dang / nam gru dang / lha mo dang / byi bzhin dang / slar yang 'byung ba dang / skar 'od dang / ad+gi ra sA dang / rgyu skar ldan ma dang / nye bar sdu gu dang / nye ba'i gre dang / 'jig rten rab mchog dang / rab mchog ldan ma dang / dpal ldan ma dang / 'jig rten mgon po dang / chang ldan dang / rgyal ba thob pa dang / nor ldan dang / lha'i nor zhes pa de ltar rgyu skar rgyal po de rnams rgyu skar brgya stong phrag du mas yongs su bskor te/ sangs rgyas kyi byin gyis brlabs kyis gnas gtsang ma'i gnas su 'khor gyi dkyil 'khor chen po der 'dus shing 'khod par gyur to// khyim sum cu rtsa drug la 'di lta ste/ lug dang / glang dang / 'khrig pa dang / kaR+ka Ta dang / seng ge dang / bu mo dang / srang dang / sdig pa dang / gzhu dang / chu srin dang / bum pa dang / nya dang / spre'u dang / nye ba'i bum pa dang / gser bum dang / ral gri dang / glang po che dang / ma he dang / lha dang / mi dang / dge mtshan dang / dri za dang / 'jig rten dgongs pa dang / rgyal ba'i mchog dang / gzi brjid dang / nam mkha' dang / grib ma dang / sa gzhi dang / mun pa dang / rdul dang / nye ba'i rdul dang / sdug bsngal dang / bde ba dang / thar pa'i byang chub dang / rang byang chub dang / nyan thos dang / dmyal ba'i rigs 'dzin dang / gzi brjid chen po dang / gzi brjid chen po ldan pa dang / byol song dang / dang / lha ma yin dang / sha za dang / sha za mo dang / gnod sbyin dang / srin po dang / 'byung po thams cad pa dang / phyogs kyi glang po dang / steng 'gro dang / thams cad 'gro dang / rnam bye dang / rnal 'byor 'gro dang / rab tu gnas pa dang / mchog dang / 'bring dang / tha ma zhes pa 'di rnams dang / khyim chen po khyim brgya stong phrag du mas yongs su bskor ba 'di rnams 'khor gyi dkyil 'khor chen por 'dus pa gang na ba der nye bar phyin nas bcom ldan 'das kyi zhabs la phyag 'tshal te rang rang gi gnas su 'khod par gyur to// gang yang gnod sbyin chen mo gnod sbyin mo brgya stong phrag bye bas bskor ba 'di lta ste/ mig bzang ma dang / smin ma bzang mo dang / skra bzang ma dang / dbyangs snyan ma dang / blo gros bzang mo dang / dbyig ldan ma dang / mig bkra ma dang / bsam rdzogs ma dang / gsang ba ma dang / 'og bag ma dang / 'og pag bzang mo dang / pad+ma'i dus ma dang / mi 'jigs ma dang / mi 'jigs sbyin ma dang / rgyal ma dang / rnam par rgyal ma dang / nam gru can ma dang / skra ldan ma dang / skra mtha' ma dang / rlung ma dang / yid 'phrog ma dang / yid ldan ma dang / me tog ldan ma dang / me tog grong gnas ma dang / ser skya mo dang / 'phrog ma dang / dpa' mo ldan ma dang / dpa' mo dang / dpa' bzang ma dang / sna bzang ma dang / 'od ldan ma dang / lha mdzes ma dang / ro bzang ma dang / gsang mchog ma dang / brjod pa la gnas ma dang / mya ngan med ma dang / snang bar mdzes ma dang / 'od ldan ma dang / phul byung ldan ma dang / gzugs ldan ma dang / gzugs mdzes ma dang / dkar min dang / zhi ba ma dang / phra mo ma dang / sde ma dang / dga' byed ma dang / nye bar dga' byed ma dang / 'jig rten 'das ma zhes pa ste/ gnod sbyin ma chen mo 'di rnams gnod sbyin ma brgya stong phrag du mas yongs su bskor ba de rnams kyang 'khor gyi dkyil 'khor chen po der bcom ldan 'das shAkya thub pa la phyag 'tshal te 'khod par gyur to// gang yang sha za mo dag sha za mo brgya stong phrag du mas yongs su bskor ba de rnams kyang bcom ldan 'das shAkya thub pa la phyag 'tshal te 'dus par gyur pa la 'di lta ste/ rgyan pa mo dang / phyag dar gyi sha za mo dang / drag mo sha za mo dang / ta la la'i sha za mo dang / 'bar ba'i sha za mo dang / thal ba za ma dang / sha la za ba mo dang / 'dzin dka' ma dang / 'khrul byed ma dang / rmongs byed ma dang / sgrogs byed ma dang / skyed byed ma dang / 'jig rten mthar gnas ma dang / thal ba'i mtha' can ma dang / 'thung gcod ldan ma dang / mang po ma dang / gdul dka' ma dang / e la mo dang / mtshan ma can ma dang / du ba'i mtha' can ma dang / du ba ma dang / du ba bzang mo ma zhes pa sha za mo chen mo 'di rnams sha za mo brgya stong phrag du mas yongs su bskor ba rnams kyang 'khor 'dus pa'i dkyil 'khor chen po der rab tu zhugs par gyur to// gang yang ma mo dang / ma mo chen mo dag 'jig rten gyi rjes su spyod cing sems can la rnam par 'tshe bar byed pa gtor ma dang phreng ba nyid sdud par byed pa la 'di lta ste/ tshangs ma dang / dbang phyug chen mo dang / khyab 'jug ma dang / gzhon nu ma dang / rgan byad ma dang / phag mo dang / dbang mo dang / gshin rje ma dang / me mo dang / nyi ma'i bu mo dang / 'jig rten bar ma dang / chu lha mo dang / dbang ldan mo dang / rlung lha mo dang / gzhan gyi srog 'phrog ma dang / zhal rgyan pa mo dang / dge mtshan ma dang / dge mtshan ma chen mo dang / srul mo dang / lus srul mo dang / skem byed ma zhes pa ma mo chen mo 'di rnams ma mo brgya stong phrag du mas yongs su bskor ba de rnams 'khor 'dus pa'i dkyil 'khor chen po der/ sangs rgyas la phyag 'tshal lo zhes tshig tu 'don cing 'khod par gyur to// de bzhin du mi dang mi ma yin pa brgya stong phrag du ma dang / sems can dang sems can ma yin pa ji srid dmyal ba chen po mnar med pa nas/ srid pa'i rtse mo'i bar skabs 'dir thams cad nam mkha'i dkyil du gsal bar gyur to// sems can gyi tshogs kyi srog chags 'ga' la yang gnod pa med par gyur to// sangs rgyas kyi byin gyis brlabs dang / byang chub sems dpa'i rdzu 'phrul gyi rgyan gyis sems can thams cad kyi spyi bo na/ sangs rgyas bcom ldan 'das dang / spyan ras gzigs dbang phyug bzhugs pa yang dag par mthong bar gyur to// de nas bcom ldan 'das shAkya thub pa thams cad dang ldan pa'i 'khor la sangs rgyas kyi spyan gyis gzigs nas sems dpa' chen po de la bka' stsal to// sems can dag gsang sngags kyi spyod pa'i don rnam par nges pa'i ting nge 'dzin gyi le'u rab 'byam byang chub sems dpa'i sde snod gang da lta de'i dus la bab par shes na shod cig // de nas byang chub sems dpa' sems dpa' chen po spyan ras gzigs dbang phyug bcom ldan 'das shAkya thub pas rjes su gnang bas/ nam mkha'i rang bzhin gyis rgyan bkod pa rdo rje sdug cing sra ba'i rgyun zhes bya ba'i ting nge 'dzin la snyoms par zhugs so// sems dpa' chen po snyoms par zhugs ma thag tu 'khor gyi dkyil 'khor chen po de thams cad dpag tshad brgya stong phrag du mar rdo rje'i rang bzhin rgya chen por lhag par gnas par gyur to// der gnod sbyin dang srin po dang / dri za dang / rlung lha dang / sha za de rnams dang / mdor bsdus na sems can gyi khams thams cad byang chub sems dpa'i byin gyis brlabs kyis gzhal yas khang de rdo rje nor bu rin po che lta bur yang dag par rab tu gnas so// 'khod par gyur pa rnams phan tshun rnam par 'tshe ba med do// de nas sems dpa' chen po de 'khor chen po 'dus par mkhyen nas/ khro bo'i rgyal po sgrol mas non pa la bos par gyur to// kye kye khro bo chen po sangs rgyas dang byang chub sems dpa' thams cad 'dus pa 'khor gyi dkyil 'khor chen po 'dus pa 'di'i sems can thams cad srungs shig // dbang du gyis shig // gdug pa rnams thul cig // zhi ba rnams sad par gyis shig // ma dad pa rnams dad par gyis shig // ji srid pa'i rig sngags dang / gsang sngags spyod pa rjes su sgrub pa byang chub sems dpa'i sde snod rgya chen po de nyid kyi rig sngags dang / gsang sngags kyi spyod pa'i dkyil 'khor gyi cho ga 'chang ba de srid kyi bar du 'di dag gi phyi rol du song la srungs shig // de skad ces smras pa dang / khro bo'i rgyal po chen po bka' mnos nas/ rnam par 'gyur ba chen po'i gzugs yongs su brtags te sems can thams cad bsrung bar bya ba'i don dang / brtan par bya ba'i don du bkod pa chen po'i 'khor gyi dkyil 'khor du khro bo'i rgyal po sgrol mas non pa khro bo brgya stong phrag du mas yongs su bskor ba phyogs bzhi kun nas de ltar steng dang 'og dang thad kar sgra drag po 'don bzhin pas rab tu gnas par gyur to// de nas sems can de rnams zhi ba nyid kyi yid dang ldan pas yang dag par 'jug pa'i bka' las mi 'da' bar gyur te/ sgra 'di lta bu'ang thos par gyur to// gang dam tshig 'di 'da' bar byed pa 'di dag ni ardza ka'i dog pa bzhin du mgo bo tshal pa brgyar 'gas par 'gyur te/ byang chub sems dpa'i byin gyis brlabs kyang de yin no// de nas yang byang chub sems dpa' de rang gi rig sngags dang / gsang sngags kyi spyod pa'i don du chos kyi tshig gsungs pa chos gcig gis byang chub sems dpa' sems dpa' chen po'i gsang sngags 'grub par gyur to// gcig po gang zhe na/ 'di lta ste/ chos thams cad spros pa med pa'i rnam par yang dag par rjes su mi mthong ba'o// chos gnyis po dag la rab tu gnas na byang chub sems dpa' sems dpa' chen po'i gsang sngags 'grub par 'gyur te/ gnyis po dag gang zhe na/ byang chub kyi sems yongs su mi gtong ba dang / sems can thams cad la mnyam pa nyid do// chos gsum rnams kyi rang gi gsang sngags kyi spyod pa'i don nges par brtan pa yongs su rdzogs par 'gyur te/ gsum gang zhe na/ sems can yongs su mi gtong ba nyid dang / byang chub sems dpa'i tshul khrims kyi sdom pa srung ba nyid dang / rang gi gsang sngags yongs su mi gtong ba nyid do// chos bzhi yang dag par ldan na sems dang po bskyed pa'i byang chub sems dpa'i rig sngags 'grub par 'gyur te/ bzhi gang zhe na/ rang gi gsang sngags rdzogs pa yongs su mi gtong ba nyid dang / gzhan gyi gsang sngags nye bar gcod pa min pa nyid dang / sems can thams cad la byams pa'i sems nye bar gnas pa nyid dang / snying rje chen po sgom pa'i sems te chos bzhi po 'di dag dang yang dag par ldan pa'i byang chub sems dpa' gsang sngags 'grub par 'gyur ro// chos lngas byang chub sems dpa'i sde snod la yang dag par 'jug cing gsang sngags kyi spyod pa'i sgrub pa yongs su rdzogs par 'gyur te/ lnga gang zhe na/ rnam pa sna tshogs pa'i yul bsten pa nyid dang / bas mtha'i dgon pa bsten pa nyid dang / sems can gzhan la zhe sdang med pa nyid dang / 'jig rten pa'i sngags la mi lta ba nyid dang / tshul khrims dang / thos pa dang / spyod pa la gnas par byed pa nyid de/ chos lnga po 'di dag gis sngags kyi spyod pa'i don gyi dngos grub yongs su rdzogs par 'gyur ro// chos drug ni gsang sngags kyi spyod pa'i dngos grub yongs su rdzogs par 'gyur te/ drug gang zhe na/ dkon mchog gsum la dad pa nye bar gcod pa med pa nyid dang / theg pa chen po'i mdo sde zab mo'i tshig gi don mi 'dor ba nyid dang / skyo ba med pa'i sems nyid kyis gsang sngags kyi spyod pa'i don yongs su tshol zhing dge ba'i phyogs yongs su mi spong ba nyid de/ chos drug po 'di ni rig sngags kyi spyod pa dang / gsang sngags kyi dngos grub la yang dag par kun du 'jug pa nyid du 'gyur ro// chos bdun rnams ni/ rig sngags grub pa'i cho ga dang / gsang sngags kyi spyod pa la rjes su 'jug par byed pa nyid du 'gyur te/ bdun gang zhe na/ shes rab kyi pha rol du phyin pa'i tshul zab mo sgom pa dang / zlos pa dang / nyan pa dang / kha ton byed pa dang / 'dri bar byed pa dang / byang chub sems dpa'i spyod pa la mos pas dus gsum du ston pa dang / nges par sdom pa dang / bzlas pa dang / sbyin sreg dang / smra bcad dang / dka' thub la ma thogs pa dang / blo gros dang / dran pa dang / shes rab dang / brtan pa dang du len par byed pa dang / byang chub sems dpa'i tshogs dang theg pa chen po'i chos zab mo'i tshul la yang dag par rab tu 'jug pa'i tshul dang / rang gi gsang sngags dang / sngags dgug pa dang / srung ba dang / bsgrub pa'i bya ba la mkhas pa nyid dang / snying rje chen po dang / byams pa chen po dang / btang snyoms chen po dang / dga' ba chen po yongs su sgom par byed pa las dang / sems can gyi khams dang / chos kyi dbyings spros pa med pa'i de bzhin nyid la yang dag par 'jug pa/ gnyis su med pa'i rnam pa thams cad mkhyen pa'i ye shes yongs su tshol ba las dang / sems can thams cad yongs su mi gtong la theg pa dman pa la dga' ba med pa las te chos bdun po 'di rnams ni rig sngags dang gsang sngags kyi dngos grub yongs su rdzogs par 'gyur ro// chos brgyad ni rig sngags dang gsang sngags kyi spyod pa'i don gyis dngos grub yang dag par 'jug pa nyid du 'gyur te/ brgyad gang zhe na/ mthong ba dang ma mthong ba'i 'bras bu la dad pas ngo mtshar bar sems par 'dod pa nyid dang / byang chub sems dpa'i dad pa'i 'bras bu rdzu 'phrul dang rnam par 'phrul pa the tshom med pa las dang / phyin ci ma log pa'i gsang sngags 'dzin pa las bla ma la gus pa las dang / sangs rgyas dang byang chub sems dpa' rnams kyis rang gi sngags dang rgyu dang spyod pa nye bar bstan pa mi slu bar 'dzin cing bdog pa thams cad yongs su btang ba las dang / dngos grub kyi zhing gnas dang / gnas ma yin pa rmi lam du mthong ba ston pa la mkhas pa nyid dang / ser sna dang / gnyid dang / rmugs pa mtha' dag dang bral bar byed pa/ rtag tu brtson 'grus rtsom la sangs rgyas dang / byang chub sems dpa' thams cad la bdag nyid 'bul bar byed pa las dang / mdor bsdus na dge ba'i rtsa ba la ngoms mi shes pa'i go cha bgos te bgegs thams cad rab tu sel bar byed pa las dang / byang chub kyi rgyud gnon par byed pa dang / longs spyod chen po dang / dbang che bar grags pa bdag nyid so sor 'dod pa dang / dbang che bar grags pa'i gang zag la yang dag par 'grogs pa dang / dge ba'i bshes gnyen dang mi 'bral ba dang / byang chub sems dpa' chen po dang yang dag par 'grogs par byed pa ste/ chos brgyad po 'di ni gsang sngags kyi spyod pa'i don gyi dngos grub la yang dag par 'jug par 'gyur ro// grogs po dag mdor na byang chub kyi sems dang mi 'bral zhing dkon mchog gsum la lhag par mos pa mchog tu tshul khrims 'chal pa la'ang skyo ba med pa'i yid kyis rtag tu mngon par brtson pas yid sngags kyi le'u rab 'byam mtha' yas shing rmad du byung ba byang chub sems dpa'i spyod pa'i rgyu mthun pa'i yid las byung ba 'grub par 'gyur ro// de las gzhan du rtogs par bya ba ma yin no// rnam par rtog pa med pa'i yid du gyur pas nyams sad pa'i rgyur yang bsgrub par bya ba yin no// de nas yang thams cad dang ldan pa'i 'khor rdzogs pa'i sangs rgyas dang / byang chub sems dpa' dang / rang sangs rgyas dang / 'phags pa nyan thos kyi byin gyis brlabs pa rnams 'di skad du rjod par byed de/ kye rgyal ba'i sras sems can thams cad kyi don gyi ched du gsang sngags kyi spyod pa sna tshogs pa'i don bya ba'i chos kyi tshul la rab tu 'jug pa'i rjes su mthun pa'i chos ston cig legs so legs so// e ma byang chub sems dpa' chen po rnams sna tshogs pa'i chos ston pa'i rjes su 'jug par byed pa gsang sngags kyi spyod pa dge ba legs par gsungs so// rgyal po chen po gang la la zhig 'dus pa'i le'u 'di 'dzin par 'gyur ba dang / yid la byed par 'gyur ba dang / g.yul du'ang thog mar glang po che'i steng du 'jog par 'gyur ba dang / me tog dang / bdug pa dang / dri dang / byug pa rnam pa sna tshogs pas mchod par 'gyur ba de la bdag cag mtshungs par brtag par bgyi/ phyir rgol ba dang dgra bo dag dbang du bgyi/ pha rol gyi dmag dpung dag 'jig cing bzlog par bgyi/ glegs bam du bris nas rang gi khyim du 'jog par 'gyur ba'i/ rigs kyi bu'am rigs kyi bu mo'am/ rgyal po chen po'am/ rgyal mo chen mo'am/ dge slong ngam/ dge slong ma'am/ dge bsnyen nam/ dge bsnyen ma'am/ srung ba chen po dang longs spyod chen po dang / tshe ring por 'gyur ba dang / nad med pa dang / rtag tu longs spyod 'phel ba nyid kyang bgyi'o// de skad smras nas thams cad dang ldan pa'i 'khor de ci'ang mi gsung bar gyur to// theg pa chen po'i rig sngags dang / gsang sngags kyi spyod pa nges par bstan pa las/ ral pa gyen brdzes kyi rtog pa chen po byang chub sems dpa' sems dpa' chen po'i rnam 'phrul gyi le'u rab 'byam las/ bcom ldan 'das 'phags ma sgrol ma'i rtsa ba'i rtog pa las 'dus pa'i le'u ste dang po'o// // de nas yang byang chub sems dpa' sems dpa' chen po spyan ras gzigs dbang phyug thams cad dang ldan pa'i 'khor gyi dkyil 'khor la gzigs nas/ sems can thams cad kyi dam tshig la rjes su 'jug cing kun du lta ba zhes bya ba'i ting nge 'dzin la snyoms par zhugs so// byang chub sems dpa' spyan ras gzigs dbang phyug snyoms par zhugs ma thag tu lte ba'i dkyil 'khor gyi phyogs nas 'od zer bye ba khrag khrig brgya stong phrag du mas yongs su bskor ba'i 'od zer phyung ste sems can gyi khams thams cad kun nas snang bar byas nas sngar nyid du 'khor 'dus pa'i dkyil 'khor chen po kun du snang bar byas nas 'khod par gyur to// de nas yang byang chub sems dpa' sems dpa' chen po phyag na rdo rjes dag pa'i sems dpa' spyan ras gzigs dbang phyug la smras pa/ sems dpa' chen po'i dam tshig la rjes su 'jug pa las bya ba'i dkyil 'khor gyi le'u rab 'byam gyi spyod pa sgrub pa sems can thams cad dang thun mong du gyur pa khyed kyis tshogs gang du sems can rnams yang dag par rjes su zhugs nas 'jig rten dang 'jig rten las 'das pa'i rig sngags dang gsang sngags kyi dngos grub yang dag par thob pa dang ldan pa khyod smros shig smros shig // gsang ba'i bdag po gnod sbyin gyi dbang pos de skad smras pa dang / byang chub sems dpa' sems dpa' chen po spyan ras gzigs dbang phyug gis mchog tu gsang ba'i dkyil 'khor gyi rgyud gsungs pa/ rig sngags thams cad yang dag par skul bar byed pa zhes bya ba'i rdzu 'phrul rnam par ston par byed cing lag pa g.yas pa bteg nas sor mo'i rtse mos 'khor gyi dkyil 'khor la ston par byed cing // sor mo'i rtse mo der rig pa'i rgyal po bye ba khrag khrig brgya stong phrag du ma nges par phyung ste phyung nas kyang thams cad dang ldan pa'i 'khor gyi dkyil 'khor de snang ba chen pos kun du snang bar byas nas gnas par gyur to// de nas byang chub sems dpa' sems dpa' chen po spyan ras gzigs dbang phyug gis khro bo'i rgyal po sgrol mas non pa'i snying po las thams cad pa/ dpa' bo gcig pa spyan drangs pa dang / gshegs su gsol ba dang / zhi ba can dang / rgyas pa can dang / mngon spyod can dang / mi snang ba dang / nam mkha' la 'gro ba dang / sa 'og tu 'jug pa dang / rkang pa rab tu rgyu ba dang / dgug pa dang / rnam par sdang ba dang / dbang du byed pa dang / dri dang phreng ba dang / mar me thams cad rang gi rgyud kyi sngags kyis rab tu sbyin par byed de/ mdor na ji ltar sbyar ba de bzhin/ de lta de ltar sgrub par byed bzhin pa ni yi ge gsum zhes bya ba brtson 'grus chen pos don thams cad sgrub par byed pa'i khro bo'i rgyal po chen po'o// de gang zhe na/ o~M AHhU~M/ 'di ni khro bo chen po de'i snying po las thams cad pa ste dkyil 'khor thams cad dang / gsang sngags spyod pa thams cad la byang chub sems dpa' sems dpa' chen pos nges par bstan te bgegs thams cad 'jig par byed pa'o// de nas byang chub sems dpa' sems dpa' chen po spyan ras gzigs dbang phyug gis phyag g.yas pa bteg nas khro bo'i spyi bor bzhag ste 'di skad ces smras so// sangs rgyas bcom ldan 'das rnams dgongs su gsol/ gang la la phyogs bcu'i 'jig rten gyi khams na rnam par gnas pa'i byang chub sems dpa' mtha' yas shing mu med pa'i rdzu 'phrul chen po dang ldan pa rnams dam tshig la lhag par gnas par gyis shig // de skad ces smras nas khro bo'i rgyal po de bskor nas btang bar gyur to// khro bo'i rgyal po chen po btang ma thag tu thams cad dang ldan pa'i 'jig rten gyi khams dag tu song nas skad cig tsam gyis gdug sems can gyi sems can rdzu 'phrul chen po de rnams tshar bcad cing bkug nas 'khor gyi dkyil 'khor chen po dag pa'i sems can la yang dag par bcug ste gnas ji lta ba bzhin du gnas par byas nas sems can gdug pa rnams kyi spyi bor kun nas 'bar ba'i phreng bas 'khrugs par gyur nas gnas par gyur to// de nas byang chub sems dpa' sems dpa' chen po spyan ras gzigs dbang phyug gis slar yang 'khor gyi dkyil 'khor la gzigs nas sems can khyed cag thams cad nyon cig // gang yang nga'i dam tshig 'di las 'da' bar byed pa de la khro bo'i rgyal pos tshar gcod par 'gyur te/ gang gi phyir na sangs rgyas bcom ldan 'das rnams kyis dam tshig ni 'da' bar bya ba ma yin pa'i phyir ro// rig sngags dang / gsang sngags kyi don gyi tshig gsang chen ji ltar byang chub sems dpa'i rdzu 'phrul chen po dang ldan pa rnams kyis ting nge 'dzin nges par bstan pa 'chad par byed do// de legs par nyon la legs par yid la zung shig dang / ngas bshad do// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+yA ba lo ki te/ shwa rA ya/ bo d+hi satwA ya/ ma hA satwA ya/ na mo b+ha ga ba t+yai/ Ar+ya ta rA yai/ bo d+hi satwA ya/ ma hA satwA ya/ tad+ya thA/ r-i dzu ka d+harma nir+yA te/ tA re tut+tA re/ shAn+ta d+harma nir+yA te/ tA re a na b+hi lA pya d+harma ni r+yA te tut+tA re tu re hi ni/ drA sa ni/ bi trA sa ni/ o ha ni/ mo ha ni/ dzam+b+ha ni/ stam+b+ha ni/ pra b+he/ tsan+d+ra pra b+he hi/ hi li hi li/ bi le bi le/ be ga gA mi ni/ kuN+Di ma hA kuN+Di/ d+ha ra d+ha ra d+ha na pa ti/ tA re hu ru hu ru/ ku ru ku ru/ a haM/ yAM yAM/ tsin+ta yA mi/ tsin+ta tiM me ku ru swA hA/ grogs po dag 'di ni/ nga'i bcom ldan 'das ma 'phags ma sgrol ma'i rtsa ba'i rig sngags las thams cad byed ma/ srid pa gsum gyi chos nye bar gcod pa/ ngan 'gro thams cad zlog par byed ma'o// phyag rgya yang 'dir rtsa ba'i rig sngags shes pa rnam par grags pa de la rab tu sbyar bar 'gyur ro// 'dir mchog gi snying po las thams cad byed pa/ mya ngan las 'das pa'i bde ba thob par byed pa/ zhi ba thams cad byed pa/ sangs rgyas mngon sum du mthong ba bzhin du nye bar gnas pa/ rang nyid nga'i grogs po byang chub sems dpa' sems can thams cad kyi don gyi phyir mchog tu gsang ba'i rig sngags kyi ngo bos nye bar gnas pa bsam pa thams cad yongs su rdzogs par byed/ gang dang gang dran pa nyid kyis las thams cad mthar byed pa/ 'jigs pa chen po rnams yongs su sbyong bar byed pa ste/ bzlas pas lta smos kyang ci dgos/ de gang zhe na/ na mo rat+na tra yA ya/ na ma Ar+yA ba lo ki te shwa rA ya/ bo d+hi satwA ya/ ma hA satwA ya/ tA re tut+tA re swA hA/ phyag rgya yang 'dir ut+pa la zhes kyang rnam par grags pa longs spyod thams cad mngon bar 'phel bar byed pa'o// 'dir nye ba'i snying por gyur pa'ang mchog tu dpal dang ldan pa'i dag byed chen po ste/ na mo rat+na tra yA ya/ na maH sarba bud+d+ha bo d+hi satwA nAM/ o~M ku ru kul+le swA hA/ phyag rgya yang 'dir pad+ma'i phreng bzhes rnam par grags par 'gyur te/ sems can thams cad dbang du byed ma'o// 'dir mchog gi snying por gyur pa yang // na maH sarba bud+d+hA mAM/ o~M gI/ 'di ni snying po'i mchog ste mdor bsdu na bya ba thams cad la yon tan chen po rgyas pa ste/ yon tan mur thug par brjod pa ni dus bskal pa bye ba khrag khrig brgya stong phrag du mas kyang mi nus so// phyag rgya yang 'dir brtson 'grus chen po zhes rnam par grags pa bsam pa thams cad yongs su rdzogs par byed pa'o// 'dir spyan drang ba'i rig sngags su gyur pa yang // na maHsarba bud+d+hA nAM/ o~M he he b+ha ga ba ti bi shwa rU pi Ni sarba ba la/ b+hA Shi ti/ pra bo d+ha ni A yA ni/ b+ha ga ba ti/ krIDa ut+pa la d+hi ni/ ma ma shud+d+hA ya/ tiSh+Tha tiSh+Tha/ sa ma ya ma nu sma ra/ a pra ti ha ta/ shA sa na hU~M/ mA bi lam+ba ku ru ku ru phaT swA hA/ 'di ni bcom ldan 'das ma spyan drang ba'i rig sngags te/ sangs rgyas thams cad dang / byang chub sems dpa' thams cad dang / rang sangs rgyas thams cad dang / 'phags pa nyan thos dang / lha dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po dang / sha za dang / srin po dang / 'byung po thams cad kyi yang yin no// tsan+dan gyi chu la lan bdun mngon par bsngags pa byas te phyogs bzhi dang / de bzhin du steng dang / 'og dang / thad ka thams cad du gtor bar bya'o// sangs rgyas dang / byang chub sems dpa' thams cad dang / bcom ldan 'das sgrol ma dang / 'jig rten dang / 'jig rten las 'das pa thams cad kyi gsang sngags 'di yin te/ 'byung po'i tshogs thams cad dang / sems can thams cad kyang 'ong bar 'gyur ro// na maH sarba bud+d+hA nAM/ a pra hi ha ta shA sa nA nAM/ o~M d+hu ru d+hu ru/ d+hu ma bA si ni/ ma mA rtsi Sha hU~M/ tiSh+Tha sa ma ya ma nu sma ra swA hA/ gdug pa'i rig sngags te/ tsan+dan dang / gur gum dang / ga pur gcig tu byas nas bdug pa dbul bar bya'o// de nas de bzhin gshegs pa rnams dang / byang chub sems dpa' rnams thams cad byon pa rnams spos kyi bdug pas yid tshim nas khugs par 'gyur ro// 'dir phyag rgyar gyur pa'ang pad+ma'i phreng ba zhes grags pa sems can thams cad 'gugs par byed cing zhi ba ste/ spyan drang ba'i rig sngags la'ang phyag rgya pad+ma'i phreng ba bzang po 'di nyid do// sangs rgyas dang / byang chub sems dpa' thams cad dang / sems can thams cad byon pa la'ang mchod yon dbul bar bya ste/ ga pur dang / tsan+dan dang / gur gum chu dang sbyar nas dzA ti'i me tog dang / mA li ka gsar pa dang / dbyar gyi me tog dang / bun nA ka dang / ba ku li dang / rgya spos rnams te 'di dag gang yang rung ba'i me tog gam/ dus ji lta ba'i me tog gam/ dri bzang po'i me tog rnams dang bsres nas sngags 'dis mchod yon dbul bar bya'o// na maHsarba bud+d+hA nAM/ a pra ti ha ta shA sa nA nAM/ tad+ya thA/ he he ma hA kA ru Ni kA/ bi shwa rU pa d+hA ra Ni ar+g+haM pra tIts+tsha/ sa ma ya ma nu sma ra/ tiSh+Tha tiSh+Tha de ba tA d+hiSh+ThA na/ ma d+h+ye pra be sha ya/ pra be sha ya/ sarba bud+d+hA/ a nu kaM ba ka / gr-ih+Na gr-ih+Na hU~M/ am+ba ri bi tsA ri Ni swA hA/ phyag rgya 'dir gang ba zhes grags te sems can thams cad kyis rjes su 'jug cing brtan pa'o// 'dir dri'i rig sngags su gyur pa yang // na maHsarba bud+hA nAM/ na maHsa man+ta gan+d+ha a pa b+hA Shi te shri ye ta thA ga tA ya/ tad+ya thA/ gan+d+he gan+d+he h+lA de gan+d+ha ma no ra me pra tits+tsha daM/ gan+d+haM sa ma nA nu tsA ri Ni swA hA/ 'dir phyag rgyar 'gyur ba yang // lo ma zhes bya ba bsam pa thams cad yongs su rdzogs par byed pa'o// 'dir me tog gi sngags su gyur pa yang // na maHsarba bud+d+ha bo d+hi satwA nAM/ a pra ti ha ta shA sa nA nAM/ na maHsaM ku su mi ta radz+nyA s+ya/ ta thA ga tA s+ya/ tad+ya thA/ ku su me ku su me ku su mA d+h+yo ku su mA sUr bA si/ ku su mA ba ti swA hA/ bdug pa'i sngags 'di nyid kyis sngar bshad pa'i bdug pas bdug par bya'o// rmad byung bsam mi khyab pa'i sku// sangs rgyas kun la phyag byas nas// yang dag rdzogs sangs rgyas gsungs pa'i// gtor ma'i rig sngags rab 'chad byed// na maHsarba bud+d+ha bo d+hi satwA nAM/ a pra ti ha ta shA sa nA nAM/ tad+ya thA/ he he b+ha ga ba ti ma hA satwe sarba bud+d+hA a ba lo ki te/ mA bi laM ba i dam pa liM gr-ih+Na pa ya grah+Na pa hU~M hU~M hU~M sarba ra ra phaT phaT swA hA/ lha bshos 'dis dbul bar bya ste/ 'byung po thams cad pa'i gtor mar 'gyur ro// 'dir yang phyag rgya ni dbyug pa ste/ gdug pa thams cad zlog par byed pa'o// na maHsarba bud+d+ha bo d+hi satwA nAM/ a pra ti ha ta shA sa nA nAM/ sarba ta mo nyan+d+ha kAr bi t+yaM si tA nA/ na maHsa man+ta dz+yo ti gan+d+ha a ba b+ta sa pri yA ya/ ta thA ga tA ya/ tad+ya thA/ he he b+ha ga bA na dz+yo te rasmi sha ta sa ha sra/ pra ti maN+Di ta sha rI ra/ bi kur ba bi kur ba ma hA bo d+hi satwA man+ta dz+wo lo d+yo ta mUr+t+ti/ khuR+ha khuR+ha/ a ba lo kI ya/ a ba lo kI ya/ maN+Da la sarba satwA nAM swA hA/ mar me'i rig sngags te/ 'dis mar me dbul bar bya'o// phyag rgya ni kha bye ba zhes sems can thams cad rnam par snang bar byed pa'o// na maHsa man+ta bud+d+hA nAM/ a pra ti he ta shA sa nA nAM/ tad+ya thA/ dz+wa la dz+wa la/ dz+wA la ya dz+wA la ya hU~M bi bo d+ha ka ha ra kr-iSh+Na piM ga swA hA/ me'i bya ba byed pa'i rig sngags su 'gyur ro// 'dir yang phyag rgya ni/ kha sbyor zhes par 'jig rten grags// sems can kun 'od kyis gsal byed// byang chub sems dpa' blo ldan dang // thub pa mchog gis sngon gsungs pa'o// de nas yang byang chub sems dpa' sems dpa' chen po spyan ras gzigs dbang phyug gis/ byang chub sems dpa' phyag na rdo rje la smras pa/ gsang ba pa'i bdag po sngags kyi tshig 'di ni/ gsang chen dang bcas shing mchog tu gsang ba yin te/ bu khyod la phan drag po'i mtha'// mi bzad pa yi rigs su grags// sngags rnams thams cad gang kho na// mkhas pa rnams kyis bsgrub bya'o// spyi bo'i gdu bu zhes grags pa// rdo rje pad+ma'i rigs dag kyang // de ni nges par gzhig don du// rig pa 'di ni yang dag brjod// na maHsarba bud+d+ha bo d+hi satwA nAM/ a pra ti ha ta shA sa nA nAM/ o~M ka ra ka ra/ ku ru ku ru/ ma ma kAr+yAM dzaM b+ha/ dzaM b+ha sarba sarba da ha da ha/ sarba badzra bi nA sha ka / mAr+d+ha DA ka dzI ban+tAM ta ka rA ma hA bi tri ta rA pi Ne pa tsa pa tsa sarba duSh+DaM ma hA ga Na pa ti dzI ban+tAM ta ka ra/ ban+d+ha ban+d+ha/ sarba gra hAM/ ShaDa mu kha Tha Da b+hu dza Sha Da tsa ra Na ru dra mA na ya brah+ma t+yaM de ba nA na ya mA bi lam+ba mA bi lam+ba b+hu Sha hrI maN+Da la ma d+h+ye pra be sha ya sa ma ya ma nu sma ra hU~M hU~M hU~M hU~M hU~M hU~M phaT phaT phaT swA hA/ gsang ba pa'i bdag po 'di ni mchog tu gsang ba brtson 'grus chen po sgrol ma'i yan lag zhal drug pa zhes bya ba khro bo'i rgyal po chen po thams cad rnam par 'joms pa po ste/ 'di bklags pa tsam gyis byang chub sems dpa' sa bcu la gnas pa'i dbang phyug rnams kyang rnam par 'jig par byed na/ ma rungs pa'i bgegs rnams lta ci smos/ 'di bklags pa tsam gyis srung ba chen po byas par 'gyur ro// 'dir phyag rgya yang rigs chen po zhes bya bar 'gyur te bgegs rnam par 'jig par byed pa'o// khro bo'i rgyal po 'di nyid kyi snying po ni/ oM hrIHSh+T-IH bi kr-i tA na na hU~M sarba sha truM stam+b+ha ya phaT phaT swA hA/ sngags 'dis dgra thams cad gzer chen po'i nad dang / yang rims nyin gcig pas zin par 'gyur ro// rtag tu bzlas pas/ ji srid snang bar byams pa nyid du mi 'gyur/ yang na snying rje'i sems thob par mi 'gyur te/ bzlas pa zin gyi bar du grol bar mi 'gyur zhing 'ching bar mi 'gyur ro// dkon mchog gsum la gnod pa byed pa la bya'i/ zhi ba'i sems yod pa gzhan la ma yin no// phyag rgya mdung chen po'ang sbyar bar bya'o// 'dir nye ba'i snying por gyur pa yang // o~M hrIH/ kA la rU paM hU~M khaM swA hA/ snga ma'i mdung chen po'ang sbyar bar bya'o// gdug pa thams cad la gang 'dod pa de byed par 'gyur ro// mchog gi snying po sangs rgyas thams cad kyis byin gyis brlabs pa yi ge gcig pa zhes bya ba ni hU~M 'di ni las thams cad byed pa ste/ phyag rgya mdung chen po'ang sbyar bar bya'o// phung khrol thams cad zlog par byed pa 'byung po thams cad dpang du byed pa ste/ mdor na khro bo'i rgyal po 'di ni las thams cad la rab tu sbyar bar bya ste/ dkyil 'khor gyi dbus su bzlas pas grub pa'i dus su'ang // khyad par 'byung bar 'gyur ro// gshegs su gsol ba'i sngags su gyur pa yang // na maH sarba bud+d+hA nAM/ a pra ti ha ta shA sa nA nAM/ tad+ya thA/ dza ya dza ya/ su dza ya/ ma hA kA ru Ni ka bi shwa rU pi ni/ gats+tsha gats+tsha swa b+hA ba nAM/ sarba bud+d+haM swa bi sardzA ya/ sa pa ri bA raM/ swa b+ha bA nAM tsA pra be sha ya/ sa ma ya ma nu sma ra/ sarbAr+tha swa me si d+h+yaM tu/ bi d+h+ya sa dAHma no ra thaM tsa me pa ri pU ra ya swA hA/ 'di ni gshegs su gsol ba'i sngags te las thams cad la sbyar bar bya'o// phyag rgya bzang po'i gdan zhes grags pa ste/ 'dis gdan yang sbyin par bya'o// yid kyis lan bdun bzlas pas thams cad gshegs su gsol lo// 'jig rten dang 'jig rten las 'das pa'i dkyil 'khor rnams dang / sngags rnams nyid la'ang sngags kyi dngos grub dang / dam tshig dang / bzlas pa dang / dus dang / nges par sdom pa rnams la'ang rab tu sbyar bar bya'o// de nas yang sems dpa' chen pos slar yang gnas gtsang ma'i lha'i bu rnams la kun du gzigs te/ 'khor gyi dkyil 'khor chen po la rang gi rig pa'i tshogs sngags kyi le'u rab 'byam gsungs par gyur to// na maHsarba bud+d+hA nAM/ a pra ti ha ta ga tI nAM o~M ni Ti swA hA/ 'di ni 'phags ma sgrol ma'i rjes su spyod pa'i skra can ma zhes bya ba'i rig pa/ las thams cad pa ste dam tshig chen po'i phyag rgya'i snying po dug gi las thams cad la kun du sbyar ro// na maHsa man+ta bud+d+hA nAM/ a pra ti ha ta shA sa nA nAM/ o~M ni Ti/ 'di ni nye bar spyod pa'i skra can ma zhes bya ba'i rig pa las thams cad pa ste/ phyag rgya ni kha bye ba zhes pa gza'i las thams cad la sbyar bar bya'o// na maHsa man+ta bud+d+hA nAM/ a pra ti ha ta shA sa nA nAM/ o~M ni/ rig pa 'di ni sdong bu can zhes bya ba spyod pa'i dge ba'i las thams cad byed pa ste/ phyag rgya ni bzang po'i gdan gyis gnod sbyin mo rnams dgug par bya ba la sbyar ro// na maHsa man+ta bud+d+hA nAM/ a tsin+t+yad+d+hA ta rU pi NAM/ o~M Sh+Tai swA hA/ mkha' 'gro ma kun 'joms pa yi// phyag rgya sbubs can yang dag sbyar// byang chub sems dpas bshad pa yi// rig sngags thod pa can zhes bya// sangs rgyas kun gyi pad+ma nyid// rab bsngags lha yi gzugs can ma// na maHsa man+ta bud+d+ha nAM/ a pra ti ha ta ga ti/ tsA ra NaM/ tad+ya thA/ oM ba ra de sA hA/ phyag rgya ut+pa la nyid ni// dpal gyi bdag nyid spyan la sbyar// gzugs mang 'chang ba'i lha mo ni// myur du longs spyod rab sgrub pa'o// na maHsa man+ta bud+d+hA nAM/ a tsin+t+ya d+d+hU ta rU pi NAM o~M su ri swA hA/ phyag rgya mdung dang yang dag ldan// rims rnams thams cad rnam 'joms pa'o// na maHsa man+ta bud+d+hA nAM/ a tsin+tad+d+hA ta rU pi NAM oM tu re swA hA/ bsam pa'i sgrol ma ldan pa zhes// rab bsngags las rnams thams cad pa// dbyug pa'i phyag rgyar yang dag ldan// bgegs rnams 'joms byed ma la sbyar// na maHsa man+ta bud+d+hA nAM/ a tsin+t+yad+d+hU ta rU pi NAM/ tad+ya thA/ oM bi lo ki ni swA hA/ rig pa snang ldan zhes bya ba// 'jig rten thams cad dbang du byed// bde ba thams cad rab sbyin pa// pad+ma phyag rgyas sbyar bar bya// na maHsa man+ta bud+d+hA nAM/ a tsin+t+ya d+d+hU ta rU pi NAM/ tad+ya thA/ oM bi shwa/ bi shwa saM b+ha be bi sha rU pi NAM ka ha ka ha A bi sha A bi sha sa ma ya ma nu sma ra ru ru tiSh+Tha swA hA/ rig pa brtson 'grus chen mo ni// 'jig rten 'dren pas bstan pa ste// snying po phyag rgya mnyam pa nyid// sems can thams cad 'bebs shing dge// sna tshogs zhes byar yang dag bsgrags// na maHsa man+ta bud+d+hA nAM/ o~M tsin+t+yad+b+hu ta rU pi NAM/ tad+ya thA/ o~M shwe te prA ba su hwA hA/ pad+ma'i gdan gyi rnam par dgod// las rnams thams cad byed pa'o// na maHsa man+ta bud+d+hA nAM/ a pra ti ha ta ga ti prA ti ri NAM/ tad+ya thA/ o~M shrIHrig pa 'di ni dpal mo che// 'jig rten mgon gyis bstan pa ste// phyag rgya kha sbyor ldan pa yi// rgyal srid chen po rab sbyin byed// na maHsa man+ta bud+d+hA nAM/ sarba satwA b+ha ya pra dA yi kA/ tad+ya thA/ o~M a dzi te ku mA ra rU pi NI/ o~M hi a gats+tsha ma ma kar yaM ku ru swA hA/ mi thub ma zhes rnam grags ma// gzhon nu bdud rtsi las byung ba// gang ba'i phyag rgyar ldan pa yis// dgra rnams thams cad zlog par byed// na maHsa man+ta bud+d+hA nAM/ a tsin+t+yad+b+hu ta rU pi NAM/ tad+ya thA/ oM dza ye swA hA/ bi dza ye swA hA/ a dzi te swA hA/ sring mo bzhi zhes rnam grags pa// byang chub sems dpa'i rjes 'gro ba// sa rnams mtha' dag yongs rgyu zhing // sems can rjes su 'dzin byed pa// ming po tu bu ru zhes grags// 'di rnams kyis ni rjes su spyod// gru yi bzhon pa mnyam zhon nas// rgya mtsho la ni nges par gnas// khu tshur phyag rgyas rnam par dgod// bsam pa thams cad yongs rdzogs byed// na maHsa man+ta bud+d+hA nAM/ lo kA grA d+hi ba ti nAM/ tad+ya thA/ o~M ku mA ri ma hA ku mA ri krI Da krI Da/ ma hA rAk+Sha si bo d+hi satwA nu dz+nyA ta ma yu rA sa ne pA sha / par shU pA Ni rak+tAM gI rak+ta gan+d+d+hA nu le pa na pri ye pri ye/ kha kha khA hi khA hi hU~M nri t+ya rak+ta puSh+pA rtsi ta mU r+t+ti sa ma nu sma ra/ b+h+ra ma b+h+ra ma/ b+h+ra ma ya b+h+ra ma ya/ hu lu hu lu mA bi lam+ba/ sarba karmA Ni me ku ru ku ru/ pi tsi tra rU pa d+hA ri Ni/ tiSh+Tha tiSh+Tha/ hU~M hU~M sarba bud+d+hA nu dz+nyA te swA hA/ sems can rjes su 'dzin byed pa'i// byang chub sems dpas bshad pas na// sa rnams ma lus kun nas ni// rnam pa drug tu rab tu g.yos// sems can kun la phan don dang // gdug pa'i sems can zlog byed pa// bdag gi rig pa rtag tu grags// rtag tu srung bar yongs su grags// srung ba ltos 'gro de nyid kyi// 'jig rten mtshan mas legs par mtshan// snying rjes thugs ni brlan pa yi// byang chub sems dpa' de nas gsungs// byang chub sems dpa' bdag nyid che// byis pa rnams la phan don du// gang la sems can spyod gsungs pa// 'gro ba rnams la rnam spyod ldan// phyag rgya dbyug pa'i srog shing ldan// bdag nyid chen pos sbyar nas ni// tshangs pa la sogs 'gugs byed na// mi rnams 'bras bu smos ci dgos// gzhon nu'i sems su ma lus pa'i// rtog pa 'di ni bsdus nas su// srin po rnams su grags pa yi// rig sngags 'di ni yang dag bstan// sems can rjes gzung 'dod pa yi// byang chub sems dpa' de ltar bshad// yig gsum zhes bya'i snying po 'di// rig sngags 'di ni yang dag bshad// sems can kun la phan don du// nye bar longs spyod 'gugs pa'i mchog // phyag rgya dbyug pa'i srog shing ni// rnam bkod las rnams thams cad pa'o// o~M hU~M dzaH/ rig sngags 'di ni mdor bsdus nas// mi rnams 'bras bu byed pa yin// na maHsa man+ta bud+d+hA nAM/ sa man+to t+yo ti ta mUr+t+ti nAM/ a bi kr-i ta gra ha hU~M phaT swA hA/ nye ba'i snying po 'di yang ni// phyag rgya dgra sta yang dag ldan// de bzhin 'byung po 'gugs par byed// de bzhin gza' dang ma mor bcas// thams cad phyag rgyas rgyas btab pa// bkod na 'bras bu bcas par 'gyur// 'byung po rnams ni rnam skrag byed// gdug pa zhugs pa rnam par grol// 'di ni bcom ldan 'das ma 'phags ma sgrol ma'i pho nya mo chen mo las thams cad pa ral pa gcig ma zhes bya ba rjes su spyod pa las thams cad pa ste bzlas pa tsam kho nas las thams cad byed do// 'byung po thams cad skrag par byed pa dang / 'gugs par byed pa dang / dbang du byed pa dang / rig pa 'dzin pa ji ltar 'dod pa de thams cad rdzogs par byed do// na maHsa man+ta bud+d+hA nAM/ a pra ti ha ta shA sa nA nAM/ tad+ya thA/ o~M prah+mA su prah+mA prah+mA/ baR+tsa se shAn+tiM ku ru swA hA/ sngags 'di tshangs pa chen po ste// byang chub sems dpas bshad pa yin// 'byung po zhi ba rab tu thob// skad cig nyid la bsil bar 'gyur// phyag rgya pad+ma yang dag ldan// myur du dge legs thob par 'gyur// mngon spyod kyi ni las rnams la// srid srung gi ni rig byed 'dod// 'di ni mdor bsdus brjod pa ste// cho ga 'di ni mdor bsdus pa'o// na maHsa man+ta bud+d+hA nAM/ a pra ti ha ta shA sa nA nAM/ tad+ya thA/ oM ga ru Da ba ha na tsakra pA ni tsa tur b+hu dza hU~M hU~M/ sa ma ya ma nu sma ra/ bo d+hi satwa Adz+nyA pa ya ti swA hA/ byang chub sems dpas bka' stsal pa// zhi ba'i don ni myur du byed// 'byung po rnams ni rnam 'jig byed// khyab 'jug gzugs kyi lus can yin// phyag rgya 'khor lor yang dag ldan// brtan pa'i don ni yang dag byed// gang 'di khyab 'jug rgyud du ni// cho ga rgyas par bstan pa ste// sems can kun gyi sgrub byed de// byang chub sems dpas bshad pa yin// na maHsa man+ta bud+d+hA nAM/ a pra ti ha ta shA sa nA nAM/ tad+ya thA/ ma hA ma he shwa ra b+hu tA d+hi pa ti br-i Sha b+ha/ d+h+wa dze pra laM ba dza Ta mu ku Ta d+hA ri NI/ si ta b+hasma d+hu sa ra ta/ mUrti sa aM phaT phaT bo d+hi satwa Adz+nyA pa ya ti swA hA/ sems can rnams la phan 'dod pas// sngags 'di bdag gis rab tu brjod// mdung gi phyag rgya mnyam par ldan// 'byung po thams cad rnam 'jig pa// 'di yang bstan pa'i cho ga 'di// sems can sa stengs gnas pa la// sngon ni zhi ba'i rgyud du bstan// yon tan sna tshogs rgya che ba// zhi ba'i rgyud kyis kyang brjod do// na maHsa man+ta bud+d+hA nAM/ a pra ti ha ta shA sa nA naM/ tad+ya thA/ o~M sha ku ni pa ta ta pak+Shi Na/ sha ka kha kha/ khA hi khA hi sa ma ya ma nu sma ra hU~M tiSh+Tha bo d+hi satwa Adz+nyA pa ya ti swA hA/ sngags 'di brtson 'grus chen po ste// nam mkha' lding zhes rnam par grags// gdul dka' 'dul ba rnams kyi mchog // gdengs ka can gyi dug rnams 'joms// phyag rgya che dang yang dag ldan// phung khrol mi bzad bcas pa 'joms// brtan dang g.yo ba'i dug rnams ni// gso bar byed par the tshom med// gdul bya'i sems can la brtse bas// byang chub sems dpa'i yang dag bka'// nam mkha' lding gi gzugs kyis spyod// 'dab chags rgyal po 'od chen ldan// ji srid nam mkha' lding rgyud du// bstan pa'i cho ga rgyas de rnams// sems can kun la phan pa'i rgyud// bdag gis kyang ni brjod pa yin// mkha' lding mngon par brjod rgyud du// khro bo'i rgyal po ma bstan na// gdengs can dug ni gzhom pa'i phyir// 'dab chags gzugs kyis rnam par rgyu// ji srid 'jig rten pa yi sngags// de rnams cho ga dper brjod pa// gdul bya'i sems can don du ni// de lta de ltar rnam par spyod// gang yang de bzhin gshegs sngags dang // rdo rje pad+ma'i rigs dag kyang // de rnams cho ga rab 'byam 'dir// snga ma kho nar gsungs pas yin// ji ltar ma ma rnam mang po// byis pa 'bad pas srung byed pa// de bzhin byis mtha'i blo can la// nga ni rig sngags gzugs kyi rgyu// stobs bcu ldan pas sngon gsungs pa// da lta'ang nga yis bstan pa yin// sngags rgyud don ni ma lus pa// rtogs pas rab gsungs 'od chen po// rgyal ba mchog gis gang gsungs pa// stobs bcu ldan pa'i sras kyis gsungs// rmad byung bsam mi khyab gzugs can// spyan ras gzigs kyis gsungs pa'o// de nas yang byang chub sems dpa' sems dpa' chen po spyan ras gzigs dbang phyug thams cad dang ldan pa'i 'jig rten gyi khams de dang / 'khor gyi dkyil 'khor chen po de la kun du gzigs nas dam tshig thams cad yang dag par skul bar byed pa zhes bya ba'i ting nge 'dzin la snyoms par zhugs so// gang du ting nge 'dzin la gnas pas sems can ma lus pa'i sgrub pa'i spyod pa'i yid/ sems can thams cad la rab tu gnas par gyur to// byang chub sems dpa' sems dpa' chen po snyoms par zhugs ma thag tu thams cad dang ldan pa'i 'khor chen po gnas rnam par bkra ba'i phyag na rin po che'i snying po rgyan bkod pa'i dkyil 'khor bsam gyis mi khyab cing rmad du byung ba'i rnam par 'phrul pa rang sangs rgyas thams cad dang / 'phags pa nyan thos dang / spyod pa la zhugs pa'i byang chub sems dpa' rnams dang / sa bcu dang ldan pa sa bcu'i dbang phyug la gnas pa rnams kyis kyang // dkyil 'khor de bri ba'am 'drir 'jug par mi nus na/ so so'i skye bor gyur pa'i sems can rnams kyis lta smos kyang ci dgos/ 'phags pa'i dkyil 'khor bzang po de'i dam tshig sgrub pa'i gnas la gnas pa byang chub sems dpa' chen pos gzigs nas/ sangs rgyas bcom ldan 'das thams cad dang / rang sangs rgyas thams cad dang / 'phags pa nyan thos thams cad dang / byang chub sems dpa' sa bcu la gnas pa rgyal tshab tu mngon par dbang bskur zhing dam tshig thob pa thams cad dang / spyod pa la zhugs pa rnams dang / zag pa dang bcas pa dang / zag pa med pa'i sems can thams cad spyan ras gzigs dbang phyug gis byin gyis brlabs kyis sangs rgyas dang byang chub sems dpa'i spyod pa bsam gyis mi khyab pa'i rgyu mthun pa dang / ting nge 'dzin gyi khyad par gyis thugs las byung ba'i dkyil 'khor du zhugs pa bdag nyid kyis yang dag par shes par gyur to// so so'i skye bo thams cad kyis de yid kyis dmigs par mi nus na/ bri ba'am 'drir 'jug pa lta smos kyang ci dgos// de nas yang byang chub sems dpa' sems dpa' chen po spyan ras gzigs dbang phyug gis dkyil 'khor chen po'i dam tshig la rjes su rab tu zhugs pa'i sems can de rnams la smras pa/ grogs po dag nyon cig // 'di ni de bzhin gshegs pa rnams dang byang chub sems dpa' rnams kyis kyang 'da' bar mi bya ba'i dam tshig yin na/ sems can rnams dang / 'phags pa gzhan rnams kyang lta smos kyang ci dgos/ de nas yang sems dpa' chen pos phyag na rdo rje gsang ba pa'i bdag po la smras pa/ kye rgyal ba'i sras/ mi las 'das pa'i dam tshig yid las byung ba ni nges par bstan to// mi rnams la/ de bzhin gshegs pa rnams yongs su mya ngan las 'das na yang dag tu sems can rnams yang dag par zhugs nas/ 'jig rten dang 'jig rten las 'das pa'i rig pa dang / sngags kyi dngos grub thams cad 'grub par 'gyur bar bshad par bya'o// de nas yang gsang ba pa'i bdag po phyag na rdo rjes/ byang chub sems dpa' sems dpa' chen po spyan ras gzigs dbang phyug la smras pa/ kye rgyal ba'i sras gang da lta dus la bab par shes na gsungs shig gsungs shig // shAkya seng+ge 'jig rten mgon// yongs su mya ngan 'das pa na// mi rnams mchog gi sangs rgyas zhing // sems can sa stengs khyod dkyil 'khor// mthong ba tsam gyis 'jig rten na// sngags kyi dngos grub rab tu skye// mi shes cho ga nyams pa'am// dam tshig bdag por ma gyur na// tshangs pa bdag nyid chen pos kyang // rig sngags dngos grub mi 'gyur ro// sngags la mngon par mi brtson dang // dam tshig bstan pa mi mthong na// rnam par du mar 'bad byas kyang // rig pa'i dngos grub mi 'gyur ro// dam tshig sbyor ba nyams pa na// brgya byin gyis kyang rab 'bad las// rig pa'i dngos grub mi 'gyur na// sa stengs mi rnams smos ci dgos// dam tshig bstan bcos de nyid shes// spyod pa'i las rnams sgrub pa de// 'jig rten pa dang 'phags pa'i sngags// bklags pa tsam gyis 'grub par 'gyur// byang chub sems dpa'i dkyil 'khor du// rab zhugs las rnams thams cad byed// byang chub sems dpa' bstan pa la// de yi rig pa'i dngos grub rtag // de nas yang gsang ba pa'i bdag po lag na rdo rjes/ sems dpa' chen po de la gsol ba btab par gyur to// kye kye sems dpa' sems dpa' chen po 'phags pa spyan ras gzigs dbang phyug gis sems can gyi don gyi phyir dkyil 'khor cho ga gsungs so// dang po re zhig cho 'phrul gyi zla phyed dam/ nag pa can nam/ sa gcan gyi zla ba'i dkar po'i phyogs la rab tu bsngags pa'i nyi ma dang / gza' bzang po bltas te/ rgyu skar dge ba dang yang dag par ldan pa'i dkar po'i phyogs kyi tshes gcig dang / zla ba nya ba'am/ dus gzhan la dbyar gyi zla ba spangs te/ snga dro sa rab tu gnas par bya'o// grong khyer chen po la brten pa'am/ gang du dkyil 'khor gyi slob dpon rang nyid gnas par te/ rgya mtshor 'jug pa'am/ chu klung la brten pa'am/ rgya mtsho'i ngogs dang nye bar grong khyer chen po'i byang shar gyi phyogs kyi char ha cang yang mi ring // ha cang yang mi nye bar dkyil 'khor gyi slob dpon song nas/ nyi ma bdun nam/ zla phyed du mtha' gcig tu smyung ba'am/ nye bar gnas nas so sor gnas par bya'o// gang gnas de rnams su'ang gtsang ma'i sa phyogs rdo ba dang / gyo mo dang / thal ba dang / sol ba dang / phub ma dang / thod pa dang / rus pa dang / rus pa gnas pa dang bral ba/ shin tu yongs su sbyang ba byas pa'i sa phyogs su/ srog chags med pa'i chu la/ ba byung lnga dang bsres pa'i tsan+dan dang / ga pur dang / gur gum gyi chus khro bo'i rgyal po sgrol mas non pa stong phrag brgyad kyis mngon par bsngags pa des bcom ldan 'das ma'i phyag rgya chen po yang dag par ldan pas/ sa phyogs de la phyogs bzhi rnams su mngon par gtor zhing steng dang 'og dang thad ka dang phyogs bral rnams su'ang kun nas gtor bar bya'o// de nas sa phyogs der kun nas gru bzhir/ khru bcu drug gam/ khru bcu gnyis sam/ khru brgyad bya ste/ de la chen po ni khru bcu drug go// bar ma ni khru bcu gnyis so// chung ngu ni khru brgyad do// dkyil 'khor rnam pa gsum po 'di// thams cad gzigs pas gsungs pa yin// rgyal srid 'dod phyir chen po ste// bar ma longs spyod 'phel bar byed// chung ngu sngags kyi dam tshig ni// las rnams kun byed zhi pa yin// de la yid la 'dod pa gang yang rung ba'i dkyil 'khor bri bar bya'o// de la sa'i phyogs der khru gnyis tsam brkos la/ der rdo ba dang / sol ba dang / thal ba dang / rus pa dang / skra la sogs pa dang / srog chags kyi rigs rnam pa sna tshogs pa gal te mthong na sa'i phyogs gzhan du brko bar bya'o// gnod pa med pa dang / nye bar 'tshe ba med pa der 'gyur ro// ri'i rtse mo dang / rgya mtshor 'bab pa'i chu klung chen po'i chu ngogs rnams su'ang gang rab tu 'bad pa chen pos shin tu so sor brtags te shin tu gtsang zhing srog chags med par byas nas bri bar bya'o// sa'i phyogs der slar yang srog chags med pa'i chu la ba'i rnam lnga bsres pas chu klung gi 'gram gyi sa gtsang ma'am/ grog mkhar gyi sa'am/ gang du srog chags med pa'i sa des dgang bar bya'o// bkang nas kyang legs par brdungs te kun nas mnyam par byas la ji ltar 'dod pa'i dkyil 'khor rnam pa gsum bya'o// seng ldeng gi phur bu bzhi la khro bo'i rgyal po nyid kyis lan bdun mngon par bsngags par byas nas phyogs bzhi rnams su gdab par bya'o// tshon sna lnga'i skud pa la khro bo'i rgyal pos lan bdun mngon par bsngags par byas nas kun nas dkyil 'khor gru bzhi pa'i rnam par dkri bar bya'o// de bzhin du dbus kyi gnas su/ nang du'ang zur bzhi'i rnam par bya'o// dbus kyi nang na gnas pa'i dkyil 'khor gyi slob dpon gyis rtsa ba'i rig pa'am/ rtsa ba'i snying po stong phrag brgyad bzlas par bya'o// phyag rgya chen po dang rtsa ba'i sngags kyis gtsug tor bcings te khro bo'i rtsa ba'i sngags kyis grogs bsrungs nas bdag nyid bsrung bar byas te/ bzlas pa byed bzhin du phyi rol du byung ste/ dkyil 'khor la g.yas su bskor ba byas nas kha shar du phyogs te ku sha'i khres la nye bar 'dug nas/ sangs rgyas dang byang chub sems dpa' thams cad yid la byas te dkyil 'khor de kun nas gru bzhi'i rnam par dkri bar bya'o// de nyid kyi phyi rol du zhag gcig smyung bar gnas pas rab tu gnas par bya'o// de la 'dir dkyil 'khor gyi slob dpon gyi sngon spyad pa rnams byas te/ rang gi rig pa dang / sngags dang rgyud la mkhas pa'i mkhan pos sems can thams cad kyi don gyi phyir theg pa chen po la lhag par mos pas zhag gcig smyung bar gnas pas grogs bzang po dang yang dag par ldan pa/ bstan bcos rnam pa sna tshogs pa'i bya ba mthong bas tshon lnga'i phye ma zhib mo 'bar bas legs par sbyang ba byas nas/ rtsa ba'i rig pa'i sngags dang snying pos mngon par bsngags pa'i phye ma dkyil 'khor dbus su gdab par bya'o// pha rol du'ang rgyal mtshan dang / ba dan sgreng ba dang / rta babs bzhes brgyan pa dang / chu shing gi sdong bu 'bras bu'i tshogs kyis g.yur za zhing kun nas 'bras bu'i tshogs rnams kyis rab tu 'phyang bzhin pa dang / rnga bo che dang / rdza rnga dang / dung gi sgra nges par sgrogs pa'i sa'i phyogs su bsgrag par bya'o// ngos bzhir rjes su mthun pa'i bar du bsngags pa'i sgra'i chos mnyan par bya'o// phyogs bzhi rnams su theg pa chen po'i mdo sde'i glegs bam bklag par bya'o// 'di lta ste/ shes rab kyi pha rol du phyin pa lho phyogs su bklag par bya'o// 'phags pa zla ba sgron ma'i ting nge 'dzin nub phyogs su'o// 'phags pa sdong po bkod pa byang phyogs su'o// 'phags pa gser 'od dam pa shar phyogs su'o// de ltar glegs bam klog pa po med na mdo sde bzhi po klog par rtogs pa'i gang zag chos smra ba po la chos mnyan pa'i phyir gsol ba gdab par bya'o// de nas dkyil 'khor gyi slob dpon langs nas tsan+dan dang / ga pur dang / gur gum rnam par bsres pa'i me tog dkar po dri zhim pa la rtsa ba'i rig pa bzlas te/ dkyil 'khor de thams cad du gcal du dgram par bya'o// mngon par bkram nas phyi rol du byung ste/ zhag bdun gyi bar du 'dod pa'i kha zas bsten pa gnyis sam/ gsum/ byang chub kyi sems bskyed pa/ gso sbyong nye bar gnas pa bsten pa la gnas pa'i ri mo mkhan de grogs sam/ slob ma des khas blangs pa rab tu gzhug par bya'o// gang rtsa ba'i rig pa nyid kyis gtsug tor bcing ba byas nas/ de nas gser dang / dngul dang / rin po che rnam pa sna tshogs pa'i go 'phang rnam par bkra zhing // 'bar la mdzes pa'i zangs kyi phye ma zhib mo so sor bzung nas longs spyod chen po dang ldan zhing // chos dang ldan pa'i rgyal po chen po rnams 'dir gzhug par bya'o// dkyil 'khor mthong ba nyid las nges par byang chub la gzhol ba yin no// sngags sgrub par byed pa lta ci smos/ shAkya'i skyes mchog mya ngan 'das// sems can bsod nams chung rnams la// 'di lta'i longs spyod ga la yod// cho ga 'di ni bstan par bya// byang chub sems dpa' 'od chen ldan// skye bo bkren pa gzigs nas ni// nyung zhing mdor bsdus dkyil 'khor ni// mdor bsdus nas ni bstan pa yin// 'bras sA lu dang thug po che'i phye ma shin tu zhib mo tshon sna lnga pa 'bar bas/ dkar po dang / ser po dang / dmar po dang / nag po dang / ljang gu'i kha dog tu kha bsgyur la/ sngar bzhag pa'i phye ma dkyil 'khor gyi slob dpon gyis blangs nas bcom ldan 'das ma'i phyag rgya chen po bcings te rtsa ba'i rig pas phye ma la phyag rgyas gdab par bya'o// gzhan zhi ba sgrub pa'i slob dpon gyis dkyil 'khor gyi phyi rol lho shar gyi phyogs su las kyi cho ga mthong bas me thab bya'o// khru gnyis kyi tshad la dpangs khru gang tsam kho ra khor yug tu pad+ma'i ze ba'i rnam par shing pa lA sha'i yam shing rnams kyis me rab tu sbar te/ shing dpal 'bras kyi yam shing mtho gang tsam gyi tshad la rlan dang bcas pa/ zho dang sbrang rtsi dang / mar la btags pa rnams kyis rtsa ba'i snying pos sam/ phyag rgya dang / rtsa ba'i rig sngags kyis me lha spyan drang bar bya'o// spyan drangs nas kyang sngar brjod pa'i yi ge gcig pa nyid kyi rig pa'am/ rtsa ba'i rig pa'i snying pos slar yang brgya rtsa brgyad sbyin sreg bya'o// de nas dkyil 'khor gyi slob dpon gyis gtsug tor gtsang zhing yo byad tshogs par byas nas bdag nyid dang ri mo mkhan ches mkhas pa'am/ slob ma byed du gzhug go// de nas dkyil 'khor gyi slob dpon gyis sangs rgyas dang / byang chub sems dpa' rnams yid la byas nas sngar brjod pa'i bdug pa'i rig pas bsreg go// thal mo sbyar ba byas nas sangs rgyas dang byang chub sems dpa' thams cad dang / byang chub sems dpa' sems dpa' chen po 'phags pa spyan ras gzigs dbang phyug la phyag byas nas phye ma blangs te/ gzugs kyi rnam par bya zhing // ri mo mkhan mkhas pas rdzogs par bya'o// cho ga 'di dag gis dang po kho nar re zhig sangs rgyas bcom ldan 'das shAkya thub pa rnam pa thams cad kyi mchog dang ldan pa rin po che seng+ge'i khri la bzhugs pa gnas gtsang ma'i gnas na chos ston par mdzad bzhin pa kun du bri'o// dkyil 'khor gyi slob dpon gyis kun du bris nas rjes su sgrub pa pos bdag nyid srung ba'i cho ga dang / rig pa byas nas 'byung po thams cad pa'i gtor ma sbyin par bya ste/ dkyil 'khor gyi phyi rol gyi phyogs bzhi dang steng dang 'og tu gtor bar bya'o// de nas khrus byas nas me thab dang nye bar song nas gos gtsang ma bgos te gtsang sbra dang / srung ba'i cho ga byas te rtsa ba'i rig pas gur gum dang bsres pa'i mar gyi sreg blugs stong phrag brgyad sbyin sreg bya'o// de nas ku sha'i khres la nye bar 'dug ste de nyid du bzlas pa byed cing de nyid du gnas par bya'o// yungs kar dkar po la khro bo'i rgyal po sgrol mas non pa'i sngags brgya rtsa brgyad du mngon par bsngags te/ mngon par bsngags nas kham phor kha sbyor du gzhag par bya'o// bgegs kyi rnam par 'gyur ba'i gzugs rnams du ma dang / nga ro drag po dang / rlung dang / char dang / yul ngan gzhan dang gzhan gang yang rung ba 'ongs pa mthong na/ khros pas yungs kar gyi sreg blugs lan bdun sbyin sreg bya'o// de nas bgegs rab tu 'jigs par 'gyur ro// mi'i bgegs la ni lan lnga chang pa nas sbyin sreg byas na skyes bu de rengs par 'gyur ba'am/ nus pa med par 'gyur ba'am/ 'chi bar 'gyur ba'am/ skad cig de nyid la mi ma yin pas zin par 'gyur ro// de nas rjes su sgrub pa pos de nyid du ku sha'i khres la nye bar 'dug nas khro bo'i rgyal po sgrol mas non pas bzlas pa byed cing gnas par bya'o// de nas dkyil 'khor gyi slob dpon gyis bcom ldan 'das shAkya thub pa'i sku gzugs kyi g.yas kyi gzhogs su rang sangs rgyas gnyis pad+ma'i gdan la bzhugs pa skyil krung gis nye bar bzhugs par bya'o// de'i 'og tu nyan thos chen po gnyis chos nyan par bya'o// de rnams kyi'ang g.yas su bcom ldan 'das 'phags pa spyan ras gzigs dbang phyug rgyan thams cad kyis brgyan pa ston ka'i sprin gyi mdog ltar dkar ba pad+ma'i gdan la bzhugs pa phyag g.yon pas pad+ma bsnams nas/ g.yas pas mchog sbyin pa'o// de'i yang g.yas su bcom ldan 'das ma gos dkar mo phyag na pad+ma bsnams pa/ phyag g.yas pas bcom ldan 'das shAkya thub pa la phyag 'tshal bzhin pa pad+ma'i gdan la nye bar bzhugs pa/ ral ba'i cod pan 'chang ba/ dar la dkar po'i na bza' bsnams pa/ dar la'i stod g.yogs bla gos bsnams pa/ thal ba nag po'i thig le gsum byas pa'o// de bzhin du brtan pa dang / khro gnyer can ma yang // rang rang gi gdan la rang rang gi spyod lam du gnas shing nye bar bzhugs pa'ang bya'o// de rnams kyi g.yas su bcom ldan 'das ma shes rab kyi pha rol tu phyin ma dang / de bzhin gshegs pa spyan ma dang / gtsug tor rgyal mo'ang bya'o// de bzhin du byang chub sems dpa' bcu drug bya ba la/ 'di lta ste/ kun du bzang po dang / sa'i snying po dang / nam mkha'i mdzod dang / sgrib pa thams cad rnam par sel ba dang / ngan song spong dang / byams pa phyag na rnga yab thogs pa sangs rgyas bcom ldan 'das la lta bzhin pa dang / dri ma med pa'i blo gros dang / dri ma med pa'i tog dang / nor bzang dang / zla 'od dang / dri ma med par grags pa dang / nad thams cad gso bar byed pa dang / chos thams cad kyi dbang phyug rgyal po dang / 'jig rten 'gro ba dang / blo gros chen po dang / mngon par 'dzin pa zhes pa ste/ byang chub sems dpa' chen po bcu drug po 'di rnams rab tu zhi ba'i sku dang / rgyan thams cad kyis brgyan pa bri'o// rig pa'i rgyal po'i gtso bo dang / rig pa'i rgyal mo dang / pad+ma'i rigs kyi gzugs dang / phyag rgya rnams lung las ji ltar bshad pa bzhin dang / gnas ji lta ba bzhin du bri'o// mtha'i gnas su'ang gru bzhi'i rnam par gnas gzhag par bya'o// pad+ma'i me tog legs par byas pa dang / rig pa'i lha gang gis dran pa yang gnas de rnams su gzhag par bya'o// de bzhin du bcom ldan 'das shAkya thub pa'i g.yas kyi gzhogs su rang sangs rgyas nam mkha' dang / yongs su zhes bya ba gnyis kyang ngo // de bzhin du shar du kha bltas pa'i dkyil 'khor thams cad du 'jug pa'i sgo rnams bya'o// bcom ldan 'das shAkya thub pa'i g.yon gyi gzhogs su rang sangs rgyas tsan+dan dang / grub pa zhes pa gzhan gnyis kyang kun tu bri'o// de rnams kyi 'og tu nyan thos chen po 'od srung chen po dang / ka t+ya na dang gnyis kun du bri'o// de rnams kyi'ang gzhogs su 'phags pa phyag na rdo rje ut+pa la ltar sngo bsangs su snang ba rab tu zhi ba'i gzugs rgyan thams cad kyis brgyan pa/ phyag g.yas rnga yab thogs pa/ g.yon pa khro bo'i spyi bor bzhag pa'o// rdo rje khu tshur dang / rdo rje lcags kyu dang / rdo rje lcags sgrog dang / dpung bzang dang / rdo rje sde rnams cha byad ji lta ba dang / mtshan ma ji lta ba bzhin du bgegs rnams 'joms pa'o// rig pa'i rgyal po dang / rgyal mo 'khor dang bcas pa thams cad dang / gzugs dang phyag rgya la sogs pa rnams ji ltar dran pa bzhin du bri'o// de rnams kyi'ang g.yon du gru bzhi'i rnam par rdo rje'i phyag rgya gnyis bri bar bya'o// bris nas kyang gnas gang du rig pa'i tshogs ma dran pa de rnams gnas 'dir bzhugs shig ces brjod par bya'o// de rnams kyi steng du pha rol tu phyin pa drug dang / bcom ldan 'das ma mA ma kI kun du bri ste rgyan thams cad kyis brgyan pa rab tu zhi ba'i lus so// de rnams kyi'ang steng du gtsug tor gyi rgyal po brgyad kun nas 'bar ba'i phreng bas 'khrugs pa/ phyag rgya bcings pa rang rang gi 'khor los sgyur ba'i rgyal po chen po'i gzugs su kun du bri ste/ gser mdog dbang po rab tu zhi ba rgyan thams cad kyis brgyan pa de bzhin gshegs pa'i sku gzugs la cung zad blta ba sbyin pa rnams 'di lta ste/ gtsug tor 'khor los sgyur ba dang / gtsug tor mngon par 'phags pa dang / gtsug tor gdugs dkar po dang / rgyal ba'i gtsug tor dang / pad+ma'i gtsug tor dang / rnam par rgyal ba'i gtsug tor dang / gzi brjid phung po dang / gtsug tor mthon po zhes pa ste/ gtsug tor brgyad po 'di rnams kun du bri'o// 'jug pa'i phyogs kyi sgor ni byang chub sems dpa' gnyis bya ste/ g.yas phyogs su ni 'jig rten las 'das par 'gro ba zhes bya ba rab tu zhi ba'i lus ral pa'i cod pan 'chang ba/ phyag g.yas mchog sbyin pas phreng ba 'dzin pa/ phyag g.yon pas spyi blugs 'dzin cing sgo la mngon du phyogs pa/ bzhin cung zad khro gnyer dang bcas pa kun du bri'o// 'jug pa'i sgo'i g.yon phyogs su ni byang chub sems dpa' chen po ma rgyal ba las rgyal ba bri bar bya ste/ rab tu zhi ba'i lus ral pa'i cod pan 'chang ba/ phyag g.yon dbyug gu dang / ril ba spyi blugs 'dzin pa/ phyag g.yas pas bgrang phreng ba zung nas mchog sbyin pas rab tu sbyin par byed pa/ bzhin cung zad khro gnyer can 'jug pa'i sgo la mngon par phyogs pa kun du bri'o// seng ge'i khri'i 'og tu chos kyi 'khor lo kun nas 'bar ba'i phreng bas 'khrugs pa de'i 'og tu rin po che'i gzhal yas khang de la gnas pa'i bcom ldan 'das ma rig pa'i rgyal mo chen mo ha cang mi skem/ ha cang mi sbom pa'i lus su gnas pa/ rab tu zhi ba'i sku/ gzugs mdzes shing cung zad 'dzum pa'i bzhin/ phyag g.yon pas ut+pal sngon po bsnams pa/ phyag g.yas pas dpal 'bras bsnams pa/ byis pa'i rgyan thams cad kyis brgyan pa/ rin po che'i cod pan 'chang ba/ mu tig gi phreng pas mchod phyir thogs pa byas pa/ dar la'i stod g.yogs mnabs pa/ dar gyi na bzas smad g.yogs pa/ kun nas 'bar ba'i phreng bas 'khrugs pa/ pad+ma'i gdan la nye bar bzhugs pa/ khro bo'i rgyal por gyur pa/ sgrol mas non pa la gzigs par gyur pa/ dkyil 'khor du 'jug pa'i sgo la mngon par phyogs pa/ blta na sdug pa thams cad du srin mo ral pa gcig pa byas pa'i gzugs 'chang ba kun du bri'o// de'i g.yas phyogs kyi gzhogs su pad+ma'i 'og tu khro bo'i rgyal po sgrol mas non pa bri ste/ rnam par 'gyur ba chen po'i gzugs can kun nas 'bar ba'i phreng bas 'khrugs pa/ bka' so sor bzhes bzhin pa/ byang chub sems dpa' chen por gyur pa la blta ba kun nas bri'o// g.yon gyi gzhogs su pad+ma'i 'og tu gnas gtsang ma'i ris kyi lha'i gzugs can byang chub sems dpa' lnga bri bar bya ste/ 'di lta ste/ shin tu dri ma med pa dang / shin tu dul ba dang / dag pa dang / mun pa sel byed dang / kun du snang ba zhes pa/ de rnams thams cad kyang gnas gtsang ma'i gnas na 'dug pa/ rin po che 'bar ba du ma'i rdo'i mthil dang 'dra ba/ kun nas 'bar ba rnam par bkra ba'i me tog rnams kyis gcal du bkram pa/ gzugs mdzes pa kun du bri'o// phyi rol gyi khor yug tu gru bzhir rta babs bzhi dang ldan pa rnams par bkra ba'i tshon sna lngas gsal ba/ shin tu drang ba'i mi dma' bas nang gi dkyil 'khor bya'o// shar gyi phyogs su bcom ldan 'das shAkya thub pa'i steng du ri mo'i dbus su me tog gi rgyal po'i dbang po pad+ma'i gdan la nye bar bzhugs pa de bzhin gshegs pa'i gzugs shin tu chung tsam du bya ste/ kun nas 'bar ba'i phreng bas 'khrugs pa/ phyag mchog sbyin pas rab tu sbyin pa/ sku'i gtsug tor la bzhugs pa'o// de'i g.yas su gtsug tor 'khor los sgyur ba'i phyag rgya bri bar bya'o// g.yon du gzi brjid phung po'i phyag rgya bri bar bya'o// de bzhin gshegs pa'i spyan ma'i steng du shes rab kyi pha rol tu phyin ma bri bar bya'o// bcom ldan 'das 'phags pa spyan ras gzigs dbang phyug gi steng du shes rab kyi pha rol tu phyin ma'i g.yas su bcom ldan 'das 'od dpag tu med pa de bzhin gshegs pa'i skur bya ste/ phyag mchog sbyin pas rab tu sbyin pa pad+ma'i gdan la nye bar bzhugs pa/ kun nas 'bar ba'i phreng bas 'khrugs pa'o// de'i yang g.yas su lhung bzed dang / chos gos kyi phyag rgya'o// de bzhin du mthar gyis 'jug pa'i gnas su pad+ma'i phyag rgya bya'o// bcom ldan 'das me tog kun nas rgyas pa'i rgyal po de bzhin gshegs pa'i g.yon du gtsug tor gzi brjid phung po'i phyag rgya bri ste kun nas 'bar bas 'khrugs pa'o// de'i yang g.yon du de bzhin gshegs pa rin chen tog gi sku rin po che'i ri la nye bar bzhugs pa chos ston par mdzad bzhin pa baiDUr+ya sngon po dang / mar gad dang / pad+ma rA ga rnam pa sna tshogs pa 'bar ba'i 'od 'byin pa/ kun nas kun du 'od gsal ba bri'o// de'i yang g.yon du rgyal ba'i gtsug tor gyi phyag rgya kun nas 'bar ba 'khrugs pa kun du bri'o// de'i yang g.yon du chos kyi 'khor lo'i phyag rgya kun nas 'bar ba bri'o// de'i yang g.yon du ril ba spyi blugs dang bgrang phreng dang bzang po'i gdan gyi phyag rgya bri'o// sgo'i gnas su rdo rje rtse gsum pa gnyis ka nas kun nas 'bar bar bri'o// bcom ldan 'das spyan ras gzigs dbang phyug gi 'og tu phyag rgya chen po dbyug pa can dang / ut+pa la'i phyag rgya kun nas 'bar ba 'di dag phan tshun ma 'byar bar kun du bri'o// dkyil 'khor gyi rnam pa kun du bris pa'i phyi rol gyi dkyil 'khor de yang tshon sna lngas 'bar ba rnam par bkra zhing blta na sdug pa/ zur bzhis rnam par mdzes pa/ rta babs bzhi'i rnam pa phyogs bzhir ro// nang gi dkyil 'khor las khru gnyis tsam gyi phyi rol gyi shar phyogs su tshangs pa chen po bri bar bya ste/ gdong bzhi pa/ gos dkar po bgos pa/ stod g.yogs gos dkar po can/ mchod phyir thogs pa dkar po can/ gser gyi mdog ral pa'i cod pan 'chang ba/ g.yon na dbyug pa dang spyi blugs thogs pa/ phyag na rdo rje'o// de'i yang g.yas su 'od gsal gyi lha'i bu bya ste/ lus dar la'i gos bgos pa/ dar la'i stod g.yogs can/ bzhin rab tu zhi ba/ ral pa'i cod pan 'chang ba/ mchod phyir thogs dkar po can/ skyil krung gis nye bar 'dug pa/ phyag g.yas mchog sbyin pa'o// de'i yang g.yas su 'og min pa'i lha'i bu bya ste rgyan thams cad kyis rnam par brgyan pa/ rab tu zhi ba'i lus/ sems bsam gtan la gnas pa dar la'i gos bgos pa/ dar la'i stod g.yogs can/ skyil krung gis nye bar 'dug pa/ phyag g.yas pas mchog sbyin pa/ mchod phyir thogs dkar po can no// de'i rim pas dga' ldan dang / 'phrul dga' dang / gzhan 'phrul dbang byed dang / 'thab bral dang / brgya byin la sogs pa'i lha'i bu rnams bri bar bya ste/ ji lta ba bzhin dang / cha byad dang / dbyibs ji lta ba bzhin no// brgya byin gyi 'og tu rgyal po chen po bzhi'i ris te/ rtag myos dang / phreng thogs dang / lag na gzhong thogs dang / pi wang gnyis pa dang / sa bla pa'i lha'i bu rnams ji lta ba dang / cha byad ji lta ba bzhin bri bar bya'o// de bzhin du lho phyogs su/ mi che ba dang / mi gdung ba dang / shin tu mthong dang / gya nom snang dang / dge chung dang / bsod nams skyes la sogs pa'i lha'i bu rnams cha byad dang / dbyibs ji lta ba bzhin du bri bar bya'o// de bzhin du nub kyi phyogs dang / de bzhin du'ang // byang gi phyogs su'ang ngo // nub kyi phyogs su de rnams kyi 'og tu phreng gnyis la brten nas bri bar bya'o// dkyil 'khor gnyis kyi pha rol tu dkyil 'khor gsum par 'gyur te/ phyogs bzhir rgyal po chen po bzhi bzhin du bri bar bya'o// byang phyogs su 'jug pa'i g.yas ngos su nor sbyin gter dang nye bar gnas pa rgyan thams cad kyis rnam par brgyan pa/ cod pan cung zad bcom pa/ gnod sbyin gyi gzugs can no// de'i g.yas su nor bu bzang po dang / gang ba bzang po gnod sbyin gyi sde dpon dag bri'o// de bzhin du rim gyis gnod sbyin ma chen mo 'phrog ma bri ste/ gzhon nu dga' byed phang na 'dug pa/ dkyil 'khor la nges par rtog bzhin pa bri'o// lngas rtsen dmar ser 'jigs su rung ba'ang bri ste/ de rnams kyi nye logs su gnod sbyin rnams kyi phyag rgya bri bar bya'o// de bzhin du rim gyis nub kyi phyogs su lha lag na zhags pa thogs pa dang / klu dga' bo dang / nye dga' bo dang / 'jog po dang / nor rgyas kyi bu la sogs pa rgyal po chen po brgyad bri bar bya'o// de bzhin du phreng gnyis pa la brten nas bzhin du gnod sbyin dang / srin po dang / dri za dang / mi'am ci dang / lto 'phye chen po dang / drang srong dang / grub pa dang / dang / sha za dang / nam mkha' lding dang / mi dang mi ma yin pa la sogs pa dang / sman dang / nor bu rin po che'i bye brag dang / ri bo dang / chu bo dang / gling rnams bzhin du gtso bor grags pa dang / mchog tu gtso bo thams cad kyang bri bar bya'o// lho phyogs su gshin rje ma mo bdun gyi 'khor dang bcas pa bri bar bya'o// shar gyi phyogs su me lha kun 'bar ba'i phreng bas 'khrugs pa/ dbyug pa dang / ril pa spyi blugs dang bgrang phreng lag na thogs pa/ ral pa'i cod pan 'chang ba/ gos dkar po bgos pa/ dar la'i stod g.yogs can/ mchod phyir thogs dkar po can/ gser gyi mdog thal ba'i thig le gsum byas pa/ sna tshogs pa'i rgyan dang / mtshon cha dang / cha byad dang / dbyibs dang / kha dog de yang phreng gnyis pa la brten nas bri bar bya'o// thams cad nas 'jug pa'i dkyil 'khor chen por dka' zlog gi bdag po khyu mchog la zhon pa/ lag pa g.yas rtse gsum thogs pa'o// lha mo dka' zlog ma'ang rgyan thams cad kyis brgyan pa'o// smin drug gi bu'ang rma bya la zhon pa/ lag na mdung thung thogs pa/ gzhon nu'i gzugs can/ gdong drug ba lus dmar por snang ba gos ser po bgos shing stod g.yogs gos ser po can/ phyag g.yon pas dril bu thogs nas ba dan dmar po thogs pa'o// bzhin du b+h+r-ing gi ri ti shin tu rid pa'i rnams pa dang / tshogs kyi bdag po chen po dang / dga' byed dbang phyug dang / nag po chen po dang / ma mo bdun po rgyan dang / cha byad dang / dbyibs ji lta bzhin du mngon par bri'o// nor lha brgyad dang / drang srong bdun dang / khyab 'jug phyag bzhi pa/ phyag na 'khor lo dang / be con dang / mdung dang / ral gri thogs pa/ nam mkha' lding gi bzhon pa/ rgyan thams cad kyis brgyan pa'o// gza' brgyad dang / rgyu skar nyi shu rtsa bdun dang / gang sa stengs kyi dkyil 'khor la rab tu rgyu ba'i nye ba'i gza' brgyad kyang bri'o// bzhin du/ dkar po dang / nag po'i tshes bco lnga dang / khyim bcu gnyis dang / dus drug dang / zla ba bcu gnyis dang / lo tshigs dang / sring mo bzhi gru la zhon pa dang / lnga pa ming po chu la gnas pa rnams te/ mdor na/ phyag rgya rnams su rnam par gzhag par bya'o// lha rnams bzhin du phreng gnyis su bya'o// mdor na dkyil 'khor gsum pa'ang // dkyil 'khor gsum la brten nas mngon par bri bar bya ste/ dkyil 'khor gsum po rnams su'ang gru bzhir rnam par gzhug par bya'o// 'di rnams bcom ldan 'das so// mdor bsdu na sangs rgyas bcom ldan 'das sems dpa' thams cad kyi gtso bo ni nges par mngon par bri bar bya'o// pad+ma'i rigs 'phags pa spyan ras gzigs dbang phyug ni g.yas su nges par bri bar bya'o// rdo rje'i rigs 'phags pa phyag na rdo rje ni g.yon du nges par bri bar bya'o// byang chub sems dpa' rnams kyi gtso bo 'phags pa kun du bzang po'ang nges par bri bar bya'o// 'jam dpal gzhon nur gyur pa nges par bri bar bya'o// lhag ma rnams ji ltar rnam par bzhag pa bzhin du phyag rgya rnams su nges par bri bar bya'o// 'di dag ni nang gi dkyil 'khor ro// dkyil 'khor bar pa la yang // shar gyi phyogs su mi mjed kyi bdag po tshangs pa nges par mngon par bri bar bya'o// de bzhin du lho'i phyogs su 'od gsal ba'o// 'og min dang gzugs can min pa rnams lha'i dkyil 'khor gyi rnam par ro// 'du shes med 'du shes med min gyi skye mched mi gsal ba'i lha rnams ni ma yin no// byang gi phyogs su brgya byin lha'i rgyal po dang / rab 'thab bral dang / dga' ldan dang / 'phrul dga' dang / gzhan 'phrul dbang byed dang / 'od chung la sogs pa'i lha'i bu rnams lha'i rgyal po re re nges par mngon par bri bar bya'o// lhag ma rnams ni ji ltar rnam par bzhag pa bzhin du phyag rgya rnams su mngon par bri bar bya'o// de bzhin du dkyil 'khor gsum par yang byang gi phyogs su 'byung po'i bdag po dbang ldan dka' thub zlog pa dang bcas pa nges par mngon par bri bar bya'o// sgo gnyis pa'i nye logs su gzhon nu smin drug gi bu rma bya'i gdan la/ lag na mdung thung thogs pa/ lus dmar por snang ba/ gos ser po'i stod g.yogs bgos pa/ phyag g.yas na dril bu dang ba dan dmar po thogs pa/ gzhon nu'i gzugs can dkyil 'khor la nges par rtog bzhin pa'o// shar gyi phyogs su nam mkha' lding 'dab chags kyi gzugs can dang / drang srong mArkaN+Da nges par mngon par bri bar bya'o// lhag ma rnam par bzhag pa bzhin du phyag rgya rnams su yang ngo // lho shar du gzhon nu bzhi dang / gzhon nu ming po dang lhan cig pa gru'i bzhon pa la kun du gnas pa chu gter chen po la yongs su rgyu bar byed pa/ me lha'i rgyal po'ang nges par mngon par bri bar bya'o// de bzhin du lho'i phyogs su lang ka'i grong gi srin po'i bdag po shin tu 'jigs su rung ba ste der shing pi tsu ma rda la brten nas gnas pa dang / rmugs 'dzin chu'i dbang po zhes bya ba gnod sbyin gyi gzugs can byang chub sems dpa' nges par mngon par bri bar bya'o// lhag ma phyag rgya rnams su'ang rnam par gzhag par bya'o// de bzhin du lho nub kyi phyogs su klu'i gtso bo dga' bo dang / nye dga' bo nges par bri bar bya ste/ gza'i gtso bo nyi ma yang ngo // nub kyi phyogs su thub pa ser skya zhes bya ba drang srong mchog dang / mu stegs can gcer bu pa'i khyu mchog // gcer bu'i gzugs su bzhin du phyag rgya rnams su rnam par gzhag par bya'o// byang nub kyi phyogs su gnod sbyin gyi rgyal po nor sbyin dang / dri za'i rgyal po zur phud lnga pa dang / mi'am ci'i rgyal po ljon pa ste 'di rnams nges par bri bar bya'o// lhag ma ni dbyibs ji ltar kun du gnas pa bzhin du bzhin phyag rgya rnams su'ang mngon par bri bar bya'o// dkyil 'khor bzhi mngon par bri'o zhes pa phyi rol gyi dkyil 'khor bzhi par ri mo lngas spras pa phyag rgya'i phreng bas mdzes par byas pa gru bzhi dang rta babs bzhi'i rnam pa dang / rgyal po chen po bzhis rnam par brgyan pa/ ji lta ba bzhin du gnas pa 'di lta ste/ 'jug pa'i sgor phyag rgyar gyur pa ni ut+pa la sngon po bri'o// g.yas dang g.yon du ni pad+ma dang / rdo rje dang / dgra sta dang / dung dang / mdung rtse gsum dang / be con dang / 'khor lo dang / swa sti ka dang / bum pa dang / nya dang / dung dang / gdub kor dang / ril ba spyi blugs dang / rgyal mtshan dang / ba dan dang / zhags pa dang / dril bu dang / gri dang / tho ba dang / gzhu dang / lcags mda' ste 'di rnams rnam pa sna tshogs pa'i mtshon cha'i mchog gi phyag rgyas khor yug tu grwa bzhir phreng bas khyab par bya'o// de nas phyi rol gyi phyogs bzhir phyag rgya chen po bzhi gzhag par bya ste/ byang phyogs su dkyil 'khor gru bzhi pa'i rnam pa can byas nas rdo rje gnyis ka nas rtse mo gsum pa'i rnam pa kun nas 'bar ba'o// shar phyogs su dkyil 'khor gru gsum pa'i rnam pa can kun nas 'bar ba can gzhag par bya'o// lho'i phyogs su dkyil 'khor gzhu'i rnam pa can byas nas lhung bzed kun nas 'bar ba can gzhag par bya'o// nub kyi phyogs su dkyil 'khor nyi ma'i rnam pa can byas nas ut+pa la sngon po rang gi sdong bu dang / 'dab ma dang ldan pa kun nas 'bar ba'o// phyogs bral rnams su phyag rgya bzhir 'gyur ro// nub byang gi phyogs su dkyil 'khor zlum po'i rnam pa byas nas zhags pa kun nas 'bar ba'o// lho nub kyi phyogs su dkyil 'khor ring po'i rnam pa byas nas dbyug pa kun nas 'bar ba'o// lho shar gyi phyogs su dkyil 'khor gru gsum pa'i rnam pa can byas nas dgra sta kun nas 'bar ba'o// byang shar gyi phyogs su ral gri kun nas 'bar ba gzhag par bya'o// thams cad nas mngon par bris nas steng dang 'og dang thad kar phyag rgya gsum phyi'i dkyil 'khor gyi sgo dang nye bar phye ma nyid kyis bri bar bya ba la 'di lta ste/ gos dang / bsil yab dang / lham kun nas 'bar ba de rnams mngon par bri bar bya'o// zhes so// byang chub sems dpa' blo ldan pas// sems can phan don 'dod pa yi// dkyil 'khor cho ga 'di rnams kyis// mdor bsdus 'dir ni bstan pa yin// de nas dkyil 'khor gyi slob dpon gyis dang po nyid du slob ma gzung bar bya ste/ dbang po ma tshang ba med pa dang yan lag thams cad mdzes pa'i bram ze dang / rgyal rigs dang / rje rigs dang / dmangs rigs byang chub tu sems bskyed pa theg pa chen po'i theg pa pa/ theg pa gzhan mi 'dod pa'i ngang tshul can gyi sems dpa' chen po dad cing dge ba'i chos can dang / rgyal srid chen po mngon par 'dod pa dang / longs spyod chung ba la smod pa dang / longs spyod chen po mngon par 'dod pa dang ldan pa dang / bzang zhing dul la tshul khrims dang ldan pa'i dge slong dang / dge slong ma dang / dge bsnyen dang / dge bsnyen ma sdom pa la gnas pa/ gso sbyong la nye bar gnas shing sdom pa la gnas pa'i byang chub sems dpa' chen po la zhe mi sdang ba dang / phyogs chen po dang / rigs dang ldan pa dang / rang bzhin gyis chos spyod pa/ nyin dang mtshan du smyung bar gnas pa gos gtsang ma bgos pa/ skra dri zhim pa dang / khrus gsum byas pa/ mi smra bar gyur pa/ de'i nyin mo ga bur dang / gur gum dang / ma la ya'i tsan+dan dri zhim pos dri zhim par byas pa/ rtag tu nye reg byas pa dang ldan pa/ ku sha'i khres la nye bar 'dug ste/ bsrung ba'i cho ga byas pa dang / tshangs par spyod pa dang / bden pa dang ldan pa dang / rgyal bar dgongs pa phyi'i dkyil 'khor de nyid du ha cang yang mi nye ha cang yang mi ring bar gzhag par bya'o// gtsang zhing gtsang sbra byas pa ji srid gcig nas brgyad la sogs pa'i bar rnams te/ gzhan rnams ni ma yin no// de rnams kyang phan tshun kun du chags pa/ rgyal rigs spyi bor mngon par dbang bskur ba'i rgyal po chen po dang / de rnams kyi bu gzhon nu ma rnams grong pa'i chos ma shes pa ste bcom ldan 'das gzhon nu'i gzugs can byang chub sems dpa' chen po 'jam dpal byis pa'i skye bo rab tu sad par byed pa/ gzhon nu'i skye bo dga' bar byed pas so// de nas ches thog mar de lta bu'i grong pa'i chos mi shes pa rab tu gzhug par bya// rgyal po chen po mngon par 'phel ba dang / tshe dang nad med pa dang / dbang phyug dang longs spyod chen po mngon par 'phel ba dang / khyad par du'ang tshul khrims dang ldan pas rig pa'i dngos grub nges par gnas pa'i phyir ro// de ltar sngar bzhag pa byas nas grogs bzang po dang ldan pa'i slob dpon gyis ga pur gyi bdug pa bsregs te/ rgyab kyis phyogs pa min par phyi rol du 'byung bar bya ste/ byung nas kyang ji ltar bde ba'i chu shin tu gtsang sbra byas pa/ srog chags med pa/ rtsa ba'i rig pa brgyad brgya mngon par bzlas pa/ phyag rgya chen pos rgyas btab pa'i chus khrus byas nas/ nye reg byas te gos gtsang ma bgos pa'i gtsang mas/ me thab tu song nas/ ku sha'i khres la nye bar 'dug ste byang shar du mngon par phyogs pas ga bur dang gur gum tsan+dan dang bsres pa'i mar gyi sreg blugs stong phrag brgyad sbyin sreg bya'o// sngar brjod pa'i cho gas spyan drangs pa dang / gshegs su gsol lo// slar yang dkyil 'khor du 'jug par bya'o// zhugs nas bum pa gang ba brgyad gtsang ma'i gos dang ldan pa shing sa ha ka ra'i yal 'dab dang 'bras bus rnam par brgyan pa gser dang dngul dang rin po che dang / 'bru nang du bcug pa/ de lta bu bcom ldan 'das shAkya thub pa la so sor dbul bar bya'o// gnyis pa ni sangs rgyas thams cad la'o// gsum pa ni 'phags pa nyan thos kyi dge 'dun thams cad la'o// bzhi pa ni byang chub sems dpa' thams cad la'o// lnga pa ni byang chub sems dpa' chen po 'phags pa spyan ras gzigs dbang phyug la'o// drug pa ni lha thams cad la'o// bdun pa dang brgyad pa ni dkyil 'khor gnyis pa'i sgo khang du gzhag par bya ste/ gcig pa ni sems can thams cad dang thun mong du gyur bar yongs su bsngos nas gzhag par bya'o// de nas sngar brjod pa'i cho ga nyid kyis bdug pa bsreg cing ut+pa la'i phyag rgya bcings nas slar yang spyan drang bar bya ste/ sangs rgyas thams cad dang / rang sangs rgyas thams cad dang / 'phags pa nyan thos dang / byang chub sems dpa' chen po rnams dang / 'byung po thams cad dang / spyan ras gzigs dbang phyug kyang sngar brjod pa'i cho ga nyid kyis spyan drang bar bya'o// de bzhin du me tog dang / bdug pa dang / dri dang / mar me dang / lha bshos kyang sngar bstan pa nyid kyi las kyis lha bshos thams cad kyis thams cad du bzhin du bya'o// mar me smos pa nyid kyis mar gyi mar me dbul bar bya'o// 'phags pa dang / 'phags pa ma yin pa thams cad la lha bshos smos pas/ sA lu'i zan zho dang / sbrang rtsi dang ldan pa/ 'o thug khyad par can gyis nye bar sbyar ba'i mar la btsos pa'i snum khur gyis mya ngan med pa 'khyil ba dang / khaN+Da la sogs pa thams cad de bzhin gshegs pa rnams la dbul bar bya'o// phyi rol gang ba dang / tsan+dan gyi thang chu sbrang rtsi dang 'o ma/ 'o thug btsos pa'i bza' ba rnams rang sangs rgyas thams cad dang / 'phags pa nyan thos dang / byang chub sems dpa' chen po dang / 'phags pa'i lha rnams la me tog dri zhim po rnams kyang dbul bar bya'o// la du can dang / gar+b+hat+k+wA khyad par dang / sngar gyi yo byad rnams lha thams cad dang / 'byung po'i tshogs dang / sems can thams cad la dbul bar bya'o// de bzhin du sna ma dang / rgya spos kyi me tog dang / pun+nA ga la sogs pa rnams sngar nges par bstan pa/ sangs rgyas dang / rang sangs rgyas dang / 'phags pa nyan thos dang / byang chub sems dpa' chen po rnams dang / 'phags pa dang / 'phags pa ma yin pa'i lha rnams thams cad la dbul bar bya'o// khyad par du de bzhin gshegs pa'i rigs la sna ma'i me tog dang / pad+ma'i rigs la pad+ma dang / de bzhin du phyag na rdo rje'i rigs la ut+pa la dang / gzhan rnams la tha mal pa'i sngags kyis so// de bzhin gshegs pa'i rigs la ga pur gyi bdug pa'o// pad+ma'i rigs la tsan+dan no// de bzhin du gsang ba'i bdag po rdo rje can nyid kyi gu gul du shes par bya'o// sngags gzhan thams cad la bdug pa tha mal pa dbul bar bya'o// 'phags pa rnams ni thams cad la// mar gyi mar me dbul bar bya'o// 'phags pa min pa'i sngags rnams la// dri zhim til mar dbul du gzhug // cho ga'i bzhin du ni// bdug pa mthong ba'i rgyu yis so// de bzhin kho nar brjod pa'i dri// sngags rnams kun la rtag par de'o// de bzhin gshegs la gang brjod dang // phyag na rdo rjer gang brjod pa// rang rang gi ni rgyud rnams su// sngags spyod don du sgrub pa pos// 'dir ni cho ga blta bar bya// kun nas rjes su 'jug pa'o// zhes pa'o// de nas dkyil 'khor gyi slob dpon sngar cho ga mthong bas spyan drang ba dang / mchod pa dang / bdug pa la sogs pa dang / lha bshos rab tu dbul ba rjes su 'jug pa'i bya ba byas nas/ de'i 'og tu sgrub pa'i grogs mchog mkhas shing skyen pas/ 'byung po thams cad pa'i gtor ma sha med pa thams cad dang / rnga pa Ta ha dang / dung gi sgra'i sgra dbyangs nges par sgrogs pas/ bdug pa dang / me tog dang / mar me dang / phreng bas rnam par spras pa phyogs bzhi rnams dang / phyogs bral rnams dang steng dang 'og dang thad ka thams cad du phyi'i dkyil 'khor la bskor ba byas nas 'byung po thams cad pa'i gtor ma rgya cher gtang bar bya'o// de nas khrus byas nas slar yang zho dang / sbrang rtsi dang / mar la btags pa'i 'bras sA lu dang / thug po che'i sbyin sreg rtsa ba'i rig pa'am snying pos stong phrag brgyad bya'o// sbyin sreg byas nas kyang sngar bkod pa'i dkyil 'khor la rjes su zhugs pa'i sems dpa' chen po la srung ba'i cho ga rnams byas pa'i dkyil 'khor gyi slob dpon gyis slob ma nyid du khas blangs pa/ byang chub tu sems bskyed pa/ gso sbyong byas pa/ sangs rgyas dang / byang chub sems dpa' thams cad la bdag nyid kyi lus dngos grub kyi don du phul ba/ sems can thams cad kyi nye bar longs spyod pa thun mong par gyur pa bla na med pa'i byang chub kyi snying po gnon par byed pa/ dge ba rnams thams cad mkhyen pa'i ye shes kyi sangs rgyas thob par 'dod pa rnams la dkyil 'khor bstan pa nyid las sdig pa thams cad las grol bar 'gyur te/ mtshams med pa byed pa'i skye bo rnams kyang skad cig de la grol bar 'gyur ro// de nas dkyil 'khor gyi slob dpon gyis gos mnyams pa tha ga pas btags ma thag pa/ skra dang bral ba/ rtsa ba'i rig pas lan bdun mngon par bsngags pa/ dri zhim po'i tsan+dan dang / gur gum gyis bsgos pa'i dar gyis dkyil 'khor du 'jug par 'dod pa rnams gdong g.yogs nas thog ma nas bcom ldan 'das ma sgrub pa pos rab tu 'jug par bya'o// rgyal po'i bu spyi bo nas dbang bskur ba'am/ rgyal rigs kyi bu'am/ gzhan yang spro ba chen po rgyal srid chen po 'dod pa'ang rab tu gzhug par bya'o// dkyil 'khor gnyis par gnas pa gdong g.yogs nas dri bzang po'i me tog tsan+dan dang gur gum dag gis rnam par bsres pa byin te/ shin tu gtsang sbra byas pa'i lag pa dag gis me tog 'thor du gzhug par bya'o// gang du de'i me tog babs pa de la de'i rig pa'i sngags sbyin par bya'o// skye ba gzhan rnams su de nyid dang 'di rjes su 'brel pa'o zhes kun du grags pa yin zhing // de nyid 'di'i dge ba'i bshes gnyen dang byang chub kyi snying po gnon par byed pa dang / byang chub chen po thams cad mkhyen pa'i ye shes yongs su rdzogs par byed pa'i don du mngon par sgrub par byed pa'o// de nyid 'di'i bsgrub par bya ba dang / longs spyod chen po dang / rgyal srid chen po dang / dbang che bar grags pa'i gang zag dang / 'grogs pa 'di'i mngon par sgrub par byed pa'o// skye ba 'di nyid du/ sgrub pa gang dang ldan pa lhag par spyod pa las/ las rnams thams cad 'grub par 'gyur ro// de bzhin du rim gyis de lta bu la sogs pa ji srid du brgyad po rnams de srid de gzhan rnams ni ma yin no// zhes so// sgrub par 'dod pa gzhan yang ci ltar 'dod pa bzhin du sdig pa zad pa'i don du dam tshig tsam du 'gyur zhes pa'o// dkyil 'khor gyi slob dpon gyis mngon par dbang bskur ba sbyin na dang po re zhig dkyil 'khor gyi phyi rol ha cang mi ring // ha cang mi nye ba'i byang shar gyi phyogs kyi cha'i sa phyogs rtsa ba'i sngags kyis byin gyis brlabs shing sngags kyis dag par byas nas de nas rgyal po mngon par dbang bskur ba de bzhin du sems bzhin pas mtha' gcig tu sangs rgyas dang / chos dang / dge 'dun la mngon par dang ba'i dad pa dang / spro ba chen po dang ldan pa byang chub kyi sems dang ma bral ba/ theg pa chen po la zhugs pa/ dkon mchog gsum la bsnyen bkur byed pa/ dbang po ma tshang ba med cing ma smad pa/ skye ba 'di nyid la rig pa dang / sngags sgrub par 'dod pa/ bsam pa bzang zhing // sngags kyi spyod pa la spro ba'i yid dang ldan pa/ dge mtshan 'dod pa'i rang bzhin can/ sad pa'i rgyur yang rig pa'i don la rnam rtog med cing der gtad pa'i yid can de lta bu la sogs pa lnga ji srid par mngon par dbang bskur bar bya'o// lhag ma rnams spang bar bya'o zhes so// shes rab can dang spyod pa la ma rmongs pa'i khyad par las te/ gzhan rnams bsten par bya ba ma yin no// de nas rgyal po thams cad dbang bskur ba bzhin du yo byad thams cad bsags te/ slob dpon dang mkhan po mnyes par bya'o// de nas bla re bres te rgyal mtshan dang / ba dan dang gdugs dkar po mgo bor 'dzin bzhin pa dang / rnga yab dkar po g.yob bzhin pa dang / bkur sti chen pos dung dang / rnga bo che dang / rdza rnga'i dga' ba'i sgra nges par sgrogs pa dang / rgyal ba'i sgra dang / bkra shis kyi tshigs su bcad pas mngon par bsngags pa dang / bde legs kyi tshigs su bcad pa rgyal bas gsungs pa rnams kyis mngon par bstod bzhin pas bskor ba dang / bkra shis de byas nas sangs rgyas dang byang chub sems dpa' thams cad la phyag byas nas/ 'di skad ces brjod par bya'o// slob dpon sangs rgyas dang byang chub sems dpa' thams cad kyi sngags kyi spyod pa mngon par bsgrub pa la yang dag par rjes su 'jug pa dang / 'jig rten pa thams cad las 'das pa'i gsang chen rnam par thar pa'i dkyil 'khor du yang dag par rjes su 'jug pa dang / chos kyi rgyal srid thams cad kyis sangs rgyas nyid mngon par rtogs par 'dod pa dang / mdor bsdus nas brjod nas sangs rgyas nyid 'byung ba'i phyir bdag nyid spro bar bgyi'o zhes so// de nas ku sha'i khres la nye bar 'dug ste shar du mngon par phyogs pas dkyil 'khor mthong zhing rtogs pa la dang po re zhig rig pa'i mngon par dbang bskur ba byin nas phyag rgya chen po rtsa ba'i rig pa bzlas par bya'o// de nas rig pa dang / sngags dag gang gnas pa/ gro ga'i 'dab ma la gi wang gis bri bar bya'o// bris nas tsan+dan dang gur gum dag gis lag pa dag dang kham phor kha sbyar bkrus nas de nas gro ga'i 'dab ma kham phor kha sbyar gyi nang du bzhag par byas nas dkyil 'khor gyi nang du byang chub sems dpa' sems dpa' chen po spyan ras gzigs dbang phyug gi zhabs kyi drung du gzhag par bya'o// de nas der nye bar 'dug ste rig pa rtsa ba'i sngags brgya rtsa brgyad snga ma nyid du brjod par bya'o// de nas der ku sha'i khres la nye bar 'dug pa mngon par dbang bskur bar bya'o// phyi rol gyi dkyil 'khor du thams cad dang thun mong du gyur pa'i bum pa gang ba sgo dang nye bar sngar bzhag pa blangs nas slob dpon gyis rtsa ba'i rig pa bzlas shing spyi bor mngon par dbang bskur bar bya'o// slob ma ji ltar 'dod pa'i chus spyi bo nas mngon par dbang bskur bar bya'o zhes so// de nas de la kham phor kha sbyar de de'i ched du sbyin par bya'o// mar me la klog tu gzhug par bya'o// gal te des bcom ldan 'das rig pa'am sngags bzung ba nyid yin par gyur na bklags pa nyid las kyang las byed do// rnam pa gzhan du na rim gyis 'bad pas bsgrubs pas byed par 'gyur ro// gzhan rnams ni sngags bzlas pa kho nas 'grub par byed do// de nas sngags yongs su gzung bar 'gyur ro// dang po sgrub pa kho nas 'grub par byed do// zhes pa rnam par rtog pa med pa las so// de kho na sngar bris pa slob dpon gyi sgrub pa gsum gyis nges par 'grub par 'gyur ro// 'bad pa med par ro// de bzhin du thog mar rig pa'i mngon par dbang bskur ba sbyin par bya'o// dkyil 'khor gnyis par mngon par dbang bskur ba ni/ dkyil 'khor gnyis par/ dkyil 'khor thams cad la dang / lha thams cad la gang rab tu bstabs pa'i bum pa gang ba des snga ma'i cho ga gang yin pa ji lta ba de nyid kyis spyi bor mngon par dbang bskur bar byas na sdig pa thams cad las grol bar 'gyur te/ sangs rgyas thams cad kyis rjes su gnang bar 'gyur ro// 'jig rten dang 'jig rten las 'das pa thams cad kyi dam tshig dang / dkyil 'khor dang / sngags dang / phyag rgya sgrub pa la yang lhag par 'dod par 'gyur ro// byang chub sems dpa' thams cad kyis slob dpon du mngon par dbang bskur ba sbyin no// dkyil 'khor gsum par nyan thos dang / rang sangs rgyas thams cad la phul ba'i bum pa gang ba cho ga de nyid kyis spyi bor mngon par dbang bskur bar bya'o// khyod la sangs rgyas byang chub sems dpa' rdzu 'phrul chen po dang ldan pa thams cad kyis 'jig rten dang 'jig rten las 'das pa thams cad kyi rig pa'i sngags rnams dang / dkyil 'khor 'dri ba dang / nye bar ston pa dang / rgyud dang rgyud kyi phyag rgya dang spyad pa nges par ston pa dang / rang gi cho ga nges par ston par rjes su gnang ngo zhes brjod par bya'o// skye ba 'di nyid dam gang phyi ma gzhan dang gzhan rnams su sangs rgyas nyid nges par thob bo// de bzhin du rgyal ba dang rnam par rgyal ba'i mngon par dbang bskur ba dang sngar nges par bstan pa'i cho gas bcom ldan 'das la sngar phul ba'i bum pa gang ba dang / byang chub sems dpa' la phul ba'i bum pa gang bas de bzhin du kho nar mngon par dbang bskur ro// de bzhin du yang khyod la sangs rgyas bcom ldan 'das rnams dang / byang chub sems dpa' chen po rnams dang / nyan thos rnams kyis 'byung po thams cad kyis mi tshugs pa dang / lus can thams cad kyis mi thub cing rnam par rgyal ba dang / khyod sngags rnams thams cad ji ltar 'dod pa bzhin du sgrubs shig ces rjes su gnang ngo zhes brjod par bya'o// de nas dkyil 'khor gyi slob dpon gyis sems can lnga po nyid re re la ji ltar 'dod pa bzhin du mngon par dbang bskur pa sbyin par bya'o// de nas de dag rim gyis dkyil 'khor du bcug nas sangs rgyas dang byang chub sems dpa' thams cad la phul te/ dkyil 'khor la bskor ba lan gsum byas nas gshegs su gsol bar bya'o// de nas nyi ma gzhan la rim gyis rig pa dang gsang sngags kyi spyod pa rnams la bslab par bya zhing // rnam par sbyar bar bya'o// skad cig de nyid la song nas sngar brten par phul ba/ byang chub sems dpa' chen po la sngar phul ba'i chu bum pa gang ba blangs nas/ dkyil 'khor du zhugs pa de rnams la chu khyor ba gsum shar du mngon par phyogs par byas nas 'thung du gzhug par bya'o// 'di skad brjod par bya ste/ kye byang chub sems dpa' chen po gsang ba'i dam tshig gang gis 'da' bar byed pa bsod nams ma yin pa mang po skye bar 'gyur ro// dkyil 'khor gang du'am/ der yang rigs dman pa gang gis dkyil 'khor du 'ongs pa de rnams kyang dkyil 'khor gyi slob dpon gyis snying rje chen po'i sems bskyed nas grogs byed pa'i lag par gos dkar po gtsang ma mgo bor bcings pa gzhan gyis sam gos kun du g.yogs te gnas pa dam tshig gi phyag rgya bcings nas rigs dman pa rnams kyis me tog gtor bar bya'o// de nas grogs byed pa de rnams kyis kyang // rab tu zhugs pa'i sems can thams cad kyis khrus bya'o// de rnams kyis yang dam tshig tsam de 'byung bar 'gyur ro// sgrub pa yang grub par 'gyur ro// de sngar byas pa'i me'i bya ba'i gnas su song nas rtse mo ma nyams pa'i ku sha rnams kyis so// der yang me thab rnam pa gsum du brjod do// zhi ba dang / rgyas pa dang / mngon spyod do// zhi ba'i don du pad ma'i rnam pa'o// yang na tshim par byed pas dbang du byed pa'ang ngo // mngon spyod la zur gsum mo// de la me'i bya ba'i cho ga thams cad la ku sha dgram par 'gyur ro// sangs rgyas thams cad la phyag bya ba byas nas shar gyi rtse mor me'i bya ba gzhag par bya'o// byang chub sems dpa' sems dpa' chen po phyi nas me'i bya ba mdzad pa rnams la phyag byas nas lho'i rtse mor ro// byang chub sems dpa' thams cad la phyag byas nas/ byang gi rtse mor sbyin par bya'o// de bzhin du'ang bya ba rnams grogs byed pas gnas pa'i ngang tshul can gyis me'i bya ba ku sha rnams kyis so// thog mar rtsa ba'i rig pas so// thog mar zho dang sbrang rtsi dang mar la btags pa'i 'bras yos kyi sbyin sreg nyi shu rtsa gcig sbyin par bya'o// zhi ba'i don du snying po'i mar gyis so// rgyas pa'i don du shing a pA marga gsum gyi sbyin sreg go// mngon spyod la ka Ta ke yis so// me'i bya ba'i cho ga 'di'ang thams cad du thun mong ba'i sgrub pa rnams la yang ngo // dkyil 'khor thams cad kyi nye bar spyod pa rnams su'ang ngo // de nas dkyil 'khor gyi slob dpon gyis gnas gtsang ma'i gtso bo'i lha nyid bstan nas/ me'i cho ga'i bya ba byas te 'di skad ces brjod par bya'o// dkyil 'khor thams cad du rab tu zhugs pa rnams la/ de nas rtsa ba'i rig pa bzlas pas mchod yon no// sangs rgyas bcom ldan 'das rnams dang / byang chub sems dpa' rnams dang / gzhan yang rdzu 'phrul chen po'i lha'i khyad par rnams dang / bcom ldan 'das kyi nyan thos rnams kyang gsan du gsol/ gang dam tshig gi dkyil 'khor 'dir cho ga las 'das par yang rung ste/ gus par byed pa dang / gzhan yang gang cung zad bdag nyid nyams par bya ba de dag dge ba'i rtsa ba 'dis dkyil 'khor thams cad rab tu gnas pa dang / de bzhin gshegs pa thams cad kyi spyod yul dang / byang chub sems dpa' thams cad kyi spyod yul dang ma bral bar thob par gyur cig // myur du bde ba dang ldan pa thob par gyur cig // de skad ces brjod par bya'o// dkyil 'khor du rab tu zhugs pa'i sems can rnams thams cad la/ mdor na byang chub kyi sems dang mi 'bral bar 'gyur bar bya'o// sbyin pa la rab tu chags pa dang / byams pa la sogs pa la gnas pa dang / sangs rgyas dang byang chub sems dpa' thams cad mchod pa dang / mdor na lung dang rig pa dang gsang sngags sangs rgyas dang / byang chub sems dpas gsungs pa rnams blta bar bya/ byang chub kyi sems dang mi 'bral bar 'gyur bar bya'o zhes brjod par bya'o// de nas dkyil 'khor gyi slob dpon gyis byang chub sems dpa' la sogs pa de rnams thams cad la dri bzang po'i me tog gis mchod yon phul nas sam de nas yid kyis mchod yon phul nas rtsa ba'i rig pa bzlas pas gats+tsha gats+tsha zhes pa dang / swA hA zhes pa kho na bzlas pas phyogs bzhir rnam par bltas te/ bcom ldan 'das ma'i rtsa ba'i phyag rgya bcings nas gyen du nges par bltas pas gshegs su gsol bar bya'o// zhes pa'o// byang chub sems dpa'i sde snod bcom ldan 'das ma 'phags ma sgrol ma ral pa gyen brdzes kyi rtsa ba'i cho ga las/ dkyil 'khor gyi cho ga rab 'byam gyi le'u ste gnyis pa rdzogs so// // de nas sems dpa' chen po de slar yang thams cad dang ldan pa'i 'khor gyi dkyil 'khor la rnam par gzigs nas lha'i bu rnams thams cad la smras par gyur te/ khyed rnams nyon cig // mchog gi grub pa mchog tu gsang ba sgrub thabs thams cad kyi cho ga rig pa'i las thams cad byed pa dang / rig pa'i las bzang po byed pa/ chen po nyid dang / don chen po byed pa/ phung khrol thams cad zlog par byed pa/ don thams cad sgrub par byed pa/ mchog tu bkra shis pa thams cad kun nas bkra shis pa/ sangs rgyas thams cad kyis gsungs pa/ bdag gi mchog tu gsang ba'i snying po yang dag par gyur pa/ las phran tshegs thams cad la nye bar sbyar bar bya ba/ rig pa'i rgyal mo chen mo'i las chen po thams cad kyi dngos grub byed pa'i sgrol ma gang zhe na/ na mo rat+na tra yA ya/ na ma Ar+yA ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ tad+ya thA/ tA re tut+tA re tu re swA hA/ grogs po dag 'di ni 'phags ma sgrol ma las chen po thams cad byed pa las phran tshegs thams cad bklags pas grub pa/ mchog tu gsang ba shin tu gsang ba mchog tu grub pa gzhan gyis rab tu sbyar ba'i las thams cad 'jig par byed pa'i rig pa 'di 'ang dkyil 'khor gnyis pa'i cho ga dang / sgrub thabs su gyur te/ 'phags ma sgrol mas las chen po thams cad mdor bsdus pa dang / las phran tshegs thams cad la'ang nye bar sbyar bar bya zhing // dkyil 'khor thams cad kyi cho ga dang sgrub thabs rnams la'ang ngo // nyin mtshan gang du 'am der yang rung ste/ gtsang ma'i phyogs su bri bar bya'o// bdag nyid nyes pa med pa dkyil 'khor gyi slob dpon gyis gcig pus dang po re zhig gru bzhi mnyam pa sgo bzhi pa khru bzhi'i tshad dang ldan pa'i dbus pad+ma'i phyag rgya de'i g.yas su ut+pa la sngon po dang / dbyug pa'i phyag rgya dang / ril ba spyi blugs kyi phyag rgya g.yon du rdo rje rtse gsum gyi phyag rgya dang / gos dkar mo'i phyag rgya dang / rta mgrin dang dpal chen po'i phyag rgya'o// shar sgor pad ma/ byang du ut+pa la/ lho ru rdo rje/ nub tu 'jug pa'i rim pa las 'das par/ steng du 'khyil ba'i rnam pa'i zhags pa'i phyag rgya'o// de'i 'og tu phyi nas me'i bya ba byas nas sngar brjod pa'i cho gas mchod pa la sogs pa byas te/ dkyil 'khor du 'jug par bya'o// de la rgyal srid 'dod pas had+p+ya'i shing du'o// longs spyod 'dod pas rang gi khyim gyi lha'o// rta 'dod pas rta'i bres su'o// glang po che 'dod pas glang po che'i bres su'o// bu 'dod pas bo de tse'i shing gi drung du'o// tshangs pa'i srin pos zin pa la tshangs pas bskyangs pa ru'o// klus zin pa la klu shing dang nye ba ru'o// mkha' 'gro mas zin pa la lam bzhi mdo ru'o// gnod sbyin gyis zin pa la pa Ta'i shing gi drung du'o// srul pos zin pa la khron pa'i drung du'o// gzhan rnams kyang ji ltar 'dod pa bzhin du gang du'ang // de ru yang nyes pa med do// grogs po dag mdor bsdu na/ rig pa 'di ni dkyil 'khor dang / las thams cad pa ste/ las thams cad la rab tu sbyar bar bya'o// gsang chen 'di dang lhan cig rab tu sbyar bar bya ste dkyil 'khor 'di ni sems can rnams la phan par 'dod pa'i 'bras bu yod pa'o// longs spyod thams cad mngon par 'phel bar byed pa sgrol ma'i dkyil 'khor gyi rig pa sgrub pa po rnams la phan pa'i don gyi phyir 'byor pa thams cad mngon par 'phel bar byed pa ste/ mdor na phyi ma'i lus can 'byung bar 'gyur ba thams cad kyi slob dpon du gyur pa rab tu grags so// de nas dkyil 'khor chen por gyur pa gang thob nas dpal med pa 'joms par byed cing zhi bar byed/ nad dang dgra 'phrog pa de lta bu'i dkyil 'khor sems can thams cad kyi gzi brjid dang stobs sgrub par byed pa mthong zhing thos nas de nas cho ga la rab tu dang ba skye bar 'gyur ba gang yin pa de rnams sangs rgyas thams cad kyi byang chub tu bdag gis lung ston par the tshom med do// gang yang ma 'ongs pa'i sangs rgyas 'byung bar 'gyur ro// 'jig rten gyi 'dren pa de rnams kyang rjes su yi rang bar 'gyur ro// sa stengs dkyil 'khor smra ba ni// zhi ba'i las rnams thams cad byed// bkren pa rnams kyis 'phan pa thob// sems can mgon med sdug bsngal can// rnams kyis dkyil 'khor rab sbyar bya// in+d+ra nI la sogs phye mas// dkyil 'khor yang dag kun du bri// in+d+ra nI la sogs med na// sA lu'i phye mas yang dag bri// sA lu'i phye ma sogs med na// so phag phye ma sogs kyis bri// so phag phye ma sogs med na// bye ma rnams kyis yang dag bri// de ltar yon tan kun bsdus pa'i// sgrol ma'i dkyil 'khor rmad byung ba// 'jig rten mgon po'i yang dag bka'// byang chub sems dpas gsungs pa yin zhes so// byang chub sems dpa'i sde snod dang ldan pa theg pa chen po'i mdo sde bcom ldan 'das ma 'phags ma sgrol ma ral pa gyen brdzes kyi rtsa ba'i cho ga las sgrub thabs kyi cho ga dang / dkyil 'khor gyi cho ga rab 'byam gyi le'u ste gsum pa rdzogs so// // de nas sems dpa' chen pos slar yang dkyil 'khor chen po de la kun du gzigs nas dngos po med pa'i rang bzhin yang dag par 'phags pa dgongs nas bcom ldan 'das ma rig pa'i rgyal po chen po de bzhin gshegs pa thams cad kyis gsungs shing mngon par yi rang bar gyur pa/ mchog gi sgrub pa'i cho ga ras ris kyi cho ga gsungs so// dang po ra zhig dge ba'i nyi ma la dpa' bo'i rin gyis nyos pa'i ras bal blangs nas bram ze'i bu mo'i lag pas ras bal byed du gzhug par bya'o// de nas ras bal de la lhag par gnas par bya ste rtsa ba'i rig pa dpa' bo'i rin gyis nyos pa'i dog pa blangs nas 'di skad ces brjod par bya'o// sangs rgyas dang byang chub sems dpa' dang / nyan thos dang / rang sangs rgyas thams cad lhag par gnas par mdzod cig // bcom ldan 'das dang / byang chub sems dpa' chen po rnams legs par 'tsho zhing bdag gi skye ba 'bras bu yod pa dang / sngags kyi dngos grub lhag par gnas par mdzod cig // de'i dus su rnga pa Ta ha dang / rnga bo che dang / dung dang / pi wang dang / gling bu dang / 'khar rnga dang / rnga mur dza'i sgra thos par gyur pa'am/ rgyal rigs sam/ rgyal rigs mo'am/ bud med dam/ khye'u'am/ bu mo'am/ mi rnams glo bur du 'di skad ces/ rgyal dang / grub pa dang / dngos grub sbyin pa dang / byin pa dang / zung shig dang / dpal dang / 'bras bu dang bcas pa dang / las kyi 'khor lo dang / mang po zhes pa 'di lta bu la sogs pa gzhan yang dge ba'i spra rab tu 'don pa dang / dril bu'i sgra byung ba dang / dga' ba'i sgra yang rung ste/ de rnams rig pa 'dzin pas sangs rgyas bcom ldan 'das rnams dang / byang chub sems dpa' rnams kyis kyi byin gyis brlabs par shes par bya'o// gzhan du dngos grub 'bras bu med do zhes pas so// de'i dus su de rnams ma rungs pa'i sgra 'byin pa'am/ zung shig // zo shig // 'dzin du chu gcig // nyams pa rnam par brlag pa/ kyi hud/ ring ba med pa de lta bu la sogs pa'i sgra 'byin par byed pa dang / mi dang / ma he dang / ce spyang dang / bong bu dang / byi la dang / dud 'gro dman pa rkang gnyis pa/ rkang bzhi pa rnams kyi sgra 'don par gyur na/ de la sgrub pa pos mchog gi dngos grub med do zhes shes par bya zhing // skye ba 'di nyid la kun du brtul bar bya'o// slar yang snga ma bzhin du byas nas brtsam par bya ste/ de lta bu lan bdun gyis mtshams med pa lnga byed pa'ang bdun pa'i las kyi sbyor bas 'grub par 'gyur ro// zhes so// de nas sgrub pa pos gzhon nu ma de la srung ba byas nas ku sha'i khres la nye bar 'dug tu bcug ste shar du mngon par phyogs pa'am/ byang du mngon par phyogs par bzhag nas bdag nyid tsA ru'i ston mo bza' zhing gzhon nu ma de la yang tsA ru'i ston mo bzar gzhug par bya'o// snga ma kho nar yongs su brtags pa'i ku sha'i khres la cho ga de nyid kyis ras bal 'khal du gzhug par bya'o// dog pa de 'jam pa dang / legs par bsgrims pa sngar brlabs pa'i bu mos yang dag par blangs te/ gcig dang lnga dang brgyad la sogs pa nas ji srid bcu drug tsam gyi bar du kA ra ShA'i srang grangs legs par bgrangs pa dang ldan pa'i gzhon nu mas bya'o// de la rab ni bcu drug bya// de bzhin 'bring ni brgyad pa ste// phran tshegs las rnams bsgrub pa la// lnga dang gcig ni tha ma'o// sngags rnams kun la sngags rig pas// ji ltar nus pa bzhin du bya// de nas brtsams te gang cung zad// sdig pa'i las rnams sngon byas pa// dog pa la dmigs sems kyis ni// de yi skad cig nyid la 'jig // dog pa 'di ni blangs nas su// gtsang ma'i snod du gzhug par bya// phyogs su gyur par bzhag byas nas// ga pur gyi ni bdug pas bdug // srog chags yan lag min 'byung ba'am// gur gum tsan+dan la sogs sam// tsam pa ka sogs mA li ka// dri zhim me tog rnams kyis bsgos// gtsang ma'i phyogs su bzhag nas ni// srung ba'i cho ga byas nas ni// sngags rig las kun shes pa yis// shin tu mnyam bzhag bzlas par bya// de nas tha ga par song nas// ji ltar 'dod pa'i gla byin te// yan lag bral min skems min nyid// dkar po'i chos la rtag tu dga'// nad kyis gdungs min rgan po min// lud pa dbugs mi bde las grol// ma ning mtshan gnyis min pa dang // de ni dman pa min nyid dang // ngan par ltung ba spangs pa ni// kun nas mtshan nyid yang dag ldan// rab bsngags blta na sdug pa dang // blo yis kun du spyod pa dge// 'jig rten pa yi 'jug par brten// dngos grub 'dod pa de la ni// ras mchog 'thag pa byed pa la// rab bsngags dge ba'i stobs ldan nam// blo ldan bzo ni shin tu mkhas// shin tu mkhas par mchog gyur pa'i// ras ni 'thag byed mchog gis ni// ras kyi rab la bya ba yin// 'bring la 'bring po sgrub par byed// tha mas phran tshegs las rnams ni// dman pa nyid ni kun las so// bzo bos ji ltar smra ba bzhin// de las gru ni ji bzhin sbyin// bzo bo yi ni dang po'i ngag // smras pa de las sngags rig pas// myur du rin ni sbyin par gyis// dpa' bo'i tshong zhes de la brjod// don du gnyer ba nyid dang de'i// rin gyi dngos po zlog par byed// myur du dngos grub byed gang 'di'i// ras ni bla na med pa'i mchog // las rnams shin tu mchod par 'os// lha dang mi yi bde nyid dang // 'byung po kun gyi dpal yin zhes// yang dag rdzogs sangs rgyas kyis gsungs// de nas rig pa 'dzin pas tha ga pa la gso sbyong byin nas/ shin tu dag pa'i rgyu skar la'am/ cho 'phrul gyi zla phyed la'am/ dkar po'i nyi ma'am/ dkar po'i gza' nges par bltas te dkar po'i zla phyed gzhan la'ang rung ste/ shing sa ha kA ri'i snye ma dang me tog skyes shing shing gi me tog dang yal ga rgyas shing dpyid ka'i dus/ dus kyi mchog der snga dro nyi ma 'char ba'i tshe sngar bstan pa'i rgyu mthun dang bcas pas tha ga pa tsA ru'i bza' ba zos shing gos dkar po gyon pa mgo la gtsug tor bcings nas legs par bkrus pa/ tsan+dan dkar po dang / gur gum dag gang yang rung bas legs par byugs pa/ lus la rjes su byugs pa/ ga pur gyi dris kha bsgos pa/ yid dga' zhing bkres pa dang / skom pa dang bral bar byas nas/ thags kyi snas la sogs pa'i yon tan thams cad kyang sa dang / ba lang gi lci ba dag gis bkrus te gsar pa rnams kyang slar yang ba'i rnam lngas bkru bar bya'o// de nas srog chags med pa'i chus bkru bar bya'o// tsan+dan dkar po dang / gur gum gyis mngon par gtor bar bya'o// sa'i phyogs gtsang ma ca co dang bral zhing // ljongs kyi mi dang bral ba rnam par dben pa'i gnas bla gab dang bcas shing gsang bar me tog dang bdug pa la sogs pas mchod do// de nas rjes su sgrub pa pos yang dag par sbyong bar byed pa'i sngags nyid yungs kar dkar po la brgya rtsa brgyad mngon par bsngags par byas nas phyogs bzhi rnams dang / steng dang 'og dang phyogs bral rnams su gtor bar bya'o// de nas tha ga pa la yungs kar gyis yang dag par bsnun nas phyag rgya chen pos gtsug phud lnga pa bcings te/ gtsug tor bcing ba byas na srung ba chen po byas par 'gyur ro// gal te ras rab yin na zheng du khru bzhi/ chur khru brgyad kyi tshad 'di tsam du tha ga pas bran par bya'o// 'bring por gyur na zheng du khru do chur khru lnga nyid do// tha ma ni bde bar gshegs pa'i mtho gang gi tshad la chur ni sangs rgyas kyi khru gang nyid do// de las sangs rgyas bcom ldan 'das kyi mtho gang ni yul dbus kyi skyes bu tshad dang ldan pa'i khru gcig ste/ 'di ni bde bar gshegs pa'i mtho'o zhes bsgrags te tshad 'dis tshad kun du bshad do// 'di ni phur pa'i dngos grub tu// skyes bu mchog gis gsungs pa yin// thub pa mi snang gyur 'og tu// rgyal srid 'dod la 'bring po ste// longs spyod chen po don gnyer ba'i// skyes bu lha dang lha min dang // gdengs can tha ma grub par bshad// 'bring la dngos grub 'bring po'o// ras 'bring po ni rtag pa ru// sems can kun gyi las rnams sgrub// phran tshegs las rnams bsgrub bya la// ras tha ma ni rtag pa ru// las rnams thams cad sgrub par byed// rdzas rnams kun la rtag tu ni// las rnams thams cad sgrub par byed// ras ris gsum gyis nges bstan pa'i// dngos grub dpal don gnyer ba'i mi// brgya byin bde sogs bdag po yang // cho ga nyams na mi 'grub ste// cho ga yang dag ldan gyur na// mi yi skye bo phal pa la'ang // 'bad pa yis ni las rnams kun// myur ba nyid du 'grub par 'gyur// rgyal dang rgyal mchog sras rnams kyis// sbyor ba 'di ni yang dag bshad// sems can bkren pa mgon med pa// sdug bsngal gyis gdungs kun gyi dpal// byang chub lam du gang 'di ni// de nyid gzigs pa rnams kyis bstan// chos 'di byang chub rgyu yin par// sngags kyi lam gyis bstan pa yin// dkyil 'khor yang dag bstan pa gang // 'jig rten dkyil 'khor thams cad dang // 'jig rten 'das pa'ang 'grub 'gyur te// 'bad pa med par sngags rnams 'grub// gang zhig byang chub rgyur 'dod pa// de la rtag tu dngos grub 'gyur// rtag tu 'gro la mi phan pa// gzhan la dngos grub med par gsungs// byang chub ched du 'jug kun la// ras ris thams cad 'grub par gsungs// spyan ras gzigs kyi dbang phyug gi// dam tshig 'di ni khyad par du// myur du bya ba'i don bsgrub phyir// 'dir ni mtha' dag thob pa ru// bcom ldan 'das kyis gsungs pa yin// de nas rim gyis bzo bo yis// 'bad pas ras ni btag par bya// nyin zhag lnga dang brgyad rnams dang // bcu drug gnyis ka bzhi dag dang // nyin mtshan nyid kyis myur ba ru// ras ni 'thag pa rdzogs pa dang // bzo bo mchog tu grub pa ni// nyin mtshan gyis ni dge ba yin// gtsang sbra'i spyod pa phun sum tshogs// bzo bo rtag tu byin brlabs pa// thag ring gnas su song nas ni// bshang dang gci ba yongs su dor// 'ongs pa'i gos dang bcas bkral nas// gzhan pa'i gos gzhan bgo bya zhing // gos dkar 'chang zhing phreng bar ldan// yang dang yang du nye reg bya// lus la tsan+dan dkar pos byug // bzo la sogs pa gtsang bar bya// rtag tu 'jam zhing legs sbyangs pas// slar yang 'bad pas btag par bya// de la sogs pa'i rab sbyor ni// rgyal ba gzhan gyis gsungs pa'am// 'bad pas rnam dpyad dang tshul gyis// ras ni ma lus btag par bya// ras kyi thags ni rdzogs pa dang // sngar gyi las kyis legs sprul pa// de rnams tshad ldan mnyams pa// bya'o bzang po'i nyin zhag la// rgyud dang rgyud du mnyam par 'jug // dkar po'i phyogs kyi mdzes pa la// 'od ma'i shing ni khru bzhi la// ras ni blangs nas de nas 'gro// nor ni rgya cher 'god pa yis// bzo bo bde legs byas nas ni// brtul zhugs bzang po legs spyod pa'i// sngags pa ji ltar 'dod song nas// dri zhim me tog gis mchod de// gtsang ba'i phyogs su rnam par dgod// 'di nyid kyis ni sngags kyis ni// srung ba'i cho ga rab tu byed// gang zhig ras bal sngon du ni// slar yang rnam mang yongs sbyangs pa// de nyid kyis ni bdag nyid dang // ras nyid bsrung bar bya ba'o// byang chub sems dpa' dpa' bo che// sngags bzlas pa yis gsungs pa yin// sangs rgyas rnams ni mang pos dang // ngas kyang de ni slar yang ste// de nyid gsang sngags thams cad kyis// rnam par spyod pa'i sngags kyi gzugs// brtson 'grus chen po gzi brjid che// sngags kyi don kun sgrub pa po// sna tshogs skyob pa'i rgyu rnams ni// rnam pa sna tshogs byed par 'gyur// 'dzam gling gnas pa'i sems can rnams// sems kyi spyod pa kun du rmongs// dad pa med cing phyin ci log // log pa'i kun spyod la rab brkam// sngags rnams sgrub par mi byed pa'i// de nyid phyir na slar gsungs pa// 'khor ba mun pa'i btson rar 'khyams// gang yang rtag tu yid dag cing // dad ldan ltad mo bkra shis dang // sngags rnams kun la rtag tu spyod// bdag nyid chen po dngos grub 'dod// rtag tu 'dzin cing 'chang ba dang // spro ba che zhing gzi brjid che// rgyal bas gsungs pa'i sngags rnams gang // 'bad pa med par yang dag 'grub// dad pa med pa'i skye bo la// dkar po'i chos rnams mi skye ste// sa bon tshwa sgor btab pa la// myu gu med cing 'bras med bzhin// dad pa rtag tu chos kyi rtsar// don kun gzigs pas gsungs pa yin// chos don ngang tshul can de rnams// sngags kyis dngos grub rtag tu brjod// de nas sgrub pos bzo bo ni// ri mo mkhan nam bdag kyang rung // ri mo mkhas pas ma 'dres pa'i// tshon rtsi kha dog gsal ba dang // kha dog can gyi tshon blangs nas// ji ltar tha ga pa la ni// sngar gyi cho ga de nyid kyis// mtshan nyid yang dag ldan pa yis// ri mo mkhan la gong bzhin du// rgyas pa ru ni bya ba'o// ji ltar sngar bzhin tha ga pa'i// cho ga de nyid kyis ni de// ras la ri mo bri bar bya// yang na rang gis ri mo bri// ga pur gur gum tsan+dan las// so phag tshon la bsgo bar bya// bdug pa bsregs shing sngags nyid kyis// lan grangs brgya rtsa brgyad bzlas nas// nA ga ge sar pun+nA ga// ba ku lA dang tsam pa kA// bA ri Shi ka d+hA na sku// mA li ta yi me tog sogs// ras de la ni mngon par gtor// shar du mngon phyogs ku sha yi// khres la nyer 'dug dad pa'i blos// sangs rgyas byang chub sems dpa' kun// sems dpar gyur pas 'di phra mo// lag pas blangs nas ma 'khrugs pa'i// sems kyis ras la ri mo bri// dang po re zhig // de bzhin gshegs pa shAkya thub pa bri bar bya ste rnam pa thams cad kyi mchog dang ldan pa/ skyes bu chen po'i mtshan sum cu rtsa gnyis kyis mtshan pa/ dpe byad bzang po brgyad cus nye bar mdzes pa'i sku rin po che'i pad+ma la bzhugs pa kun nas 'od 'bar ba/ kun nas 'od 'dom gang gis nye bar mdzes pa'i sku/ chos ston par mdzad bzhin pa/ rab tu dang ba'i sku/ rnam pa thams cad kyi mchog dang ldan pa/ dbus na gnas pa'i pad+ma bai DUr+ya'i sdong po can/ 'og na klu'i rgyal po sra ba gdan chen po pad+ma'i sdong bu de la 'dzin bzhin pas de bzhin gshegs pa la lta zhing lag pa g.yas pas phyag 'tshal ba/ dkar po rgyan thams cad kyis rnam par brgyan pa/ lus phyed mi'i rnam pa can gyi dga' bo dang / nye dga' bo bri bar bya'o// pad+ma'i mtsho de'i khor yug tu pad+ma'i 'dab ma dang / me tog dang / cung zad kha bye ba dang rnam par kha bye ba dang / chu las skyes pa'i bya dang / nya la sogs pas mngon par khyab pa/ ma lus par bkod pa/ mdzes pa'i rnam par mngon par bri bar bya'o// gang bcom ldan 'das kyi rtsa ba'i pad+ma'i sdong bu dang / 'dab ma de nyid la rnam par 'phros pa'i pad+ma'i me tog du ma rnams rim gyis mtho ba'o// g.yon gyi gzhogs su pad+ma'i me tog brgyad de/ de rnams la yang pad+ma rnams la bzhugs pa'i byang chub sems dpa' chen po brgyad kyi sku mngon par bri bar bya'o// dang po re zhig 'phags pa spyan ras gzigs dbang phyug pad+ma'i ze ba ltar cung zad dkar ba'i gur gum dang / gser gyi mdog can 'od dpag tu med pa'i cod pan gyis dbu la rnam par brgyan pa/ phyag na ut+pa la sngon po 'dzin pa g.yas kyi phyag gis de bzhin gshegs pa la phyag 'tshal bar byed bzhin pa/ sku mdzes pa de bzhin gshegs pa lta ba zhi ba'i rnam pa/ bzhin cung zad 'dzum pa/ kun nas 'bar bas 'khrigs pas dkyil 'khor gyi dbus su gnas pa'o// pad+ma gzhan la ni 'phags pa zla 'od gzhon nu de bzhin du mngon par bri bar bya'o// gsum pa la nor // bzhi pa la sgrib pa thams cad rnam par sel ba'o// lnga pa la nam mkha' mdzod do// drug pa la sa'i snying po'o// bdun pa la 'jam dpal lo// brgyad pa la spyan bzang ste/ 'di dag thams cad gzhon nu'i cha byad can// gzhon nu rgyan gyis mngon par brgyan pa mngon par bri bar bya'o// bcom ldan 'das kyi g.yas kyi gzhogs su byang chub sems dpa' chen po brgyad la/ byams pa ma gtogs pa rgyan thams cad kyis rnam par brgyan pa ste/ bcom ldan 'das kyi nye logs su 'phags pa byams pa tshangs par spyod pa'i cha byad 'dzin pa/ dbu la ral pa'i cod pan bcings pa/ gser mdog ngur smrig dmar po gsol ba/ dar la dmar po'i stod g.yogs byas pa/ tshom bu gsum gyi mtshan ma byas pa/ gzugs mdzes pa dbyig pa dang / ril ba spyi blugs g.yon gyi phyag tu bkod pa/ kr-iSh+Na sA ra'i pags pa phrag pa g.yon du bgos pa/ phyag g.yas pa bgrang phreng bzung nas de bzhin gshegs pa la phyag 'tshal bar byed bzhin pa/ der gtod pa'i lta ba/ bsam gtan la dmigs pa'i sems kyi spyod pa can no// pad+ma gnyis pa la 'phags pa kun du bzang po pri yang ku ltar sngo bsangs kyi mdog sku rgyan thams cad kyis brgyan pa/ phyag g.yon pas yid bzhin gyi nor bu rin po che bsnams pa/ phyag g.yas pas dpal 'bras bsnams nas mchog sbyin pa/ mdzes pa'i gzugs can de bzhin du mngon par bri bar bya'o// gsum pa la 'phags pa spyan ras gzigs dbang phyug ston ka'i sprin ltar dkar ba/ gser gyi rgyan gyis rnam par brgyan pa/ ral pa'i cod pan 'chang ba/ mchod phyir thogs dkar po can/ thams cad mkhyen pa dbu la byas pa/ 'phags pa 'od dpag med stobs bcu pa/ ral pa'i nang du nye bar bzhugs pa/ gzugs mdzes pa/ phyag g.yon na pad+ma bsnams pa/ phyag g.yas mchog sbyin pa/ bsam gtan la dmigs par gyur pa'i sems kyi spyod pa can sku kun nas gsal bar gyur pa'o// bzhi pa la 'phags pa phyag na rdo rje phyag g.yon pas rdo rje bsnams pa/ phyag g.yas pas nye bar 'gog pa 'bras bu dang bcas pa bsnams nas mchog sbyin pa/ gser mdog rgyan thams cad kyis rnam par brgyan pa/ mdzes pa'i gzugs can zhi ba'i lta ba dang ldan pa/ do shal phyed pas lus nye bar dkris pa/ mu tig gi do shal gyi mchod phyir thogs byas pa/ cod pan rin po che 'bar bas rnam par 'phro ba/ dar srab mo'i sham thabs dang / dar la dkar po'i bla gos byas pa'o// 'phags pa spyan ras gzigs dbang phyug dang kun du bzang po'i sham thabs dang / bla gos kyang de bzhin no// lus kyi rnam pa ni sngar bstan pa ji bzhin no// de bzhin gshegs pa'i pad+ma lnga pa la 'phags pa blo gros chen po/ drug pa la zhi ba'i blo gros/ bdun pa la rnam par snang mdzad kyi snying po'o// brgyad pa la ngan song spong ba zhes pa'i byang chub sems dpa' 'di rnams phyag na 'bras bu dang glegs bam bsnams pa/ rnam pa kun du mdzes pa/ dar la'i stod g.yogs can/ rgyan thams cad kyis rnam par brgyan pa/ g.yo ba dang ldan pa'i sku ngur smrig dmar po gsol ba/ skyil mo krung gis nye bar 'dug pa rin po che'i rdo leb la bzhugs pa zhi ba'i cha byad can/ kun nas 'bar ba'i phreng bas 'khrugs pa/ dri zhim po'i me tog gis gcal du bkram pa la 'di lta ste/ mA la tI dang / bAr+Shi kA dang / d+ha nu ska ri kA dang / pun+nAg dang / nA ga ge sar la sogs pa'i me tog rnams kyis ras la kun nas gcal du bkram bzhin pas mngon par bri'o// bcom ldan 'das shAkya thub pa'i g.yon gyi gzhogs su 'phags pa 'jam dpal gang yin pa'i steng du rin po che du mas spras pa'i shin tu ring po'i rnam pa'i gzhal med kyi dkyil 'khor ro// brag ri'i rgyal po nye bar mdzes pa rin po che'i rdo leb kyis bkab pa ri bo'i rnam pa lta bur mngon par bri bar bya'o// der gnas pa'i sangs rgyas bcom ldan 'das brgyad mngon par bri bar bya ba la 'di lta ste/ rin chen gtsug tor can rin po che bai DUr+ya'i 'od rnam par 'phro ba/ kun nas 'od 'dom gang ba/ pad+ma rA ga dang / in+d+ra nI la dang / ma ra ka ta la sogs pa dang / bai DUr+ya dang / rdo'i snying po la sogs pa nor bu rin po che chen po'i khyad par rnams kyis kun nas rab tu 'bar bzhin pa/ cung zad nyi ma 'char ka'i mdog 'dra ba/ de bzhin gshegs pa'i sku chos gos ser po'i stod g.yogs mnabs pa/ skyil krung gis bzhugs pa/ chos ston par mdzad bzhin pa/ sham thabs ser po mnabs pa sku la skyes bu chen po'i mtshan gyis go cha bgos pa/ dpe byad bzang po brgyad cus nye bar mdzes pa'i sku rab tu zhi ba'i gzigs stangs can/ rnam pa thams cad kyi mchog dang ldan pa'i de bzhin gshegs pa rin chen gtsug tor can mngon par bri'o// gnyis pa la de bzhin gshegs pa me tog yang dag par skyes pa'i rgyal po'i dbang po gser gyi mdog tu mngon par bri bar bya'o// nA ga ge sar ches bzang ba dang / ba ku la la sogs pa'i me tog rnams kyis mngon par gtor ba mngon par bri bar bya'o// 'phags pa 'jam dpal la mngon par gzigs bzhin pa kun nas 'od can rin po che'i 'od rnam par 'phro ba'i mthar thug pa'o// gsum pa la de bzhin gshegs pa sA la'i dbang po'i rgyal po mngon par bri bar bya ste pad+ma'i ge sar gyi mdog tu snang ba/ chos ston par mdzad bzhin pa'o// bzhi pa la de bzhin gshegs pa spyan bzang mngon par bri bar bya'o// lnga pa la bzod par dka' ba'o// drug pa la rnam par snang mdzad rgyal ba'o// bdun pa la sman gyi bla bai DUr+ya'i 'od kyi rgyal po'o// brgyad pa la de bzhin gshegs pa sdug bsngal thams cad rab tu zhi bar byed pa'i dbang po'i rgyal ba mngon par bri bar bya ste/ thams cad gser gyi kha dog can de bzhin gshegs pa'i sku'i rnam pa mi 'jigs pa sbyin par mdzad pa'o// de bzhin gshegs pa rnams kyi steng du yang bris sku'i zur gnyis ka nas sprin gyi go bar na gnas pa'i gnas gtsang ma'i ris kyi lha'i bu gnyis me tog gi char 'bebs par byed bzhin pa bri'o// bar snang la gnas nas sangs rgyas dang byang chub sems dpa' dang rang sangs rgyas dang 'phags pa nyan thos thams cad la phyag 'tshal bar byed bzhin pa/ mngon par bri bar bya'o// rang sangs rgyas rnams kyi byang du 'phags pa nyan thos chen po brgyad byang chub sems dpa' rnams dbu'i gnas spangs pa'i steng du mngon par bri bar bya'o// 'di lta ste/ gnas brtan shA ri'i bu dang / maud gal gyi bu chen po dang / 'od srung chen po dang / rab 'byor dang / sgra gcan 'dzin dang / dga' bo dang / bzang ldan dang / ka pi na zhes pa'o// rang sangs rgyas kyis rnams 'di lta ste/ dri ngad can dang / tsan+dan dang / nye ba'i 'chi ltas dang / dkar po dang / si ka dang / dbang po dang / mu khyud dang / mu khyud bzang po zhes pa'o// thams cad mchog tu shin tu mdzes pa zhi ba'i cha lugs/ zhi ba'i bdag nyid/ rab tu dul ba'i rnam pa'o// nyan thos chen po rnams thal mo sbyar bar byas nas sangs rgyas bcom ldan 'das shAkya thub pa la nges par rtog par byed pa'o// steng ngos su'ang gnas gtsang ma'i lha dang / nye bar gnas pa'i lha'i bu gzhan gnyis dar gyi bla re kun nas chur ring zhing shin tu mdzes pa bzung nas sangs rgyas dang byang chub sems dpa' dang rang sangs rgyas dang / 'phags pa nyan thos thams cad kyi steng du 'dzin par byed bzhin pa lha'i phreng ba dang gos 'chang ba'i lha'i bu mngon par bri'o// bcom ldan 'das shAkya thub pa'i steng ngos su dbu la mu tig gi do shal dang / rin po che'i skud pa la pad+ma rA ga dang / in+d+ra nI la la sogs pa rnams kyis brgyus pa'i rin po che'i skud pa'i tshogs de la dar gyi bla re legs par bkod cing khor yug tu'ang mu tig gi do shal rab tu 'phyang ba mdzes par gyur pa mngon par bri bar bya'o// sangs rgyas bcom ldan 'das kyi pad+ma'i gdan gyi 'og tu byang chub sems dpa' chen po dang nye bar klu'i rgyal po nye dga' bo'i gzhogs su rin po che'i ri bo/ pad+ma'i mtsho las mngon par 'phags pa/ rin po che'i n+yu gu dang / phug dang / ri sul dang / byi ru'i 'khri shing yongs su dkris pa'i rin po che'i shing dang / drang srong chen po nye bar gnas shing bsten pa'i ri bo// de'i steng du khro bo'i rgyal po sgrol mas non pa drag po chen po'i gzugs can phyag g.yon pas zhags pa bzung nas/ g.yas pas dbyug pa 'dzin pa/ bzhin khro gnyer can/ byang chub sems dpa' chen po la blta zhing bka' nod par byed bzhin pa/ gsus pa rlo ba/ skra gyen du brdzes pa/ mig sman nag po sprin dang mtshungs pa/ ag tshom ser skya dang / skra ring zhing sen mo ring ba/ mig dmar ba/ mgrin pa'i phyogs sbrul gyis brgyan pa/ stag gi pags pa'i sham thabs can/ bgegs thams cad rnam par 'joms pa/ ches mi bzad pa chen po/ khro bo'i rgyal po chen po/ kun nas 'bar ba/ khro bo'i rgyal po sgrol mas non pa rnams 'di nyid kho nas bri bar bya'o// de'i 'og tu ral pa can de dang de'o// ri de'i 'og tu rdo'i steng du nye bar 'dug pa/ pus mo sa la 'dud pa'i lus can lag pa spos phor thogs pa/ cha byad dang / dbyibs dang / 'jug pa dang spyod pa ji lta ba bzhin du byas pa/ 'phags pa 'jam dpal la lta bar gyur pa yang dag par bri'o// bcom ldan 'das shAkya thub pa'i 'og g.yas kyi gzhogs su klu'i dbang po'i rgyal po dga' bo dang / nye logs su pad+ma'i mtsho las mngon par 'phags pa'i rin po che'i ri'i dbang po'i rgyal po gzhan gsungs pa de bzhin du mngon par bri ste/ khro bo'i rgyal po sgrol mas non pa phan pa lha'i me tog gcal du bkram pa mngon par bri ste/ ri de ni spyan ras gzigs dbang phyug gi 'og tu bri'o// ri de ni shin tu mtho ba/ pad+ma rA ga'i rdo leb dang / de nyid kyi myu gu dang / bai DUr+ya'i rang bzhin gyi rtse mo'i rnam par bri bar bya'o// de la brten pa'i lha mo spyan ras gzigs dbang phyug gi thugs rje/ 'phags ma sgrol ma lus rgyan thams cad kyis brgyan pa/ dar la dmar po'i stod g.yogs dang / dar la khra bo'i sham thabs can bud med kyi rgyan thams cad kyis rnam par brgyan pa/ phyag g.yon na ut+pal sngon po bsnams pa/ gser mdog can ma/ ha cang mi sbom/ ha cang mi rgan pa/ sems bsam gtan la gnas pa/ bka' nod cing 'dug pa/ phyag g.yas pas mchog sbyin par 'dod pa/ lus cung zad btud pa/ skyil mo krung gis nye bar 'dug pa/ 'phags pa spyan ras gzigs dbang phyug la cung zad lta bar gyur pa/ kun nas 'bar ba'i phreng bas yongs su bskor ba'o// de nyid du'ang rin po che bai DUr+ya'i rtse mo de nyid du'ang // pun+nA ga'i shing gis yongs su bskor ba/ yal ga thams cad la kun nas me tog gis spras shing // kha bye bar gyur pas bcom ldan 'das ma sgrol ma la mngon par bkab pa/ yal ga dud pa de nyid kyis kyang shin tu bkra ba'i byi ru'i myu gu 'brel ba rnam par bkra ba'i gzugs can gyi tshon rtsi 'bar ba na lha mo sgrol ma'i bzhin kun du snang bar mngon par bri'o// lha mo bgegs kun 'joms pa mo// 'jigs pa 'joms par byed pa'i mchog // sgrub pa po ni srung don du// mchog sbyin dge ba bri bar bya// bud med gzugs 'chang lha mo ni// thugs rje stobs bcu ldan pa'i sras// 'byung po kun gyi dpal yin te// mchog sbyin byed ma bri bar bya// lha mo las chen byed pa mo// byang chub sems dpa' 'od chen po// bgegs kun rnam par 'joms don du// sgrub pa po ni kun du 'dod// mi dbang rnams ni srung don du// dpal gyi don du rab tu grags// khro rgyal dbang po gang yin te// ri yi rtse mor gnas 'dod pa// bgegs kun rnam par gzhig pa'i phyir// rgyal mchog sras rnams kyis gsungs so// drag po chen po brtson 'grus che// gtum chen 'od zer chen po ste// bstan pa la sdang sems can rnams// tshar bcad ched nyid rab tu brtag // sgrub pa po ni srung don dang // bgegs rnams thams cad 'joms pa dang // mi bzad khro bo'i ngang tshul can// sngags kyi lha rnams 'gugs par byed// shin tu drag po drag gzugs can// brtse ba med cing nges par 'gog // sdig pa drag po spyod pa rnams// dbang du ma gyur dbang du byed// mkha' spyod sa la spyod pa dang // kun nas sa 'og spyod pa dang // thub pa'i bstan pa 'gal byed pa'i// gdug pa thams cad 'joms par byed// ras ni kun nas gru bzhi dang // grwa bzhi dag tu bri bar bya// ras kyi 'og gi mtha' rnams su'ang // chu bo rgya cher bya ba yin// klu ni gdengs kas mtshan pa can// gcig nyid kun du bya ba yin// yan lag dkar zhing bzang ba dang // lus phyed mi yi rnam par skyes// rtag tu thal mo sbyor byed pa// mgo bo'i steng du bzhag byas nas// gdengs ka bdun pa brtson 'grus che// dbang chen ldan pa'i klu de ni// ming ni mtha' yas zhes bya yin// de bzhin gshegs la nges par lta// nor bu rin chen gyis mdzes shing // shin tu mdzes shing gzugs mdzes pa// rin chen rgyan gyis rnam par brgyan// 'bar ba'i phreng ldan kun du bri// klu dbang chen por rnam par grags// thub pa'i bstan la rab zhugs pa'i// 'jig rten kun la phan par brtson// bgegs kun rnam par gzhom don du// chu bo la brten bri bar bya// de la ras kyi cho ga 'di// mdor bsdus rgyal bas gsungs pa yin// rgyas par de bzhin gshegs rnams kyis// kun nas bshad pa sngar gsungs so// mkhas pa gang zhig 'dri byed pa// de yi bsod nams mtha' yas so// sdig pa shin tu mi bzad pa// bskal pa bye ba byas pa gang // sa stengs bris sku mthong ba yis// de yi skad cig nyid la 'joms// mtshams med lnga po byed pa dang // tshul khrims 'chal dang smad pa dang // sdig pa kun la rab 'jug dang // 'khor bar yongs su rgyu ba yi// 'gro ba skye gnas dman pa rnams// de rnams ras ris 'dzin mi gzhug // de rnams ras ris mthong bas ni// 'bras bu yod par thub dbang gsungs// de phyir mthong ba tsam gyis ni// skad cig de la sdig pa 'jig // dag pas 'jug pa nyid dang ni// rjes su zlos pa dag 'jug pa// sngags mnyan pa la brtson pa yi// mi rnams grub thob smos ci dgos// bskal pa bye bar sangs rgyas kun// mchod pa'i bsod nams gang yin pa// sa stengs ras ris 'dri ba yi// sngags pa bsod nams de thob 'gyur// gang gA yi ni bye ma yi// tshad du grags pa gang yin pa// de yi tshad gyur sangs rgyas dang // rgyal sras rang rgyal bse ru dang // nyan thos rnams la 'jig rten du// slar yang lan mang mchod ston gsol// 'bras bu thob pa gang yin de'i// sngags pa ras ris bris pa dang // mthong dang cho ga klog pa dang // rjes su yi rang ba nyid dang // cho ga thams cad rab brtags pa// de yi sngags kyi dngos grub des// ji srid 'jig rten pa yi sngags// gang zhig rgyal ba skyes mchog dang // de slob bse ru lha rnams dang // byang chub sems dpa' bdag nyid ches// gsungs pa'i sngags rnams thams cad ni// ras ris 'di yi spyan sngar 'grub// byang chub sems dpa'i sde snod phal po che theg pa chen po'i mdo sde las/ bcom ldan 'das ma 'phags ma sgrol ma ral pa gyen du brdzes pa'i rtsa ba'i cho ga rab 'byam gyi bris sku dang po rdzogs so// // de nas bcom ldan 'das shAkya thub pas thams cad dang ldan pa'i 'khor la gzigs nas byang chub sems dpa' sems dpa' chen po spyan ras gzigs dbang phyug la bka' stsal pa/ sems dpa' chen po gzhan yang khyod kyi ras ris kyi cho ga bar ma yod de/ de ngas bshad par bya yis/ de legs par nyon la legs par yid la gyis shig // bshad par bya'o// dang po re zhig sngar bstan pa'i dog pa dang / sngar brjod pa nyid kyi cho ga dang / sngar yongs su brtags pa'i bzo bo dang / sngar gyi tshad bar ma nyid kyis ras shin tu dag pa/ 'jam pa/ shin tu sbyangs pa/ kha tshar dang bcas pa/ tshon ma 'dres pa/ skra dang 'dres pa dang bral ba la sogs pa rnams kyis tshad dang gzugs ma gtogs pa dang po ji lta ba de bzhin nyid kyis ras ris phyi ma 'drir gzhug par bya'o// dang po re zhig gnas gtsang ma'i gnas kun nas mdzes pa'i rnam pa rin po che shel gyi rang bzhin lta bu mu tig dkar po'i do shal gyis brgyan pa/ de'i dbus su bcom ldan 'das shAkya thub pa 'drir gzhug par bya ste/ rin po che seng ge'i khri la nye bar bzhugs pa/ chos ston par mdzad bzhin pa/ rnam pa thams cad kyi mchog dang ldan pa'o// g.yas kyi gzhogs su 'phags pa spyan ras gzigs dbang phyug pad+ma'i ge sar du snang ba'am/ gur gum mam/ nyi ma'i kha dog can/ phrag pa g.yon pa'i phyogs su pad+ma bsnams pa/ thal mo sbyar ba byas te bcom ldan 'das shAkya thub pa la nges par rtog bzhin pa/ bzhin cung zad 'dzum pa/ byang chub sems dpa' chen po/ bde legs dbus ma'i cod pan can/ mchod phyir thogs dkar po can/ pus mo g.yas pa'i lha nga dang / mgo 'dud pa'o// bcom ldan 'das shAkya thub pa'i g.yon gyi gzhogs su phyag na rdo rje pri yang ku ltar sngo bsangs sngar ji ltar bstan pa de bzhin du mngon par bri'o// 'on kyang bcom ldan 'das la rnga yab g.yob par byed bzhin pa'o// de'i gzhogs su 'phags pa byams pa dang / kun du bzang po dang / phyag na rdo rje dang / blo gros chen po dang / zhi ba'i blo gros dang / nam mkha' mdzod dang / sgrib pa thams cad rnam par sel ba ste 'di rnams rim gyis mngon par bri bar bya ste/ dang po ji lta ba bzhin du rgyan thams cad kyis brgyan pa 'drir gzhug par bya'o// de rnams kyi steng du sangs rgyas bcom ldan 'das brgyad 'drir gzhug par bya ste/ bzhugs pa phyag g.yas mi 'jigs pa sbyin pa/ chos gos ser po'i bla gos mnabs pa'i sku can/ phyag g.yon pas chos gos kyi rna ba 'dzin pa/ cung zad dmar bar snang ba'i ngur smrig gi sham thabs can kun nas snang ba'i rnam pa thams cad kyi mchog dang ldan pa 'di lta ste/ de bzhin gshegs pa me tog rab tu rgyas pa'i rgyal po dang / rin chen gtsug tor can dang / thams cad skyob dang / log par dad sel dang / gser thub dang / 'od srung dang / spyan bzang zhes pa'i sangs rgyas bcom ldan 'das 'di rnams 'drir gzhug par bya'o// bcom ldan 'das kyi g.yas kyi gzhogs su 'phags pa spyan ras gzigs dbang phyug dang / nye bar 'khor gyi dkyil 'khor chen po 'drir gzhug par bya'o// nyan thos chen po brgyad dang / rang sangs rgyas brgyad sngar ji ltar bstan pa de bzhin du 'drir gzhug par bya ste/ 'on kyang 'phags pa maud gal gyi bu chen po dang / shA ri'i bu bcom ldan 'das shAkya thub pa la rnga yab g.yob par byed bzhin du 'khor ba'i lus su mngon par bri bar bya'o// de bzhin du gnas gtsang ma'i ris kyi lha'i bu mngon par bri bar bya'o// lha rnams kyi dbang po brgya byin dang / rab 'thab bral dang / dga' ldan dang / 'phrul dga' dang / dag pa dang / dri ma med pa dang / shin tu mthong dang / 'od gsal dang / tshangs pa mi mjed kyi bdag po dang / 'og min te de lta bu la sogs pa'i lha'i bu gzugs na spyod pa dang / 'dod pa na spyod pa'i lha'i bu rnams rim gyis mngon par bri bar bya'o// spyan ras gzigs dbang phyug dang nye bar gnas pa'i 'khor gyi dkyil 'khor nye bar spras pa dgod de/ rang gi gzugs dang cha byad 'chang ba 'drir gzhug par bya'o// bcom ldan 'das kyi seng ge'i khri'i 'og tu rgya mtsho chen po las mngon par 'phags pa'i kun nas rin po che'i ri bo ji srid du ras kyi mtha' mar 'drir gzhug par bya ste/ ras kyi mtha'i grwa'i phyogs gcig tu sgrub pa po cha byad dang dbyibs ji lta ba'i rnam pa pus mo dang / mgo bo btud pa/ lag pa spos phor thogs pa 'drir gzhug par bya'o// rin po che'i ri bo de la 'phags pa spyan ras gzigs dbang phyug gi 'og tu khro bo'i rgyal po sgrol mas non pa sngar ji ltar nges par bstan pa de bzhin du mngon par bri'o// bcom ldan 'das kyi g.yon gyi gzhogs kyi seng ge'i khri'i 'og tu 'phags pa spyan ras gzigs dbang phyug gi zhabs kyi drung dang nye ba der rin po che'i ri la bzhugs pa'i lha mo sgrol ma mngon par bri ste sngar ji ltar nges par bstan pa de bzhin 'drir gzhug par bya'o// ras de'i khor yug tu'ang me tog sil ma mngon par gtor te tsam pa ka dang / ut+pa la sngon po dang / pad+ma dang / sau gan+d+hi ka dang / mA la tI dang / bar+Shi ka dang / d+hA nuskAr+Shi kA dang / pun+nA ga dang / nA ga ge sar la sogs pa'i me tog rnams kyis kho ra khor yug tu gcal du bkram par bya'o// ras kyi steng // ras kyi mtha'i grwa gnyis su lha'i bu gnyis me tog gi tshogs 'thor bar byed bzhin pa/ gzugs rnam par bkra ba/ bar snang la gnas pa'i char sprin gyi nang na lding ba kha dog dkar por mngon par bri bar bya'o// 'di ni ras ris 'bring por brjod// rtag tu dge legs don 'byung ba// sa stengs skye bo mi rnams la// dngos grub 'bring po sbyin par byed// 'khor bar kun du 'khor ba na// sdig pa cung zad sngon byas gang // 'dir ni bris sku mthong ba yis// de yis skad cig nyid la 'jig // sems can rmongs ba mi shes ba// de rnams 'gro ba lnga por 'khyams// gang zhig byang chub sems dpa' yi// bris sku bar ma mthong ba yang // sdig pa byed par 'gyur ba dang // mtshams med lnga po byed pa dang // tshul 'chal gyis kyang 'grub par 'gyur// rnam pa sna tshogs sngags gsungs pa'ang // shin tu myur bar dngos grub ni// bzlas pa byas pas thob par 'gyur// nad can rnams ni nad las grol// bkren pas nor ni rnyed par 'gyur// bud med rnams ni bu thob 'gyur// bris sku bar pa blta ba na// mthong ba tsam gyis de yi tshe// bsod nams rgyas pa chen po thob// nges par lha dang mi rnams kyi// bde ba'i skal ba can 'gyur mi// de yi skye ba gzhan la yang // nges par sangs rgyas nyid du 'gyur// bri ba dang ni klog pa dang // lha mchod pa dang 'drir 'jug dang // de bzhin mthong dang reg nyid kyang // sdig pa kun las grol bar 'gyur// 'di ltar 'od chen bris sku la// don du gnyer dang gsol 'debs pa// rjes su yi rang ba las kyang // skye ba 'bras bcas myur du thob// bskal mchog phye ma rnams kyis kyang // skye bos bsod nams gang thob pa// tshig tu brjod par mi nus so// bris sku mthong ba 'bras bur bcas// zhes bya ba byang chub sems dpa'i sde snod phal po che theg pa chen po shin tu rgyas pa'i mdo sde las bcom ldan 'das 'phags ma sgrol ma ral pa gyen du brdzes pa'i rtsa ba'i cho ga rab 'byam las/ le'u gsum pa yongs su rdzogs so// // de nas yang bcom ldan 'das shAkya thub pas slar yang sems dpa' chen po de la bka' stsal pa sems dpa' chen po khyod kyi ras ris kyi cho ga chung ngu zhes bya ba gzhan gsum pa yang yod de// gang 'bad pa med par dngos grub 'grub par 'gyur ba ste/ sngar bstan pa nyid kyi cho ga nyid dang / bzo bos bde bar gshegs pa'i mtho gang gi tshad tsam thad kar dang / de bzhin kho nar kun nas gru bzhi pa la sngar bzhin du ras ris sngar bstan pa'i tshon rtsi rnams kyis 'drir gzhug par bya'o// dang po re zhig byang chub sems dpa' chen po seng+ge'i gdan la skyil krung gis bzhugs pa byis pa khye'u sngar bzhin du chos ston par mdzad bzhin pa kun nas 'od zer 'phro bar byed bzhin pa/ mdzes pa'i gzugs can 'drir gzhug par bya'o// g.yon gyi gzhogs su 'phags pa kun du bzang po rin po che'i rdo leb la gnas pa phyag na rnga yab thogs pa g.yon na yid bzhin gyi nor bu thogs pa kha dog bri yang ku ltar sngo bsangs so// g.yas kyi g.yogs su'ang 'phags pa spyan ras gzigs dbang phyug rin po che'i rdo leb la gnas pa phyag na rnga yab thogs shing // phyag g.yon pad+ma bsnams pa/ kun nas 'od dang ldan pa'i lus can 'phags pa spyan ras gzigs dbang phyug snga ma bzhin du mngon par bri bar bya'o// seng ge'i khri'i 'og tu gser gyi ri bo// ji srid ras kyi mtha'i bar du 'drir gzhug par bya'o// ras ris kyi mtha'i zur du 'phags pa spyan ras gzigs dbang phyug gi seng ge'i 'og tu g.yas kyi gzhogs su khro bo'i rgyal po sgrol mas non pa snga ma bzhin du 'drir gzhug par bya'o// de'i 'og tu sgrub pa po lag na spos phor thogs pa snga ma bzhin du 'drir gzhug par bya'o// de thams cad snga ma ji lta ba de bzhin du'o// de nas 'phags pa spyan ras gzigs dbang phyug gi steng du de bzhin gshegs pa 'od dpag med 'drir gzhug par bya ste/ rin po che'i ri'i phug // sor bcu drug pa'i tshad na bzhugs pa/ khang pa brtsegs pa 'dri ba'i ri bo'i bya skyibs mtho ba 'drir gzhug par bya'o// ras ris de'i khor yug tu ri bo'i khor yug tu ri bo'i rnam pas yongs su bskor ba mngon par bri'o// ras ris de'i steng gi zur du gnas pa'i ri bo'i bya skyibs dang kun tu 'brel bar lding bzhin pa lta bu me tog sna tshogs 'thor bar byed pa'i gnas gtsang ma'i ris kyi lha'i bu dag pa dang rnam par dag pa zhes bya ba gnyis su 'drir gzhug par bya'o// ras de la me tog sna tshogs kyis gcal du bkram pa mngon par 'drir gzhug par bya'o// ras ris rnam gsum mtshan nyid ni// thams cad 'dir ni bstan pa las// 'di ni chung ngu zhes bya ste// ras ris phran tshegs las la shis// sdig las shin tu mi bzad pa// bskal pa bye ba stong phrag tu// ras ris mthong bas grol 'gyur te// ras ris mthong ba tsam gyis ni// skad cig nyid las grol bar 'gyur// bskal pa bye ba stong phrag tu// blo ldan sangs rgyas bsnyen bkur byas// ras ris tha ma mthong ba yi// bcu drug char yang mi phod do// sangs rgyas skyob pa thams cad la// mchod byas bsod nams gang yin de// ras ris chung ngu mthong ba la// mkhas pas de yi bsod nams thob// mdzes pa yi ni las rnams dang // longs spyod rgyur yang 'di spyod do// rig dang gsang sngags ji snyed pa// tshangs dbang drang srong gis bshad dang // nam mkha' lding gis gang bshad dang // chu lha nyi ma lus ngan dang // nor sbyin sogs dang srin po dang // lha min dbang po thams cad dang // lto 'phye che dang zla ba dang // rlung dang gshin rje la sogs dang // seng ge 'phrog byed sogs bshad pa'i// sngags rnams thams cad 'dir drangs te// ras ris spyan sngar 'grub par 'gyur// zhi ba can dang de bzhin du// rgyas pa can rnams bya ba ste// de bzhin 'dir ni mi bzad pa// rgyal mchog gis smad spang bar bya// zhes byang chub sems dpa'i sde snod phal po che theg pa chen po shin tu rgyas pa'i mdo sde las bcom ldan 'das 'phags ma sgrol ma'i rtsa ba'i cho ga bzhi pa ras ris kyi cho ga rab 'byam rdzogs so// // de nas yang byang chub sems dpa' sems dpa' chen po spyan ras gzigs dbang phyug stan las langs te bcom ldan 'das shAkya thub pa la lan gsum bskor ba byas nas bcom ldan 'das kyi zhabs la phyag byas nas bcom ldan 'das la 'di skad ces gsol to// bcom ldan 'das de bzhin gshegs pa dgra bcom pa yang dag par rdzogs pa'i sangs rgyas kyis chos kyi rnam grangs 'di gsungs pa ni legs so legs so// rig pa'i brtul zhugs thams cad dpyad pa'i don dang / phan pa'i phyir dang / bde ba'i phyir dang / 'jig rten la snying brtse bas byang chub sems dpa'i thabs la mkhas pa bstan pa/ mya ngan las 'das pa'i grong khyer du 'gro bar byed pa'i chos lhag ma dang bcas pa nges par byang chub la rgyun du mchog tu gzhol ba/ byang chub sems dpa' rnams kyis rig pa dang / sngags kyi spyod pa thams cad kyi don sgrub par byed pa bdag gi rig pa gsang chen 'di nyid skye bo thams cad rgyas par byed par 'gyur ba ma 'ongs pa'i dus 'jig rten gyi bla mar mya ngan las 'das pa na de bzhin gshegs pa nyi ma'i rigs nub pa sangs rgyas dang byang chub sems dpa' dang / rang sangs rgyas dang / 'phags pa nyan thos thams cad kyis spangs shing thams cad bor te mun par gyur pa dang / snod kyi 'jig rten rnam par zhig ste 'phags pa'i lam dang / rig pa dang / sngags dang / sman dang / nor bu rin po che thams cad dang bral ba/ skye bo legs pas yongs su bzung ba'i snang ba med pa'i sems can gyi khams 'byung bar 'gyur te/ le lo can dang / dran pa nyams pa dang / ma dad pa dang / mi srun pa dang / mi dge ba'i bshes gnyen gyis yongs su zin pa sgyu dang g.yo dang / dang g.yo ba'i spyod pa dang ldan pa de rnams/ chos kyi rnam grangs 'di thos nas kun du skrag par 'gyur te/ le lo dang / snyom las la mngon par dga' zhing dad pa med par 'gyur te/ 'dod pa tshol zhing gsang sngags tshol bar mi 'gyur te/ log par lta ba la dga' ba rnams kyang bsod nams ma yin pa mang po la 'jug par 'gyur te/ dam pa'i chos spong bar byed pa 'byung bar 'gyur ro// mnar med pa la mchog tu gzhol zhing drag po'i yang drag por 'gro ba sdug bsngal gyis gdungs pa de rnams kyi don gyi phyir dang / dbang du ma gyur pa rnams dbang du gyur par bya ba dang / dbang du gyur pa rnams la mi 'jigs pa rab tu sbyin pa dang / thabs la mkhas pas bsdu ba'i sbyor ba rig pa dang / ras ris kyi cho ga da lta gsungs pa'i dus la bab par dgongs na bcom ldan 'das gsung du gsol// de skad ces gsol pa dang / bcom ldan 'das mchog tu gsang ba rig pa'i brtul zhugs kyi cho ga rab 'byam mchog tu gsang ba 'dod pa'i don byed pa don chen po rnam par 'byor par gyur pa rig pa bdun cu po thams cad kyi mchog gi snying po/ rnam par rtog pa med pa'i dus der 'grub par 'gyur ro// de yang sems can rnams 'dul ba'i don gyi thabs la mkhas pas 'khor bar kun du 'jug pa rnams skyob pa/ nges par byang chub la mchog tu gzhol bar byed pa sangs rgyas bye ba phrag bdun cu rtsa drug gis gsungs par gyur pa/ 'di la rig pa ni/ na mo rat+na tra yA ya/ na ma Ar+yA ba lo ki te shwa rA ya/ bo d+hi satwA ya/ ma hA satwA ya/ tA ren+d+ra tA re tut+tA re tu re swA hA/ 'phags ma sgrol ma shin tu rgyas pa zhes bya ba'o// na mo rat+na tra yA ya/ na ma Ar+yA ba lo ki te shwa rA ya/ bo d+hi satwA ya/ ma hA satwA ya/ tA re tu re tu re swA hA/ 'phags ma sgrol ma bzhin bzang ma zhes bya ba'o// na mo rat+na tra yA ya/ na ma Ar+yA ba lo ki te shwa rA ya/ bo d+hi satwA ya/ ma hA satwA ya/ tA re tut+tA re tu re swA hA/ 'phags ma sgrol ma dbus legs ma zhes bya ba'o// na mo rat+na tra yA ya/ na ma Ar+yA ba lo ki te shwa rA ya/ bo d+hi satwA ya/ ma hA satwA ya/ tad+ya thA/ tA re tut+ta re tu re swA hA/ 'phags ma sgrol ma legs spyod ma zhes bya ba'o// na mo rat+na tra yA ya/ na ma Ar+yA ba lo ki te shwa rA ya/ bo d+hi satwA ya/ ma hA satwA ya/ tA re tut+tA re tu re swA hA/ 'phags ma sgrol ma mtshan legs ma zhes bya ba'o// na mo rat+na tra yA ya/ na ma Ar+yA ba lo ki te shwa rA ya/ bo d+hi satwA ya/ ma hA satwA ya/ ta re tu re tu re swA hA/ 'phags ma sgrol ma lho chung ma zhes bya ba'o// na mo rat+na tra yA ya/ na ma Ar+yA ba lo ki te shwa rA ya/ bo d+hi satwA ya/ ma hA satwA ya/ tA re tut+tA re tu re tu re swA hA/ 'phags ma sgrol ma legs gnas ma zhes bya ba'o// na mo rat+na tA yA ya/ na ma Ar+yA ba lo ki te shwa rA ya/ bo d+hi satwA ya/ ma hA satwA ya/ tA re tut+tA re/ tu re tu re swA hA/ 'phags ma sgrol ma nye bar 'dud pa zhes bya ba'o// zhes pa 'di bcom ldan 'das bdag gi rig pa chen po mchog gi snying po chen po dang mtshungs pa bya ba thams cad mchog tu grub pa/ sems can thams cad la sangs rgyas bzhin du skyes pa/ sangs rgyas thams cad kyis rjes su yi rang ba/ 'jigs pa chen po brgyad las skyob pa/ las thams cad byed pa/ byang chub kyi lam ston pa po// pad+ma'i rigs kyi rig pa/ rab dang / 'bring dang / tha ma la yang dag par rab tu sbyor ba/ shin tu mdzes pa'i las kyi 'bras bu rnam par smin pa/ rab tu sbyin pa dang / bstan pa nub pa'i dus kyi tshe'ang 'grub par 'gyur ro// dam pa'i chos kyi tshul bsrung ba'i ched du/ mnyam par 'jug cing 'grub par 'gyur ro// de rnams sbyor ba chung ngu nyid kyis rgyal srid chen po dang / longs spyod chen po'i dbang phyug gi don de rnams 'grub par 'gyur ro// de rnams shin tu myur bar de'i tshe de'i dus su dngos grub thob par 'gyur ro// ras ris kyi cho ga mdor bsdus par gyur pa 'di de'i tshe de'i dus na 'jigs pa chen po dang / snyigs ma lnga'i sems can bsod nams chung ba 'byung bar 'gyur te/ dbang chung bar grags pa/ tshe thung ba/ brtson 'grus zhan pas ras ris kyi cho ga shin tu rgyas pa'i las bsgrub par bya ba la sogs pa'i las rnams rab tu brtson par mi nus te/ de rnams kyi don du ches mdor bsdus te gsungs pa ni/ dang po re zhig dpa' bo'i rin gyis dog pa nyos/ srang tshad tsam mam srang phyed tsam/ dkyus su khru gang tsam la zheng du khru phyed tsam pa'i ras kha tshar dang bcas pa tha ga pas btag par bya'o// yang na slar yang skra dang bral ba'i ras kyi dum bu gsar pa steng 'og tu ji ltar 'dod pa khru gnyis sam bzhi'am/ drug gam/ lnga'am/ bcu'am/ brgyad pa'i ras shin tu dkar ba blangs te/ ji ltar 'dod pa bzhin du ri mo mkhan 'drir gzhug par bya'o// tsan+dan dang ga pur dang gur gum gyis bsgos pa'i ma 'dres pa'i tshon rtsi de rnams dang / ras tsan+dan dang / gur gum dang / ga pur rnams gcig tu byas pas srog chags med pa'i chu rnyog ma med pa dang bsres te/ snod gsar par ras sbang du bcug nas nyi ma gsum du legs par mnan la bzhag go// gtsang ba'i phyogs su srung ba byas te bdag nyid kyang gtsang mar byas nas/ dkar po'i phyogs kyi nya la ras kyi snod kyi mdun du kha shar du phyogs pas ku sha'i khres la nye bar 'dug ste/ sngags kyi tshig 'di lan stong phrag brgyad brjod par bya'o// tad+ya thA/ oM he he b+ha ga bA na/ ba hu rU pa d+ha ra di bya tsak+Shu Sha/ a ba lo ka ya/ a ba lo ka ya mAM/ sa ma ya ma nu sma ra/ ku mA ra rU pa d+ha ra Na/ ma hA bo d+hi satwa/ kiny+tsa ra ya si hU~M phaT phaT swA hA/ sngags 'di bzlas pa byas la de nyid du nyal bar bya'o// rmi lam du grub pa'am/ mi 'grub par ston par 'gyur ro// de nas langs nas grub pa'i mtshan ma'i rmi lam mthong na/ ring po mi thogs par/ ras ris bri bar bya'o// gal te grub pa'i mtshan ma'i rmi lam ma mthong na ras de snod de nas phyung ste nyi ma la bskam par bya'o// bskams nas slar yang snod gsar pa gzhan zhig tu legs par sbas la srung ba byas te gzhag par bya'o// de nas slar yang mchog gi snying po de rnams las sngags gang yang rung ba gcig bzung nas ji ltar 'dod pa bzhin du yi ge drug po rnams las slar yang yi ge 'bum bzlas par bya'o// de nas ches myur bar ras ris 'grub par 'gyur ro// dang po re zhig ras de blangs nas/ cho 'phrul gyi zla phyed dam/ gzhan yang dkar po'i nyi ma dang / rgyu skar dge ba dang / yang dag par ldan pa/ dge ba'i tshes dkar po'i gza'i res kyi nyi ma la shin tu mdzes pa'i dge mtshan dang / bkra shis phun sum tshogs pa'i mtshan mo nam phyed kyi dus kyi tshe/ ri mo mkhan gso sbyong la nye bar gnas pas ras ris de 'drir gzhug par bya'o// gtsang ma'i phyogs su ga pur gyi bdug pa bsregs te dang po re zhig 'phags pa spyan ras gzigs dbang phyug sku rgyan thams cad kyis brgyan pa byas te/ dbu zur phud can skyes bu chen po'i mtshan gyis rnam par brgyan pa/ gser gyi mdog can/ dar la sngon po g.yo bzhin pa'i sham thams cad dar la sngon po'i bla gos mnabs pa/ seng ge'i khril skyil thung phyed pas bzhugs te chos 'chad bzhin pa/ zhabs g.yas pa rin po che'i zhabs rten la bzhag pa/ seng ge'i khri la bzhugs pa/ rnam pa thams cad kyi mchog dang ldan pa/ blta na sdug pa bzhin cung zad 'dzum pa/ sgrub pa po la gzigs par gyur pa bri bar bya'o// g.yas kyi gzhogs su 'phags pa kun du bzang po pri yang ku ltar sngo bsangs/ rnga yab dkar po g.yob bzhin pa/ phyag g.yon na yid bzhin gyi nor bu bsnams pa/ lus thams cad mdzes pa/ rgyan thams cad kyis brgyan pa/ dar la sngon po g.yo ba dang bcas pa'i sham thabs mnabs pa/ mu tig gi do shal gyi mchod phyir thogs pa can/ phyag g.yon pas pad+ma dkar po bsnams pa/ phyag g.yas pas rnga yab dkar po gser gyi yu ba can bsnams nas g.yob par byed bzhin pa zhi ba'i rnam pa can spyan ras gzigs dbang phyug la blta bar gyur pa'o// de bzhin du 'phags pa kun du bzang po pad+ma dkar po'i gdan la bzhugs pa ste de dag gnyis ka'ang de ltar mngon par bri'o// pad+ma'i sdong bu gcig las 'thon pa'i pad+ma gsum gyi dbu ma rtsa ba'i pad+ma'i ze 'bru la byang chub sems dpa' chen po'i seng ge'i khri dang rin po che'i zhabs rten no// pad+ma gzhan la ni 'phags pa kun du bzang po'o// pad+ma gsum pa la ni 'phags pa mthu chen thob bo// pad+ma'i sdong bu de ni mdzes pa/ rin po che mar gad kyi rnam pa la pad+ma'i me tog du ma kha bye ba dang / phyed tsam kha bye ba dang / me tog kha ma bye ba dang ldan pa/ mtsho chen po ma dros pa las byung ba'i klu'i rgyal po dga' bo dang nye dga' gnyis mtsho chen po las skyes pa'i pad+ma'i sdong bu la 'dzin pa/ klu'i rgyal po de gnyis kha dog dkar ba/ gdengs ka bdun gyis brgyan pa/ rgyan thams cad kyis mdzes pa/ lus phyed mi'i lus la sbrul gyi gdengs kas mtshan pa/ phyed sbrul gyi lus can 'phags pa spyan ras gzigs dbang phyug la nges par rtog bzhin pa/ phyed chu'i nang du nub pa/ nor bu rin po che dang gos kyis nye bar mdzes pa bri bar bya'o// mtsho chen po de'i khor yug gi 'og tu ras ris kyi mtha'i grwa g.yas kyi gzhogs su sgrub pa po/ 'phags pa spyan ras gzigs dbang phyug gi zhabs kyi dkyil 'khor la nges par rtog bzhin pa lag na spos phor thogs pa lus dang pus mo'i lha nga 'dud pa/ cha byad dang kha dog ji lta ba bzhin du mngon par bri'o// 'phags pa spyan ras gzigs dbang phyug gi steng du/ ras kyi mtha' gnyis su lha'i bu phreng ba 'dzin pa gnyis me tog gi phreng ba bzung nas nam mkha' la lding ba/ me tog gi tshogs chen po 'thor bar byed bzhin pa/ shin tu mdzes pa dag mngon par bri'o// ras ris de'i khor yug tu nA ga ge sar la sogs pa'i me tog rab tu bkram pa bri bar bya ste/ ji ltar 'dod pa'i gzugs gsum lhag par gnas pa'am/ mngon par bri'o// 'phags pa spyan ras gzigs dbang phyug chos ston par mdzad bzhin pa dang / 'phags pa kun du bzang po dang / 'phags pa phyag na rdo rje phyag na rnga yab thogs pa 'drir gzhug par bya'o// sgrub pa po ji ltar 'dod pa'i gzugs gsum po rnams gdon mi za bar 'drir gzhug par bya ste ji ltar 'dod pa'i rnam pa dang / dbyibs ji ltar gnas pa bzhin du'am/ sgrub pa po ji lta ji ltar 'dod pa de lta de ltar bri bar bya'o// dbus su byang chub sems dpa' sems dpa' chen po/ mtha' gnyis su'ang // phyag na rdo rje dang / kun du bzang po ji ltar 'dod pa bzhin du gdon mi za bar 'drir gzhug par bya'o// ji ltar rnyed pa'i ras kyi dum bu mtho gang ngam/ khru gang tsam la bdag nyid dam/ gzhan gyis sam/ ri mo mkhan gso sbyong med pa'am/ dad pa can nam/ gtsang ma'am/ mi gtsang ba'am/ tshul khrims dang ldan pa'am/ tshul khrims 'chal pa'ang rung ste/ ri mo mkhan gyis 'drir gzhug par bya'o// sgrub pa po bdag nyid ni/ gdon mi za bar sngon spyad pa byas pa/ dad pas byang chub tu sems bskyed pa gdon mi za bar 'gyur bas te/ de ltar na sngags 'grub par 'gyur gyi gzhan du sdig pa byed pas nam yang ma yin no// de ltar dad par gyur pa yis// sngags kyi lha rnams bsgrub bya zhing // dad pa de yis gsang sngags rgyal// 'grub 'gyur 'dir ni gzhan du min// gang phyir dad pa theg pa'i mchog // gang gis 'dren pa 'gro bar byed// dad pa med pa'i mi rnams la// dkar po'i chos rnams mi skye ste// sa bon me yis tshig pa las// myu gu sngon po ji bzhin no// dad dang ldan pa'i mi rnams la// sangs rgyas las rnams 'grub par 'gyur// lta rnams kun dang khyad par du// gsang sngags rnams ni thams cad ni// dad pa med na mi 'grub bo// 'jig rten pa yi lha rnams dang // gang yang 'jig rten 'das de bzhin// dad dang ldan par brjod pa dang // rnyog pa bral bas 'grub par 'gyur// yid ni byang chub der son pas// de rnams byang chub nges par 'grub// gzhan gyis 'grub par ma gsungs te// bstan pa 'di las zlog pa yin// ras ris chung dang chen po dang // bar ma yongs su bsgrags pa yin// las rnams thams cad sgrub byed pa// de ni rab tu bshad par bya// byang chub sems dpa'i sde snod phal po che theg pa chen po shin tu rgyas pa'i mdo sde las bcom ldan 'das ma 'phags ma sgrol ma ral pa gyen brdzes kyi cho ga las ras ris kyi cho ga rab 'byam lnga pa rdzogs so// // de nas yang bcom ldan 'das shAkya thub pas byang chub sems dpa' sems dpa' chen po spyan ras gzigs dbang phyug la bka' stsal pa/ sems can chen po khyod kyis sems can de rnams kyi don gyi phyir bstan pa gang yin pa de rnams ras ris kyi cho ga rab 'byam bshad pa 'di thabs nyung ngu nyid kyis 'grub par 'gyur te de rnams kyi don gyi phyir sgrub par byed pa thabs yon tan rgyas pa rab tu dbye bas rnam par phye ba las rnam par dbye ba de yang dag par mthun par bshad par bya'i/ de legs par nyon la/ legs par yid la gyis shig sems can thams cad kyi don gyi phyir bshad par bya'o// de nas yang byang chub sems dpas bcom ldan 'das la 'di skad ces gsol to// bcom ldan 'das bdag cag gis 'byor ba bstan par mdzad cing sngags kyi spyod pa'i yon tan sgrub pa'i mthu gsal bar mdzad pa legs par gsungs pa ni legs so// bcom ldan 'das gang da lta de'i dus la bab par dgongs nas bdag cag la thugs brtse ba'i slad du bka' stsal du gsol/ de nas bcom ldan 'das shAkya thub pas thams cad dang ldan pa'i 'khor gyi dkyil 'khor la gzigs nas 'dzum pa mdzad do// de nas bcom ldan 'das shAkya thub pa'i zhal gyi sgo nas 'od zer sngon po dang / ser po dang / dkar po dang / btsod dang / shel gyi kha dog la sogs pa byung bar gyur to// 'od zer de byung ma thag tu thams cad dang ldan pa'i 'khor gyi dkyil 'khor snang bar byas nas stong gsum gyi stong chen po'i 'jig rten gyi khams kyi gnas thams cad spa bkod par mdzad nas/ rgyu skar gyi 'od dang / ri'i lha'i tshogs kyi 'od dang / gang du zla ba dang nyi ma 'di ltar mthu che zhing rdzu 'phrul che ba de dag gi 'od kyang spa bkod par mdzad nas de rnams mi gsal zhing 'od med par gyur te rnam par snang bar mi 'gyur zhing spa bkong bar mdzad de nor bu dang sngags dang sman dang rin po che'i 'od thams cad med par byas nas slar yang bcom ldan 'das shAkya thub pa'i zhal gyi sgor nub par gyur to// de nas yang byang chub sems dpa' sems dpa' chen po phyag na rdo rje 'khor gyi dkyil 'khor de nyid na 'dus shing 'khod par gyur pa de stan las langs nas/ rings pa'i tshul gyis bcom ldan 'das kyi zhabs gnyis la phyag 'tshal nas bcom ldan 'das la 'di skad ces gsol to// sangs rgyas bcom ldan 'das rnams ni rgyu ma mchis rkyen ma mchis par 'dzum pa mi mdzad na/ bcom ldan 'das 'dzum pa mdzad pa'i rgyu gang lags rkyen gang lags/ de skad ces gsol ba dang / bcom ldan 'das kyis byang chub sems dpa' sems dpa' chen po phyag na rdo rje la bka' stsal pa/ lag na rdo rje de de bzhin no// de de bzhin te/ de bzhin gshegs pa ni ji skad smras pa de bzhin du rgyu med rkyen med par 'dzum pa mi mdzad kyi/ rgyu yod/ rkyen yod do// gang zhig mdo sde'i dbang po bcom ldan 'das ma 'phags ma sgrol ma'i rtsa ba'i cho ga rig pa'i spyod pa rjes su sgrub pa las sgrub par byed pa'i thabs la yang dag par gzhol ba/ chos kyi sprin la brten cing yang dag par rjes su 'jug cing rjes su 'brang bar byed par 'gyur ba dang / 'dzin par 'gyur ba dang / klog par 'gyur ba dang / dad par 'gyur ba dang / glegs bam du bri bar byas nas mchod par 'gyur ba dang / tsan+dan dang / phye ma dang / byug pa dang / bdug pa dang / phreng ba dang / gdugs dang / rgyal mtshan dang / ba dan rnam pa sna tshogs pa'am/ sil snyan gyi rnam pa'i khyad par ram/ rol mo sna tshogs dang / pheg rdob pa dang / tha na rjes su yi rang ba dang ldan pa'i sems rgyun du thob pa'am/ spu zing zhes byed pa skye bar byed par 'gyur ba'am/ rig pa'i mthu dang nus pa thos nas dga' ba skye bar 'gyur ba'am/ rjes su yi rang bar 'gyur ba'am/ spyod pa so sor sgrub par 'gyur ba de rnams ngas bla na med pa yang dag par rdzogs pa'i byang chub tu lung bstan te de rnams thams cad sangs rgyas bcom ldan 'das su byed par 'gyur ro// de nyid kyi phyir rgyal ba 'dzum pa mdzad kyis rnam pa gzhan du ma yin no// dang po re zhig dam tshig mthong ba/ sngon spyad pa rnams byas pa/ mngon par dbang bskur thob pas/ rtog pa'i rgyal po 'di la rtsa ba'i rig pa'am/ snying po'am/ nye ba'i snying po'am/ gzhan gang yang rung ba'i sngags bzung nas yi ge gcig pa'am/ ji ltar 'dod pa bzhin yang rung ste/ dgon pa chen por song nas lo bdun du bzlas pa bya ste/ 'bras bu dang / chu'i bza' ba dang / rtsa ba dang / 'dab ma bza' zhing // sngon spyod pa rnams byas par 'gyur ro// de nas ri'i rtse mor 'dzegs te ras ris kyi thu bo zhal nub du phyogs par bzhag nas/ bdag nyid shar du mngon par phyogs te/ ku sha'i khres la nye bar 'dug nas pad+ma dkar po dang / tsan+dan dkar po dang / gur gum gyis mngon par btags te/ 'bum phrag gcig bcom ldan 'das shAkya thub pa dang / sangs rgyas dang byang chub sems dpa' thams cad dang rang sangs rgyas dang / 'phags pa nyan thos rnams kyi ras ris kyi 'og nas dbul bar bya'o// ga bur gyi bdug pa yang ji ltar 'byor pa bsreg go// lha'i bu rnams la ji ltar rnyed pa'i me tog gis mchod pa bya'o// de nas cho 'phrul gyi phyogs kyi dkar po'i nya'am/ nya so so la mtshan mo phyed kyi dus kyi tshe ras ris kyi spyan sngar me thab pad+ma'i rnam pa lta bu byas nas tsan+dan dkar po'i shing gi me sbar te/ gur gum dang ga pur gcig tu byas nas sreg blugs ji ltar 'byor pas stong phrag brgyad sbyin sreg byas te/ de nas bsrung ba bya'o// de nas bcom ldan 'das shAkya thub pa las 'od zer byung ste/ ras ris kyi khor yug tu gcig tu 'bar bar gyur pa 'byung ngo // de nas sgrub pa po tsan+dan dang / gur gum gyis btags pa'i pad+ma dkar po'i me tog gis mchod yon dbul lo// de nas sgrub pa pos rings pa'i tshul gyis ras ris la bskor ba lan gsum byas nas/ sangs rgyas dang / byang chub sems dpa' thams cad dang / rang sangs rgyas 'phags pa nyan thos rnams la phyag 'tshal nas sngar sgrub pa pos bris pa'i ras mtha'i phyogs nas 'jigs pa med pas ras ris gzung bar bya'o// de nas bzung ba tsam gyis 'phur bar 'gyur te/ se gol gtogs pa tsam la tshangs pa'i 'jig rten las 'das te/ bde ba can gyi 'jig rten gyi khams su kun du gnas par 'gyur ro// gang du bcom ldan 'das de bzhin gshegs pa me tog yang dag par skyes pa'i dbang gis rgyal po de bzhugs te/ 'tsho zhing gzhes la chos kyang ston par byed pa dang / bskal pa chen po stong du rga ba med pa dang / 'chi ba med par rol par 'gyur ro// bris sku gnas pa de nyid du sangs rgyas dang / byang chub sems dpa' thams cad kyis byin gyis brlabs par 'gyur ro// de rnams kyi byin gyis brlabs kyang shes so// zhing stong phrag kyang 'da' bar byed do// lus stong phrag ston par byed do// rdzu 'phrul gyi mthu du ma yang dag par 'byin par byed par 'gyur ro// 'phags pa spyan ras gzigs dbang phyug dge ba'i bshes gnyen du 'gyur ro// nges par byang chub la gzhol bar 'gyur ro// byang chub sems dpa'i sde snod phal po che theg pa chen po shin tu rgyas pa'i sde snod/ bcom ldan 'das ma 'phags ma sgrol ma ral pa gyen brdzes kyi rtsa ba'i cho ga bris sku rab 'byam las/ mchog gi sgrub pa'i thabs kyi cho ga / las kyi 'bras bu drug pa rdzogs so// // de nas yang sems dpa' chen pos thams cad dang ldan pa'i 'khor gyi dkyil 'khor na 'dug pa'i lha tshogs rnams la bka' stsal pa/ grogs po dag khyed cag nyon cig // las chen po dang bcas pa'i rig pa 'phags ma sgrol ma'i spyod pa'i dkyil 'khor sgrub par byed pa'i las kyi cho ga sgrub pa po srung ba'i don du gsang ba dam pa mchog gi snying po de bzhin gshegs pa thams cad kyis gsungs pa rig pa'i rgyal mo chen mo gang gis bzlas na sngags thams cad bzlas par 'gyur ro// kye kye lha'i tshogs rnams 'di ni 'da' bar byed pa ma yin pa'i rig pa'i rgyal mo byang chub sems dpa' sa bcu'i dbang phyug kyang rig pa 'dis 'gugs shing // dbang du byed la yang dag par 'dod par 'gyur bar byed na de las gzhan pa'i byang chub sems dpa' dang / 'jig rten dang 'jig rten las 'das pa rnams smos ci dgos/ sngags thams cad dang bgegs thams cad 'joms par byed pa ste/ 'di ni brtson 'grus che ba dang / mthu che ba dang / gcig tu dpa' ba/ rig pa thams cad gcig kho nar sngags thams cad kyi mchog tu bshad pa dang / gcig kho na rig pa'i rgyal mo 'jigs pa chen po rnams las mchog tu bshad pa ste/ de gang zhe na/ las chen po thams cad byed pa/ don thams cad sgrub pa/ bya ba thams cad byed pa/ sngags thams cad gcod par byed pa/ gdug pa'i las rnams dang sdig pa thams cad rab tu 'joms par byed pa/ sngags thams cad so sor rdzogs par byed pa/ dge bar byed pa/ 'jig rten dang 'jig rten las 'das pa'i rig pa dang / sngags thams cad kyi gong nas gong du rab tu 'jug pa/ thogs pa med pa/ de bzhin gshegs pa thams cad kyi snying po yang dag par gyur pa/ bsam pa thams cad yongs su rdzogs par byed pa/ de gang zhe na/ na mo rat+na tra yA ya/ na ma Ar+yA ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ tad+ya thA/ tA re tA re tut+tA re tu re swA hA/ grogs po dag 'di ni mchog tu gsang ba dam pa las chen po thams cad byed pa/ rig pa'i rgyal mo chen mo sems can thams cad kyis 'da' bar byed pa ma yin pa/ 'byung po thams cad kyis mi tshugs pa/ sangs rgyas thams cad kyis bkra shis pa/ rig pa dang sngags thams cad kyis bsgrubs pa/ 'jig rten thams cad kyi mnga' bdag // rig pa'i dbang phyug thams cad kyi dbang phyug // rnam par sdang ba thams cad la byams pa'i bdag nyid/ skye bo rnams la snying brtse ba dang / bgegs thams cad rnam par 'joms par byed pa ste/ mdor na ji lta ji ltar rab tu sbyar ba de lta de ltar rab tu byed do// ma bsgrubs par yang las rnams byed do// rig pa bzlas nas gang la reg pa de dbang du 'gyur ro// gos la mngon par bsngags nas gyon na skal ba bzang por 'gyur ro// so shing la mngon par bsngags te zos na so nad sel bar 'gyur ro// ka ra bI ra dkar po la lan bdun mngon par bsngags nas zos na don du ma gnyer bar yang kha zas 'byung bar 'gyur ro// mig gi nad la rgyam tsha phye mar byas pa la lan bdun mngon par bsngags nas mig bkang na mig nad sel bar byed do// rna ba'i nad la glang po che'i rgyab nas 'thon pa 'brug sgrogs pa na 'byung ba'i tshi d+h+ri ka / ka bu ka'i lo mar btums te me chung ngus btso bar bya'o// tshos nas phyir btsos pa byas la chu dro 'jam la rgyam tsha dang sbyar ba byas nas lan bdun mngon par bsngags te des rna ba dag par byas te skad cig de nyid la nye bar zhi bar byed do// bud med bu 'byung ba'i dus su mngal 'gags nas gzer bas zil gyis non par gyur na/ a Tarlu Sha ka'i rtsa ba srog chags med pa'i chu la btags nas lte ba'i phyogs su byugs na bde blag tu btsa' bar 'gyur ro// skyes bu zug rngus nyams pa'am/ mtshon nang du lus pa la mar rnying pa la brgya rtsa brgyad mngon par bsngags nas blud par bya ba'am/ de'i phyogs su byugs na/ de'i skad cig nyid la zug rngu med par 'gyur ro// ma zhu ba dang / gsud pa dang / tshad pa'i nad la kha ru tsha dang / rgyam tsha dang / tshwa gzhan gang yang rung ba la mngon par bsngags nas zos na/ nad de las grol bar 'gyur te nyi ma de nyid la bde bar gnas par 'gyur ro// gtan nad kyi tshad pa'am/ 'phral gyi tshad pa la yang rung ste/ ma tu lung ga'i rtsa ba btags nas srog chags med pa'i chu 'thung du gzhug ste gnod pa med par de las grol bar 'gyur te/ lan bdun bzlas pas sam/ gnyis bzlas pas so// bud med mo gsham mi skye ba'i chos rnams skye bar 'dod na a shwagan+d+ha'i rtsa ba'i mar dang lhan cig bskol te ba'i 'o mas bsres te lan nyi shu rtsa lnga yongs su bzlas te/ zla mtshan gyi dus su 'thung du bcug nas khrus byas pa'i mthar skyes pa gzhan spang zhing khyim pa yang 'dod pas log par g.yem pa yongs su spangs na/ rang gi skyes pa'am/ rang gi bdag po'i bu skye bar 'gyur ro// lo gsum mam/ lo lnga rab tu skyes pa'i dus las lhag pa'am/ lo du mar bu ma chags pa'am gzhan gyi sngags dang sman gyi phyag rgyas btab pa dang / gzhan gyis gdug par byas pa'am/ mngal 'dzin pa mi 'dzin par byas pa'am/ nad kun du langs pa'am/ sbyor ba gzhan kun du spangs pa'am/ nad gzhan gang yang rung ba cung zad kyis yongs su mi 'dzin par byas pa'am/ brtan pa dang / g.yo ba dang / bcos ma dang / bcos ma ma yin pa la sogs pa'i dug la sogs pa rab tu zhugs pa'am/ rtsa ba dang / sngags dang / sman dang / mdza' ba dang / mi mdza' ba'i sbyor ba byas pa la/ mar rnying pa dang / rma bya'i mdongs gcig tu byas nas btags la/ sha kha ra dang lhan cig sbyar te/ lan nyi shu rtsa bdun mngon par bsngags nas/ a ru ra tsam bza' bar bya ste/ nyin zhag bdun gyi bar du sha kha ra dang ldan pa'i 'o ma bskol ba btung bar bya zhing yang dang yang du sngags kyang bzlas so// klad pa na ba la bya rog gi gshog pa la lan bdun mngon par bsngags te des bya bas na bde bar gnas par 'gyur ro// bud med la ches spyad pa la sogs pa'i nad rnams la a lam bu sha'i rtsa ba 'o ma dang lhan cig btags nas ni li ka'i rtsa ba dang ldan pa la brgya rtsa brgyad du mngon par bzlas nas 'o mas skyo mar sbyar nas btung bar bya'o// de bzhin du rims nyin bzhi pa dang / nyin gcig pa dang / nyin gnyis pa dang / nyin gsum pa dang / rgyun pa dang / rtag pa'i rims dang / rims drag po la sogs pa rnams la 'o thug mar dang sbyar la brgya rtsa brgyad mngon par bsngags te 'thung du bcug na bde bar gnas par 'gyur ro// de bzhin du mkha' 'gro ma'i gdon gyis zin pa la/ bdag nyid kyi gdong la lan brgya rtsa brgyad mngon par bsngags nas bltas na bde bar gnas par 'gyur ro// de bzhin du ma mo dang / byis pa dang / srul po dang / ro langs dang / grul bum gyi gdon la sogs pa rnams dang / mi thams cad gdug pa can drag pos mngon par zin pa la bdag nyid kyi lag pa la brgya rtsa brgyad mngon par bsngags te/ zin pa de'i mgo bo la reg na bde bar gnas par 'gyur ro// lan cig bzlas pas bdag nyid srung ngo // gnyis bzlas pas grogs po srung ngo // gsum bzlas pas khyim srung ngo // bzhi bzlas pas grong srung ngo // lnga bzlas pas grong gi spyod yul du gyur pa srung bar 'gyur ro// de bzhin du ji srid stong phrag gi bar du bzlas pas dmag gi tshogs srung ba byas par 'gyur ro// 'di rnams sam gzhan yang las phra mo rnams ma bsgrubs par yang byed do// de nas sgrub par 'dod na phra mo'i las rnams mi bya bar mtha' gcig tu song nas dben pa'i phyogs rgya mtshor 'gro ba'i chu klung 'bab pa dang / rgya mtsho'i ngogs dang / gang gA'i klung gi ngogs dang / gzhan yang chu klung chen po'i ngogs la brten nas/ phyogs gtsang ma phyag dar byas nas khrus lan gsum bya zhing // gos lan gsum brjes te/ smra ba bcad/ slong mo'i kha zas za zhing // lo ma dang / nas zan dang / 'o ma dang 'bras bu za zhing 'bum phrag bcu gcig bzlas par bya'o// grub pa'i mtshan ma mthong na/ de nas sgrub pa brtsam par bya ste phyogs de nyid du ras ris thu bo der bzhag la/ ras ris la mchod pa chen po byas nas gser dngul gyi rang bzhin nam/ zangs dang sa'i rang bzhin gyi mar me'i snod/ tu ruSh+ka'i 'bru mar gyis bkang ba'am/ dri zhim po'i 'bru mar gyis bkang ba'am/ ba'i mar gyis bkang ba'i mar me'i snod du ras gsar pa dum bur byas pa'i mar me 'bum phrag gcig ras ris la dbul bar bya'o// de'i khor yug tu mar me'i phreng ba rnams phul ma thag tu ras ris las 'od zer rnams byung ma thag tu ras ris kun nas 'bar ba'i phreng bar 'gyur ro// steng gi bar snang la rnga bo che'i sgra sgrogs shing legs so zhes pa yang thos te/ de nas rig pa 'dzin pas rings pa'i tshul gyis ras ris kyi mtha'i zur du sgrub pa po sngar bris par ras ris la brten pa la mchod yon phul nas bskor ba byas te sangs rgyas thams cad la phyag byas la gzung bar bya'o// de nas bzung ba tsam gyis mar me 'dzin pa de rnams thams cad kyi lhan cig tu 'phur bar 'gyur ro// gcig gis lhag pa'i gzhal med khang brgyar yang 'gro bar byed do// lha'i sil snyan dang so sor yang dag par ldan pa dang / sgra snyan pa'i glu dbyangs sgrogs shing gar byed pa'i rig pa 'dzin ma de rnams kyis 'khor yug tu kun tu khyab par snang ba sgrub pa po rig pa 'dzin pa'i rgyal po chen por dbang skur bar byed do// mar me 'dzin pa de rnams kyis lhan cig rga ba med cing 'chi ba med par rol par byed do// bskal pa chen por gnas shing nyi ma 'char ka 'dra ba dang / lha'i rgyan gyis mdzes pa dang / rnam par bkra ba'i gos kyis brgyan pa/ de rnams dbang du byas nas mngag gzhug par 'gyur te/ de rnams dang lhan cig spyod par gyur te lha'i rig pa 'dzin pa thams cad kyang 'di'i bran nyid du nye bar gnas par 'gyur ro// rig pa 'dzin pa'i rgyal po chen por 'gyur zhing ring du 'tsho zhing grub pa thams cad kyis mi tshugs par 'gyur ro// skad cig tsam gyis tshangs pa'i 'jig rten du mngon par 'gro bar 'gyur ro// brgya byin gyis kyang grangs su mi 'gro na de las gzhan pa'i rig pa 'dzin pa rnams kyis lta ci smos/ mthar yang 'dis sangs rgyas nyid du 'gyur ro// 'phags pa spyan ras gzigs dbang phyug kyang dge ba'i bshes gnyen du 'gyur ro// las sgrub pa'i thabs gzhan yang yod de/ ches dka' thub byas pa/ de nas mtha' gcig tu song nas lhag par gnas te 'du 'dzi med cing 'du 'dzi dang bral ba'i dgon pa chen por zhugs nas/ gnas gang na pad+ma'i mtsho chen po dang / chu dang bcas pa/ ri bo gcig la brten pa'i ri bo de'i rtse mor 'dzegs te/ rig pa rnams kyi dri dang me tog la sogs pa phul nas de rnams ji ltar 'dod pa bzhin du/ 'o ma'am nas zan dang / pad+ma'i rtsa ba dang / 'bras bu bza' zhing 'o ma las byung ba zos te rig pa 'bum phrag bcur bzlas pa bya'o// bzlas pa'i mthar yang sngar bstan pa'i cho ga de nyid kyis ras ris kyi thu bo bzhag nas/ pad+ma'i me tog la tsan+dan dkar po dang / gur gum gyis btags te seng ldeng gi shing gi me sbar nas sngar yongs su btags pa'i pad+mas stong phrag sum cu rtsa drug gis sbyin sreg bya'o// de nas sbyin sreg gi mthar/ bcom ldan 'das shAkya thub pa'i ras ris las 'od zer 'byung ste/ des sgrub pa po kun du snang bar byas nas spyi bor nub par 'gyur ro// reg ma thag tu sgrub pa po mngon par shes pa lngar 'gyur ro// byang chub sems dpa'i sa thob bo// lha'i gzugs kyis ji ltar 'dod pa bzhin du rnam par rgyu ste/ bskal pa sum cu rtsa drug tu 'tsho bar 'gyur ro// sangs rgyas kyi zhing sum cu rtsa drug 'da' bar byed do// de rnams kyi mthu yang yang dag par rjes su mthong ngo // sangs rgyas sum cu rtsa drug mnyes par byed do// de rnams kyang mchod pa dang bsnyen bkur bas mngon par dga' bar 'gyur ro// mthar yang byang chub la mchog tu gzhol bar 'gyur ro// byang chub sems dpa' chen po dge ba'i bshes gnyen gyis yongs su zin par 'gyur ro// ji srid byang chub tu mya ngan las 'das pa'i mthar thug pa'i bar du'o// byang chub sems dpa'i sde snod phal po che theg pa chen po shin tu rgyas pa'i mdo sde bcom ldan 'das ma 'phags ma sgrol ma ral pa gyen du brdzes pa'i rtsa ba'i cho ga las/ las mchog sgrub pa'i thabs kyi cho ga bdun pa'i le'u rab 'byam yongs su rdzogs so// // de nas yang bcom ldan 'das shAkya thub pas slar yang sgrub pa'i las mchog gsungs te/ rtog pa'i rgyal po 'di la rtsa ba'i rig pa'i sngags yongs su bzung nas gang gA'i klung du zhugs nas gru'i bzhon pa la rab tu gnas te/ gang gA'i dbus su 'o ma dang chu btung zhing // stong phrag sum cur ji ltar 'dod pa'i nyin zhag gi bzlas pa bya'o// de nas bzlas pa'i mthar klu thams cad mthong ngo // de nas sgrub pa brtsams te gru'i dbus de nyid du me thab pad+ma'i rnam pa bya'o// de nas nA ga ge sar la sogs pa'i me tog rnams kyis ras ris la mchod pa chen po bya'o// ras ris kyi thu bo zhal nub tu phyogs par bzhag ste bdag nyid shar du mngon par phyogs te ku sha'i khres la 'dug nas/ nA ga ge sar gyi me tog re re la lan bdun mngon par bsngags pa byas nas seng ldeng gi shing gis me sbar te/ tsan dan dkar po dang gur gum bsres pa'i nA ga ge sar gyi me tog rnams kyis stong phrag bcu'i bar ji srid par sbyin sreg bya'o// gzhan klu rnams mthong ba na nye bar bcings pa'i dngos grub kyi rdzas rnams rab tu chags pas blang bar mi bya'o// gang las sbyin sreg gi mthar klu'i bzhon pa dang lhan cig 'phur bar 'gyur ro// rig pa 'dzin pa rnams kyi rgyal por 'gyur ro// klu'i dbang po rgyal po thams cad kyang rjes su 'brang zhing bran bzhin du gnas so// bar gyi bskal pa sum cur 'tsho bar 'gyur ro// rang dbang du spyod par 'gyur ro// 'gro ba la thogs pa med do// 'phags pa spyan ras gzigs dbang phyug mngon sum du mthong ste/ de'i spyi bo la reg par mdzad do// reg pa tsam gyis mngon par shes pa lngar 'gyur ro// nges par sangs rgyas nyid du lhag par 'gro bar byed do// gzhan yang mchog gi sgrub pa'i cho ga'i sgrub thabs su 'gyur ba ni sngar bzhin du gang gA'i klung du zhugs nas bil ba'i shing gi rang bzhin gyi shing gcig nyid kyis gru'i bzhon pa byas nas shin tu brtan pa legs par byas pa der mngon par 'dzegs nas bil ba'i shing gi rang bzhin gyi skya ba des gru de'i rjes su sgrub pa po ches mkhas shing gsal ba nyid kyis g.yab par bya ste/ gang gA'i klung chen po yongs su mi dor bar kun nas thad ka'am rgyun g.yab par bya'o// de nas rtsa ba'i rig pa bzung nas sam/ snying po'am/ nye ba'i snying po'am/ yi ge gcig pa'am/ khro bo'am/ pho nya'am/ ring du rjes su 'brang ba'am/ gzhan gang yang rung ba'i sngags bzung nas ras ris kyi thu bo de nyid du/ zhal nub tu phyogs par bzhag nas bdag nyid dang po zhal shar du phyogs la/ phyis ni ji ltar 'dod par bya'o// 'o ma dang / nas zan dang / 'bras bu bza' ba'am/ chu'am/ pad+ma'i rtsa ba dang / 'bras bu bza' zhing // smra ba bcad de/ dus gsum du khrus bya zhing // gos lan gsum brjes te/ shin tu dkar ba'i las kun du spyod cing shin tu dkar ba'i blo dang ldan pas dang po re zhig ras ris kyi spyan sngar ji ltar nye bar bstan pa bzhin du sngar cho ga mthong bas rig pa 'bum phrag bcu bzlas par bya'o// de nas gal te rtsa ba'i rig par 'gyur ro// de nas stong phrag drug cu bzlas pa'i mthar gru rgya mtsho chen por 'gro bar 'gyur ro// de nas sgrub pa'i yo byad rnams bsdus te sngar gnas de nyid du gzhag par bya'o// de nas gru'i bzhon pa rgya mtsho chen por 'gro ba na/ 'jigs par mi bya zhing // bzlog par mi bya'o// sgrub pa po'i dbang las ma gtogs par bzlog par nus pa yang ma yin no// de nas dpag tshad stong du gnas pa'i rgya mtsho chen por yang yud tsam gyis 'jug par byed do// lam thung na lta ci smos/ der zhugs nas chu'i steng du sgrub pa'i las brtsam par bya'o// de nas me thab sngar gyi rnam pa'am rdza mkhan gyis byas pa'i sa'i snod du seng ldeng gi me sbar la nA ga ge sar gyi ze 'bru dang / me tog tsan+dan dkar po dang / ga pur dang bsres pa'i sreg blugs ches nyung ba'am/ ches mang ba'i tshad kyang rung ste/ sngar bzhin du rtsa ba'i rig pas 'bum phrag drug cu sbyin sreg bya'o// sbyin sreg byed pa na/ lang ka'i grong na gnas pa'i srin po gzugs sna tshogs 'dzin pa rnams hA hA zhes sgrogs pa dang / klu'i grong longs spyod ldan na gnas pa'i klu'i rgyal po rnam pa sna tshogs pa'i gzugs 'chang ba/ ches zhi ba dang / ches khro ba rnams langs te klu dang srin po rnams kyang 'di skad ces smra'o// khyed bzhengs shig bzhengs shig // bdag cag gi rje bo mdzod cig ces so// de bzhin du lha ma yin dang / gnod sbyin dang lha dang / lto 'phye chen po dang / grub pa dang / mi ma yin pa thams cad kyang rab tu chags par byed mod kyi ldang bar mi bya'o// de nas rig pa 'dzin pas sngags bzla zhing lag pa g.yon pa'i sdigs mdzub kyis bsdigs par bya'o// de nas rnam par byol zhing phan tshun rab tu 'bros la 'jigs par byed do// de nas sbyin sreg gi mthar gru des sgrub pa po de khyer nas skad cig la 'og min gyi gnas su 'gro bar byed do// 'jig rten gyi khams gzhan du'ang 'gro zhing 'ong bar byed do// byang chub sems dpa'i sems shes par 'gyur ro// mngon par shes pa lnga dang / rdzu 'phrul chen po dang / mthu chen po dang ldan par 'gyur ro// 'phags pa spyan ras gzigs dbang phyug rtag tu mthong bar 'gyur ro// klu thams cad dang / srin po thams cad dang / gnod sbyin thams cad dang / lha thams cad dang / lha ma yin thams cad dang / sems can thams cad kyang 'di'i dbang du 'gyur te/ bka' bzhin byed pa la bzhag nas sangs rgyas dang byang chub sems dpa' thams cad dang / rang sangs rgyas dang 'phags pa nyan thos rnams 'di'i sngags grub pa de rnams kyang 'di la byams pa'i bdag nyid du 'gyur ro// rjes su 'dod par 'gyur ro// sems can thams cad kyis mi tshugs par 'gyur ro// gzhan yang las kyi cho ga mchog sgrub thabs su 'gyur ba ni bil ba'i shing la gru bo che'i bzhon pa byed du gzhug ste/ shing gcig gi bzhon pa'am/ bsdus pa'ang rung ste gnas chen po bya'o// gang gA'i dbus kyi gling der gnas pa'i gru'i bzhon par skyes bu brgya nyi shu lag na sgron me thogs pa rnams gru'i bzhon pa la 'dzegs te gos dkar po gyon zhing srung ba byas pa ras ris kyi thu bo sngar gyi cho gas kun du bzhag pa'i spyan sngar gzhag par bya'o// de nas ras ris la mchod pa chen po byas nas nA ga ge sar gyi phye ma rnams dang gur gum dang / tsan+dan dkar po dang / ga pur bsres pa dang / seng ldeng gi sreg blugs stong phrag sum cu rtsa drug sbyin sreg bya'o// de nas sbyin sreg gi mthar gru de skad cig tsam gyis tshangs pa'i 'jig rten du 'gro zhing 'ong bar 'gyur te ji ltar 'dod pa bzhin du rnam par rgyu'o// 'phags pa spyan ras gzigs dbang phyug mthong bar byed do// mthong ba tsam las thob par 'gyur ro// mngon par shes pa lnga dang yun ring du 'tsho zhing bskal pa chen por gnas par 'gyur ro// rig pa 'dzin pa'i 'khor los sgyur ba'i rgyal po chen por 'gyur ro// mar me 'dzin pa de rnams kyang 'di'i rig pa 'dzin pa grub par 'gyur ro// lhan cig spyod pa de rnams dang / thabs cig tu ji ltar 'dod pa bzhin du rnam par rgyu zhing // rang dgar 'gro bar 'gyur ro// sangs rgyas bcom ldan 'das rnams mchod pa dang / bsnyen bkur gyis mngon par dgyes par 'gyur ro// mthar yang sangs rgyas nyid du nges par 'gyur ro// gzhan yang las kyi cho ga'i sgrub thabs dam par gyur pa ni/ chu klung 'gram mam rgya mtsho'i ngogs// de bzhin kha ba can gyi rir// ri yi rgyal po 'bigs byed de// der ni las mchog bsgrub par bya// sa h+ye ma la ya nyid dang // ri bo spos kyi ngad ldang dang // bya rgod phung po'i ri rgyal du// las kyi mchog ni bsgrub par bya// rgya mtsho chen po'i brag dang ni// shing sogs me tog ldan pa ste// rgyal bas gsungs pa'i sngags rnams ni// phyogs 'di rnams su bsgrub par bya// rnam par dben pa'i phyogs gtsang ma// bas mtha'i grong gi chos bzhi la// mi smra reg pa spangs nas ni// rtag tu gci ba bya ba yin// lus la lha gnas bshang ba dang // brtul zhugs can dag gtsang sbra bya// reg na gzhon sha can rnams 'dod// srog chags spangs pa'i sa rnams ni// gsum po tshul bzhin blangs nas ni// rtag pa kho nar bshang lam la'o// de bzhin gnyis ka'i mthar lag pa// sngags pas rtag tu sa dag ni// sngar bstan pa dag blangs nas ni// zlos bos rtag tu rkang pa nyid// g.yas dang de las gzhan pa ni// phan tshun nyid du kun bzhag nas// 'bad pas rkang pa bkru bar bya// rgya cher sngar ni brjod pa bzhin// sngags zlos po yi gtsang sbra yang // dri nga med pa'i gtsang sbra ste// rtag tu thub pa nyid kyis gsungs// 'di dag mdor bsdus bstan pa yin// rgyud rnams kun du mthong ngo zhes// mnga' bdag thub pa nyid kyis gsungs// de nas zlos pos nye reg bya// sdom brtson dngos grub las la dga'// sngar brjod pa yi cho ga yis// yid kyi nang gi dag pa yin// gtsang sbra rnam pa lnga ru brjod// sngags pas sngags rnams thams cad du// lus kyi gtsang sbra de bzhin du// ngag yid kho nar rab tu bsgrags// bzhi pa bden pa'i gtsang sbra ste// chu ni lnga par brjod par bya// bden pa'i chos ni khro ba thul// rgyud shes bstan bcos mthong ba dang // phra mo'i de nyid don la mkhas// sngags shes las la grags pa dang // rgyu yis nang la mkhas pa ste// de la dngos grub rnyed mi dka'// bden pa'i chos ni rnam spangs pa'i// pa'i tshig ni smra mi bya// bden pa thams cad rnam spangs pa'i// ma rungs rab tu ma rungs nyid// rnam par sdang dang 'khrugs bcas dang // rtsub cing gnad ni 'gems pa dang // bden pa'i chos ni rnam par nyams// sems can gzhan la gdung bar byed// phra ma nyon mongs can sems dang // chos rnams thams cad spangs pa dang // de bzhin 'tshe ba'i bdag nyid can// rtag tu khrims 'chal chos min spyod// sngags zlos pa yis spang bar bya// de bzhin nyid du grong gi chos// khro ba brnab sems 'byung ba yi// 'jig rten pha rol 'jigs pa rnams// blo ldan rang rgyal bse ru dang // slar yang rtag tu nyon mongs dang // sngon gyi sangs rgyas rnams kyis smad// de bzhin rtag tu smra ba// 'jig rten dngos grub 'dod don gnyer// sa stengs smra nye bar smra// mi bzad dmyal ba chen por ltung // sngon gyis nyes pa las de bzhin// dga' bas gshin rje'i 'jig rten du// rtag tu slar yang der gnas so// rtag tu smras nyer 'tsho ba// mi bzad ngan 'gror ltung bar 'gyur// thig nag rab tu tsha ba dang // yang sos ral gri lo ma dang // de bzhin shal ma la yi nags// der ni bskal pa mang por gnas// du smra ba'i skye bo ni// gsang sngags log par smra ba dang // rmongs pas log par brjod pa yi// 'byung po rnams la slu byed pa// de la grub pa ga la yod// de phyir rmongs pa las 'di yis// sngags kyi dngos grub ma mthong nas// sngags pa'i dngos grub med do zhes// 'di skad du ni tshig smra ba// gang gis sangs rgyas bstan pa ni// sa stengs 'dir ni rab spangs pa// bskal pa bye ba mang po yis// de yis grub par ga la 'gyur// de phyir 'di ni mi bzad pa'i// 'jigs chen mnar med 'tshed par 'gyur// yang sos dang ni thig nag dang // rab tu tsha bar 'tshed pa dang // sems can sdig sbrul la sogs pa// spangs pa'i sa phyogs 'dod par bya// 'bras bu me tog yang dag ldan// dri med chu ni rab bsngags pa// sngags rig pas ni sngags bsnyen bya// yul gzhan rnams su bsgrags mi bya// lha yi gnas sam dur khrod dam// brtan pa'i mtshan ma gcig pa dang // rtags gcig de bzhin bas mtha' ru// sngags rig sngags ni bsnyen pa bya// bdag dang grogs rnams bsrung byas nas// sngar spyad gsang sngags ldan pa dang // sngags pas rtag tu sngags bzlas bya// dgon pa che mchog shing chen dang // me tog 'bras bu la sogs 'byung // ri yi rtse dang khung bu dang // chu yi gnas ni gtsang mar bcas// 'bab chu che 'gram yid 'ong bar// sngags rig pas ni sngags bsnyen bya// sngags shes nas ni nges rtogs byed// shar phyogs su yang chu klung che// lu hi ta 'gram dge ba dang // de bzhin kA ma ru pa'i yul// grong mchog 'phel bar byed pa dang // dma' ba gang du 'di 'gro mchog // 'dug pa dang ni chu klung mchog // gnas der rtag tu zlos pa dang // gtsang ma blo gros ldan pas bsten// sngon du bsnyen pa'ang der gyis shig // gang gA'i sgo ru las rnams kun// de bzhin rtag tu gang gA dang // dug can pa ni phrad pa ru// rab tu sbyor ba kun nyid dang // gtsang ma'i sngags kyis bzlas pa bya// dur khrod che dang gzhan nyid ni// zlos pos der ni rtag tu bzlas// dri med chu dang 'bab chu ni// srog chags rnams kyis spangs pa ru// de nyid phyir ni shin tu ni// mnyam gzhag sngags kyis bzlas pa bya// der ni 'jig rten bsam pa yi// bsod nams min pa cung zad mthong // 'on kyang sngags kyis nyer bstan pas// cung zad dus su 'dug par bya// de nas gzhan du 'gro bar bya// zla ba gzas zin dus der ni// dus ma bab na'ang dus cung zad// der 'dug bya yi gzhan du min// gzhan du sngags rig ci nus pas// de nas myur du 'gro bar bya// bde gshegs mchod rten bzhugs pa yi// sa stengs rnams su kun du 'dug // 'jig rten mu stegs thams cad ni// lta ba ngan par lhung ba rnams// mu stegs can gzhan gnas rnams ni// sngags rig pas ni rtag tu spangs// sngags shes der ni mi bsdad do// skyes mchog blo gros rgyu ngan pa// rgyal ba mchog gis gang bzhugs dang // rang rgyal bse ru lta bu dang // byang chub sems dpa' skal ba che// rgyal mchog sras po nyan thos rnams// de rnams kun bzhugs sa stengs kyi// yul rnams kun du sngags shes pas// 'bad pas sngon du bsnyen pa bya// mnyam par gzhag pas gsang sngags ni// gnas de ru ni bzlas par bya// gsungs pa'i gnas ni 'di rnams su// gsungs pa'i las rnams thams cad dang // las kyi cho ga'i sgrub thabs rnams// 'di rnams rnyed par ma gyur na// gang yang rung ba'i gnas der ni// gtsang mas sngon du bsnyen pa bya// dad cing mos pas sgrub thabs kyi// cho ga mchog gi las brtsam mo// dang po re zhig // bris sku'i thu bo zhal nub tu bstan nas bzhag ste/ bdag nyid shar du mngon par phyogs la grog mkhar gyi sa'am/ gang gA'i klung gi 'gram gyi sa blangs nas pu shel tse dang / tsan+dan dkar po dang / gur gum dang / ga pur rnams bsres la rma bya'i gzugs byas te/ de bris sku'i spyan sngar bzhag nas rtse mo ma bcad pa'i ku sha gtsang ma'i phyogs nas byung bas 'khor lo'i rnam pa byas nas bris sku'i spyan sngar lag pa g.yas pas bzung ste/ lag pa g.yon pas ni rma bya'o// dkar po'i zla ba nya ba'i mtshan phyed na bris sku la mchod pa chen po byas nas ga pur gyi bdug pa bsregs pa'i dri dang ji srid nam langs pa'i bar de srid du bzlas par bya'o// de nas nyi ma 'char ba'i dus kyi tshe de rma bya'i rgyal por 'gyur ro// 'khor lo yang 'bar ro// bdag nyid lha'i phreng ba dang gos 'chang zhing rnam par brgyan pa dang / nyi ma 'char ka 'dra bar 'dod pa'i gzugs can du sangs rgyas dang byang chub sems dpa' thams cad la phyag byas te ras ris la bskor ba byas la ras ris blangs nas rma bya'i gdan de la 'dug na yud tsam gyis tshangs pa'i 'jig rten las 'da' bar byed do// rig pa 'dzin pa bye ba khrag khrig brgya stong phrag du mas yongs su bskor ba'i rig 'dzin gyi rgyal po 'khor los sgyur bar 'gyur/ bskal pa drug cu'i bar du 'tsho bar 'gyur ro// ji ltar 'dod par 'gro zhing // rab tu spyod par 'gyur ro// thogs pa med par 'gro'o// lha'i phun sum tshogs pa dang ldan par 'gyur ro// 'phags pa spyan ras gzigs dbang phyug mngon sum du mthong bar 'gyur ro// de nyid 'di'i dge ba'i bshes gnyen du 'gyur ro// mthar yang sangs rgyas nyid thob par 'gyur ro// de bzhin du dbyig pa dang / ril ba spyi blugs dang / mchod phyir thogs dang / ldong ros dang / gi wang dang / ral gri dang / lcags mda' dang / mtshon rtse gcig pa dang / dgra sta dang / mtshon cha'i khyad par rnam pa sna tshogs pa/ sa'i rang bzhin gyi khyad par dang / rkang gnyis pa dang / rkang ba bzhi pa dang / bya dang / bzhon pa'i khyad par seng ge dang / stag dang / gzig la sogs pa rnams grog mkhar gyi sa dri zhim po'i dri zhim bsres pa las byas pa'am/ stan dang / bzhon pa dang / mal cha dang / gdugs dkar po dang / cod pan dang / rgyan gyi bye brag thams cad dang / rin po che'i bye brag thams cad dang / rab tu byung ba'i yo byad kyi bye brag thams cad la bgrang phreng dang // mchil lham dang / lhung bzed dang / chos gos dang / khab dang / gri la sogs pa rgyal gyi lcags las byas pa'am/ gzhan yang gang cung zad sems can gyi yo byad snod la sogs pa rgyal gyi lcags las byas pa'am/ grog mkhar gyi sa'am/ chu klung gi sa las byas pa de thams cad pa'i rnam lngas bkrus nas mngon par bsang gtor byas te snga ma bzhin du sbyor ba'i sngags sam/ yi ge gcig pa'i sngags sam/ sngags gzhan gang yang rung ba brgya rtsa brgyad mngon par bsngags pa byas nas rtog pa'i rgyal po 'dir gsungs pa ma gtogs pa sgrub pa'i cho ga'i rig pa ji ltar 'dod pa dang / ji ltar mngon par dga' bas bdag nyid srung zhing grogs po yongs su bskyab par byas pa/ shin tu gsang thub cing sngags dang rgyud shes pa/ sngar bstan pa'i gnas su bris sku zhal nub tu bstan la bzhag ste bdag nyid sngar bzhin du'o// bris sku la mchod pa chen po byas nas gtso bor ga pur gyi bdug pa bsregs te sngar bstan pa'i mtshon cha dang yo byad dang sems can gyi khyad par rnams sngar bstan pa'i bcos mar byas la/ yar ngo'i zla ba nya ba'i mtshan mo rdzas de rnams gang rung blangs te mtshan mo ji srid du bzlas pa byas na nyi ma 'char ba'i dus kyi tshe bar skabs 'dir bris sku la 'od zer gyi phreng ba chen po kun du mthong ngo // gal te sgrub pa po bzhon pa'i khyad par blangs par gyur na/ de la zhon nas ji ltar 'dod par 'gro bar 'gyur ro// gal te rgyan gyi khyad par ram/ mtshon cha'i khyad par blangs pa'am/ bcangs pas rig pa 'dzin pa'i rgyal po chen por 'gyur ro// ji ltar 'dod pa bzhin 'gro zhing // lha'i lus can nyi ma shar ba dang mtshungs pa 'od zer chen po'i phreng ba dang ldan pa glog ltar gsal ba'i sku/ rig pa 'dzin pa thams cad kyi mnga' bdag // ring du 'tsho zhing bskal pa chen por gnas pa rig pa 'dzin pa bye ba khrag khrig brgya stong phrag du mas yongs su bskor lha'i nor bu rin po che'i gzhal yas khang na spyod pa/ sngar yongs su brtags pa'i sa'i rang bzhin gyi bzhon pa gang gis grub pa de nyid mthu chen por 'gyur te/ de nyid 'di'i bzhon pa dang / de nyid 'di'i grogs po ste/ gzhan gyi sngags kyi dngos grub bzlog par gyur pa bdag gi sngags kyi dngos grub kun tu sbyar bar byas pa/ byams pa'i bdag nyid can/ phan par 'dod pa rtag tu rjes su bcings pa/ de nyid 'di'i mtshon cha dang / rgyan dang / rin po che'i bye brag dang / stan dang / mal cha dang / sems can la sogs pa gang yin pa de nyid 'di'i bsrung ba dang / bskyab pa dang / sba ba chen po rtag tu rjes su 'brel bar 'gyur ro// mthu chen po dang brtson 'grus chen po dang / lus chen por 'gyur ro// 'phags pa spyan ras gzigs mngon sum du mthong zhing legs so zhes bya ba gnang ste spyi bor byugs nas ji srid byang chub snying bo rjes su thob kyi bar du dge ba'i bshes gnyen mdzad de/ stobs bcu po rnams nges par kun nas thob ste mchod pa'i 'os su'ang 'gyur ro// sems can rnams kyis zil gyis mi non pa dang / 'byung po thams cad kyis mi tshugs par 'gyur ro// yang dag pa'i mtha'i rigs rgyun mi gcod pa dang / sa thob par yang 'gyur ro// stobs bcu dang byang chub sems dpa' nyid du nges pa dang ting nge 'dzin du 'gyur ro// mdor bsdus nas las mchog thams cad dang / gnas mchog la gnas pas ras ris mchog gi spyan sngar mchod pa mchog la mngon par dga' bas las mchog gzhan nyid bya'o// rig pa 'dzin pa nyid nam mkha' la 'gro ba dang / byang chub sems dpa'i rjes su 'jug pa dang / mngon par shes pa lnga dang / sa rjes su thob par byed pa nyid dang / lus 'di nyid kyis 'jig rten gyi khams su kun du 'gro ba nyid dang / stobs bcu'i rgyud yongs su rdzogs par byed pa nyid kyi phyir dang / 'phags pa byams pa mngon sum du mthong ba nyid kyi phyir dang / chos bstan pa don yod pa nyid kyi phyir dang / sangs rgyas kyi gdung rgyun mi gcod pa nyid kyi phyir dang / thams cad mkhyen pa'i ye shes kun du gnon cing rjes su thob par byed pa nyid kyi phyir dang / chos kyi sprin rnam par 'byor pa la rjes su 'jug pa nyid kyi phyir dang / nyon mongs pa'i yongs su gdung ba med cing bdud rtsi'i char gyi rgyun gyis rab tu zhi ba nyid kyi phyir dang / 'jig rten rjes su 'dzin pa la rab tu 'jug cing nan tan byed pa nyid kyi phyir dang / de bzhin gshegs pa'i chos kyi tshul srung ba nyid kyi phyir dang / de bzhin gshegs pa'i gsung don yod par byed pa nyid kyi phyir dang / sngags kyi spyod pa'i sgrub pa'i thabs kyi cho ga rab tu sgom pa nyid kyi phyir dang / sangs rgyas dang / byang chub sems dpa' thams cad dang / rang sangs rgyas dang / 'phags pa nyan thos bdag nyid chen po rnams 'byung ba nyid kyi phyir/ rtog pa'i rgyal po 'di bsgrub par bya ste/ sngags kyi mthu rab 'byam dang ldan pa ras ris thu bo spyan snga dang nye bar 'dug nas 'jig rten pa dang / 'jig rten las 'das pa thams cad kyi sngags kyi cho ga dang / rgyud thams cad du rnam pa sna tshogs pa'i lam ste/ mdor na 'dir rtog pa gzhan du gsungs pa'i las rnams kyis kyang ras ris kyi rgyal po 'di bsgrub par bya ste/ myur du de rnams kyi dngos grub tu 'gyur te gang ngas bstan pa de dag gdon mi za bar 'grub par 'gyur ro// byang chub sems dpa'i sde snod phal po che theg pa chen po shin tu rgyas pa'i mdo sde bcom ldan 'das ma 'phags ma sgrol ma ral pa gyen brdzes kyi rtsa ba'i cho ga las/ ras ris mchog gi sgrub pa'i le'u ste brgyad pa rdzogs so// // de nas bcom ldan 'das shAkya thub pas slar yang 'khor gyi dkyil 'khor chen po de la gzigs nas byang chub sems dpa' chen po la bka' stsal pa/ sems dpa' chen po khyod kyi ras ris kyi cho ga bar ma'i las kyi cho ga'i sgrub thabs bar ma yod do// de mdor bsdus nas bshad par bya yis/ legs par yid la gyis shig dang bshad par bya'o// de nas yang byang chub sems dpa' sems dpa' chen po spyan ras gzigs dbang phyug gis bcom ldan 'das la 'di skad ces gsol to// bcom ldan 'das ston pa 'jig rten la thugs brtse ba can/ sems can thams cad la phan par dgyes pa/ bdag cag la thugs brtse ba'i don dang / ma 'ongs pa'i skye bo rnams la gzigs nas gang de'i dus la bab par dgongs na de gsung du gsol/ de skad ces gsol pa dang / byang chub sems dpa' sems dpa' chen po spyan ras gzigs dbang phyug la bcom ldan 'das kyis 'di skad ces bka' stsal to// sems dpa' chen po nyon cig // dang po re zhig tshul khrims dang brtul zhugs dang / gtsang sbra'i kun du spyod pa dang / nges par sdom pa dang / bzlas pa dang / sbyin sreg dang / bsam gtan dang / cho ga dang / gang du rab tu gnas pa ste/ sems can thams cad kyi spyod pa sgrub pa'i las 'bras bu dang bcas shing don med par mi 'gyur ba dang / sngags thams cad kyi rab tu sbyor ba'i dngos grub 'grub par 'gyur ba de gang zhe na/ de ngas bshad kyis sems dpa' chen po nyon cig // dang po re zhig rig pa'i brtul zhugs dang / tshul khrims yang dag par blang ba dang po nyid du yang dag par blangs te/ dang po re zhig dkyil 'khor gyi slob dpon gyis nye bar bstan pa'i dam tshig la yang dag par rjes su 'jug par bya'o// khyod kyis rtog pa'i rgyal po gsungs pa/ sngar nges par bstan pa gsal ba/ yid gzhungs pa dang ldan pa/ slob dpon du dbang bskur ba thob pa/ khyod kyis bstan pa'i cho ga shes pa/ mkhas pa/ gsal ba/ chos dang ldan pa/ bden par smra ba/ spro ba che ba/ byas pa gzo ba/ brtan pa/ sems bzang pa/ ha cang mi rgan cing ha cang mi gzhon pa/ rnyed pa dang / bkur sti thams cad la 'dod pa med pa/ tshangs par spyod pa/ snying rje dang ldan pa/ rnyed pa tsam gyis sam longs spyod rgyur ram/ rjes su chags pa'i rgyur yang mi smra na/ shin tu chung ngu tsam nyid dang / rnyed pa dang / rmongs pa'i rnam pa lta smos/ dam bcas pa brtan pa dang / 'byung po thams cad la mnyam pa nyid du snying brtse ba dang ldan pa dang / sbyin pa dang tshul khrims dang / sngar spyad pa byas pa khyod kyi gsang ba'i rig pa dang / sngags rjes su zlos pa dang / rig pa sngon du bsnyen pa byas pa khyod kyi dkyil 'khor du yang dag par zhugs pa/ 'jig rten shes pa/ yang dag par rjes su 'dzin par byed pa/ 'bras bu dang ldan zhing mkhas pa/ legs pa la rab tu zhugs pa/ mi 'jigs shing mi gnod la/ chags pa med pa/ dpa' ba/ brtson 'grus brtan pa/ nad med pa ste/ nad gang gis las su mi rung ba'i ngang tshul can dang / rigs che zhing mtho bar rab tu skyes pa zhes pa/ yon tan 'di rnams dang ldan pa ni dkyil 'khor gyi slob dpon du 'gyur te/ sgrub pa po yang de dang 'dra ba'am/ yan lag cung zad ma rdzogs pa'o// de lta bu'i dkyil 'khor gyi slob dpon la mchod pa byas nas 'di'i don du gsol ba gdab par bya ste/ slob dpon gyis byang chub sems dpa' sems dpa' chen po'i rig pa dang sngags dang bcom ldan 'das ma de'i dkyil 'khor gyi dam tshig la rjes su 'jug par 'tshal na bdag cag la rjes su brtse ba'i don dang / phan pa'i thugs bskyed nas de slob dpon gyis gsung du gsol/ de nas dkyil 'khor gyi slob dpon gyis sngar bstan pa'i cho gas slob ma ji lta ba bzhin rim gyis brtags nas gzhug par bya zhing sngar bzhin du mngon par dbang bskur ba byin nas rig pa dang sngags byin la rim pa ji lta bar dam tshig bstan par bya'o// gsang chen dang / phyag rgya dang / rgyud dang / sngags dang las rnams kyang dus ring mo nyid nas yongs su brtags te/ bsam pa shes nas rgyud dang sngags la sogs pa dang / las rnams thams cad bstan par bya'o// gzhan du ma yin no zhes pa'i cho ga 'di rab tu bsgrags so// de nas slob mas dkyil 'khor gyi slob dpon la ji ltar nus pas gang gis slob dpon dgyes pa'am bdag nyid dang longs spyod kyang dbul bar bya'o// de nas dkyil 'khor gyi slob dpon des bu'i 'du shes nye bar gzhag par bya'o// bu bzhin du bskyang bar bya'o// ma bzhin longs spyod kyis nye bar bsdu bar bya'o// de nas sgrub pa po des rig pa dang sngags gang yang rung ba zhig bzung nas mtha' gcig tu song ste/ sngar bstan pa'i gnas rgya cher gong ma bzhin du sbyar bas rig pa la sogs pa de rnams nyid kyis spyan drang ba dang / gshegs su gsol ba dang / mar me dang / dri dang / bdug pa dang / gtor ma dang / lha bshos dag dkyil 'khor du gsungs pa'i cho ga nyid kyis rgyas par byas te spyan drangs nas gdan phul ba thun mtshams gsum du khrus gsum bya zhing gos lan gsum brjes te nyi ma so so la bzlas pa bya'o// de la thun mtshams kyi dus zhes bya ba ni mtshan mo'i mtha' nas brtsams te ji srid nyi ma 'char ba'i dus tsam gyi bar 'di la dang por bshad do// nyi ma gung ni nyi ma shar ba'i mthar dus tsam gyi tshad kyi mtshams nyi ma'i dkyil 'khor nam mkha' la yang dag par brten pa ni cho ga shes pas gung gi thun mtshams su shes par bya'o// nub pa'i dus su yang lhag ma bzhi cha tsam thun mtshams gsum par brjod par bya'o// slob dpon mkhas pa bshes gnyen can// tshul khrims brtul zhugs yang dag ldan// chen po'i rigs su 'khrungs pa dang // kun nas brtson 'grus brtan pa ni// sngags dang rgyud sogs yang dag ldan// bya ba kun la blo gros byang // phra zhing mkhas la tshad shes pa// chos kyi dbyings ni rtag tu 'dzin// spro ba che zhing gzi brjid ldan// 'jig rten chos la ltos pa med// thub pa mchog gi chos la dad// 'jig rten pa rnams dor ba dang // bzlas pa bya zhing rnam dben byas// sngon du bsnyen pa rjes brten pa// byang chub sems dpa'i gsang sngags shes// de las gzhan pa'i rkyen rnams mthong // sangs rgyas kyis gsungs gsang sngags dang // 'jig rten pa yi rab sbyor shes// srung ba byas shing mthu brtan pa// gtsang sbra'i kun spyod la rtag dga'// sangs rgyas nye bstan lam la ni// kun nas rjes su 'jug pa dang // gsang sngags rgyal bas gsungs pa yin// gsang sngags zlos la rtag tu brtson// rtag tu mthong chos 'bras bu dang // 'jig rten pha rol de bzhin nyid// sdig pa kun la 'jigs pa dang // phra mo tsam la'ang de bzhin no// gtsang zhing mkhas la le lo med// yid gzhungs blta na sdug pa dang // stobs bcu pas bshad sngags gang dang // de bzhin kho nar rgyal sras dang // 'jig rten pa yi sngags gang nyid// rdo rje pad+ma'i rigs dag la'ang // de la rtag tu ngal bar byas// gzhung dang bstan bcos don 'dzin pa// nad med nus pa med min pa// rga dang nad ni rnam par spangs// de bzhin bshes gnyen can sngags grub// kun nas myur du byed pa dang // mtha' yi ring min zhing de bzhin// tshangs par spyod cing shes rab che// khyad par du ni shes pa dang // gcig tu 'du 'dzi med pa dang // dpa' zhing dbang bskur thob pa dang // de 'dir byang chub pha rol son// srid pa zhi bar byed la brtson// de bzhin nyid du rig sngags bya// mthu chen 'jig rten shes pa dang // 'gro ba sems can rjes sems pa// dpal nyid dang ni rab tu ldan// sbyin dang 'byung po phan la dga'// de bzhin khyad 'phags slob dpon la// rtag tu gsol ba gdab par bya// des ni dkyil 'khor bris pa yi// sngags kyi dngos grub ster bar byed// de nyid kyis ni dbang bskur gyis// 'bras bu chen po sbyin par 'gyur// dngos grub 'dod pa'i slob mas kyang // thub pa bzhin du rtag tu mchod// de yi gsung ni mi 'gom pa// slob mas 'bad pas bya ba yin// ji ltar 'byor cing bdog pa yi// longs spyod de la dbul bar bya// nyung ngu tsam mam mang yang rung // gang gis mnyes par 'gyur ba dang // lus ni 'tsho ba'i rgyu yi phyir// pha la nor ni ster ba ltar// de bzhin slob ma chos shes pas// slob dpon la ni nor dbul bya// mtha' yi dbang phyug dngos grub thob// tshe dang de bzhin nad med dang // rgyas pa'i 'gro ba thob par 'gyur// slob mas bla ma de mchod na// de yi sngags rnams 'grub par 'gyur// lam dang cho ga nyer mthong dang // bsnyen pa las kyang brten pa las// de bzhin ri mor byas mchod las// sangs rgyas thams cad dgyes par 'gyur// de bzhin rgyal mchog sras rnams dang // lha rnams thams cad dgyes par 'gyur// bla ma rtag tu bsnyen bkur na// bla ma sngags rnams mthong ba yis// 'di dag thams cad brtan par 'gyur// sgrub pos sngon dang thog mar ni// dam tshig la ni rjes 'jug bya// dman nam de dag mnyam yang rung // gal te ches mchog gyur pa yang // rmongs pa'am lhag par khro ba yis// rtag tu bla ma brnyas mi bya// des kyang rgyud 'dir de la ni// man ngag rtag tu sbyin par bya// gang tshe sngags kyi dngos grub byin// 'dis ni ser sna byas pa min// sngar bstan slob ma de la ni// man ngag rtag tu sbyin par bya// gang tshe sngags kyi dngos grub byin// lus can zhen pa 'phel byed pa'i// mig ni gang la yod gyur pa// de nyid slob ma nyid bya'o// slob dpon nam ni slob ma'i rgyur// phan tshun rjes su 'jug byed pa// gang du zhen pa'i rgyun skyong ba// 'jam po'i rgyun ni 'dzin pa ste// de la sngags ni sbyin par bya// slob dpon de bzhin slob ma ni// slob ma bla mar mthong ba la// rtag tu spro bar 'gyur ba'am// gnyis kas dngos grub yang dag 'byor// de la rtag tu lam nyid dang // sngags kyi spyod pa rjes bstan bya// gnyis kas pha dang bur shes pas// sngags ni 'bras bcas rjes 'jug pa// brtan dang dga' ba de bzhin thob// rtag tu slob mas bla ma ni// rab tu 'bad pas bsrung bar bya// bu ni bdag nyid chen po rnams// sangs rgyas chos rgyun mi 'chad 'gyur// de med mgon med de rnams la// ji skad gsungs pa'i sngags rnams sbyin// sems can bkren dang ma ning la'ang // thams cad la ni khyad par du// sngags kyi spyod pa khyad par 'phags// tha ma mchog dang bar ma la// dus rnams kun tu bya ba'o// yongs su thob pa'i chos rnams la// rjes su gzung ba'i rgyun bya'o// 'gro ba blo gros nges pa yi// 'dod pa rnams la'ang rab sbyin bya// de phyir ji ltar 'dod pa'i sngags// slob ma nyid kyis blang bar bya// de nyid kyis ni nyer bstan pas// lam nyid yin no gzhan du min// dngos grub 'dod pas gang de la// pha ni pha rol song ba na// pha bzhin mgo bos phyag byas te// de nas ji ltar 'dod par 'gro// de nas 'dir ni song nas ni// mnyam par bzhag pas gsang sngags bzlas// slong mo slong ba'i rjes 'jug cing // smra ba bcad de dus gsum bzlas// de ltar bstan pa nyid du 'gyur// ji lta'i lam la rab 'jug pa// de tshe rnam 'gyur de gcod pa// khang stong dang ni dgon pa che// ri bo che dang chu klung ngogs// gtsang dang ba lang gnas mtsho chen// rnam dben skye bo spangs pa bsten// lha khang dang ni shing drung dang // mtshan gcig ri ni mthon po dang // rgya mtsho che 'gram nyams dga' dang // chu gling ngam ni gling rnams dang // rnam pa sna tshogs sngar bstan pa'i// yul rnams sna tshogs yid 'ong ba// 'di rnams las kyang phyogs gzhan du// mnyam par bzhag pas sngags bzlas bya// grogs po mtshan nyid ldan pa ni// sngags don nges pa'i rtog ge pa// ltas ni rnam pa de nyid shes// dpa' zhing g.yul las rnam rgyal ba// snying stobs ldan zhing bzod pa can// dad dang tshul khrims phun tshogs ldan// rgyal bas gsungs pa'i yul 'dir ni// rab bsngags mtshan nyid dang ldan pa// bzod dang ldan pa'i grogs po yis// 'bad pa med par nyid kyis ni// las rnams rgyal ba 'grub par 'gyur// tho rangs mal nas langs nas ni// 'bab chu mtsho chen las byung ba'i// srog chags med cing dri ma med// chu de nyid la khrus byas nas// sa dang ba byung phye ma yis// sngags shes lus ni dril phyis bya// de nas sngags kyis sbyang byas pa'i// chu nyid shin tu dri med la// zlos po brtson pas khrus bya'o// ha cang yun ring khrus mi bya// de nas langs la lag pa dag // sa dag gis kyang bkru bar bya// bdun dang bdun dang yang lan bdun// nyi shu rtsa gcig nye reg bya// yang der so shing kun du spyad// so sbyangs nas ni dor bar bya// de nas skyob la phyag byas shing // 'jig rten mgon la phyag byas nas// sngags rig mchod pa yid 'ong bya// bya ba sna tshogs bstod mchod kyis// yang dang yang du yang dag bstod// de bzhin dri zhim me tog gis// ston pa skyob la mchod yon dbul// sangs rgyas rnams la mgos phyag byas// de tshe slob mar gyur pa rnams// 'jig rten mgon po de rnams kyi// spyan snga nyid du sdig pa bshags// bdag nyid dag kyang phul byas nas// ras ris spyan sngar 'khod par bya// ku sha'i khres la nye bar 'dug // sngags rig gnyis ka 'dug nas ni// mtshan nyid ji lta ba bzhin te// der ni bgrang phreng nyid kyis ni// rab tu 'bad pas bzlas pa bya// de tshe sngags gzhan mi bzlas so// cho ga dman pa yang spang zhing // ha cang mchog kyang de bzhin no// bar ma bar ma'i las dag la// brtul zhugs can dag sngags bzlas bya// ha cang mthon po spang bar bya// gal te tshig ni dman pa'ang min// bar ma bar ma'i las rnams la// rab tu bsngags par rgyal bas gsungs// ha cang mtho min dma' ba min// bar mar rtag tu bzlas pa bya// sngon gyi sangs rgyas thams cad kyis// tshig ni dpal dang ldan par gsungs// gzhan gyi drung du mi bzlas shing // gzhan gyi las lam rtag tu gsang // bdag nyid rig pa'i yul du bzlas// sngags ni bar ma de bzhin du// bzlas pas rab tu 'byor bar 'gyur// sngags ni legs par thos pa 'ga'// dngos grub 'bring po 'dod pa nyid// sngags ni dge bar bzlas par bya// de phyir skye bo dang bral bar// sngags kyi de nyid don legs thos// tshogs dang bral zhing rnam dben par// zlos pa pos ni sngags bzlas bya// mtshan mo yi ni bzhi cha dang // de yi phyed kyi phyed nyid kyi// skya rengs dmar po'i dus tsam ste// nyi ma'i dkyil 'khor shar ba na// thun ni dang por re bzhin du// thub pa'i skyes mchog gis gsungs so// dus kyi tshad ni bzhi yin te// bar mar yongs su bsgrags pa yin// de nas nyi ma phyed nub na// sngags kyi bzlas pa de tshe btang // sngags zlos bor ba de yi tshe// mchod yon phul nas gshegs su gsol// brtul zhugs can gyis rnam gzhan spang // de tshe bor ba'i gdugs lhag na// thub pa'i bstan la dge ba bya// shes rab pha rol phyin la sogs// dam pa'i chos ni klog pa dang // sa bcu pa yi glegs bam ni// mchod dang klog pa rtag tu'o// de nas dus la bab gyur na// rang sngags sngags kyi mgon po dang // thub pa skyes mchog phyag byas nas// de nas 'tsho ba la 'gro zhing // de bzhin dus su spyod par ldan// dus su za zhing dbang po thul// sgrub po chos dang ldan pa dang // sangs rgyas bstan la rab dad brtson// grong gzhan du ni 'jug pa na// mi smra gtsang sbra spyod la dga'// sems can rtag tu chos ldan pa'i// khyim du bsod snyoms dag la 'jug // zlos po srog chags med pa'i chu// tshos par grub pa gtsang mar 'dod// yang dag lta ba phun sum tshogs// sangs rgyas bstan la rab tu dad// de lta'i khyim du rtag tu ni// bsod snyoms don du slong mo blang // dper na brtson pas go bgos te// nyam nga'i yul du rab tu 'jug // rtag tu dgra ni 'joms par byed// dgra rnams kyis gzhom mi nus pa// de bzhin sngags pa slong mos 'tsho// rtag tu grong du 'jug pa na// de bzhin chags par 'os pa yi// gzugs sgra mthong na mi dge ba// 'dod chags zhi ba'i don gyi phyir// mi sdug dge ba bsgom par bya// lang tsho'i rnam pas brgyan pa yi// bud med lus ni mthong nas kyang // smad cing rul ba'i lus rnams ni// srin bus zos shing dur khrod gnas// lus kyi mi rtag sdug bsngal ba// mi gtsang dri mi zhim par bsgom// gang la byis pa rmongs pa yi// 'gro ba lnga por 'gro zhing 'khor// las kyi srad bus brgyus pa ni// yun ring dus su mya ngan byed// mi shes sgrib pas rmongs pa ni// dmus long sdug bsngal rgyu can no// gang du blo ni phyin ci log // chags pas skye bo phongs par 'gyur// rnam pa sna tshogs las lam gyis// rnam pa du mar chags gyur pa// ring nas khyogs kyis 'gro ba ni// 'gro dang 'ong ba spyod par byed// rtag pa nyid phyir rjes chags pa// 'dzin pa'i kun du spyod pa spyod// gang du sems can mi dge dga'// lam du yun ring rgyu bar byed// zo chun khyud mo'i rnam pa bzhin// srid pa'i mtsho chung 'byung ba rnams// 'gro ba de rnams mi bzad pa'i// sdug bsngal chu bos kun du g.yengs// de bzhin bud med sdug bsngal gyi// rtsa ba 'ba' zhig yin pa ru// sangs rgyas byang chub sems dpa' dang // de bzhin nyan thos rang rgyal dang // thub pa rnams kyis gsungs pa yin// srid pa'i rgya mtsho mi 'khrugs pa'i// mtsho chen 'di dag bskam par dka'// bud med sems kyis bslus pa yi// sems can gnas gang bying ba de// dmyal ba dud 'gro'i 'jig rten dang // 'jig rten lha ma yin// de bzhin mi yi 'jig rten nyid// lha yi 'gro bar 'gro bar bya// rtag tu kun nas yongs su 'khor// bud med chags pas bslus pa ni// 'khor ba'i rgya mtsho btson ra yi// 'dam rdzab chen por bying bar 'gyur// bud med chags pa'i blun po'i mi// ro la chags pa'i ce spyang bzhin// gang la sems can rtag dga' ba// mi bzad sdug bsngal bzod par byed// dkar po chos la nges par nyams// sangs rgyas bstan la rab tu gnas// srid pa'i mtsho yi sdug bsngal nyid// thams cad zlog par byed pa yin// sngags zlos pa la dga' zhing brtson// dbang cher grags shing yid dang ldan// gzi brjid ldan zhing sngags thub pa// de rnams la ni sdug bsngal med// yang dag sdom dang tshags bden shes// bla ma lha ma mchod pa byed// ma dang pha la gus pa rnams// gsum po rnams la sdug bsngal med// mi rtag sdug bsngal stong pa dang // gzhan gyi don la rjes su bsnyen// bud med lus la 'byung po'i gzugs// de bzhin 'bras dang zug rngu dang // blo ngan phung po'i lcags kyus zin// 'khor ba las ni mi 'da' ba// rtag tu bud med chags gyur pa// de la dngos grub yod pa min// de la mchog 'gro yod ma yin// 'gro ba 'bring yang yod ma yin// dngos grub chung ngu'ang yod ma yin// 'dir ni zlos po khrims 'chal na// tshul khrims 'chal la thub dbang gis// sngags kyi dngos grub ma bstan to// mya ngan 'das grong 'gro ba yi// lam yang med cing phyogs dang bral// 'dir ni byis pa smad pa la// sngags grub pa ni ga la yod// skye bo tshul 'chal 'di la ni// de la bde 'gro'ang yong ma yin// bde ba nyid la gzhol ba'ang med// de bzhin rgyal bas gsungs pa'i sngags// grub par 'gyur ba smos ci dgos// ta la'i shing gi mgo bo ni// gang tshe bcad na slar yang ni// sngon po nyid du mi 'gyur zhing // myu gu slar yang nam zhig 'gyur// de bzhin sngags grub rmongs pa ni// tshul khrims 'chal zhing sdig pa'i las// rtag tu slar yang bud med chags// mi dge'i grogs dang phrad pa la// sngags kyi rgyal po ga la 'grub// de bas gang tshe zlos pa po// bde bar gshegs pas spangs pa yi// bud med nyes pa rnams spyad de// gang gi dngos grub bsgrub bya ste// byis pa bud med la rmongs pa// gzhan gyis grub par ma bstan no// de nas dang por blo ldan pa// gtsang zhing 'du 'dzi med la dga'// rigs ldan brtan zhing dpa' ba dang // sems bzang ldan zhing mthong na dga'// chos dang chos min rnams dpyod shes// de rnams grub pa rnyed mi dka'// de ltar sngags shes zhugs pa ni// grong du bsod snyoms phyir du 'jug // ji ltar 'dod pa bzhin song nas// sngar ni brtags pa'i gnas dag tu// mkhas pas dag pa'i blos bza' ba// bza' ba phyogs su bzhag nas ni// phyi rol song nas rkang pa bkru// de nas slar yang gnas de ru// srog chags med pa'i chu rnams kyis// dang po 'dren pa nyid yin te// gnyis pa la ni lag g.yon gyis// rked pa man chad dril phyis bya// kun du g.yas pa slar byin nas// lag pas yis bkru bar bya// sngar bzhag pa yi dag pa dang // gtsang ma rnams kyi bdun nyid du// bza' zhing dag chus gtsang sbrar byas// ser skya'i ba las byung ba yi// ba yi lci ba ser po dag // gtsang zhing dri med snod blang la// srog chags med pa'i chus sbyar te// dang por ston pa thub pa yi// mchog la dkyil 'khor bya ba yin// khyad par khru gang tsam du 'o// gnyis pa rang sngags mgon po la// gsum pa rigs kyi lha mo la// gang zhig sngags pa zlos pa po// slar yang rtag tu bya ba yin// bzhi pa sems can thams cad kyi// nye bar longs spyod don du grags// g.yas su 'jig rten mgon po yi// dkyil 'khor 'di ni rtag tu bya// dkon mchog gsum gyi ched du ni// dkyil 'khor de ni gru bzhi pa'o// gnyis pa rang sangs rgyas rnams dang // gsum pa stobs bcu ldan pa'i sras// dkyil 'khor bdun po 'di dag ni// kun nas gru bzhi pa ru'o// khru gang ngam ni khru phyed rung // nyin re zhing yang bya ba'o// zlos pos de tshe sbas pa'i phyogs// sdig pa 'joms byed nyin re bzhin// de nas sngags pa thub pa langs// lag gnyis 'bad pas bkrus nas ni// gtsang ma'i chu yis nye reg bya// dag cing srog chags spangs pa yi// dri ma med pa'i gtsang ma ni// 'bad pas gtsang ma'i snod du blang // mtsho chen dang ni 'bab chu'am// chu mig chu bo la gnas pa// gtsang ma'i phyogs nas byung ba yi// sems can gtsang ma lag gis bcus// sngags pas slar yang nye reg bya// gnyis sam gsum du rtag tu yang // de nas kha la reg bya zhing // de bzhin nyid du rna ba'i rgyun// mig dang sna yi bu ga dang // spyi bo lte ba'i phyogs reg bya// dge ba spyod pas lan lnga'am bdun// cho ga bzhin du thams cad bya// gtsang sbra'i spyod pa phun sum tshogs// zlos po gtsang mar gyur nas ni// bsod snyoms snod ni blangs nas su// chu yi nang du 'gro bar bya// gang du chu bo rab gnas pa// de bzhin dma' bar gyur pa dang // chu klung rab tu 'bab la sogs// mi yi 'jig rten rjes gzung rgyur// de bzhin rtag tu sngags bzlas bya// de nyid phyir na thub pa'i gtsos// brtson 'grus chen pos 'di gsungs so// mtshan ni 'od srung zhes bya bas// sngon ni de tshe sa stengs der// sgrol ma'i rtog pa'i rgyal po 'dir// 'byung po rnams la legs don du// sngags ni rab tu gsungs pa yin// sdug bsngal gyur pa'i 'jig rten kun// dbul zhing skyo la sha thang ba// mchog tu nyon mongs gyur pa rnams// 'di rnams don du gsungs pa yin// 'byung po rnams la legs pa nyid// slar yang kun du bsten pa rnams// 'byung po kun gyi zas don du// gsang sngags 'di ni mchog tu gsungs// nga yis gsang sngags 'di brjod kyi// byang sems la bsten thams cad dang // nyan thos rnams ni mnyan par gyis// nad kyis zin pa 'joms byed cing // bkres pa'i nad kyis gzir ba dang // gang yang sems can skom pa dang // sdug bsngal thams cad zhi don dang // 'byor pa 'dod rnams mnyan par gyis// 'od srung 'od ni chen po la// thub pa'i gtso bos de skad gsungs// nyon mongs rnams ni yid mgu nas// khyab bdag de la gsol ba 'debs// chos kyi rgyal po thub pa che// chos mkhyen gsang sngags bshad du gsol// dam tshig mchog la nyer gnas pa'i// sems can rnams la rjes brtser mdzod// de skad gsol nas thub pa yis// sngags mchog rgyas par gsung bar byed// ka la ping ka sgra dbyangs dang // rnga bo che dang sprin gyi sgra// tshangs dbyangs brtson 'grus chen po dang // tshangs pa'i sras gang rgyal mchog gis// gang yang cung zad 'dir 'ongs pa// rkang med pa dang rkang dang // rkang gnyis pa dang rkang bzhi pa// 'byung po'i tshogs rnams kun nyon cig // mdor na sems can don kun du// bde 'byung sngags ni bshad par bya// 'das dang ma 'ongs da ltar gyi// sems can la sogs 'dir lhags pa// mdor bsdus nas ni bshad par bya// 'byor pa 'dod pa rnams nyon cig // na maH sa man+ta bud+d+hA nAM/ a pra ti ha ta shA sa nA nAM/ tad+ya thA/ o~M ga ga ne/ ga ga na/ gany+dzo A na ya/ sarba la hu la hu/ sa ma ya ma nu sma ra/ A kar+Sha Ne/ mA bi lam+ba/ ya the pi taM saM pA dA ya swA hA/ bcom ldan 'das 'od srung gis de skad ces gsungs nas/ cang mi gsung bar gyur to// yang dag par rdzogs pa'i sangs rgyas 'od srung gis/ rig pa'i sngags kyi tshig 'di rgya cher gsungs pa'i bar skabs 'dir nam mkha' thams cad chen po la 'os pa'i zas kyi sprin gyis yongs su gang bar gyur to// stong gsum gyi stong chen po'i 'jig rten gyi khams thams cad kyi nam mkha'i mthil thams cad zas kyi sprin gyis rab tu g.yogs par snang bar gyur to// bsam pa ji lta ba bzhin du mngon par 'dod pa'i don du blang bar bkru bar bya// slar yang de nas langs nas ni// gtsug lag khang ngam gnas su 'gro// gang su sngon ni yang dag bsten// gang du gnas pa der 'gro bya// song nas zlos pos phyogs de ru// lhung bzed de ni gzhag par bya// de nas myur du nye reg bya// de bzhin slar yang lhung bzed blang // lhung bzed sa la lo ma 'am// dngul lam de bzhin gser nyid dang // zangs sam shing shun dag kyang rung // ston pa la ni lha bshos dbul// ston la lha bshos phul nas ni// slar yang rig sngags rgyal la'o// 'gron po gcig ni 'ongs gyur dang // sdug bsngal can la'ang ci nus sbyin// bshos nyid kyang ni thams cad du// kun nas nges par bza' ba nyid// ha cang mang po sbyin mi bya// sngags shes 'dir ni gdung mi bya// kun nas rig pa ldan par bya// lto ba'i tshad tsam bzhag nas ni// gzhan pa'i zan ni rtag tu'o// bkres dang skom pas nyen pa yis// sngags don sgrub par mi nus te// ha cang nyung dang mang zos na// sngags don bsnyen par mi nus so// de nyid phyir na rgyal dbang gis// sems can zas kyis gnas so zhes// lus can kun la gsungs pa yin// gang gis mi rnams 'tsho ba dang // lha dang lha min dri za dang // klu dang gnod sbyin mi'am ci// srin po sha za dang // 'byung po skar ma gza' dag ni// gang zhig zas la mi ltos pa// de ni 'ga' yang yod ma yin// rtag tu kha zas rags pa ni// kham gyi zas zhes grags pa'o// sems can phra mo'i zas can spang // de bzhin gshegs pas gsungs pa ni// bsam gtan zas can rtag par ni// gzugs ni spyod cing g.yo ba ste// gzugs med nyid kyi lha rnams kyang // ting 'dzin 'bras bu za ba'o// srid pa bar ma'i sems can yang // dri za bar ni rab tu grags// de bzhin 'dod khams sems can rnams// zas ni rnam pa sna tshogs za// 'dod dang ldan pa'i lha dang mi// kham gyi zas ni za bar byed// de nyid phyir na thub dbang gis// sems can zas kyis gnas pa zhes// chos kyi rgyu ru bstan pa yin// gang de rnams ni rab tu grags// zlos po rtag tu brtson pa ni// zas kyi tshod ni rig par bya// gang phyir rig pa bsnyen pa ni// zas 'di la ni rab tu gnas// kun spyod ma nor dag pa dang // dge zhing tshangs par spyod pa dang // zas kyi tshod kyang shes pa la// de yis dngos grub rnyed mi dka'// dper na khur ni drang ba'i rgyur// shing rta yun ring gnas don du// shing rta'i mig ni sku bar byed// de bzhin sngags pa sngags rig pas// zas ni gnas pa'i ched du spyad// lus ni gso ba'i don du ni// zlos po rtag tu gso bar bya// sngags rnams bsgrub pa'i don phyir dang // byang chub tshogs kyi rgyu yi phyir// zas thams cad dang // ji ltar mngon par/ sred pa'i bza' ba de/ de rnams su char 'bab par gyur to// ji ltar mngon par sred pa'i bza' ba de rnams kyis zas kyi bya ba bkres pa'i sdug bsngal zhi ba'i don dang / skom pa rnams kyis btung ba yan lag brgyad dang ldan pa'i chu bo'i rgyun lta bu btung bar bya ba yang yid la 'dod pa bzhin du der bab par gyur to// sems can thams cad kyang skad cig de la bkres pa'i nad thams cad rab tu zhi ba dang / skom pa thams cad bsal bar byas par gyur to// thams cad dang ldan pa'i 'khor thams cad kyang ngo mtshar thob cing tshim pa thob nas bcom ldan 'das kyis gsungs pa la mngon par dga' zhing rjes su yi rangs nas bcom ldan 'das kyi zhabs gnyis la mgo bos phyag 'tshal nas de nyid du mi snang bar gyur to// bcom ldan 'das 'od srung yang de bzhin gshegs pa'i gnas la yongs su bzhugs so// bcom ldan 'das shAkya thub pa ngas kyang de'i tshe rtog pa'i rgyal po'i cho ga 'di la sems can thams cad kyi don gyi phyir dang / bkres pa dang / skom pa bsal ba'i don gyi phyir dang / khyad par du sngags zlos pa po thams cad kyi phyir gsungs pa la mngon par rjes su yi rang ngo // dang po re zhig zlos pa pos sngags 'di bsgrub par bya'o// gal te bsod snyoms la 'gro bar mi spro na ri'i rtse mor 'dzegs nas 'bum phrag bdun bzlas pa bya// de nas dkar gsum bza' ba'am/ 'o ma btung ba'o// ri'i rtse mo de nyid du 'phags ma sgrol ma'i ras ris bar ma sngar bzhin du bzhag nas mchod pa chen po byas te gtor ma dang lha bshos rgya chen po byas nas/ yang dag par rdzogs pa'i sangs rgyas 'od srung gis gsungs pa'i gsang sngags 'di nyid kyis seng ldeng gi yam shing rnams kyis me sbar nas u dum bA ra'i yam shing la zho dang sbrang rtsi dang mar la btags pa rlan dang bcas pa'am// dpal 'bras kyi yam shing kyang rung ste stong phrag brgyad du sbyin sreg bya'o// de nas mtshan phyed kyi dus kyi tshe sprin nag po chen po dang / rlung gi dkyil 'khor 'ong bar 'gyur te 'jigs par mi bya/ langs na 'gro bar yang mi bya'o// bcom ldan 'das ma 'phags ma sgrol ma'i snying pos bdag nyid bsrung bar bya zhing // dkyil 'khor bcing ba dang / grogs rnams kyang sngar bzhin bsrung bar bya'o// de nas rlung nag po'i dkyil 'khor mi snang bar 'gyur te/ bud med kyang rgyan thams cad kyis rnam par brgyan pa/ 'od kyi phreng ba dang ldan pas phyogs rnams kyang kun du snang bar byed bzhin pa/ sgrub pa po'i mdun du 'dug ste/ kye kye sems dpa' chen po longs shig // grub pa yin no// zhes so// de nas sgrub pa pos sna ma'i me tog dang bsres pa'i dri chus mchod yon dbul lo// de nas de nyid du mi snang bar 'gyur ro// nyi ma de nas bdag nyid dam 'di'i grogs po nyi shu rtsa lnga la deng nas ji ltar mngon par 'dod pa'i bza' ba rnams rab tu ster bar byed do// ji ltar 'dod pa'i yo byad rnams kyang kun du sbyin par byed do// de nas sgrub pa pos mchod yon phul nas gshegs su gsol bar bya'o// ras ris la bskor ba lan gsum byas nas ras ris blangs te sangs rgyas dang byang chub sems dpa' thams cad la phyag byas nas de nas ri'i rtse mo'am/ mi med pa'i gnas su 'gro bar bya'o// der bdag nyid dam/ grogs pos phyag dar byas nas dgram par bya ba rnams bkram la gnas der nam mkha' la 'gro ba la sogs pa'i las rnams bya'o// de nas sgrub pa pos sngar bzhin du ku sha'i khres la nye bar 'dug ste ras ris bar ma sngar bzhin du bzhugs su gsol nas seng ldeng gi shing gis me sbar la thun gsum du pad+ma dkar po'i me tog // zho dang / sbrang rtsi dang / mar la btags pa rnams kyis nyi ma nyi shu rtsa gcig tu/ rtsa ba'i rig pa'am snying po'am nye ba'i snying pos las chen po thams cad kyi ched du'am yi ge gcig pa'i ched du stong phrag brgyad du sbyin sreg bya'o// de nas mtshan phyed kyi dus kyi tshe sbyin sreg gi mthar bcom ldan 'das ma sgrol ma mngon sum du mthong bar 'gyur zhing // 'dod pa'i mchog gnang bar byed do// nam mkha' la 'gro ba'am/ mi snang ba'am byang chub sems dpa'i sa'am/ rang sangs rgyas sam/ mngon par shes pa lnga nyid dam/ tshe ring ba nyid dam/ rgyal srid chen po dang / longs spyod chen po nyid kyi ched dam/ rgyal po chen po mnyes pa nyid dam/ 'phags pa spyan ras gzigs dbang phyug gi rjes su rnam par spyod pa nyid dam/ mdor na yid la 'dod pa de thams cad gnang bar byed do// gang blangs kyang rung ste/ de mthun par gnang bar byed cing // grub pa'i rdzas rnams thams cad kyang thob bo// sems can chen po rnams 'gugs par byed pa'am/ mdor na ji lta ji ltar zhus pa de thams cad mdzad do// las kyi nyes pa rab tu spags pa yang yang dag par sbyong bar byed do// zhes bcom ldan 'das shAkya thub pas gsungs so// las kyi cho ga gzhan pa bar ma'i sgrub thabs su 'gyur ba ni// dang po re zhig khyad par gyi gnas sam/ gtsang ma'i phyogs sam/ chu klung ngam/ chu gling gi 'gram du sngar bzhin du thams cad byas nas ras ris zhal nub tu phyogs par gzhag la/ bdag nyid kha shar du phyogs bas gnas nas ku sha'i khres la nye bar 'dug ste/ rgyas par gong bzhin du sbyar bar bya ste thun gsum du 'bum phrag drug bzlas par bya'o// bzlas pa yongs su rdzogs pa dang / dong ka'i me tog tsan+dan dkar po dang bsres pa'am gur gum dang bsres pas snga ma de bzhin kho nar me sbar nas stong phrag brgyad sbyin sreg bya'o// sbyin sreg gi mthar ras ris 'gul na blon po nyid do// ras ris la 'od kyi snang ba byung na 'od las rgyal srid do// ras ris kun nas 'bar ba'i phreng bas 'khrugs na rgyal po chen po bzhi'i rigs kyi rgyal srid do// ras ris la me byung na sum cu rtsa gsum gyi dbang phyug nyid de brgya byin nyid do// ras ris chos ston par byed pa byung na byang chub sems dpa' gsum gyi dbang phyug nyid do// ras ris kyi phyag spyi bor reg na mngon par shes pa lnga dang / sa bdun rjes su thob pa dang / stobs bcu nges pa nyid rim gyis thob par byed pa nyid do// de nas sgrub pa pos bcom ldan 'das 'od srung gis gsungs pa'i sngags bsgrubs te bkres pa dang skom pa phyir gzhil ba'i don rjes su thob pa de nyid kyis dang / cho ga de nyid kyis yo byad kyi rig pa'i spyod pa'i don sgrub pa'i thabs kyi cho ga'i chos la yang dag par nan tan bya'i gzhan du grub par mi 'gyur ro// de ltar rim gyis sngags kyi spyod pa la rjes su 'jug cing mdor na nan tan nges par sgrub par byed de/ rdzas dang sman dang yo byad kyi khyad par dang / nor bu rin po che rnams ji ltar sngar nges par bstan pa bzhin du sgrub par byed do// sngags shes sngags ni zlos pa po'ang // cho ga bshad pa la sems pa// sngags pa de tshe de phyogs su// gtsang ma'i 'gro bas zas kyang ni// zos nas yid ni dga' ba dang // dbang po yongs su rdzogs pa dang // lhung bzed lhag ma rtag blangs te// sems bzang chu bo gtsang mar 'gro// mtha' gcig tu ni bor nas ni// brtul zhugs can gyis dud 'gro sbyin// dud 'gro rnams la mthun byin nas// 'bad pas lhung bzed bkru bar byed// lhag ma lhung bzed bya ba ni// sgum med zas dang dri bral gang // lhung bzed lhag mar thub pas gsungs// gang du slong ba'i snod du ni// de ru zan ni mi bza' ste// der ni bza' ba 'bras bu dang // rdzas rnams rtag tu bza' mi bya// pad 'dab kyis kyang ma yin te// ut+pa la las byung bas sam// dri bzang ldan rnams spangs pa ste// sngags pas der ni mi bza'o// gang yang sngags pas ku mu da// sla k+Sha u dum bA ra las byung // pa Ti'i 'dab ma dang yang ni// tsher ma'i yal ga'i ri khrod byung // a mra'i 'dab ma ru yang min// de bzhin sA Ta la las byung // sA la'i 'dab ma shi ri Sha// byang chub shing las byung ba dang // gang du bcom ldan sangs rgyas ni// shAkya seng ge bzhugs pa yi// shing de 'bad pas spang bar bya// shing de yi ni yal ga dang // nA ga ge sar shing la'ang min// gang du nam yang bza' mi bya// mkhas pas de kun cis kyang spang // thub pa'i lo ma'i spyil po ni// rmongs pas nam yang 'gom mi bya// sngags pa dam tshig nyams par 'gyur// zas ni lo ma de rnams las// gzhan pa'i lo ma rnams su bza'// sa byung zangs su nges bstan dang // de bzhin gser dang dngul las byung // shel dang rdo ba las byung ba// de bzhin bza' ba blangs nas ni// rtag tu sngags pas der ni bza'// lo ma'i rgyab tu mi bza' ste// de bzhin lag pa'i mthil du'ang min// stobs bcu pa yi sras rnams dang // rang rgyal bse ru lta bu gang // de bzhin gshegs pa'i nyan thos gtso// lo ma gzhan dang lha bshos 'byung // zlos pos de rnams spang bar bya// yi ge rkang pas kyang mi 'gom// sna tshogs bza' ba snum khur dang // de bzhin btung dang bza' ba rnams// sngags pas 'bad pas blang bar bya// rgyal dang rgyal ba'i mchog rnams dang // de bzhin nyan thos skyes bu mchog // dkon mchog gsum la phul ba yi// lha bshos thams cad nyid kyang ni// zlos pos rtag tu spang bar bya// chung ngu tsam yang lus can la// sngags rnams de yis mi 'grub ste// kun nas bkra shis thams cad dang // rtag tu dpal ni smos ci dgos// rgyal ba can dang zhi ba can// lha bshos gtor ma za byed pa// de tshe de yi kun mi 'grub// gtsang zhing mkhas la tshul khrims ldan// snying rje snying rje'i las can dang // gtsang sbra'i spyod pa la dga' ba// rig sngags kun du sgrub par byed// sems can gzhan la byin pa'i zas// zlos pos de ni bza' mi bya// gzhan gyis rab tu ma brtags pa'i// zas gzhan bza' bar mi bya'o// rang la byin pas kha zas ni// cung zad tsam yang blang bar bya// sngags shes de ltar 'jug pa ni// de yi dngos grub sdig pa'i dgra// yongs su rdzogs par byed par gnas// zlos pos cho ga 'di yis ni// bza' ba len pa'i brtul zhugs can// thub pa rnams kyis legs par bsngags// sngags rnams thams cad sgrub pa la// mdor na cho ga mthong ba yis// bza' ba kun dang las rnams la'o// de nas gzhan yang rab 'chad byed// sngags ni thams cad sbyong bar byed// de nas zlos pos nye reg bya// de tshe sngags 'di brjod par bya// de tshe sngags pas lan bdun du// lus sbyong byed pa bzlas byas nas// 'byung po'i tshogs dang lha rnams 'dir// de don rgyas pa mnyan par gyis// lus kun nye reg byas nas su// thub pas sngags 'di brjod par bya// na maH sarba bud+d+hA nAM/ a pra hi ha ta shA sa nA nAM/ tad+ya thA/ oM sarba kilbi Sha/ nA sha ni/ nA sha ya/ sarba duSh+Ta pra yuk+taM/ sa ma ya ma nu sma ra hU~M dzaHswA hA/ sngags 'dis bslab pa'i zas gzhan gang yang rung ba yongs su spyod pa na sngags lan bdun mngon par bsngags pa byas nas yongs su longs spyad par bya'o// zos nas snga ma bzhin du nye reg byas te spyi bo la sogs pa'i lus thams cad du byugs nas de nas ngal bso bar bya'o// ngal sos nas yud tsam phyed dam thun gcig la'o// de nas ras ris dang / sangs rgyas thams cad la mngon par phyag byas nas/ dam pa'i chos kyi glegs bam bklag par bya'o// 'phags pa shes rab kyi pha rol du phyin pa dang / 'phags ma zla ba sgron ma'i ting nge 'dzin dang / 'phags pas bcu pa dang / 'phags pa gser 'od dam pa dang / 'phags pa rma bya chen mo dang / 'phags pa rin po che tog gi gzungs te 'di rnams las gzhan dang gzhan gang yang rung ba bklag par bya'o// nyi ma'i dus kyi tshad bzhi cha tsam du'o// de nas yongs su zhi nas ji ltar 'dod pa bzhin du bklag par bya ste glegs bam brtul nas gos gtsang ma bgos te dam pa'i chos la phyag byas nas de nas khrus kyi ched du chu klung gi 'gram mam mtsho phran chen por 'jug pas song nas/ srog chags med pa'i chu blangs te lan bdun mngon par bsngags par byas nas rig pa 'dis chu la gdab bo// gang zhe na/ na maH sa man+ta bud d+hA nAM a pra ti ha ta shA sa nA nAM/ tad+ya thA/ o~M sarba duSh+Ta staM b+ha ya hU~M/ na dI ba ra d+ha ri Ne/ sa ma ya ma nu sma ra phaT phaT swA hA/ 'dis srung ba byas nas phyogs rnams bcing ba dang / grogs rnams dang / dkyil 'khor bcing ba dang / kha bcing ba dang / gdug pa dang / rab tu gdug pa rnams thams cad 'gugs par byed pa dang / bgegs bcing ba la yang srad bu la lan bdun bzlas nas rked pa'i phyogs su bcings pas thams cad yongs su 'chags pa dang / bzlas pa'i dus thams cad dang / khrus kyi dus thams cad dang / gdug pa'i bgegs rnam par gzhom pa dang / rab tu zhi ba'i don du sngags 'di stong phrag gcig bzlas par bya'o// de nas las thams cad byed do// pad+ma'i gdan la phyag rgya chen po dang ldan pa dgod par bya'o// las rnams thams cad du thams cad kyi rnam pa gzhan du mi 'gyur ro// de nas sgrub pa pos sa las byung ba'i phye ma la sogs pa rnams blangs nas ji ltar bde bar khrus bya zhing srog chags med pa'i chus khrus byas te/ thams cad du las thams cad la srog chags med pa nyid kyis bya'o// de nas khrus byas nas sa'i rang bzhin nam gzhan dri zhim po dang ldan pa'i dri dang / yo byad kyi khyad par gyis rjes su byug par bya'o// chu'i nang du mchil ma dang / bshang ba dang gci ba la sogs pa yang dor bar mi bya'o// rtse bar yang mi bya'o// snying rje dang ldan pas bdag dang sems can thams cad la so sor brtag par bya ste/ bdag med pa dang / stong pa dang / sdug bsngal dang ldan pa dang / sdug bsngal nye bar 'gags pa dang / tshor bas mngon par non pa dang / chu rlabs bzhin du mngon par 'byung ba'i rab tu sbyor ba'i sdug bsngal dang ldan pa'i sems can rnams 'di ltar sgrub pa dang bral ba sngags shes pas gang de bzhin du dug dang / gcod pa dang / ltung ba dang / rnam par 'thor ba dang / rnam par 'jigs pa la sogs pa rnams kyis sdug bsngal gyi phung po nye bar 'gog par bya bzhin pa/ 'khor ba'i rgya mtsho thibs po gnas pa'i bdag nyid du mthong zhing gnas med pa dang skyob pa med pa dang / skyabs med pa dang / shin tu dman pa'i yid can gyi bdag nyid du brtags nas sgom pa po mgrin pa nub tsam gyi chu na gnas pa'am/ lte ba tsam du gnas pa'i chu de nyid kyi nang du sems rtse gcig tu nye bar gzung bar bya'o// dang por re zhig pad+ma chen po'i 'dab ma la me tog chen po dang ldan pa pad+ma chen po'i lo mas nye bar mdzes pa/ blta na sdug pa/ rin po che bai DUr+ya'i rang bzhin las byung ba'i sdong bu dang / rin po che ma da ka las grub pa'i pad+ma'i ge sar dang / shel las byas pa'i sdong po legs par kha phye ba dang de'i rjes su skyes pa'i shel dang pad+ma rA ga'i me tog rnams kyis mdzes pa'o// de'i steng du seng ge'i khri rin po che du mas nye bar mdzes pa ras bcos bu zung gis bkab pa'o// de'i steng du bzhugs pa'i sangs rgyas bcom ldan 'das bsam par bya ste/ chos ston par mdzad cing bzhugs pa gser gyi mdog tu snang ba kun nas 'od 'bar ba'i phreng bas khyab pa'i 'od kyi dkyil 'khor gyis brgyan pa tshad chen po nam mkha' lta bu mchog tu bris bzhin pa/ skyil mo krung gis nye bar bzhugs pa/ g.yas su 'phags pa spyan ras gzigs dbang phyug rnam pa thams cad kyi mchog dang ldan pa/ pad+ma chen po'i gdan la bzhugs ba/ rnga yab bsnams pa/ bcom ldan 'das bzhugs pa'i grwa na 'khod de/ lus dmar ser gur gum btags pa'i kha dog lta bu'o// g.yon du 'phags pa mthu chen po thob ston ka'i sprin ltar dkar ba phyag na rnga yab thogs pa'o// de bzhin du byang chub sems dpa' brgyad la/ 'phags pa byams pa dang / kun du bzang po dang / sa'i snying po dang / nam mkha'i mdzod dang / sgrib pa thams cad rnam par sel ba dang / 'phags pa 'jam dpal dang / 'phags pa phyag na rdo rje dang / nor bzang zhes pa byang chub sems dpa' bcu po 'di rnams kyi g.yas su rang sangs rgyas brgyad bsam par bya ste/ tsan+dan dang / spos ngad ldan dang / tog dang / tog dkar dang / 'dod pa dang / nye ba'i 'dod pa dang / mu khyud dang / mu khyud brgyad do// de nyid du nyan thos chen po brgyad gnas pa la 'di lta ste 'phags pa maud gal gyi bu chen po dang / 'phags pa shA ri'i bu dang / ba lang bdag dang / b+ha ra d+h+wa dza bsod snyoms len dang / pi lin da'i bu dang / 'phags pa sgra gcan zin dang / 'phags pa 'od srung chen po dang / 'phags pa kun dga' bo zhes pa'i nyan thos chen po de rnams dang nye bar dge slong gi dge 'dun mtha' yas pa bsgom par bya'o// rang sangs rgyas rnams dang nye bar rang sangs rgyas mtha' yas pa bsgom par bya'o// byang chub sems dpa' brgyad po rnams kyi gnas su'ang byang chub sems dpa'i dge 'dun mtha' yas pa bsgom par bya'o// de bzhin du kun nas 'khor gyi dkyil 'khor du 'khor gyi dkyil 'khor chen po dang ldan par bsgom par bya'o// byang chub sems dpa' chen po bdag nyid kyang lte ba tsam gyi chu la gnas bzhin du lha dang mi'i me tog rnam pa sna tshogs pa la me tog man dA ra ba dang / man dA ra ba chen po dang / pad+ma dang / pad+ma chen po dang / d+hA nu skA ri ka dang / par+Shi ka dang in+t+ra ba ra'i me tog rnam pa sna tshogs pa tshad chen po phung po chen por gnas pa ri rab tsam gyi me tog gi phur mas bcom ldan 'das la mchod pa bya zhing // 'phags pa nyan thos dang rang sangs rgyas thams cad dang / byang chub sems dpa' rnams la phye ma dang / chos gos dang / gdugs dang / rgyal mtshan dang / ba dan rnams dang / lha dang mi'i mar me mang po bye ba khrag khrig brgya stong phrag yid du 'ong ba rnams kyis mchod par bya'o// de bzhin du gtor ma dang / bdug pa dang / lha bshos dang / mchod pa dang / bsnyen bkur la sogs pa yo byad lha dang mi'i nyer mkho rnams dbul bar bya'o// bcom ldan 'das shAkya thub pa'i smin mtshams kyi mdzod spu nas 'od zer mngon par 'phro bzhin pas bdag nyid dang phyogs thams cad kyang kun du snang bzhin par bsgom par bya'o// sgom pa po bsam gtan la zhugs ma thag tu/ tshangs pa'i bsod nams kyi 'bras bu thob bo// nges par byang chub mchog tu gzhol bar 'gyur ro// de lta bu sogs bsam gtan rnams// 'jig rten skyes mchog rnams kyis gsungs// 'byung po kun kyang legs pa dang // sngags pa rnams la phan don dang // de tshe bsam gtan dang po'i gtso// sngags pa kun la phan don du// sems can rnams kyi phyir gsungs so// de nas thub mchog bdun pa yi// dkyil 'khor rnam par brjod par bya// thub pas dang por gsungs pa yin// gnyis pa yi ni dkyil 'khor dang // gsum par yang ni de las gzhan// dang por mchog gi dngos grub ste// bar ma la ni de bzhin gzhan// chung ngu la ni phran tshegs 'grub// thub pa mchog gis nges par gsungs// de bzhin ras ris bsam gtan ni// thu bo bar ma chung ngu ste// thams cad sdig pa 'jig byed pa'o// de las gzhan yang mkhas pas ni// bsam gtan rnam pa rab bsgrub bya// bsam gtan de la rab gnas na// sngags rnams de la 'grub par 'gyur// ji ltar 'dod pa'i cho ga bshad// zlos pos bsam gtan bsgoms nas ni// sngags kyi mchod yon der phul nas// ji ltar bde bar gshegs su gsol// chu tshogs de las bsgral nas ni// de nas ji ltar bde bar 'gro// gnas ni sngon du nges bstan par// cho ga mthong bas legs zhi bar// de la sngags pas gsang sngags bzlas// sngar las ji ltar brjod pa bzhin// rang gi lha ni spyan drangs pa// der ni sngags kyis gshegs su gsol// de nas bdag nyid de bzhin nyid// grogs po rnams ni bsrungs byas nas// dge ba'i las kyis de nyid shes// cho ga'i las la dga' zhing 'dud// rnam pa sna tshogs bstod mchod kyis// gang zag mchog la kun bstod nas// rang sngags sngags kyis mgon po dang // nyan thos rang rgyal bse ru dang // byang chub sems dpa' sems dpa' che// 'jig rten gsum po rjes 'dzin bzod// de nas gsang sngags zlos pa pos// stan de las ni slar langs nas// thag ring gnas su song nas ni// phyi rol rlung gi rnam par spangs// snabs dang mchil ma rnam par dor// bshang dang gci ba'ang de bzhin no// nyin par byang du kha phyogs shing // mtshan mo lho ru kha blta'o// sngags zlos pos ni nam yang der// don rnams bsam par mi bya'o// der ni rang las byed gsungs pa'i// sngags kyi bzlas pa mi bya'o// rab sngags 'gro ba mtshan sogs kyi// de tshe sa stengs nyer 'dug ste// dag pa'i chu yis nye reg bya// gtsang ma'i gos mtha' chur gzhug bya// sa yi phung po bdun nyid kyis// 'bad pas rkang pa bkrus byas nas// rab tu 'dzag pa bdun blangs nas// bshang ba 'dzag pa sum cu ste// gnyis ka'i mtha' la lag pa dag // mchil ma dor ba nyid dang ni// snabs la'ang gnyis de de bzhin no// de nas 'bad pas nye reg bya// gnas la ring du song ba'i sar// de bzhin sgra tsam song nas ni// lam la sogs pa yangs pa ru// de nas gzhan gyi ci 'dod bzhin// lho phyogs mtha' yi phyi rol tu// chu dang g.yang sa med pa dang // de bzhin bye mas khyab pa dang // chu klung spangs shing ngogs kyang spangs// 'bad pas mi gtsang chu spangs par// gsang zhing shin tu sbyangs pa dang // bas mtha' ljongs ni spangs pa dang // rnam par dben pa'i sar song nas// sngags pas mi gtsang dor bar bya// zlos po dus ni shes byas nas// ji ltar 'dod pa'i shugs dag min// de nas dag pa'i phyogs song ste// bas mthar de bzhin bshang ba dang // gci ba'i bya ba byas nas ni// de ru lus ni ci bde bar// gnyis ka'ang gsang g.yogs sbas pa dang // skye bo med pa'i sa spang bar// gsang sngags rgyal po bsgrub par bya// de bzhin kho nar thams cad du// ri bo dang ni tshang tshing dang // bas mtha'i gnas mal nyams dga' ba// de bzhin rgyal bas spangs pa yi// gdug pa'i sems can rnam bral bar// gsang sngags rgyal po thams cad sgrub// rgyal po chos dang ldan pa'i yul// skye bo gtsang sbra spyod la dga'// ma dang pha la gus pa dang // gnyis skyes rigs kyis dor ba ru// lha rnams dngos grub thob par 'gyur// gnas der yin gyis gzhan du min// nyams dga' skal ldan shing rta'i 'gram// ya mu na nyid rab mdzes pa// sin d+hu na ra ma da bak+She// zla ba'i cha ni gtsang ma'i 'gram// kA be rI dang dbyangs can nyid// chu klung chen po shI ta nyid// 'di grub zhing gzhan ma yin par// stobs bcu ldan sras rnams kyis bshad// stobs bcu pa yis gsungs pa'i zhing // byang phyogs lam med ri bo dang // kha che dang ni rgya yul dang // bal yul de bzhin mang yul dang // rgya nag che dang li yul nyid// de dag ma lus grub pa'i zhing // byang gi phyogs su brten pa yi// gang yang ri dang chu bo dang // bsod nams yul du rab tu brjod// nas dang gro ni za ba'o// gang du sems can snying rje ldan// de ru rtag par dngos grub 'gyur// dpal gyi ri bo brag ri che// lho phyogs yul du gnas pa yi// dpal ldan 'bras phung mchod rten ni// sa stengs rgyal ba'i ring bsrel 'dzin// der ni sngags rnams bsgrub par bya// myur du las dang las rnams so// rdo rje gdan dang mchod rten che// chos kyi 'khor lo mdzes pa dang // gang du thub gtso zhi bar gshegs// der yang dngos grub blta bar bya// lha las babs pa'i mchod rten ni// sa pak+She dang cho 'phrul che// ser skya zhes bya'i grong mchog dang // lum+bi'i tshal du 'khrungs pa der// gsang sngags rgyal po 'grub par 'gyur// rgyal bas bstod cing rab bsngags pa'i// bya rgod phung po'i ri der dang // de bzhin brag dang bsil ba'i tshal// me tog zhes bya'i grong mchog dang // de bzhin rtag tu kA sha'i grong // bcom brlag ka n+ya kub dzi dang // sa stengs grong ni 'phags rgyal dang // mchod rten de bzhin yangs pa can// rtag tu sa stengs mi thi la// grong dang grong khyer gtso bo rnams// gang gzhan rgyal ba yang dag 'byung // rab bsngags bsod nams yul dag tu// de rnams su ni dngos grub sgrub// 'di rnams las gzhan yul rnams ni// grong dang ljongs dang ri bo dang // gnas dang grong mchog gtso bo ni// 'o ma'am 'bab chu la brten pa// der ni rnam dben rjes 'jug cing // bzlas dang sbyin sreg dga' bar 'gyur// gnas ni bla gab med pa dang // rtag tu khang pa stong pa ru// sngon du bsnyen pa bya ba'o// sngags rnams rjes mthun las rnams ni// sngags pas rtag tu yul dbus su// sngags bzlas yang dag 'dod par bya// bzlas la rab zhugs rtag tu brtson// sngags rig gtong ba dag la goms// tshul khrims spyod cing shin tu brtan// 'byung po kun la phan par dga'// sngags kyi spyod pa la dad pa// brtul zhugs can gyis sngar bzhin bzlas// gtsang ma'i yul dang gtsang sbra can// kla klo rkun ma spangs pa dang // der ni bskal pa chen por gnas// dam tshig snang ba bral ba'i phyir// dmyal ba mi bzad mun pa ru// byis pa'i skye bo 'tshed par byed// dam pa'i chos la smad pa dang // mi shes mun pas bsgribs pa dang // ye shes byis pa'i ngo bo 'am// rmongs pa log pa'i nga rgyal can// rig pa'i rgyal po brnyas byed pa// mi bzad dmyal bar ltung bar 'gyur// de phyir sdig pa mi bya zhing // log par smra ba'ang smad pa yin// dam pa'i chos la brnyas pa dang // log par lta ba smad pa yin// de phyir rtag tu dad gyur nas// gsang sngags cho ga rtag tu bsten// bden par smra zhing chos shes pa// sems can rnams la rtag tu phan// sngags shes sngags ni sten par byed// de yi dngos grub nges par 'gyur// mchog dang 'bring dang tha ma yis// las ni rnam pa sna tshogs byed// las rnams bya ba rnams kyis byed// rtag tu phan pa'i bya ba yis// bya ba'i las dang yang dag ldan// de la rtag tu grub par 'gyur// bya ba'i don dang don kun phyir// las ni rnam pa sna tshogs bya// bya ba'i don du bya min gang // bya ba'i las la sbyar bar bya// 'bras bcas nyid kyi bya don gyi// bya ba nyid du rtag tu bya// bya ba las dang 'bras bu nyid// bya ba las 'bras rtag tu'o// 'bras med 'bras bu nyid 'gyur zhing // 'bras bu nyid kyang rtag tu 'bras// 'bras med 'bras bu bcas pa nyid// thams cad nyid kyang 'bras bu bcas// rnal 'byor sngags ni bsgrub bya ste// yang dag sbyor dang bral ba yang // bral dang yang dag ldan sgrub po// bsgrub bya sgrub byed med par ni// de la grub pa yod ma yin// grub pa'i rdzas ni thams cad kyang // grub pa'i rgyu dang 'gal ba yin// sngags kyi dngos grub ma grub pa// sngags ni sgrub par byed pa'i rgyu// byed par 'dod pa de las te// 'dod pa'i las ni byang bar 'gyur// las min las ni thams cad la// las kyi rgyud ni mi bya'o// sngags dang rgyud kyi don ldan pa'i// las ni mtha' dag brtsam par bya// brtsams dang rtsom pa'i 'dud pa yi// las nyid brtsam par mi bya'o// bya ba ma brtsams sngags rnams ni// lus can kun la 'grub mi 'gyur// sems can kun rjes skyong ba yi// thub pa'i gtso bos sngon gsungs pa// gsang sngags smra bas bstan pa yi// rgyal ba'i sras kyi yang dag sdom// sgrub po sngags ni kun shes shing // rtog pa'i rgyal po 'di la tshig // sngags kyi tshul gyis bstan pa yin// lam ni byang chub rgyur gyur pa// sngags kun nyid ni sgrub par byed// rig pa mnyam par 'gyur ba yin// de ni ring por mi thogs par// mkhas pas dngos grub 'gyur ba yin// 'byung po thams cad zhi don du// sangs rgyas kun gyis rab tu bsgrags// gsang sngags tshul gyi lam 'dis ni// mya ngan 'das grong 'gro ba yi// de bzhin rtag tu byang chub lam// chos don thams cad rdzogs par byed// de yi mthar thug dpung gnyen ni// dang po gnas ni sangs rgyas nyid// de bzhin 'dir ni lhun grub tu// 'bras bur bcas pa'i dngos grub thob// sna tshogs las dang chos shes pa// sngags rnams byed par 'gyur ba yin// tshul khrims bsam gtan rnam thar rnams// 'di rnams mdor bsdus thob pa yin// dngos grub don kun sgrub byed pa// rgyal ba gtso bos gsungs pa yin// gang zag rkang pa'i don thob pa// dam pa'i 'gro bar gnas pa dang // de bzhin rtag tu gnod sbyin gtso// tha mas rgyal srid rgyu yin te// lha min lha yi 'jig rten gyi// de bzhin de rnams bdag po ni// sngags pas thams cad thob par 'gyur// bya ba 'bras bcas byed par 'gyur// gtsang sbra'i kun spyod yang dag ldan// tshul khrims bsam gtan rtag tu dga'// sngags rnams kun tu gsungs pa yin// de nas sngags pas sngags bzlas bya// sngags pa 'byor ba 'dod pa yis// rnam pa sna tshogs las byas te// de bzhin mchog dang bar ma dang // tha ma nyid kyang bya ba yin// tha mas longs spyod 'phel ba yin// bar mas gong ma'i lus can nyid// mchog nyid kyis ni ldang ba nyid// zlos pos rtag tu thob par byed// sngags pas bzlas mthar ngal bso zhing // ji srid dus su brtag par bya// bzlas pa'i dus la bab pa na// der ni bsgrub pa bya ba yin// de bzhin las rnams sgrub par byed// de la rtag tu bzlas pas skyes bu rang gi sdig pa zad par byed do// sngags pas sngon las kyi cho ga gang byas pa skye ba brgyud pa rnams su grub par gnas pa de/ de bzhin du las tshogs la rnyed par 'gyur ba de skyes pas sngags bzlas pas/ slar yang sngags zlos pa po'i sdig pa zad pa'i don dang / las de 'joms shing sngags grub par 'gyur te/ de bzhin du mchog dang / bar ma dang tha ma'i 'jig rten gyi mchod pa dang bzlas pas sdig pa ma lus par zad par byed cing // skye ba brgyud pa rnams su gang bar byas/ sdig pa de thams cad 'jig par byed de de bzhin gshegs pa rnams kyi sngags bzlas pas/ lus rnam pa sna tshogs pa'i rgyan gyis brgyan pa dang / thub pa rnams kyis gnas pas dga' ba dang / yon tan thams cad kyis grags par 'gyur ba dang / gnod sbyin gyi khang par gnas pa'i rgyal po nyid dang / rtag tu don thams cad kyi dngos grub kyang thob pa dang ldan no// byang chub sems dpa'i sde snod phal po che theg pa chen po shin tu rgyas pa'i mdo sde/ bcom ldan 'das ma 'phags ma sgrol ma ral pa gyen brdzes kyi rtsa ba'i rtog pa las/ ras ris bar ma'i cho ga rab 'byam ste dgu pa rdzogs so// // de nas yang bcom ldan 'das shAkya thub pas thams cad dang ldan pa'i 'khor gyi dkyil 'khor la gzigs nas/ byang chub sems dpa' sems dpa' chen po 'phags pa spyan ras gzigs dbang phyug la bka' stsal pa/ byang chub sems dpa' chen po khyod nyon cig // khyod kyi rig pa'i sngags rjes su spyod pa sems can mtha' dag gi don la brtson pa/ sems can rnams gang gis bzlas par bya ba'i rig pa'i sngags dang / gang dang ldan pas bgrang bar bya ba'i bgrang phreng gi cho ga / rgyud thams cad kyi thun mong gi sgrub thabs kyi cho ga sngags thams cad kyi cho ga de legs par nyon la/ legs par yid la zung shig bshad par bya'o// de skad ces bka' stsal pa dang / sems dpa' chen pos bcom ldan 'das la 'di skad ces gsol to// bcom ldan 'das legs so legs so// bcom ldan 'das bdag cag la rjes su brtse bas nye bar blangs nas rig pa'i sngags thams cad kyi spyod pa dang / dam tshig la rab tu zhugs pa'i sems can rnams dang / sems can thams cad kyi don gyi phyir yang de bka' stsal du gsol// de skad ces gsol ba dang / bcom ldan 'das kyis byang chub sems dpa' sems dpa' chen po spyan ras gzigs dbang phyug la 'di skad ces bka' stsal to// sems dpa' chen po rnam par dbye ba rgyas par bshad par bya'o nyon cig // gang gis sngags thams cad kyi spyod pa la mngon par brtson pa/ sems can gyi don thams cad sgrub par byed pa de gang zhe na/ dang po re zhig // sngags su 'gyur ba ni/ na maHsarba bud+hA nAM/ a tsin+t+ya d+d+hU ta/ rU pi nAM/ a tsin+t+yad+d+hu ta/ rU pi nAM/ tad+ya thA/ o~M ku ru ku ru sarba aR+tha sA d+hA ya/ sarba duSh+Ta bi mo ha ni/ ga ga nA ba laM be/ bi sho d+hA ya swA hA/ rig pa 'dis bgrang phreng thams cad la las bya'o// sbyang ba dang / dbugs pa dang / blang ba dang / rgyu ba la sogs pa'i las rnams bya'o// dang po bgrang phreng shing la ni/ lan grangs sum cu rtsa bdun du// de yis mngon par bsngags byas nas// brtul zhugs can gyis bsrung ba bya// mtshan mo gcig tu gnyid log nas// der ni rmi lam brtag par bya// mi ma yin gzugs kun rdzogs pa// mi sdug lhag par mche ba gtsigs// sngags pa la ni des smras pa// bcom ldan sems pa ji bzhin long // sgrub po tho rangs langs nas ni// shing de ru ni 'gro bar byed// mi sdug gzugs ldan gtsigs pa che// rmi lam du yang ma mthong na// sngags pas shing de bor bar bya// de nas gzhan du 'gro bar gyis// dang po ru drAk+Sha yin te// de las gzhan pa dbang po'i shing // bo de tse ni 'dod pa'o// gzhan yang 'bras bu 'byung ba yi// shing la 'dzegs pa'i legs rdzogs pa'i// grogs dang lhan cig 'dzeg par bya// grogs po med par gyur na ni// rang nyid de la 'dzeg par bya// steng gi yal ga'i 'bras gnas su// 'dzegs nas phun tshogs brtul zhugs can// de la rtag tu bag yod pas// steng gi yal ga'i 'bras bu blangs// steng gi sa la legs sbyar bya// steng gi mchog gi dngos grub tu// gang zag mchog gis gsungs pa yin// bar mar dngos grub 'bring po ste// tha ma la ni 'og ma'o// srog chags rnams kyis ma smad pa'i// 'bras bu de rnams yang dag blang // nub kyi yal ga las thob pa// rdzas kyi rgyur ni bsgrub par bya// byang gi gnod sbyin mo la sogs// lha rnams lhan cig 'gugs par byed// dgug pa'i bya ba bshad pa ni// kun gyi don du zhi phyir ro// lha dang lha min g.yul 'gyed dang // mi'am ci dang srin po rnams// 'dod pa rnam pa sna tshogs byed// 'byung po thams cad rgyas pa'i phyir// 'bras bu dang bcas las rnams ni// ma lus spyod pa byed pa'o// shar gyi phyogs su yal ga dang // der gnas 'bras bu 'byung ba rnams// de bzhin 'bad pas byas gyur na// tshe ring po yi don gyi rgyu// rtag tu sngags kyis dngos grub 'bras// rnam pa sna tshogs byed pa yin// gang zhig lhor ni 'gro ba yi// yal ga lo mar rab ldan pa// sems can rnams kyi srog 'phrog byed// de ni zlos pos 'bad pas spang // lho ru rten pa'i yal ga la// 'bras bu gang du yang dag brjod// phyogs der gdung dbye dgra rnams kyi// srog ni 'jig par byed pa yi// bsod nams ma yin mang po'i rgyu// de ni zlos pos 'bad pas spangs// 'og tu 'phyang ba'i yal gar gnas// 'bras bu gang zhig rab bsgrags pa// lha ma yin dang ldan pa yi// sa yi 'og tu de rnams 'gro// de rnams 'bras bcas phreng ba ni// blangs nas yang dag rab bsgrags pa// 'og tu 'gro ba'i 'khri shing la// de nas de ni sa 'og 'gro// de ru rab tu zhugs nas lha'i// bde nyid zlos pos der 'gyur ro// lha min bu mos yang dag ldan// de ni bskal par gnas par byed// bgrang phreng 'bras bu kun blangs nas// de nas zlos pos bzlas pa bya// lhan cig srung ba byas nas ni// de nas ji ltar bde bar 'gro// de nyid ring po'i gnas su ni// gtsang ma'i phyogs der sngags pa ni// de bzhin rtag tu 'dug par bya// bgrang phreng skyes pa sbyar bar bya// brtson pas bgrang phreng 'bras bu blang // de nas kun tu yang dag sbyang // der ni phreng ba dbugs par grags// gsum bdun brgyad dang gcig dang ni// lan grangs nyi shu rtsa gcig tu// sngags shes der ni sbyang bar bya// rtag tu snga ma'i sngags kyis ni// brgyad dam bdun du bzlas byas pa// de nas de ni dag par 'dod// pad+ma'i rtsa lag legs brjod pas// bu mos bkal ba'i srad bu yi// sum 'gyur lnga dang ldan pa yi// brtul zhugs can gyis phreng thag bya// sngags kyi de nyid shes pas brgyu// 'bras bu phra mo zlum por bcas// rtag tu srogs chags bu ga med// yan lag ma nyams ma smad pa// mdzes shing kha dog sdug pa dang // bu ga med cing gas pa med// ril bu zlum po ji bzhin pa// de bzhin ru drAk+Sha dang ni// bo de tse dang in+t+ra k+Sha// 'bras nyid rtag tu lung thang mdzes// 'bras bu dam pa'am gang gi tshe// sngags pa mchog tu brtson pa yis// 'bad pas bgrang phreng brgyu bar bya// gser ram yang na dngul dag gam// nor bu shel las byung ba dang // mu tig dung nyid mu sa ra// byi ru yis kyang bya ba ste// phreng ba rnam pa sna tshogs bya// gzhan yang rin chen las byung ba'i// bgrang phreng bzang po bya ba dang // sa las byung ba'i ldum po yi// ril bus bgrang phreng can dag ni// mnyam par bzhag ste srad bu brgyu// gzhan yang ril bu 'ga' zhig gam// 'bras bu'am khams las byung ba yis// ku sha'i rtse mos brgyus pa yang // zlos pos 'bad de bya ba yin// brgya rtsa brgyad dam nyi shu lnga// lnga bcu 'di dag bar ma yin// sngags pa mnyam par gzhag pa yis// 'bras bu'i tshad rnams brgyu bar bya// stong rtsa brgyad pa nyid bya ba/ phreng ba 'di ni thu bo yin// phreng ba rnam pa 'di bzhi ni// sngags pas rtag tu brgyu bar bya// de nas brgyus te sngags rnams ni// phyi mo gsum mam gnyis nyid dang // rgya lcags las byung gdu bu dang // de bzhin gser dang dngul dag dang // de nas zangs byung gdu bus kyang // phreng ba kun nas brgyu bar bya// de nas mtha' ru yang mig bya// de la rim gyis dgod par bya// 'bad pas mdzes par dkri ba bya// sangs rgyas ma lus bzhugs par ni// yongs su gsal bar byas de nas// dkyil 'khor lta bur mthong ba yin// sbrul gyi gdengs ka'i rnam pa bzhin// yongs su dkris pas brgyan pa yin// mu tig do shal rnams mtshungs shing // mgul rgyan rnam par sprul pa'o// de nas 'bab chu dge ba'i mthar// dri ma med la khrus byas nas// ji bzhin khrus byas te// chu yi gnas la ldang bar bya// de bzhin brtson pas nye reg bya// bgrang phreng srad bu blangs nas ni// ba yi rnam lngas rab tu bkru// sa yi phye mas rab bkrus nas// gtsang ma'i gos la dri bzang gis// rjes su nye bar byugs pa dang // rab tu bsngags pa'i kha dog kyang // tsan+dan dkar po gur gum dang // 'bad pas dron mos bkru bar bya// de bzhin gnyis ka 'gro bar 'gyur// ji lta'i gnas su song nas ni// gang du ras ris bar pa ni// rgyal mchog thub pa'i gtso bo ni// shAkya seng ge mi yi mchog // ston pa'i gzugs brnyan de bzhin du// sa stengs rgyal ba'i ring bsrel can// mchod pa de yi spyan sngar dgod// de dang nye bar bzhag nas ni// de tshe de yi spyan snga ru// dam tshig la gnas stong rtsa brgyad// son pa'am brgya yang gcig tu ni// brgyad dang bcas pa bzlas byas nas// nyin mtshan smyung bar gnas gyur nas// bdun pa'i thub la phreng ba dbul// snga ma de bzhin bzlas bya ba// tshad nyid de dang mnyam par bya// de nas phreng la yongs su bzlas// mtshan mo de nyid du 'khod de// ku sha bting ba'i sa gzhi la// sngags shes der ni nyal bar bya// rmi lam gang dang gang mthong ba// dge ba'i rmi lam mthong na ni// rmi lam nges par bstan pa yin// dngos grub de yis bsgrub par bya// sangs rgyas nyan thos bse ru rnams// gal te rmi lam mthong gyur na// sngags pas 'bras bu bcas par 'grub// nges par de yi cho ga bya// dge slong gzugs dang bram ze yi// gzugs brnyan sna tshogs mdzes pa mthong // gal te rmi lam de mthong na// phreng ba dbul bya de bzhin du// sngags kyi don kun sgrub pa po// de bzhin gdon mi za bar 'grub// byang chub sems dpa'i sde snod phal po che theg pa chen po shin tu rgyas pa'i mdo sde bcom ldan 'das ma 'phags ma sgrol ma ral pa gyen brdzes kyi rtsa ba'i rtog pa las/ ras ris bar ma'i cho ga rab 'byam las bcu pa bgrang phreng gi cho ga'i le'u rab 'byam rdzogs so// // de nas yang bcom ldan 'das shAkya thub pas slar yang thams cad dang ldan pa'i 'khor gyi dkyil 'khor chen po la gzigs nas byang chub sems dpa' chen po 'phags pa spyan ras gzigs dbang phyug la bka' stsal pa/ sems dpa' chen po khyod kyi rig pa'i sngags kyi le'u rdzogs pa'i khyad par gyi cho ga dang / sbyin sreg gi las rab tu sbyor ba'i rig pa'i sgrub pa yod de/ me la nye bar spyod pa'i khyad par gyi cho ga las gang du rig pa'i spyod pa la mngon par brtson pa'i sems can rnams rab tu sbyor zhing gnas par 'gyur ba de gang zhe na/ rig pa'i sngags kyi tshogs gsang chen ni/ tad+ya thA/ o~M tiSh+Tha ha ri ping+ga le/ hi rak+Sha di hi da dA dI pA ya hU~M phaT phaT swA hA/ spyan ras gzigs dbang phyug 'di ni mchog gi snying po las thams cad byed pa/ 'dod pa thams cad ster ba'o// dang po re zhig sgrub pa pos me'i snying po 'di lan cig bzlas pas/ mar gyi sreg blugs gsum me la sbyin sreg bya ste me lha spyan drangs par 'gyur ro// de bzhin du rab tu sbyar te/ zhi ba can dang / rgyas pa can dang / drag po'i las rnams la yam shing rnam pa gsum du 'gyur ro// mya ngan med shing zhi don du// khyad par brlan dang bcas pa nyid// mtho gang 'am ni khru gang tsam// sor mo gsum du'ang mtho ba yi// snam pa'i rnam pa rab tu shes// cho ga 'di ni bya ba yin// bu ga med cing ser ga med// de bzhin ne tso'i gshog pa 'dra// ljang dang dkar ba'i kha dog gam// kha dog nag po spang bar bya// srin bu rnams kyis zos pa spang // bu ga med pa'ang yang dag sbyin// gzhan yang kha dog mchog min pa// tha ma'i chos kyang spangs pa'o// de rnams skam dang rlon pa'ang yin// de yi tshe yang brtsam par bya// ma rul yon po min nyid dang // shin tu ring ba'ang spang bar bya// de nas me thab byas nas ni// kun nas zur ni bzhi pa ru// 'og nyid du ni 'bad pas brko// khru bzhi pa yi tshad dang ni// khru gsum khru ni gnyis pa dang // de bzhin nyid du khru gcig pa// rtag tu srog chags spangs pa dang // bye mas leg par sbyar ba de// de nas pad 'dra'i kha khyer ni// kun nas dkyil 'khor rnam pa'o// yang na 'bad pas zur bzhi pa// 'dab ma gsum du bya ba'o// zhi ba can dang rgyas pa can// 'di yang yang dag bsgrags pa yin// mngon spyod la ni sa dbus su// rdo rje bya zhing rtse gnyis su// rtse mo gsum du bya ba yin// me thab rgya la khru gnyis re// gtsang ma'i phyogs su de bzhin bdar// chu klung 'gram du de bzhin spyad// bstan pa gcig gi phyogs rnams dang // dur khrod khang pa stong pa ru// sbyin sreg legs par brtsam par bya// de bzhin ri bo'i rtse nyid dang // rtag tu lha khang stong pa dang // de bzhin nyid du dgon pa che// gang yang sgrub pa'i phyogs rnams ni// gang zag mchog gis gsungs pa dang // sbyin sreg las ni thams cad la// de rnams gnas su gsungs pa yin// khru gang tshad du gnas pa yi// ku sha'i khres la nyer 'dug nas// der ni sngags shes khyad par du// sbyin sreg gi ni las bya'o// gnas de nyid du rab gnas pas// myur du dngos grub the tshom med// shar dang byang du kha phyogs pas// zhi ba can dang rgyas pa bya// lho ru drag po'i lam rnams te// de ni sngags pas spang bar bya// shar bltas zhi ba'i dngos grub ste// rgyas pa can yang byang du phyogs// de yis sngags ni dus rtag tu// rig pa'i bzlas pa brtsam par bya// bil ba arga slak+Sha dang // n+ya gro d+ha yis rgyas las bya// mngon spyod shing ni skam po dang // tsha ba skyur dang rnon po rnams// de dag thams cad spang bya ste// thub pa rnams kyis rtag tu bkag // zhi ba can dang rgyas pa can// rlon pa'i shing gis rab tu shis// de bzhin drag las la shing skam// tsha ba skyur dang rnon po rnams// yam shing de rnams med na ni// shing la de rnams su rtag bya// rtse mo gnyis su brtag pa bya// sngo dang snum dang 'dra ba dang // rma bya'i mgrin pa dang mtshungs pa'i// rnam pa de lta'i ku sha yis// kho ra yug tu ku sha ni// rtag tu dgram par bya ba ni// zhi ba can dang rgyas pa can// mar gad dang ni mtshungs pas so// de bzhin rtag tu skam po'i rtsis// sdig pa'i las ni bya ba ste// 'dir ni rgyal ba mchog gis bkag // dri med chu ni dag pa la// rtag tu srin bus spangs pa yi// de nas kun nas bsang gtor bya// g.yas phyogs su ni bskor byas te// brtson pas me ni sbar bar bya// cho ga ji bzhin nye reg bya// gtsang ma'i rtswa yi rtsa ba yis// sgron me tshad dang ldan byas nas// de nas khu tshur brtsams byas nas// 'bad pas me ni sbar bar bya// kha yi rlung gis mi bya ste// rtag tu gos kyi mthas kyang min// sham thabs bla gos mngon par spang // gos gzhan gyis kyang lag pa yi// rlung gi nye bar gzhom pa la// mngon par dga' bas ma yin no// gtsang ma'i rlung yab de bzhin gos// nor bus kyang ni rlung yab bya// rlung ni yang dag 'byung ba 'dis// me ni mnyam par byas pa la// sngags shes pas ni me sbar bya'o// sbyin sreg don du mnyam gzhag pas// de nas g.yas pa min pa yis// der ni bsang gtor byas nas ni// der ni ba yi mar gyis ni// sreg blugs gsum ni sbyin par bya// de nas kyang ni phyag bya ste// sangs rgyas kun dang skyob pa dang // rang sngags sngags kyi mgon po la// de nas ci 'dod phyag bya'o// de tshe me yi snying po yi// sngags ni lan brgya bzlas pa yis// brtson ldan dri zhim me tog gis// rtag tu me ni spyan drang bya// sngags shes rtag tu spyan drangs nas// gnas la mkhas pas gdan dang gnas// sngags des dbul zhing gzhan gyis min// zho dang mar du bsres pa dang // sbrang rtsi btags pa'i yam shing ni// de las lan gsum sbyin sreg bya// rgyas pa'i don du sngags dang las// kun nas 'bar ba'i phreng ba yis// 'khrugs pa der ni nges sbyar bya// skom pa tshim par bsam par bya// zhi ba'i las dang rgyas pa can// de la gsang sngags rig pa yis// lha yi gzugs ni dga' ba'o// mngon spyod las la thun mong pa'i// nges par 'byung ba'i lha rnams las// gzhan pa'i gzugs ni blta bar bya// rim pa ji bzhin me thab 'dir// ji ltar rnyed pa'i me tog dang // mar la lan bdun yongs bzlas pas// de tshe spyan drang rnam pa der// ji ltar slar yang spyan drangs pa// lhag par gnas pas gnyis ka gnas// yam shing rdzas dang bsres pa dang // mar dang sbrang rtsi mnyam bstan pa// de bzhin du ni zho bsres pas// stong ngam 'bum gyi tshad dang ni// brgya dang brgyad du'ang rtag par bya// de bzhin sngags pas rig pa bzung // lan re bzlas shing me la dor// 'bar ba'i me yi phreng ba dang // de bzhin me lce gcig gyur pa// zhi ba'i las kyi sbyin sreg bya// du ba med la'ang rgyas pa can// du bcas drag po'i las rnams ni// rgyal bas smad cing spangs pa yin// me ni kha dog ldan gyur na// sbyin sreg las ni rab tu sbyar// zhi ba can la kha dog dkar// rgyal ba mchog gis rtag tu bsngags// gal te me dkar sbyin sreg byed// de la sngags rnams 'grub par 'gyur// de bzhin rtag tu kha dog dkar// rgyas pa can gyis dngos grub 'dod// nag po du ba'i kha dog dang // ser skya yang ni sdig pa can// kha dog rnam gsum rab bsgyur bas// dngos grub rnam gsum 'di dag yin// gzhan pa'i kha dog sprin mdog gam// slar yang brtan pa'i sa stengs der// sngags pa de la dngos grub med// de lta'i kha dog 'dra ba'am// rnam pa sna tshogs kha dog can// me ni 'bar ba de mthong na// slar yang las rnams brtsam par bya// phyir zhing bzlas pa bya ba yin// gal te sngags ni grub gyur na// las kyi cho ga mthong ba yis// slar yang sbyin sreg la rab 'jug // gshegs gsol spyan drang nyid la ni// me yi sngags ni brjod par bya// sngar ni rab tu brtags pas kyang // dkyil 'khor 'di ni gshegs su gsol// spyan drang ba yi las rnams ni// de nyid du ni las rnams kyang // de nyid kyis ni bya ba yin// me yi spyod pa de bzhin gzugs// ras ris kyi ni spyan sngar brtsam// der ni sngags rnams 'grub 'gyur bar// sngon gyi de bzhin gshegs pas gsungs// rgyal bas bsngags pa'i las rnams ni// thams cad de nyid du bya'o// gzhan pa'i las ni bya ba ste// sdig pa'i las ni khyad par du// gang du rgyal mchog gis smod dang // 'jig rten 'gal dang smad rnams so// ldang dang 'khor los sgyur ba dang // byang chub sems dpa'i sa rnams dang // de bzhin mngon shes lnga dang ni// 'jig rten lha nyid ldan pa 'grub// rtag tu ras ris la brtson shes// sbyin sreg las la mkhas pa ni// sa yi 'og gi bdag po'am// yang na bar snang spyod par 'gyur// sa bla'i lha dang gnod sbyin nyid// rtag tu gnod sbyin mo rnams 'gugs// rgyal srid bdag po nyid dang ni// yul dang yang na grong nyid dam// rig pa 'dzin dang lha min nyid// sems can thams cad dbang du byed// 'byung po thams cad 'gugs par byed// sems dpa' chen po bdag nyid che// byang chub sems dpa' sems dpa' che// sa bcu la ni yang dag brten// sbyin sreg las kyis 'gugs byed na// sa stengs mi rnams smos ci dgos// sde dpon bdag po de bzhin du// khyad par 'jig rten dbang phyug dang // 'byung po thams cad kun dbang byed// de bzhin nyid du mi bdag nyid// 'byung po thams cad dbang don dang // yang na sa stengs rgyal po mnyam// de bzhin rtag tu las kun la// thams cad sbyin sreg gis ni bya// kun nas kun tu brtson ldan pas// las kun yang dag bsten par bya// de ched nges par bsgrub par bya// dpal don las ni mchog yin te// bar ma nyid kyang sgrub par byed// yang na chung ngu nyid kyang ngo // de bzhin du ni rdzas rnams kun// de bzhin slar yang 'grub par gsungs// sbyin sreg las la rab 'jug pas// 'bras bur bcas pa'i dngos grub mthong // phyag rgya bcing dang rig pa nyid// las rnams kun la rtag tu bya// sbyin sreg las la rab 'jug pas// bdag nyid srung bar 'gyur ba yin// de nas sngags 'di bklag par bya// 'di ni rtag tu las rnams la// bdun bzlas pa'am brgyad bzlas so// na maHsarba bud+d+ha bo d+hi satwA nAM/ a pra ti ha ta ga ti ma ga tA nAM/ tad+ya thA/ o~M dz+wA la tiSh+tha hU~M/ ru ru bi shwa sam+b+ha be swA hA// sngags kyi rab sbyor 'di yis ni// slar yang shing la bzlas bya ba// gnyis bzlas pa'am bdun bzlas pa// sngags rig des mer sbyin sreg bya// me tog bdug pa dri dag gam// mdor na thams cad nyid kyang ni// gsang sngags bzlas pa'i chu rnams kyis// 'di nyid kyis ni bsang gtor bya// de nas las rnams thams cad ni// rgyu 'dis cho ga brtsam par bya// las rnams dag ni thams cad la// snga ma'i rab sbyor nyid kyis bya// sngar gyi skra can ma bcings nas// phyag rgya chen mor grags ldan ma// bsrung ba byas par gyur de nas// zlos pos rig pa gcig gis ni// las rnams thams cad brtsam par bya// dngos grub rgyu la mkhas pa yis// gal te dge mtshan mthong gyur pa// rtag tu dge ba'i sgra grags na// de la sngags kyi 'bras bu ni// ji ltar 'dod bzhin mchog stsol 'gyur// dang po las la rab sbyor dang // sngags kyi rgyu la rab 'jug pas// 'bras med 'bras bu bcas pa nyid// dngos grub de la brjod par bya// rgyal ba'i sgra 'am pa Ta ha// rnga bo che yi sgra grags na// brtson ldan kun 'gro'i dngos grub ste// sbyin sreg las la yang dag brten// gzhan yang dge mtshan dpal dang ni// 'dab chags sgra ni bzang po dang // rnam pa sna tshogs sgra dbyangs sam// rgyal bas bsngags shing rab bsngags pa// bkra shis bzang po yid 'ong dang // rnam pa sna tshogs sgra dang ni// gdugs dang rgyal mtshan ba dan dang // bud med rgyan gyis brgyan pa dang // de bzhin bum pa gang ba dang // mchod yon mthong na dngos grub rgyu// kha dog rnam pa du ma dang // rab sngags 'jig rten gyis mchod pa'i// dge slong rnams dang dge slong ma// mthong nas de rnams blta ba la// gsang sngags spyod tshul sna tshogs 'grub// byang chub sems dpa'i sde snod phal po che theg pa chen po shin tu rgyas pa'i mdo sde/ bcom ldan 'das ma 'phags ma sgrol ma ral pa gyen brdzes kyi rtsa ba'i rtog pa las/ bgrang phreng srad bu'i cho ga'i le'u rab 'byam bcu gcig pa yongs su rdzogs so// // de nas yang bcom ldan 'das shAkya thub pas slar yang 'khor gyi dkyil 'khor chen po la gzigs nas/ byang chub sems dpa' sems dpa' chen po 'phags pa spyan ras gzigs dbang phyug la bka' stsal pa/ sems dpa' chen po khyod kyi rig pa'i gsang chen yod do// sngags thams cad kyi sgrub thabs kyi cho ga'i dam tshig shes pa/ de bzhin gshegs pa thams cad kyi chos kyi mdzod las byung ba/ chos kyi sprin la mthun par rab tu zhugs pa/ nam mkha'i rang bzhin/ 'jig rten dang 'jig rten las 'das pa'i sngags kyi mnga' bdag ches gtso bor gyur pa sems dpa' chen po dper na de bzhin gshegs pa ni sems can thams cad kyi gtso bo// ches gtso bor gyur pa lha dang mi rnams kyi nang nas skyes bu'i khyu mchog sangs rgyas bcom ldan 'das yin no// byang chub sems dpa' de bzhin du rig pa'i rgyal po 'di ni sngags thams cad kyi mchog tu bstan cing // gtso bo dam pa yin te/ de bzhin gshegs pa gang gA'i klung gi bye ma snyed kyi sangs rgyas bcom ldan 'das brjod du med pa rnams kyis sngar gsungs pa de bzhin gshegs pa rin chen tog gi mchog gi snying po mchog tu gsang ba kun nas bkra shis par 'dod pa sangs rgyas thams cad kyis yang dag par bstod cing rab tu bsngags la/ sems can thams cad la dbugs 'byin pa/ sdig pa thams cad rab tu zhi bar byed pa/ 'dod pa thams cad sbyin pa/ re ba thams cad yongs su rdzogs par byed pa de gang zhe na// bar skabs 'dir bcom ldan 'das shAkya thub pa'i smin mtshams kyi mdzod spu nas sangs rgyas thams cad yang dag par skul bar byed pa zhes bya ba'i 'od zer byung bar gyur to// gang 'di/ phyogs bcu steng 'og thams cad dang ldan pa'i sangs rgyas kyi zhing rnams kun du snang zhing sems can thams cad kyi yid kyang tshim par byas nas slar yang bcom ldan 'das shAkya thub pa'i gtsug tor du nub par gyur to// bcom ldan 'das kyi gtsug tor nas kun nas 'bar ba'i 'phro ba'i lus can blta bar mi nus pa'i sems can kun gang gis kyang mi thub pa/ 'od chen po yang dag par byung ba/ 'od kyi dkyil 'khor gyis lus brgyan pa/ rnam pa sna tshogs pa'i gzugs can/ 'khor los sgyur ba chen po'i gzugs dang ldan pa/ rig pa'i rgyal po yi ge gcig pa zhes bya bar gyur to// byung nas nam mkha'i dkyil kun du snang bar byas te/ rig pa'i rgyal po thams cad kyis yongs su bskor ba/ rig pa 'dzin pa bye ba khrag khrig brgya stong phrag du mas mdun du bdar nas mchod bzhin pa/ 'jig rten thams cad kyi bla ma/ rig pa'i 'khor los sgyur ba'i rgyal pos mngon par bsngags bzhin pa/ sangs rgyas thams cad la mnga' sgyur bzhin pa/ sangs rgyas dang byang chub sems dpa' sa bcu la bzhugs pa rnams kyi rim gro byed bzhin pa'i blo gros chen po/ nam mkha'i dkyil thams cad kyi lha'i rin po ches nye bar mdzes pa dang / nor bu rin po che'i don du byas pas thams cad bkang ste/ mdzes pa'i gzugs can mchog tu 'od gsal ba/ sprul pa po rnam pa sna tshogs pa'i gzugs bye ba khrag khrig brgya stong phrag 'byin bzhin pa/ yi ge gcig pa'i sgra 'don bzhin pa/ 'od zer chen po 'bar ba rab tu 'phro bzhin pa bar snang gi phyogs su gnas par gyur nas bcom ldan 'das shAkya thub pa la nye bar phyogs nas lta bar byed bzhin pa/ de thams cad dang ldan pa'i gnas gtsang ma'i 'khor gyi dkyil 'khor chen po la kun tu lta zhing snang bar byed bzhin pa'o// de nas bcom ldan 'das shAkya thub pas yi ge gcig pa'i rtog pa'i rgyal po chen po 'di bka' stsal to// na maHsarba bud+d+hA nAM/ b+h+ru~M bka' stsal pa tsam nyid la 'jig rten gyi khams sangs rgyas kyi zhing rnams thams cad du rnam par 'gyur ba drug tu g.yos par gyur to// sems can gang la la bkres pa dang skom pa la sogs pa'i sdug bsngal skyes pa med par gyur to// de nas yang bcom ldan 'das shAkya thub pas/ de bzhin gshegs pa thams cad kyi ting nge 'dzin gyi rdzu 'phrul yang dag par bstan pa'i phyir dang sdig pa thams cad rab tu 'joms par byed pa'i phyir dang / sdug bsngal thams cad rnam par sbyong bar byed pa'i phyir dang / rtog pa'i rgyal po 'di sems can thams cad yang dag par srung ba'i phyir dang / dmyal ba'i sdug bsngal thams cad nye bar zhi bar byed pa'i phyir dang / bsam gyis mi khyab pa'i rdzu 'phrul mngon par 'du bya ba kun du bstan pa'i phyir dang / sangs rgyas thams cad dang byang chub sems dpa' thams cad kyis bsam gyis mi khyab pa rdzu 'phrul gyi mthu kun tu bstan pa'i phyir rig pa'i rgyal po chen po'i rtog pa 'di bka' stsal to// sems dpa' chen po gang la sngags kyi rgyal po 'di sgrub par 'dod na de'i don gyi phyir cho ga 'dir 'gyur ro// dang po re zhig ma brtags pa dang / mi smra ba dang / mi za bar brjod pa'i mthu dang / sngags kyis 'dul ba la rab tu brtson pas 'byung po thams cad la rab tu brtse bas gzhan sdug na bdag sdug par legs par mthong bar byed pa'i ye shes dang ldan pa dbang po rnams legs par bzung ste rnam par g.yeng ba dang bcas pa'i sems dang / nga rgyal dang / ser sna lag pa la 'jug pa/ rab tu dgag pa'i don du rdzas yongs su 'jal ba dang / lha gzhan la phyag mi byed pa dang / dkon mchog gsum la dang ba shin tu mngon du gyur pa'i dad pa'i nor gyis bcom ldan 'das ma 'phags ma sgrol ma la mngon par dang ba dang / snying rje chen po'i bdag nyid dang / legs par brtson pa'i bsam pas byang chub tu sems bskyed cing // mdor na byang chub chen por smon lam btab pa/ rgyun du sgrub par 'gyur bar bya'o// de la dang po re zhig bris sku'i cho gar 'gyur te rgyal po thams cad kyi bdag po 'khor los sgyur ba/ ma nyams pa'i ras lhag ma min pa/ kha dog can la bcom ldan 'das kyi sku gzugs 'drir gzhug par bya ste/ gser ltar ser ba'i gzugs brnyan chos ston par byed bzhin pa seng ge'i khri la nye bar bzhugs pa/ rnam pa thams cad kyi mchog dang ldan pa lus thams cad kun nas 'bar ba'i do shal can bya'o// steng du ri'i rtse mor glog dang sprin dang bcas pa'o// 'og tu pad+ma'i mtsho bya'o// bcom ldan 'das kyi gtsug tor 'od zer las byung bzhin pa bya'o// sgrub pa po yang gnas dang cha byad dang / dbyibs kyi rnam pa ji lta ba bzhin dang / lag na spos phor thogs pa bcom ldan 'das la lta bar byed bzhin pa/ ras ris rnam pa de lta bur bris la sgrub pa po yang dus gsum du khrus bya zhing gos gtsang ma bgos te/ skye bo dang bral ba'i dben par rgyun chen por ras ris bzhugs su gsol la rnam pa thams cad du lus dang ngag dang / sems yongs su skyo ba med par sangs rgyas bcom ldan 'das la mchod pa rgya chen po byas nas/ zla ba nya la nyin mtshan du smyung bar gnas te sgrub pa brtsam par bya'o// lo ma dang / zan dang / 'o ma dang / slong mo'i bsod snyoms kyi bza' ba dang / chu dang / phye'i bza' ba'am/ 'o ma dang nas zan bza' bar bya'o// a ga ru'i bdug pa bsregs te 'bum phrag bcur bzlas pa bya'o// sngon du bsnyen pa byas pa dang / sngon spyad pa byas par 'gyur ro// de nas mig sman sgrub par 'dod na dpa' bo'i rin gyis nyos pa'i/ dpa' bo bzang po las byung ba'i mig sman srang gcig blangs nas bram ze'i bu mos ba byung lnga kha byang du bltas pa 'thag tu gzhug par bya'o// ming med kyi sor mos ril bu bzhi byas la pad+ma'i 'dab mas bkab la skam du gzhug par bya'o// sangs rgyas bcom ldan 'das kyi cho ga bzhin du me sbar nas stong phrag rdzogs par sbyin sreg bya ste/ de nas ring bsrel dang bcas pa'i mchod rten la ras ris bzhugs nas mchod pa rgya chen po rgya chen por byas te/ phyogs brgyad du pa lA sha'i shing gis me sbar nas zho dang sbrang rtsi dang / mar la btags pa'i rnam par 'dren pa'i sbyin sreg bya'o// de nas phyogs bzhi rnams su dkyil 'khor byas nas phyogs skyong ba rnams bzhag ste/ dkyil 'khor gnyis par rab tu sad par byed pa lag tu yungs kar thogs pa'o// dkyil 'khor gsum par legs par grogs bzang po'am/ grogs med kyang rung ste/ sngags kyi mchod pa chen po byas nas bsrung ba bya ste/ kha shar du phyogs pas nye bar 'dug la ku sha bting zhing bkram nas a shwat+tha'i 'dab ma gsum gyi steng nas dang / bzhis 'og nas g.yogs te/ lag pas mnan la ji srid dro bar gyur pa dang / du ba 'thul ba dang / rab tu 'bar ba de srid du bzlas par bya'o// dang po dngos grub ni 'dis rgyal ba'i bdag nyid kyi spyan te/ gang mthong ba dang / gang rnams mthong ba de rnams thams cad dbang du 'gyur ro// gnyis pa'i dngos grub ni glang po che dgu'i stobs dang / rlung ltar mgyogs pa dang / lo lnga brgyar 'tsho ba dang / glang po che bcu 'phrogs pa dang / rig pa 'dzin pa thams cad kyi zil gyis gnon pa ma yin pa dang 'bar zhing 'char ba'i nyi ma dang 'dra ba/ lus rin po ches brgyan pa/ bar gyi bskal par gnas shing gzhan 'dren par byed pa/ rig pa 'dzin pa zil gyis mi non pa'i 'khor los sgyur ba/ gsar du 'gro bzhin pa/ rlung gi lam bdun du rnam par rgyu bar byed par 'gyur ro// rna ba'i mig sman bsten pa dang / ldong ros lag pa yang dngos grub rnam pa gsum mo// de nas rdo rje sgrub par 'dod na thog phog pa'i shing blangs nas/ sor bcu drug pa'i tshad kyi rdo rje'i rnam pa bya'o// zlum skor du khru gang tsam gyi tshad kyi mchod rten byas nas/ de'i spyan sngar cho ga 'di mthong bas zla ba nya la mtshan mo gsum du smyung bar gnas pas sangs rgyas bcom ldan 'das la mchod pa rgya chen po byas nas rdo rje de nyid la nges par sems pas lta bzhin pa dang ldan pas rdo rje blangs te/ dur khrod du 'gro bar bya'o// shar du rgyun 'bab pa dang mthun pa'i rgyun bya'o// chu klung gi 'gram gnyis kyis blangs nas ba byung lngas zlum skor bya'o// zlum skor byas nas khru gang tsam gyi tshad kyi mchod rten byas nas de'i spyan sngar cho ga 'di mthong bas mchod pa bya'o// de nas dur khrod du/ ras ris de'i drung du rdo rje bzhag ste/ de'i steng du bzhag nas lag pas mnan la ji srid du gong bu'i 'og gi khung bur ltung ba de srid du bzlas par bya'o// de nas khrus byas nas de nyid du lag pas rdo rje blangs nas rab tu 'jug go// bslangs pa'i bsod snyoms blangs nas bcom ldan 'das la gtor mas nye bar mchod de/ khrus byas nas rdo rje de nyid la dur khrod kyi thal ba ji srid sbags par so sor gzhag go// cho ga 'dis dur khrod kyi sha la bzlas par bya'o// mthar mtshan mo gsum du cho ga bzhin du gtor ma'i mchod pa dbul bar byas nas bdag nyid dam/ grogs bzang po la bsrung ba byas te/ lag pa gnyis kyis mnan te ji srid du dngos grub rnam pa gsum du gyur pa de srid du bzlas pa bya'o// dngos grub dang po la gang bltas pa dang gang gis mthong ba de rnams rab tu dga' zhing dbang du 'gyur ro// gnyis pa ras ris kyi sa'i rdul phyis pa tsam gyis mi snang ba dang / glang po che stong phrag dgu'i stobs dang ldan pa dang / rlung ltar mgyogs pa dang / skal ba drug 'phrog pa dang / 'dod pas 'gro ba dang / char 'bebs pa dang / rnam par snang bar byed pa dang / mthu chen por 'gyur ro// gsum pa la ni nyi ma 'char ka dang mtshungs pa dang / lo stong phrag bcur 'tsho zhing 'khor los sgyur ba yang 'dren par 'gyur ro// rdo rje'i lag par rnam par rgyu ste/ de bzhin du pad+ma dang dgra sta lag pa'i cho gas yang ngo // de nas ril bu sgrub par 'dod na sngon du bsnyen pa byas te lor skyes pa'i sdigs mdzub kyi sor mo blangs nas sngar gyi cho gas mchod rten byas te dur khrod du mchod pa rgya chen po byas nas kha shar du phyogs pas rab tu zhugs la de srid du sor mo nges par rig bya ston pas mnan nas rdo rje las 'od zer 'phro ba de srid du bzlas pa bya'o// nyin mo nam mkha'i rlung la bsrung ba bya zhing // mtshan mo gnyid mi log par tho rangs ji srid du sor mo rnams dgug par bya'o// bkug pa'i gnas der mtshan mo gsum du smyung bar gnas pa// ba dang be'u rgyud mtshungs pa/ grags pa dang ldan pa'i 'o ma blangs nas sangs rgyas bcom ldan 'das la tsan+dan gyi maN+Dal dang / mar gyi mar me rab tu sbar nas ku sha'i khres la 'dug ste stong phrag brgyad mngon par bsngags par byas nas sa'i snod du 'o ma blug par bya zhing // thal bas kyang dkyil 'khor bcings la tho rangs khrus byas nas sngar 'di nyid kyis nges par bsrubs pa'i mar sar blangs nas bcom ldan 'das la mchod pa byas te stong phrag brgyad du mngon par bsngags nas ma reg pa zos nas mthong ba zhes bya ste/ 'dod pa thams cad sbyin par 'gyur ro// grol bar 'dod na gnas la phan pa'i dri thams cad la sogs pa la dpa' bo'i rin gyis nyos te mtshan mo gsum du smyung bar gnas par byas te sangs rgyas bcom ldan 'das la mchod pa rgya chen po byas te/ mar gyi mar me rab tu sbar nas rang nyid sngags zlos shing brtag par bya'o// de nas gzugs brnyan byas nas a shwat+tha'i 'dab ma bdun gyi steng du bzhag nas bcom ldan 'das kyi spyan sngar ji srid du rang gi rig pa de srid du bzlas par bya'o// de nas phye mar byas nas phye ma des kun du reg pa de dbang du 'gyur ro// cho ga 'di nyid kyis nA ga ge sar gyi phye ma la gzugs brnyan byas te/ bdug pa'i kham phor brgyad brgyar sbyin sreg byas na gang la rjes su sems pa de dbang du byed do// cho ga 'di nyid kyis a pA marga'i yam shing gis sbyin sreg bya'o// nor 'dod na ba lang gi gnas su song nas sangs rgyas bcom ldan 'das kyi spyan sngar sa la ma lhung ba'i ba byung gis lag pas ma bzos pa'i mchod rten byas la cho ga bzhin du mchod nas gu gul bsregs te stong phrag brgyar bzlas pa bya'o// ba lang stong ngam nor rnyed par 'gyur ro// cho ga 'di nyid kyis mar dang / sbrang rtsi la sogs bsreg cing stong phrag brgyar bzlas pa bya'o// grong bcu gnyis kyis bskor ba rnyed par 'gyur ro// cho ga 'di nyid kyis mchod rten byas nas tsan+dan gyis btags pa'i pad+ma'i gdan dang lha bshos stong phrag brgya dbul te yul gyi dpon po thob par 'gyur ro// cho ga 'di nyid kyis gu gul gyi bdug pa bsregs te tsam pa ka'i me tog stong phrag brgya dbul te/ gser stong rnyed par 'gyur ro// cho ga 'di nyid kyis nA ga ge sar gyi me tog stong phrag brgyar dbul bar bya ste/ ras bcos bu'i gos stong rnyed par 'gyur ro// de bzhin du me tog thams cad 'dod pa'i cho ga thams cad dur khrod du ro bsregs pa'i thal ba blangs nas zla ba nya la nyin mtshan du smyung bar gnas te ming med kyi sor mo'i khrag gis zlum skor byas nas gzugs brnyan bris te rkang pa g.yon pas mnan nas stong phrag brgyad bzlas pa byas na/ dang po gos bdun dang / mdor na rigs dang bcas pa thams cad rnyed par 'gyur ro// mchod rten byas nas shing ad+hi ba la dza la zho dang sbrang rtsi dang / mar la btags pa stong phrag brgyad sbyin sreg bya'o// gang ston pa'i bu mo des sbyin par byed do// mi sbyin na 'chi bar 'gyur ro// sA la'i rgyab nas byung ba'i gzugs brnyan byas la yungs mar gyis 'di bkang nas lcags kyi thur mas phug ste tsha ba'i til mar gyis byugs te dur khrod du stong phrag brgyad bzlas par bya'o// lus gcig pa'i bud med dam/ dmangs rigs dbang du 'gyur ro// gnyis pa la rje rigs dang / rgyal rigs ma'o// gsum pa la dge slong dang / bram ze ma'o// zhes te mdor na ma bsgrubs par yang las byed par 'gyur ro// gi wang la lan bdun mngon par bsngags pas khyad par du byas nas gang mthong ba dang / gang rnams mthong ba de thams cad dga' bar 'gyur ro// de bzhin du mig sman gyis so// tho rangs langs nas lan bdun mngon par bsngags pa'i chus bde bar khrus byas na gang la bltas pa de sbyin par byed cing de 'bangs su yang 'gyur ro// de bzhin du til mar so la ma reg par bza' bas 'dod pas khyer ba'i chu la lan bdun mngon par bsngags par byas nas 'thungs na don du ma gnyer bar yang bza' ba rnyed do// rgyal po'i khab tu zhugs nas chos gos kyi mtha' nas bzung ste lan nyi shu rtsa gcig tu yongs su bzlas nas lag pa g.yon pas mdud pa bya'o// rgyab tu mi lta bar song na smra ba thams cad kyi mchog tu 'gyur ro// chom rkun gyi nang du song bas kun du 'phrog par bya ba nyid la bzlas pas gtsang bar byed do// gcod pa dang / 'bugs pa la sogs pa rnams kyi sngags rnams so// sA lu'i 'bru dang / ka ra bIr dkar po dang / don grub dang // kA ba rnams kyis gzugs brnyan byas nas lag pa g.yon pas mnan te stong phrag brgyad bzlas pa byas na steng du langs par byas par 'gyur ro// rims gzhom par 'dod na gi ri kad+na ka ra'i me tog la stong phrag brgyad bzlas pa byas na nyi ma bdun gyis sha za'i rims nyams par byed do// seng ldeng gi yam shing gis sbyin sreg stong phrag brgyad byas na gdon thams cad 'joms par byed do// thal ba la lan bdun bzlas pas pha rol gyi sngags rnams 'ching bar byed do// chu la lan cig bzlas pas grol lo// de lta bu la sogs pa'i las rnams so// de nas yang // bcom ldan 'das shAkya thub pas slar yang 'khor gyi dkyil 'khor chen po de la gzigs nas byang chub sems dpa' chen po la bka' stsal pa/ sems dpa' chen po 'dod pa phun sum tshogs par byed pa zhes bya ba yod do// de ni rigs kyi bdag po/ sangs rgyas thams cad kyi rjes su yi rang ba rtog pa'i rgyal po 'di sgrub thabs kyi cho ga bcom ldan 'das ma 'phags ma sgrol ma'i gsang chen du gyur pa sgrub pa pos gdon mi za ba kho nar dran par bya ba ste/ de sems dpa' chen po khyod la bshad do// de skad ces bka' stsal pa dang / byang chub sems dpa' sems dpa' chen po spyan ras gzigs dbang phyug gis bcom ldan 'das ma sgrub pa'i don du rigs kyi bdag po gsung du gsol/ 'dod pa phun sum tshogs byed pa// bcom ldan rdul mun rnam par grol// chags pas mngon par zhi ba dang // byang chub nges 'byin sdig pa las// kun du gzigs pa'i zla ba la// 'phags pa spyan ras gzigs dbang phyug // srid pa'i sa bon rnam 'joms par// phyag 'tshal mchod de khyod la brten// bshad bya gal te 'byung bar byed// slar yang srid par 'byung bar 'gyur// tad+ya thA/ shwe te shwe teM ge shwe b+hu dze shwe ta/ mA l+ye rA laM kr-i te/ dza ye bi dza ye a dzi te a pa rA dzi te swA hA/ dran pa nyid las/ 'di'i sngags kyi dngos grub myur du 'byung bar 'gyur ro// de la 'di'i sngags ni tho rangs langs nas bcom ldan 'das ma 'phags ma sgrol ma'i sgrub pa pos gtsang mar gyur pa lan bdun byas chu bor zhugs shing thal mo sbyar te yongs su bzlas nas shar du mngon par phyogs pas gtor bar bya'o// bgegs thams cad zhi bar 'gyur zhing las kyi dngos grub kyang 'byung ngo // snying khar mthe bong byin nas lan cig bzlas na lha rnams kyis byin gyis rlob par 'gyur ro// bdag nyid rnam par dag par yang 'gyur ro// de'i phyag rgya yang 'dir sbyar bar bya'o// bgegs thams cad med par 'gyur zhing las kyi dngos grub kyang 'byung ngo // snying khar mthe bong byin nas lan cig bzlas na lha rnams kyis byin gyis rlob par 'gyur ro// bdag nyid rnam par dag par yang 'gyur ro// de'i phyag rgya yang 'dir sbyar bar bya'o// de nas 'di'i sgrub thabs kyi cho gar 'gyur te/ ma nyams pa'i ras skra dang bral ba 'bras bu can nam/ ma 'dres pa'i tshon gyis ri mo mkhan gso sbyong can gyis 'phags pa spyan ras gzigs dbang phyug 'drir gzhug par bya'o// pad+ma'i snying po la 'dug pa/ stag gi pags pa'i sham thabs can ral pa gyen du brdzes pa de yang rab tu 'phyang bzhin pa/ phyag na bya ma bum thogs pa'am/ pad+ma dkar po'i 'dab ma bsnams pa/ g.yon gyi gzhogs su lha mo 'phags ma dkar mo chen mo seng ge'i gdan la nye bar 'dug pa/ phyag pad+ma dang / mchog sbyin ma dang / sgrub pa po ni sngon bzhin no// de nas rig pa 'dzin pas 'o ma dang nas zan bza' zhing bris sku'i spyan sngar sngon du bsnyen pa bya'o// dri zhim po'i me tog lag pa rnams kyis mchod pa dang / mar gyi mar me dang / a ga ru dang / tu ruSh+ka'i bdug spos dang / gtor ma yang rig pa 'dzin pas de bzhin du dbul bar bya'o// na mo bud+d+hA s+ya/ na mo d+harmA s+ya/ na maH saM g+ha s+ya/ na ma Ar+yA ba lo ki te shwa rA ya/ bo d+hi satwA ya/ ma hA satwA ya/ na mo Ar+yA ya/ ma hA satwA ya/ tad+ya thA/ su ru me su ru ma/ ku ru ku ru/ su ru me karma sA d+hA ya/ bud+d+ha sad+ye na/ d+harma sat+ye na/ saM g+ha sat+ye na/ A gats+tsha shIg+h+rAM de ba dat+te swA hA/ spyan drang ba'i rig pa'o// tad+ya thA/ da me da se swA hA/ dri'i rig pa'o// tad+ya thA/ hu hu hu ra hu ma hA me de swa re swA hA// me tog gi rig pa'o// tad+ya thA/ me g+ha bi hra te swA hA/ bdug pa'i rig pa'o// tad+ya thA/ tu tu tu tu tu ru ma hA tu ru Ne swA hA/ gtor ma'i rig pa'o// 'di rnams nyid dang mar me bdun gyi phreng ba gnas pa'i ras ris kyi spyan sngar ku sha'i khres la nye bar 'dug ste/ zho dang / sbrang rtsi dang / mar la btags pa'i pad+ma'i sbyin sreg bya ste 'bum phrag bdun de srid par ro// rang nyid 'gul ba dang 'phags pa spyan ras gzigs dbang phyug mngon sum du mthong bar 'gyur ro// rang 'dod pa de rnyed par 'gyur ro// cho ga 'di nyid kyis bil ba'i yam shing gis stong phrag brgyar sbyin sreg byas na gang 'dod pa de yang dag par rdzogs par byed do// gang gA'i klung gi 'gram du nye bar gnod pa med pa/ skye bo dang bral bar bye ma la mchod rten byas nas dri dang me tog dang bdug spos la sogs pa phul te stong phrag brgyad bzlas pa bya'o// nyi ma so so re re zhing mchod rten bya'o// byang chub sems dpa'i sde snod phal po che theg pa chen po'i mdo sde bcom ldan 'das ma 'phags ma sgrol ma ral pa gyen brdzes kyi rtsa ba'i rtog pa las le'u rab 'byam bcu gnyis pa rdzogs so// // de nas byang chub sems dpa' sems dpa' chen po 'phags pa spyan ras gzigs dbang phyug gis thams cad dang ldan pa'i 'jig rten gyi khams la lha'i spyan gyis gzigs nas/ yangs pa dang ldan pa zhes bya ba'i ting nge 'dzin la snyoms par zhugs so// de nas ting nge 'dzin de las bzhengs te yangs pa dang ldan pa zhes bya ba'i sngags kyi rgyal po chen po 'di bka' stsal to// na mo rat+na tra yA ya/ na ma Ar+yA ba lo ki te shwa rA ya/ bo d+hi satwA ya/ ma hA satwA ya/ tad+ya thA/ bi ma le bi ma le/ bi pu la pra b+he/ bi pu la pri ye/ bi pu la ma ti/ sa ma ya ma nu sma ra/ twa me/ ba ru sAM/ sA d+ha ya sA d+ha ya/ gardza gardza/ ha na ha na/ bi pu la ma ti/ hr-i da ya/ ma nu sma ra/ bud+d+ha sat+ye na/ d+harma sat+ye na/ saM g+ha sat+ye na/ bo d+hi satwA sat+ye na/ bi pu la ma ti sat+ye na/ badzra pA Ni sat+ye na/ sat+ya bA ti sat+ye na/ le le le le/ o~M o~M o~M/ b+hu ba b+hu ba b+hu ba/ ga ga ga / ma tha ma tha ma tha/ hU~M hU~M hU~M/ a ba lo ki te/ mu tse swA hA/ 'di ni mthu chen po thob pa yangs pa dang ldan pa zhes bya ba rig pa'i rgyal po chen po bcom ldan 'das ma 'phags ma sgrol ma'i ting nge 'dzin las byung ba/ bklags pas grub pa/ bdag srung ba dang / gzhan srung ba dang / grong srung ba dang / ri'i 'jigs pa dang / gdug pa'i 'jigs pa dang / sha za'i 'jigs pa dang / mdor bsdu na 'jigs pa thams cad bklags pa tsam gyis sel bar byed do// 'di las gzhan yang sngags kyi cho gar 'gyur ba ni/ na mo rat+na tra yA ya/ na ma Ar+yA ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ tad+ya thA/ da de shAn+te/ pra san+na tsi te swA hA/ spyan drang ba'i sngags so// na mo rat+na tra yA ya/ na ma Ar+yA ba lo ki te shwa rA ya/ bo d+hi satwA ya/ ma hA kA ru Ni kA ya/ tad+ya thA/ shwe te sa ma ye t+ye thA/ bi shud+d+ha bsti swA hA/ gos bgos pa'i sngags so// na mo rat+na tra yA ya/ na ma Ar+yA ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ tad+ya thA/ mu ne mu ne/ shAn+te bi shud+d+he ga ga na ta le pu gan+d+he gan+d+ha/ u da ka ba liM tsa ha ra ha ra ka ra ka ra bi b+hu swA hA/ me tog dang / dri dang / bdug pa dang / mar me thams cad la sngags 'dis lan bdun mngon par bsngags pas lan cig bzlas sam dbul bar bya'o// sa'i gong bu dkar pos rtag tu bdag nyid gtsang bar bya'o// bcom ldan 'das la gur gum gyi chu dang / tsan+dan dang / ga pur gyi dri dang / tu ruSh+ka la sogs pa dang / a ga ru'i bdug pa dang / bal+li ka'am/ tsam pa ka'i me tog gi phreng ba dang / 'o ma sum cu rtsa gnyis su 'gro bar bya ste/ zan gyi gtor ma dang / ba'i mar gyi mar me rnams so// de nas 'di'i ras ris 'byung ste/ 'dod pa'i skra dang bral ba kha tshar ma bcad pa ji ltar rnyed par gyur pa la bcom ldan 'das spyan ras gzigs dbang phyug gur gum gyis bri bar bya'o// chu las skyes pa'i pad+ma'i gdan dang phyag na pad+ma dang pad+ma'i phreng bas brgyan par byas pa/ gos dkar po can mchod phyir thogs pa/ phyag mi 'jigs pa rab tu sbyin pa/ ral pa gyen du brdzes pa de lta bur bri bar bya'o// bcom ldan 'das sngar brjod pa'i gnas su ras ris zhal shar du mngon par phyogs par bzhugs su gsol nas 'bum phrag bcur bzlas par bya'o// bzlas pa yongs su rdzogs pa na me sbar nas sbrang rtsi dang mar sbyar bas dus gsum du sbyin sreg ji srid 'bum rdzogs kyi bar du byas na gang mngon par 'dod pa de rnyed par 'gyur ro// rgyal srid kyi longs spyod 'dod na gur gum dang / tsan+dan dang / me tog brgya pa dang / 'bras yos rnams gcig tu byas nas mar dang sbrang rtsis btags nas thun gsum du sbyin sreg bya'o// sbyin sreg mtha'i nyi ma la mthong ba stsol bar byed do// mtshan ma 'di rnams kyang stsol te gtsug pud gyen du brdzes par 'gyur ro// skyon med pa'i 'od kyi rgyal mtshan dang / phreng ba 'bar ba'i ras ris rab tu sbyin pa'am smra bar byed do// rig pa 'dzin pas yid kyis bzlas pa bya/ nam mkhar lha'i ngag thos na grub pa yin no// de nas rgyal srid slar rnyed na chos kyis byed du gzhug go// slar yang de nyid ting nge 'dzin bsgom par bya bzhin pa ni bcom ldan 'das ma 'phags ma sgrol ma'i rtog pa'i rgyal po chen po rkang pa gcig pa zhes bya ba'i rig pa'i rgyal po chen po gsungs par gyur to// na mo rat+na tra yA ya/ na ma Ar+yA ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ na mo bud+d+ha a b+hiShe ka s+ya pra dz+wa li ta dI p+ta ne pra/ b+hu dzA ya pra dz+wa li taM/ dIp+ta ha pu ka maN+Da lA ya/ tad+ya thA/ hr-i da ya mA brta yi Sh+ya mi g+hu Ta/ ban d+ha d+huM d+haM d+haM d+haM d+haM/ tsa ra tsa ra ba ra ya shasma/ o~M ka raM pra ta/ bid+yA te dza ya ma hA/ bid+yA ya ya swa yaska pra baR+ta ya ha ra Ne ra Ne ra ka ru Ne/ mu ni mu ni/ bi mu ni/ shAn+ta tsin+ta swA hA/ 'di ni mthu chen po thob pa rkang pa gcig pa zhes bya ba'i rig pa'i rgyal po thogs pa med pa bzlas pa tsam gyis 'thab pa dang / 'thab mo dang rtsod pa la sogs pa thams cad 'joms par byed pa dpag tu med pa'i stobs kyis pha rol gnon pa rig pa'i rgyal po ste/ rigs kyi bu byang chub tu sems bskyed pas sgrub pa brtsams te khrus gsum byas te thun gsum du stong phrag brgyad bzlas par bya'o// ji srid zla ba nya'i bar du bcom ldan 'das kyi spyan sngar mchod pa chen po byas nas dpag tu med par bzlas par bya'o// las phran tshegs rnams thams cad grub par 'gyur ro// 'di rnams ni 'di'i 'khor du gyur pa'i sngags te/ na mo rat+na tra yA ya/ na ma Ar+yA ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ tad+ya thA/ bi b+hu ri bi b+hu ri/ b+hu mi/ A kA ma b+hu mi A kA ma b+hu mi A kA ma tiSh+Tha tiSh+Tha bi dza ya/ brta/ sha sha sha sha sha sha/ tha tha tha tha tha tha tha tha/ a kan+tha/ ak+n+d+ha/ pad+ma ha stA ya swA hA/ ras ris rab tu gnas par byed pa'i sngags so// dang por ri mo mkhan gyi las dang 'og tu ras ris kyi cho gar 'gyur te/ ma 'dres pa'i kha dog gis spyan ras gzigs dbang phyug zhabs gcig gnas pa 'drir gzhug par bya'o// me tog sna ma'i phreng ba'i mchod phyir thogs pa can me tog gi phreng ba'i 'od kyis brgyan pa dbyug pa dang / ril pa spyi blugs phyag na bsnams pa phrag par g.yang gzhi nag po kun du 'phyang bar bya'o// g.yas pas dbugs 'byin par byed pa lta bu'i ras ris 'drir bcug nas de'i spyan sngar dge slong gi tshogs la ston mo bya'o// yon yang ci 'byor pa dbul lo// na mo rat+na tra yAM ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ tad+ya thA/ dza la d+ha ra/ bi muk+ta ya thA ya swA hA/ nye bar byugs pa'i sngags so// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ tad+ya thA/ sugan+d+ha/ bi muk+ta bi dza ya swA hA/ dri'i sngags so// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ tad+ya thA/ su ma na shri ye/ sa saM dar+sha na so so ma na/ so so ma na swA hA/ me tog gi sngags so// na mo rat+na tra yA ya/ na ma Ar+yA ba lo ki te shwa rA ya/ bo d+hi satwA ya/ ma hA satwA ya/ tad+ya thA/ d+hu mra brtsa si ra ra ra ra/ la lA ya/ mu ne swA hA/ bdug pa'i sngags so// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ na maHpri yaM ka ra/ pri ti bi dza ye/ o~M dza ye bi dza ye saM kalpa swAhA/ gtor ma'i sngags so// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ na maHshu tsi ni/ ma ti bi ma li/ bi shud+d+ha ga ti swA hA/ nye reg gi sngags so// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ na maHtad+ya thA/ shwe te paN+Da bA si ni rak+Sha rak+Sha mAM swA hA/ 'dis thams cad du bdag nyid bsrung bar bya'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ d+ha ra d+ha ri sh+tsit+te/ dza ba ri shu pa ci ba ti swA hA/ 'dis sa blang bar bya'o// na mo rat+na tra yA ya/ na mo Ar+ya a ba lo ki te shwa rA ya/ bo d+hi satwA ya/ ma hA satwA ya/ na ma/ dza li dza li/ tsa lA ra le/ ba ba re/ ra ra re swA hA/ sngags 'dis khrus bya'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ na maHshu lam+bi/ bas+t+raM ta d+hA rA ri pha ba ne swA hA/ gos kyi sngags te 'di gos la yongs su bzlas te bgo bar bya zhing // de bzhin du bcom ldan 'das la'ang dbul bar bya'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ na ma u ts+tshuSh+ma pa ra ma/ da sha/ sho d+ha na/ sho d+ha ya swA hA/ gci ba dang / bshang ba dang / mchil ma dang / mi gtsang ba thams cad 'dis yongs su phyis na gtsang mar 'gyur ro// gtsang sbra'i sngags so// rgya spos zho'am srang gnyis/ tsan+dan gnyis/ 'dab ma can gyi rum ru gnyis/ gur gum gnyis/ dri 'di rnams bcom ldan 'das la dbul bar bya'o// ga pur dang / tsan+dan gyi bdug pa'o// 'di lta bu'i cho gas ji skad gsungs pa'i gnas su ras ris zhal shar du phyogs par bzhugs su gsol nas/ khrus gsum bya zhing gos lan gsum brjes nas rtag tu gso sbyong la gnas pas 'bum phrag drug bzlas par bya'o// mthar pad+ma dkar po re bcom ldan 'das kyi zhabs kyi drung du yongs su dor zhing dbul bar bya ste nyi ma gsum la stong phrag brgyad du'o// de nas mtshan mo gsum du smyung bar gnas te mtshan thog thag mi smra bar pad+ma mar la btags pa rnams kyis sbyin sreg bya'o// dngos grub kyi mtshan nyid du 'gyur ba ni rig pa 'dzin pa rab tu grol ba rnam pa gsum du rgyu bar byed do// de nas bcom ldan 'das grub par 'gyur ro// rig pa 'dzin par 'dod na rig pa 'dzin par 'gyur ro// lha ma yin 'dod na lha ma yin du 'gyur ro// rgyal srid 'dod na thams cad pa'i rgyal srid chen por 'gyur ro// gang 'dod pa de thams cad thob par 'gyur ro// bcom ldan 'das ma sgrol ma'i rtsa ba'i rtog pa yangs pa dang ldan pa'i ting nge 'dzin nges par skye'o// rkang pa gcig pa zhes bya ba'i rig pa'i rgyal po yongs su rdzogs so// // de nas yang byang chub sems dpa' sems dpa' chen po spyan ras gzigs dbang phyug ting nge 'dzin gyi rgyal po de nyid sgom bzhin du/ bcom ldan 'das ma rig pa'i rgyal mo'i rtog par 'jug pa zhes bya ba'i rig pa'i rgyal po chen po gsung bar gyur to// de la 'di rnams sngags kyi tshig chen por 'gyur te/ na mo rat+na tra yA ya/ na ma Ar+yA ba dzi ya shrI gar+b+ha s+ya/ samyak+saM bud+d+he s+ya/ na mo ma he shwa re swa/ bo d+hi satwa s+ya/ na maH I sha pra b+ha s+ya/ bo d+hi satwa s+ya/ na maHA kA sha gar+b+ha s+ya/ bo d+hi satwa s+ya/ na mo badzra ma te s+ya/ bo d+hi satwa s+ya/ na ma Ar+yA ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ tad+ya thA/ b+ha ga ba te hr-i da ya/ mA bA ha yi Sh+yA mi/ o~M ta ra ta ra/ o~M o~M o~M o~M b+hu ba a b+ha ya a b+ha ya ba ra de u tsuSh+ma ti u tsuSh+ma ti/ su khA ba ti/ su khA ba ti/ ra ra ra ra la la la la tsu luSh+ka kha ga / kha ga / A gats+tsha A gats+tsha b+ha ga ba te ma ma ba raM/ dA s+ya si/ a b+ha swa ra/ ma prA p+ta bi pu la ma ti sa mA d+hi bi dza te swA hA/ 'jug pa zhes bya ba rig pa'i rgyal po chen po bklags pa tsam gyis grub par 'gyur ba ste 'jigs pa thams cad srung ba dang / zhing thams cad du las rnams byed do// de nas 'di'i ras ris kyi cho gar 'gyur te bcom ldan 'das 'phags pa spyan ras gzigs dbang phyug kun nas dkar ba sngar gsungs pa'i ras ris kyi mtshan nyid kyi rin po che'i pad+ma la gnas pa phyag na pad+ma dkar po bsnams pa/ gtsug pud grol ba/ phyag na ril ba spyi blugs bsnams pa'o// g.yas dang g.yon pa dag tu ji ltar rigs pa bzhin te g.yon gyi gzhogs su gzhon nu dkar po phyag na pad+ma bsnams pa/ bcom ldan 'das la phyag 'tshal bar byed bzhin pa/ 'drir gzhug par bya'o// g.yas kyi gzhogs su bcom ldan 'das ma dpal chen mo phyag na pad+ma bsnams pa/ pad+ma la nye bar 'dug pa 'drir gzhug par bya'o// g.yon gyi gzhogs su sa'i lha mo rin po che sna bzhi'i gzhong pa phyag na bsnams pa'o// nam mkha' la 'od gsal gyi byang chub sems dpa' dkar po me tog gi phreng ba yongs su thogs pa 'drir gzhug par bya'o// g.yas kyi gzhogs su sgrub pa po lag na spos phor thogs pa sngar bzhin no// rnam pa de lta bu'i ras ris byas nas sngar gsungs pa'i gnas su bzhugs nas mchod pa rgya chen po bya ste/ 'o ma dang nas zan bza' zhing rtsa ba'i sngags kyis spyan drang ngo // na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ na maH sarba bud+d+ha bo d+hi satwe b+h+yaH/ tad+ya thA/ paN+Da paN+Da la g+hu shu tsi bi ma le swA hA/ dkyil 'khor gyi sngags so// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ na maH sarba bud+d+ha bo d+hi satwe b+h+yaH/ tad+ya thA/ ag+ni dzu lu dzu lu hu/ ra ma me swA hA/ dri'i sngags so// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ na maH sarba bud+d+ha bo d+hi satwe b+h+yaH/ tad+ya thA/ d+hu ba sid+d+hi brah+ma te dzo swA hA/ me tog gi sngags so// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ na maH sarba bud+d+ha bo d+hi satwe b+h+yaH/ tad+ya thA/ bi pu la te dza prah+ma shwa ra swA hA/ bdug pa'i sngags so// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ na maHsarba bud+d+ha bo d+hi satwe b+h+yaH/ ni d+hi bi pu ni a b+ha ya pra da swA hA/ gtor ma'i sngags so// 'di nyid mar me'i sngags so// bu shel tse dang / bA la ka dang / ga pur cha mnyam pa'i dri'i phreng ba dang / ka ra bI ra dmar po'i me tog dang / sna ma'i me tog lag pa dang / dpal btags pa dang / sra rtsi pog dang / sha l+ya kI dang / bu ram sbyar ba'i bdug pa dang / dkar gsum gyi gtor ma dang / ba'i mar gyi mar me ste de lta bur byas nas 'bum phrag drug bzlas par bya'o// mthar zla ba nya la mtshan mo gsum du smyung bar gnas te ka ra bI ra'i me tog zho dang sbrang rtsi dang mar la btags pa rnams kyis stong phrag brgyad dus gsum du sbyin sreg bya ste/ de lta bu'i nyi ma gsum du bya'o// de nas nyi ma gsum pa la mchod pa rgya chen po byas nas ji skad brjod pa'i cho gas bcu gnyis yongs su 'gyur ba'i kham phor zho dang / sbrang rtsi dang / 'o thug kham phor bcu ku sha'i khres la 'dug ste/ srod nas brtsams nas ji srid dngos grub kyi mtshan ma ma byung gi bar de srid du bzlas pa bya'o// lha'i me tog gi char 'bab pa dang / 'brug dang rnga bo che rnams kyang sgra sgrogs pa dang / ras ris 'gul ba dang / mar me'i rtse mo 'phel lo// de nas grub pa yin te sa thams cad la dbang ba'i rgyal por 'gyur ro// gang mngon par 'dod kyang rung ste thams cad thob par byed do// bcom ldan 'das ma 'phags ma sgrol ma'i yangs pa dang ldan pa'i ting nge 'dzin gyi rgyal po'i rtsa ba'i rtog par 'jug pa zhes bya ba'i rig pa'i rgyal po chen po yongs su rdzogs so// // de nas byang chub sems dpa' sems dpa' chen po spyan ras gzigs dbang phyug sems can rjes su gzung ba'i ched du slar yang ting nge 'dzin gyi rgyal po de nyid sgom bzhin du bcom ldan 'das ma 'phags ma sgrol ma'i rtog pa'i rgyal po chen por skye bo dbul po rjes su gzung ba'i ched du dkar mo chen mo'i rig pa bka' stsal to// de la 'di rnams ni don thams cad sgrub par byed pa'i rig pa'i sngags kyi tshig rnams su 'gyur ro// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ kr-iSh+Na dzi naM ba ra d+ha ra/ ka ma lA ya/ tIk+ShaM pad+ma a sa na s+thaM a b+ha ya prad/ ma gra ha taM/ b+hA Sha swadz+dza Ta ma ku Ta d+ha ri/ Nau pad+ma baR+Na Ar+ya a ba lo ki te shwa ri ma haM sa ra NaM pra pad+ya/ tad+ya thA/ shwe te bi dza ye shwe ta bas+t+ra/ shwe ta b+hu dze/ shwe ta pad+ma a laM kIrta dza ye bi dza ye/ a b+ha ye shwe taM aM shu ma b+ha ya pra te shwe taM tsa ga ga na shud+d+haM shwe taM bid+yA/ sa ma pra sa ma pra b+he shwe te b+h+yaH/ b+ha ba s+ya/ shaklAM shu raM b+ha bAn+ta re paN+Da ra/ pa Ta pa TA ya ra ra ra ra ra ya bi dza ye swA hA/ pa ri klI ba le ba re ba rA ya swA hA/ 'di ni mthu chen po thob pa'i dkar mo chen mo zhes bya ba'i rig pa'i rgyal mo ste las thams cad byed ma/ dbul ba dang / nad rab tu zhi bar byed ma/ don thams cad sgrub par byed ma/ don thams cad yongs su rdzogs par byed ma ste/ gang 'di rigs kyi bu'am rigs kyi bu mo gang la la byang chub tu sems bskyed pas rtag tu dran par byed pa dang / mchod pa byed par 'gyur ro// skye bo yongs su skyob par byed par 'gyur zhing skye bo thams cad dga' bar yang 'gyur ro// de nas 'di yi cho ga ni sngar brjod pa'i cho gas khru bcu pa'i ras byed du bcug nas kha tshar bcad pa la tsan+dan gyi khu bas mnan par bya'o// kha dog ma 'dres pas dri'i khu bas gnur bas bcom ldan 'das bri bar bya'o// ston ka'i sprin ltar dkar ba phyag na ril ba spyi blugs thogs pa/ phyag g.yas kyis pad+ma bsnams pa/ ral pa gyen du brdzes pa pad+ma'i gdan gos dkar po phreng ba dkar po'i rgyan gyis brgyan pa/ pad+ma'i phreng ba bcu drug rnams kyis brgyan pa/ thams cad dkar po rnams kyis thams cad dkar po'o// byang chub sems dpa' bcu drug 'og tu bri bar bya'o// 'jig rten skyong ba bzhi po rnams phyogs 'khor rnams su'o// sa'i lha mo 'di bri bar bya ste/ phyag g.yas kyis tsaM gau Ta ka thogs pa'o// 'phags pa spyan ras gzigs dbang phyug gi spyi gtsug gi cha la de bzhin gshegs pa pad+ma'i phal po che g.yon du de bzhin gshegs pa mi bskyod pa mi 'jigs pa rab tu sbyin pa g.yon pas chos gos bsnams pa/ gser mdog phyag nas 'od zer 'phro bar byed bzhin pa'o// byang chub sems dpa' thams cad kyang 'od zer gyi phreng ba can rnam par bkra ba'i rgyan thams cad kyis lus brgyan pa'o// sgrub pa po yang g.yas phyogs su cha byad dang rnam pa ji lta ba bzhin du 'drir gzhug par bya'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ tad+ya thA/ swe te swe te swe te swe ta b+hu dze pa rA kra me bi dza ya bi tse d+hu te swA hA/ dri dkar po'i chus dkyil 'khor nye bar byug par bya'o// na mo rat+na tra yA ya/ na ma Ar+ya ab lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ na mo ma hA swa hA ya/ swe ta gan+d+ha bi shud+d+ha ya/ su gan+d+hA ya swA hA/ dri'i sngags so// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ na mo ma hA swe tA ya/ dz+yo ti sma/ tI dz+ye ti pa ra swA hA/ me tog gi rig pa'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ na mo ma hA swe tA ya/ swe ta pa rA ya/ d+hu pa pa rA ya swA hA/ dkar po bsres pa dang lhan cig pa'i bdug pa dbul bar bya'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ na mo ma hA swe tA ya/ ba la bIR+Ya pra ba ra ba ra shuk+l+laM shuk+l+lod na ba ra pri yA ya/ ba ra ba ra ba ra ba ra shukle shuklA shukle swA hA/ gtor ma'i sngags te lhag ma rtsa ba'i rig pa nyid kyis dbul bar bya'o// me tog dang / bdug pa dang / dri dang / phreng ba nyid dkar po'i rnam pa zho dang sbrang rtsi dang mar la btags pa rnams kyis sbyin sreg bya'o// dkar po'i phyogs kyi tshes gcig nas brtsams te ji srid zla ba nya'i bar du til mar la stong phrag brgyad kyi sbyin sreg dang rig pa 'dzin pa gos dkar po bgos te tsA ru'i ston mo bza' zhing mchod phyir thogs dkar po 'chang ba ku sha'i khres la nye bar 'dug pas sbyin sreg la sogs pa bya'o// mchod pa chen po byas nas nyin mtshan du gtor ma'i mchod pa la sogs pa bya'o// srod nas brtsams nas ji srid dngos grub kyi mtshan ma byung ba'i bar du bzlas pa bya'o// lha'i rnga bo che'i sgra dbyangs thogs pa dang / sa rab tu g.yo ba dang / nam mkha' la me tog gi char dang / ras ris las kyang 'od zer 'byung bar 'gyur ro// bar skabs 'dir bcom ldan 'das byang chub sems dpa' 'byon te dmyal ba dang dang / dud 'gro rnams skad cig de la zhi bar 'gyur ro// byon pa la mchod yon dbul bar bya'o// de nas bcom ldan 'das gsung bar 'gyur te ci 'dod pa de rnams sbyin par byed do// rig pa 'dzin pa de nyid dam/ rig pa 'dzin pa'i rgyal po nyid dam/ rgyal srid chen por lus yongs su rje ba nyid dam/ sa 'og tu 'jug pa nyid dam/ mig sman dang / ldong ros dang / gi wang ngam/ thos pa 'dzin pa nyid dam/ mngon par shes pa lnga yang rung ste gang don du gnyer ba de rnyed do// bcom ldan 'das ma 'phags ma sgrol ma ral pa gyen brdzes kyi rtsa ba'i rtog pa yangs pa dang ldan pa'i ting nge 'dzin gyi rgyal po/ dkar mo chen mo'i rtog pa yongs su rdzogs so// // de nas byang chub sems dpa' sems dpa' chen po spyan ras gzigs dbang phyug yangs pa dang ldan pa'i ting nge 'dzin gyi rgyal po sems can thams cad la kun du gzigs par byas nas bcom ldan 'das rig pa'i rgyal po thams cad kyi rjes su son pa po zhes bya ba'i rig pa'i rgyal po bka' stsal to// de la 'di rnams ni grub pa'i sngags kyi cho ga rnams so// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ bi muk+ti tse ta pA ya/ bi dza ya/ pa rA kra ma ya/ a pra ti ha ta/ glI yA ya/ a pa ri mi ta/ d+har+m+ma de sha ha nA ya/ duHkha bi sho d+ha nA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ar+t+ta pa ri dra na hr-i da ya mA d+ha yi Sh+ya mi mi ti/ tad+ya thA/ la be A laM be lam+ba pra muk+ta lam+ba s+thi re/ lam+ba bi d+yA ya te/ na maHkA ru ni/ kA ru Ne/ kA ru Na ya ti/ bo mu ne ku ru NAn+d+ha hr-i da ye kA ru Nan+h+ra na ma stu te/ shAn+ta muk+te tsa/ shA ne ka ya bi bo// sta ta shAn+ta pra b+hA te/ ni t+yaM ba ga ba t+ya/ na ma stu te/ su ru su ru/ A gats+tsha A gats+tsha b+ha ga bA na ma ma ba raM dI s+ya si/ duHkhi tA nA ma sa ra dri Ni ka raM swA hA/ 'di ni mthu chen po thob pa sems can thams cad mi 'gro bar byed pa rig pa'i rgyal po chen po dran pa tsam gyis phyi bzhin rjes su 'brang bar gyur pa/ nyam thag pa rnams yongs su skyob par byed pa/ ngan 'gro rnam par zlog par byed pa bklags pas grub pa/ mdor na 'jigs pa thams cad la dran pa tsam gyis 'di'i grogs brgyad srung ba la sbyor ba/ rig pa'i rgyal po 'di rjod par byed pa dang / sgrub par byed pa dang / yongs su 'jug par byed pa de nam yang ngan 'gro log par ltung bar mi 'gyur ro// dbul por gyur pa'i rigs kyi bu gang la la byang chub tu sems bskyed de klog par byed bzlas par byed/ sgrub par byed sems la rjes su chags par byed pa yang de shi 'phos nas bde ba can du skye bar 'gyur ro// de nas 'di'i sgrub thabs kyi cho ga ni bcom ldan 'das spyan ras gzigs dbang phyug byon pa bri bar bya ste mi 'jigs pa sbyin pa/ ral pa gyen du brdzes pa/ sku la skyes bu chen po'i mtshan gyis brgyan pa/ spyan gsum pa/ zla ba'i 'od zer rab tu 'bar ba'i sku/ 'jigs pa brgyad po thams cad skyob pa/ bcom ldan 'das 'od dpag med dbu la bzhugs pa/ mchod phyir thogs dkar po can bri bar bya'o// sgrub pa po sngar bzhin du'o// rnam pa 'di lta bu'i ras ris bris nas mchod pa chen po bya ste/ 'di nyid kyis dri dang me tog dang / bdug pa dang / gtor ma cho gas dbul lo// gang byed pa la gcig tu dpa' bas rig pa'i rgyal po chen po 'di dus ma yin par gzhol long la gnas pas ku sha'i khres la nye bar 'dug ste byams pa'i bdag nyid can nyid kyis sems can thams cad kyi rjes su son pas stong phrag brgyad bzlas pa bya'o// de nas grub par 'gyur te gang 'dod pa de thams cad dang / las phran tshegs la sogs pa byed do// chus dug 'joms par byed do// ku shas byabs pas rims nyin gcig pa'am/ nyin gnyis pa'am nyin bzhi pa la sogs pa 'joms par byed do// sngags bzlas pa nyid me tog la yongs su bzlas te gang la byin pa de dbang du 'gyur ro// mdor na bya bas pas nad thams cad 'joms par byed do// 'di'i sgrub thabs su gyur pa ni ras ris sngar brjod pa'i gnas su bzhugs su gsol nas 'bum bzlas so// mthar mtshan mo gcig smyung bar gnas par gnas pas phyogs skyong rnams la gtor ma dbul te/ gtor ma ni dkar gsum du 'gyur ro// mchod pa'i cho ga byas nas ku sha'i khres la nye bar 'dug ste srod nas brtsams nas/ ji srid dngos grub kyi mtshan mar gyur gyi bar de srid du bzlas par bya'o// ras ris rab tu 'gul ba dang / mar me'i rtse mo 'phel na thams cad la dbang ba'i rgyal por 'gyur ro// ma grub na yul rnyed do// mi 'jigs pa thams cad rab tu sbyin no// bzlas pas sems can thams cad dbang du byed do// nad thams cad rab tu zhi bar byed do// 'ching ba thams cad gcod par byed do// yang na dran pas 'gro bar byed do// bcom ldan 'das ma 'phags ma sgrol ma'i rtsa ba'i rtog pa yangs pa dang ldan pa'i ting nge 'dzin gyi rgyal por sems can thams cad rjes su son par byed pa po zhes bya ba'i rig pa'i rgyal po chen po rdzogs so// // de nas yang byang chub sems dpa' sems dpa' chen po spyan ras gzigs dbang phyug yangs pa dang ldan pa'i ting nge 'dzin gyi rgyal po sgom bzhin du gser 'od ces bya ba'i rig pa chen po'i rtog pa'i rgyal po chen por bcom ldan 'das ma'i yang rtog pa'i rgyal po chen por bka' stsal to// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA kA ru Ni kA ya/ pra dz+wa li ta ha sta ka maN+Da lu pri yA ya/ tad+ya thA/ su ra s+ya a mr-i ta a pra ti ha tai/ be be tsa tsa re tsar+tha re be be ru ru be ru ru d+h+we the the/ sa ra d+h+we/ sa ra sa ra d+h+wi/ gu gu me g+ha ne g+ha na g+ha ne/ a pra ti ha ste bud+d+ha sa t+yaM d+ha r+m+ma sa t+yaM saM g+ha sa t+yaM u pa ri sat+ye na b+ha ga bA na sa ma ya ma nu sma ra/ pad+ma gar+b+ha swA hA/ pad+ma su baR+Na ti swA hA/ pad+ma dza swA hA/ pad+ma pri yA ya swA hA/ pad+ma su tri tiSh+Tha ta tsa ra NA ya swA hA/ sarba b+ha ya da da swA hA/ Ar+ya a mi tA b+ha sa mA dz+nyA pa ya ti swA hA/ 'di ni mthu chen po thob pa gser 'od ces bya ba'i rig pa'i rgyal po chen po sangs rgyas du mas rjes su gnang ba gser bzhin du sems can thams cad nye bar 'tsho bar byed pa bklags pas grub pa gnod sbyin thams cad las grol bar byed cing 'pho bar byed pa/ bzlas pa tsam gyis nad sel bar byed pa'o// de nas 'di'i ras ris kyi cho gar 'gyur te/ bcom ldan 'das 'phags pa spyan ras gzigs dbang phyug gser gyi mdog ltar snang ba ral pa gyen du brdzes ba/ phyag g.yas pas mi 'jigs pa sbyin pa/ pad+ma'i phreng bas so sor brgyan pa ril ba spyi blugs phyag na bsnams pa/ gos dkar po can/ bzhin rab tu 'dzum pa/ zhabs gnyis pad+ma la gnas pa'o// sgrub pa po yang spos phor lag na thogs pa ste sngar bzhin no// de lta bu'i ras ris kyi cho ga byas nas sngar brjod pa'i gnas su bzhugs nas 'bum phrag lngar bzlas par bya'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ bo d+hi satwA ya/ ma hA saswA ya/ dza le dza le da/ shu tsi durba tse a pra de shu tsi ni pra b+hu te swA hA// nye bar byug pa'i sngags so// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ pad+ma gar+b+he/ su gan+d+ha ya/ mu ru su ru swA hA/ dri'i sngags so// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ b+hu baHb+hur+b+hu ba/ bid+yA tsan+d+ra tsa le tsa le swA hA/ me tog gi sngags so// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ pad+ma shri ye bar ba ri le swA hA/ bdug pa'i sngags so// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ a mr-i te a mr-i te ga hwa re su mu khe swA hA/ gtor ma'i sngags so// de ltar snga ma bzhin du byas te/ a ga ru'i sbyin sreg gis gang 'dod pa de rnyed do// tsan+dan gyi sbyin sreg gis 'gugs so// sna ma'i me tog gi sbyin sreg gis skye bo thams cad dga' bar 'gyur ro// cho 'phrul gyi phyogs kyi tshes gcig nas brtsams te ras ris kyi spyan sngar mchod pa'i cho gas thun gsum du stong phrag brgyad bzlas par byas te ji srid zla ba nya ba'i bar du'o// mtshan mo gsum smyung bar gnas par rgya mtshor 'gro ba'i chu klung gi 'gram mam/ chu gling du ras ris bzhugs nas mchod pa'i cho ga bya ste/ srod nas brtsams nas ji srid dngos grub kyi mtshan mar 'gyur ba de srid du bzlas par bya'o// ras ris rab tu 'gul ba'am/ mar me'i rtse mo mngon par 'phel lam/ nam mkha' la me tog gi char 'bab bam/ 'brug gi sgra thos pa'ang rung ste ras ris 'gul bas ni rgyal po chen por 'gyur ro// mar me 'phel na grong gi rje bor 'gyur ro// me tog babs na yul gyi bdag por 'gyur ro// 'brug gi sgras grong bcu drug so sor rnyed do// ma grub na las dang yo byad thams cad yang dag par 'byor par 'gyur ro// nad thams cad spangs par 'gyur ro// bcom ldan 'das ma 'phags ma sgrol ma ral pa gyen brdzes kyi rtsa ba'i rtog pa yangs pa dang ldan pa'i ting nge 'dzin gyi rgyal po gser 'od ces bya ba'i rig pa'i rgyal po chen po yongs su rdzogs so// // de nas byang chub sems dpa' sems dpa' chen po spyan ras gzigs dbang phyug slar yang yangs pa dang ldan pa'i ting nge 'dzin gyi rgyal po sgom bzhin du/ bcom ldan 'das ma rig pa'i rgyal po chen po rtog pa'i rgyal po chen po'i mthu yang dag par bstan pa'i ched du sangs rgyas bcu gnyis kyis mngon par dbang bskur ba zhes bya ba'i rig pa'i rgyal po yid la byas nas bka' stsal pa/ na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ tad+ya thA/ sa TA sa Ta sa ra sa rA Ni shud+d+ha bi tri mu khe bi dza ye swA hA/ 'di ni mthu chen po thob pa rig pa'i dbang bskur ba zhes bya ba rig pa'i rgyal po chen po ste/ gang la klog par byed zlos par byed pa des sangs rgyas bye ba phrag bcu gnyis la phyag byas par 'gyur ro// 'di rtag tu bzlas pas ngan 'gro log par ltung ba thams cad du mi 'gyur ro// skye ba brgya phrag bcu gnyis su skye ba dran par 'gyur ro// dus thams cad mngon par shes pa lnga dang thun mtshams gsum dran par 'gyur ro// de'i nad thams cad dang sha za la sogs pa rnams dang / srin po lus la 'pho bar mi 'gyur te bskal pa bye ba brgya phrag tu yang de ltar 'gyur ro// 'di'i ras ris kyi cho ga ni ma nyams pa'i ras sngar brjod pa'i mtshan nyid dang ldan pa la 'phags pa spyan ras gzigs dbang phyug kun nas bri bar bya'o// ral pa gyen du brdzes pa dkar po phyag na pad+ma ste g.yas pas mchog sbyin pa g.yon pa'i phyag gis pad+ma bsnams pa de'i steng du yang dag par rdzogs pa'i sangs rgyas bcu gnyis bri bar bya'o// gser mdog mi 'jigs pa rab tu sbyin pa'o// 'di lta ste pad+ma'i bla ma dang / yon tan bla ma dang / ye shes dbang phyug dang / rtag par sgra dbyangs dang / rnam par gzigs dang / gtsug tor can dang / thams cad skyob dang / log par dad sel dang / gser thub dang / 'od srung dang / shAkya thub pa dang / 'od dpag med dang / mi 'khrugs pa ste/ yang dag par rdzogs pa'i sangs rgyas 'di rnams kun nas bri bar bya'o// de lta bu'i ras ris 'drir bcug nas sngar gsungs pa'i gnas su bzhugs nas 'bum phrag gsum bzlas pa bya'o// 'di nyid kyis dri dang me tog dang / bdug pa la sogs pa dbul bar bya'o// gang byed pa la gcig tu dpa' bas 'bum phrag bzlas par bya'o// de nas mtshan mo gsum du smyung bar gnas te ras ris la mchod pa chen po byas nas mig sman nam/ ldong ros sam/ gi wang yang rung ste stong du bzlas pa'i ras ris kyi spyan sngar a shwat+tha'i 'dab ma'i nang du btums te ji skad gsungs pa'i cho gas ku sha'i khres la nye bar 'dug ste srod nas brtsams te ji srid dro bar gyur pa dang / du ba 'thul ba dang / 'bar bar gyur pa de srid du bzlas par bya'o// dro bar byed bzhin pas ni thig le byas na thams cad dbang du byed do// du ba 'thul bzhin pas ni mi snang bar 'gyur ro// 'bar bas ni nam mkha' la 'gro'o// ras ris rab tu 'gul na rgyal srid du 'gyur ro// bcom ldan 'das ma 'phags ma sgrol ma ral pa gyen brdzes kyi rtsa ba'i rtog pa yangs pa dang ldan pa'i ting nge 'dzin las nges par skyes pa sangs rgyas bcu gnyis kyis mngon par dbang bskur ba zhes bya ba'i rig pa'i rgyal po chen po rdzogs so// // de nas byang chub sems dpa' sems dpa' chen po spyan ras gzigs dbang phyug slar yang yangs pa dang ldan pa'i ting nge 'dzin bsgom bzhin pas thams cad dang ldan pa'i 'jig rten gyi khams yang dag par dgongs nas bcom ldan 'das ma 'phags ma sgrol ma'i rtog pa'i rgyal po chen po lhag par mos pa'i phreng ba zhes bya ba sangs rgyas kyis gsungs pa 'di bka' stsal to// na mo rat+na tra yA ya/ na mo a mi tA b+hA ya/ na mo na maHsarba bo d+hi satwA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ tad+ya thA/ maN+Da bi shA la kIrti sarba bid+yA swA hA/ 'di ni mthu chen po thob pa/ lhag par mos pa'i phreng ba zhes bya ba'i rig pa'i rgyal mo chen mo ste/ sangs rgyas du mas rjes su gnang ba/ byang chub sems dpa' du ma'i ting nge 'dzin yang dag par skyed par byed pa 'di bsgrub par bya'o// dbul po gang la la bsgrub par bya ba ras ris zla ba'i nang du de'i 'byor pa rgyas par 'gyur ro// dbul po thob pa gang la la rig pa 'di don chen po sbyin pas mchod pa bya bar 'gyur ro// 'jig rten gyi rnam par 'byor pa sgrub par byed pa'i las so// de nas sgrub thabs su 'gyur ba ni bcom ldan 'das spyan ras gzigs dbang phyug sngar brjod pa'i ras ris bri bar bya'o// dgu pa nas brtsams te dkar po'i zla ba nya la yongs su rdzogs par byed du gzhug par bya'o// pad+ma dkar po'i gdan la bzhugs pa ral pa gyen du brdzes pa'o// 'phags pa 'od dpag tu med pa gnyis pa steng du'o// rang gzhogs su shAkya thub pa yang ngo // 'phags pa spyan ras gzigs dbang phyug gi g.yas su dpal chen mo bri bar bya'o// g.yon gyi gzhogs su rdo rje sde bri bar bya'o// sku mdog dkar po ston ka'i sprin ltar dkar ba phyag na ril ba spyi blugs dang / chu snod bsnams pa'o// 'phags pa spyan ras gzigs dbang phyug gi spyi bor a ti muk+ta ka'i me tog go// 'phags pa 'od dpag med la bar+Sha'i me tog gi phreng ba'o// shAkya thub pa la sna ma'i me tog gi phreng ba'o// dpal chen mo la nA ga ge sar gyi me tog gi phreng ba'o// rdo rje sde la me tog dkar po'i phreng ba dang / bdug pa dri zhim po rnams ji ltar 'byor pa dbul bar bya'o// sngar brjod pa'i gnas su ras ris bzhugs su gsol nas 'bum phrag gsum bzlas par bya'o// de nas zla ba nya la ras ris la me tog gi phreng ba la sogs pa'i mchod pa chen po byas nas ku sha'i khres la nye bar 'dug ste 'di nyid kyis gang byed pa de thams cad la gcig tu dpa' bas bya'o// rig pa'i rgyal mo chen mo gang ji srid phreng ba thams cad rab tu g.yo ba'i mtshan ma 'byung gi bar du bzlas par bya'o// dngos grub kyi mtshan nyid gang gi tshe/ mngon par 'dod pa de thams cad thob par 'gyur ro// gang thams cad du ras ris kyi spyan sngar til gyis mngon par btags pa'i sbyin sreg 'bum phrag drug byas na rgyal srid rnyed do// yul gyi longs spyod 'dod na ras ris kyi spyan sngar yungs kar dang til dang tse ka ta'i sbyin sreg 'bum phrag gsum byas na yul rnyed do// ras ris kyi spyan sngar mar dang sbrang rtsi btags pa'i gur gum dang / sra rtsi pog dang / na le sham dang / ru rta rnams 'bum phrag bdun sbyin sreg byas na rgyal srid chen po rnyed do// ma grub na yul rnyed de nor gyi bdag po chen por 'gyur ro// bcom ldan 'das ma 'phags ma sgrol ma ral pa gyen brdzes kyi rtsa ba'i rtog pa yangs pa dang ldan pa'i ting nge 'dzin gyi rgyal po lhag par mos pa'i phreng ba zhes bya ba'i rig pa'i rgyal po yongs su rdzogs so// de nas yang byang chub sems dpa' sems dpa' chen po spyan ras gzigs dbang phyug slar yang yangs pa dang ldan pa'i ting nge 'dzin gyi rgyal po sgom bzhin du byang chub sems dpa' sems dpa' chen po phyag na rdo rje la smras pa/ khyod kyi rigs kyi lha rnam pa sna tshogs pa'i gzugs can rgyun du gnod sbyin dang / gnod sbyin mo dang / gnod sbyin gyi sde dpon chen mo dang / lha'i me tog dang / zla ba nyid dang / zhi bar 'dod pa dang ldan pa'i thabs de rnams kyang dgug pa'i ched du/ sngags 'di mnga' bdag tu bya bar 'gyur ro// 'dir gnod sbyin thams cad dgug par byed pa'i sngags chen po'i tshig rnams ni/ na mo rat+na tra yA ya/ na mo a mi tA b+hA ya/ ta thA ga tA ya/ na maHsarba se na sa ta ye/ na ma Ar+yA ba lo ki te shwa rA ya/ bo d+hi sa twA ya/ ma ha sa twa ya/ ma hA kA ru Ni kA ya/ yak+Sha dzrim+b+ha na muk+tA ya/ sarbaM yak+ShaM hr-i da yaM/ gu h+ya a d+hi pa tA ya b+ha ga bAn Ar+yA ba lo ki te shwa rA ya/ hr-i da ya/ ma nu sma ra/ sat+ya ma nu sA la/ tad+ya thA shI le shI la ba ti dA ni pra ye shan+te satwA dar+Sha nan ta thA ga ta sarba dz+nyA dz+nyA na dar+Sha na ma ma sa raM pra yats+tshe sarba satwA hi tAr+thA ya swA hA/ stobs chen pos pha rol gnon pa'i gsang sngags 'di gsungs pa dang stong gsum gyi stong chen po'i 'jig rten gyi khams gang du gnas pa bkug nas gnod sbyin thams cad kyi dbang po byang chub sems dpa'i mthu las phyag na rdo rjes gsang ba'i dbang po phran tshegs ma yin pa nyid kyis rdzu 'phrul chen po dang ldan pas tshig 'di smras so// sems can gyi don la brtson par sems pas gang la la sgrol ma sgrub pa de'i dngos grub nges par byin cig phyed phyed rtag tu phan pas bya'o// sems can thams cad kyis de dran par byas nas lha mo sgrol ma 'di lus can rnams bsrung ba dang / bskyab pa dang / sba bar bya'o// gang bdag gi bka' mi byed na phyag na rdo rje gsang ba'i bdag po dang / rdo rje 'chang ba stobs chen pos mgo tshal pa bdun du 'gas par 'gyur ro// thams cad mkhyen pa'i ye shes sngon ma can 'di ni mthu chen po thob pa gnod sbyin thams cad 'gugs par byed pa zhes bya ba'i rig pa'i rgyal po bklags pa tsam gyis gdug pa dang 'jigs pa thams cad las srung ba'o// de nas 'di sgrub pa'i thabs brjod par bya ste/ sngar gsungs pa'i ras ris kyi cho ga 'phags pa spyan ras gzigs dbang phyug 'drir gzhug par bya ste/ ral pa gyen du brdzes pa/ pad+ma'i sdong bu phyag na bsnams pa/ phyag na pad+ma g.yang gzhi nag po 'phyang ba/ gos dkar po can skyil krung gis bzhugs pa 'drir gzhug par bya'o// g.yas kyi gzhogs su gnod sbyin gyi sde dpon chen po dag bri bar bya ba la 'di lta ste/ rgyal ba dang / rnam par rgyal ba dang / rtag tu ri bo dang / gsang ldan gyi bu dang / nor bu bzang po dang / bzang 'gro'i bu dang / byams pa'i bu dang / dpa' bo bzang po'i bu dang / tshangs pa dang / chu la sems te de lta bu la sogs pa gnod sbyin gyi rgyal po mang po 'drir gzhug par bya ste/ khug ma dang sa bon gyis gang ba phyag na bsnams pa'i gnod sbyin gyi sde dpon rnams nye bar 'dug par bya'o// g.yon gyi gzhogs su rnam par rgyal ba'i mtha' dang / sdong po dang / rnam rgyal thob pa dang / ma 'gags pa dang / mkha' lding rgyal po zhes pa gnod sbyin gyi sde dpon 'di rnams thams cad sngar bzhin kha dog ljang gu'o// bcom ldan 'das kyi g.yas su rig pa 'dzin pa yang lag na spos phor thogs pa sngar bzhin no// rgyu skar skag la 'drir gzhug par bya'o// de nas ras ris ring bsrel dang bcas pa'i mchod rten nam/ phyogs gtsang ma gzhan du bzhugs su gsol nas/ sngags 'dis spyan drang bar bya'o// na mo rat+na tra yA ya/ na mo a mi tA b+hA ya/ na maHyak+Sha se nA pa ta ye/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ dza ye bi dza ye a gu ru e hi e hi s+thA nAM/ A kra ma/ bi dza ye/ ba ha shAn+ti ka ra swA hA/ sngags 'dis bcom ldan 'das dang gnod sbyin thams cad spyan drang bar bya'o// na mo rat+na tra yA ya/ na mo a mi tA b+hA ya na maHsarba yak+Sha se na pa ta ye na mo na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ ra ra ra ra shAn+ti bi dza ye swA hA/ 'dis dri dang bdug pa la sogs pa thams cad dbul bar bya'o// de bzhin du ras ris kyi spyan sngar 'bum phrag gsum bzlas pa bya'o// zla ba nya la nyin mtshan du smyung bar gnas pas/ bcom ldan 'das la zho dang 'o ma'i zan gyi gtor ma dbul bar bya'o// g.yas kyi gzhogs su gnas pa'i gnod sbyin gyi sde dpon chen po rnams la zho dang bu ram dbul bar bya'o// g.yon gyi gzhogs su bris pa rnams la til dang til gyi thug pa dbul bar bya'o// spyan ras gzigs dbang phyug la a ga ru'i bdug pa dbul lo// dri tsan+dan dbul lo// phreng ba sna ma'i me tog dbul bar bya'o// g.yas kyi gzhogs su gnas pa'i sde dpon rnams la thang chu lnga'i bdug pa dang / ka ra bI ra dkar po'i me tog go// g.yon gyi gzhogs su sra rtsi pog gi bdug pa dang / a ti muk+ta ka'i me tog dbul bar bya'o// de ltar ji ltar nus pa'i mchod pa byas nas stong phrag brgyad bzlas par bya'o// de nas dus gsum du de bzhin du mchod pa bya zhing 'o ma dang / nas zan bza' zhing pad+ma dkar po re re la yongs su bzlas nas ras ris kyi spyan sngar bcom ldan 'das la dbul bar bya'o// de ltar ji srid 'bum phrag gcig gi mthar bris pa'i gnod sbyin thams cad rdzu 'phrul ston par byed do// ras ris 'gul ba dang / me tog g.yo ba thun mtshams su mthong ngo // de nas grub par 'gyur te gnod sbyin thams cad dbang du 'gyur ro// nam mkha' la yang grub bo zhes pa'i sgra thos so// rig pa 'dzin pa'i mchog stsol bar byed do// tshol ba de gnod sbyin gyi bka' byed par 'gyur ro// ma grub na las thams cad kyi rgyal por 'gyur ro// rtag tu rmi lam du gnod sbyin rnams dge ba dang mi dge ba mthong ba sbyin par byed do// bcom ldan 'das ma 'phags ma sgrol ma ral pa gyen brdzes kyi rtsa ba'i rtog pa yangs pa dang ldan pa'i ting nge 'dzin las nges par skyes pa gnod sbyin thams cad kun tu 'ong ba zhes bya ba'i rig pa'i rgyal po chen po yongs su rdzogs so// // de nas yang byang chub sems dpa' sems dpa' chen po 'phags pa spyan ras gzigs dbang phyug gis 'byung po'i bdag po lha'i bu dbang ldan la smras pa/ lha'i bu rdzu 'phrul chen po can khyod kyis rigs bzhin du 'jug par 'gyur ba/ bcom ldan 'das ma rig pa'i rgyal mo chen mo rtog pa'i rgyal po chen po bshad par bya'o// de la sngags kyi tshig 'di rnams ni 'jig rten pa thams cad kyi rig pa'i sngags su yang dag par 'dod do// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ tad+ya thA/ I sha na ku la ma btu yi Sh+ya mi/ b+ha ga ba te/ Ar+ya a ba lo ki te shwa ra te dza na ra ra ra ra ra bi pu tsi bi pu tsi/ bra ma thA/ pra ma pra ma tha/ pra ma thA/ gardza gardza gardza/ Ti Ti Ti/ sa sa sa/ u u u/ la la la/ tsa tsa tsa/ A gats+tsha a gats+tsha/ b+ha ga bA na/ A r+yA ba lo ki te shwa rA ya/ pa ra ma hr-i da yaM/ d+hA ra yi Sh+ya ti i shwo rA s+ya bi po ma ti twAM pra sAM tha/ ba raM nge yaM/ sarba satwA hi ti/ d+hu taM/ ba ra/ yak+Sha ya/ sarka ra/ mu ni mu ni/ a pra ti ha ta/ bI t+yo kr-i ta ha ti kr-i ta yak+Sha kr-i ta/ na ma Ar+ya a ba lo ki te shwa rA ya swA hA/ dbang ldan gyi rigs kun nas 'dren pa'i sngags byang chub sems dpa' sems dpa' chen po rnams kyi zhal nas gsungs pa lha'i bu rdzu 'phrul chen po rnams kyis smras pa/ sa stengs kyi mi sems can gyi don 'dod pa rnams kyi 'dod pa sgrub pa'i don du sngags 'di rab tu gsungs so// gang 'di sgrub pa'i sgrub pa po gang la la dngos grub 'dod pa la khyod kyis de la mchog sbyin par bya'o// sems can gyi don la brtson pa'i bsam pa can bye ba phrag bcu dang / rang gis rab tu gsungs pa'i sngags rnams sa stengs su sgrub pa la lha rnams 'gugs pa rab tu brjod pa'i sngags 'di stobs chen po sgrub pa dang / rig pa chen po rnam pa sna tshogs pa'i gzugs can gyi sgrol ma de'i gzi brjid dang stobs sbyin par bya zhing // 'byung po'i tshogs thams cad kyis skyobs shig // de nas 'di'i sgrub pa'i cho gar 'gyur te/ sngar brjod pa'i cho gas ras la bcom ldan 'das 'phags pa spyan ras gzigs dbang phyug gser gyi mdog ltar snang ba/ phyag na pad+ma g.yas kyis mchog sbyin pa/ phyag g.yon pas pad+ma bsnams pa/ ral pa'i cod pan 'phyang ba/ spyi bor bcom ldan 'das 'od dpag med bzhugs pa'o// 'phags pa spyan ras gzigs dbang phyug gi g.yas su yangs pa dang ldan pa zhes bya ba'i ting nge 'dzin gyi gzugs can gyi byang chub sems dpa' la byang chub sems dpa'i tshogs kyis yongs su bskor ba bri bar bya'o// g.yon gyi gzhogs su dbang ldan la sogs pa'i sems dpa' chen po rnams bri bar bya'o// gang gi tshe mig gsum pa'o// sngar brjod pa'i gnas su ras ris 'di'i steng gi phyogs kyi cha rnams su bzhag nas/ nag po'i bcu bzhi pa nas brtsams te mchod pa'i cho ga bya zhing 'di nyid kyis 'bum bzlas par bya ste sngon du bsnyen pa byas par 'gyur ro// nyin mtshan du smyung bar gnas pa nag po'i bcu bzhi pa la byang chub sems dpa' thams cad la dkar po'i gtor ma dbul bar bya zhing a ga ru dang tu ruSh+ka'i bdug pa dbul bar bya'o// 'phags pa spyan ras gzigs dbang phyug la 'o ma dang lhan cig pa'i bdug pa dbul bar bya zhing kha dog thams cad du snang ba thams cad 'dod pa'i rigs la zho dang bu ram gyi bza' ba dang / gu gul gyi bdug pa dbul bar bya'o// ras ris kyi phyi rol du 'byung po thams cad pa'i gtor ma dbul zhing // dge slong rnams la yon dang bcas pa'i ston mo dbul lo// phyugs bdag rnams la zho zan dbul zhing de'i zhi ba thob par bya'o// ji srid du zla ba nya ba'i bar du dus gsum du stong phrag brgyad bzlas par bya'o// de nas srod nas brtsams nas ji srid dngos grub kyi mtshan ma dbang ldan gyi mig 'phro bar byed pa de srid du bzlas pa bya'o// 'dir dngos grub kyi mtshan ma byung ba de nas me tog phreng ba dbul bar bya zhing // gu gul gyi bdug pa dbul lo// gang dka' thub pa rnams kyis ji ltar byung ba zos nas yon dbul bar bya'o// de nas thams cad byed do// me tog gam/ 'bras bu'am/ dri dang / gos la sogs pa la mngon par bsngags nas gang la byin pa de bran nyid du nye bar gnas so// rgyal srid kyi longs spyod 'dod na ras ris kyi spyan sngar zho dang mar dang 'o thug gis sbyin sreg bya ste/ 'bum phrag gcig gi mthar rig pa 'dzin pa'i gtsug phud 'bar bar 'gyur ro// chad pa dbang du bya bar 'dod na ras ris kyi spyan sngar mtshan mo gsum thun gsum du til dang / til gyi thug pa'i sbyin sreg byas na dbang du 'gyur ro// bu mo dbang du bya bar 'dod na ras ris kyi spyan sngar mtshan mo gsum thun gsum du dang po btsas pa'i 'o ma'i sbyin sreg stong phrag brgyad byas na rnyed do// phyugs kyi bdag po rnams dbang du bya bar 'dod na thal ba'i sbyin sreg byas na dbang du 'gyur te/ zhag bdun thun gsum du stong phrag brgyad bzlas na de ji srid 'jig rten pa'i las las 'das pa rnam pa sna tshogs pa'i sa'i steng gi mi rnams kyi ting nge 'dzin thams cad byed de/ sngags 'di la the tshom med do// 'phags ma sgrol ma ral pa gyen brdzes kyi rtsa ba'i rtog pa yangs pa dang ldan pa'i ting nge 'dzin las nges par skyes pa dbang ldan gyi rigs kun tu 'ong ba'i rig pa'i rgyal po chen po rdzogs so// // de nas byang chub sems dpa' sems dpa' chen po spyan ras gzigs dbang phyug slar yang yangs pa dang ldan pa'i ting nge 'dzin gyi rgyal po sgom bzhin du sems can la rjes su brtse bas bcom ldan 'das ma rtog pa'i rgyal po chen por 'jug par byed bzhin pa zhes bya ba'i rig pa'i rgyal po rjes su dran nas gsungs pa/ na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ na mo bid+yA rA dzA ya/ tad+ya thA/ bi shud+d+ha pra ba/ kaR+Sha kar+Sha b+ha shi She bi d+yA d+ha ra gu h+ye ka ma nu smA ra bud+d+ha sat+ye na d+harma satwA na/ saM g+ha sat+ye na/ Ar+ya a ba lo ki te shwa ra satwe na/ sid+h+ya n+tA me man+t+ra pa dA phaT phaT yA// mu ni mu nA ya/ sa ma tha sa mA ya/ ud+d+ha raM te ko ka rA n+te ma nu smA ra Ta/ hr-i da ta sa kA rA To TaM/ ka Ta Te swA hA/ 'di ni mthu chen po thob pa 'jug par byed bzhin pa zhes bya ba'i rig pa'i rgyal po chen po bzlas pas gdug pa de thams cad 'jigs par byed pa/ gdon dang rig pa thams cad zlog par byed pa/ mdor na re ba thams cad yongs su rdzogs par byed pa'o// de nas 'di'i sgrub pa 'byung bar 'gyur te/ bcom ldan 'das spyan ras gzigs dbang phyug 'drir gzhug par bya ste/ sku mdog dkar po/ ral pa dud kha/ bzhin rab tu 'dzum pa/ phyag g.yas pas mchog sbyin pa/ phyag g.yon pas pad+ma bsnams pa/ gser gyi them skas bzang po la 'jug bzhin pa bri bar bya'o// ngang pa dang / bya ku ra ba dang / ngur pa dang / shang shang te'u dang / ne tso la sogs pa rab tu bsngags pa'i bya rnams g.yas kyi g.yas su 'jug pa skor ba byed pa bri bar bya'o// mi'am ci gnyis glu len bzhin pa bri bar bya ste/ g.yon pas rna ba 'gebs pa bri bar bya'o// sgrub pa po yang 'og tu kha phyogs pa spos phor lag na thogs pa/ bcom ldan 'das 'jug par byed bzhin pa la lta bar byed pa/ pus mo btsugs pa/ g.yas kyi 'og tu byang chub sems dpa'i lus las 'od kyis mnan pa bri bar bya'o// rnam pa de lta bu'i ras ris 'drir bcug nas/ sngar brjod pa'i gnas su ras ris bzhugs su gsol te/ yang dag par brtsam par bya'o// na mo rat+na tra yA ya/ na ma Ar+ya a ba lo ki te shwa ra ya/ bo d+hi satwA ya/ ma hA satwA ya/ ma hA satwA ya/ dzA ti hu ti ma ma a ba tA d+ya swA hA/ dkyil 'khor gyi sngags so// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya mu ne mu ne swA hA/ 'dis thams cad byed pa ste/ 'bum phrag lngar bzlas ba bya'o// sngon du bsnyen pa byas par 'gyur ro// mthar zho dang sbrang rtsi dang mar gyis btags pa'i pad+ma stong phrag brgyar sbyin sreg bya'o// mthar nyin mtshan du smyung bar gnas pa ste/ dpag tu med pa bzlas pas dngos grub kyi mtshan ma ras ris rab tu 'gul na sa chen po'i bdag por 'gyur ro// mi 'gul na yul gyi bdag por 'gyur ro// rtag tu bzlas pas gter mthong bar 'gyur ro// ras ris kyi spyan sngar pad+ma 'bum phrag bcu dbul bar bya ste grong rnyed do// stong phrag sum cu dbul bar bya ste grong lnga rnyed par 'gyur ro// rig pa'i rgyal po'i sbyor bas rtag tu 'dod cing dran par byed na de dbul bar mi 'gyur ro// bcom ldan 'das ma 'phags ma sgrol ma ral pa gyen brdzes kyi rtsa ba'i rtog pa yangs pa dang ldan pa'i ting nge 'dzin las nges par byung ba'i 'jug par byed bzhin pa rig pa'i rgyal po chen po yongs su rdzogs so// // de nas yang byang chub sems dpa' sems dpa' chen po spyan ras gzigs dbang phyug yangs pa dang ldan pa'i ting nge 'dzin gyi rgyal po sgom bzhin pas bcom ldan 'das la rtog pa'i rgyal po chen po yi ge bcu pa zhes bya ba'i rig pa'i rgyal po chen por don chen po rmad du byung ba sangs rgyas bye ba phrag bcus rjes su yi rang bar mdzad pa/ phra mo thams cad sel bar byed pa/ sems can thams cad srung bar byed pa'i sngags kyi rgyal po chen po gsungs par gyur to// na mo rat+na tra yA ya/ na ma Ar+ya a ba lo ki te shwa ra ya/ bo d+hi satwA ya// ma hA satwA ya/ ma hA kA ru Ni ka ya/ tad+ya thA/ o~M g+haT+Ta ni phu ma ta na swA hA/ 'di ni mthu chen po thob pa yi ge bcu pa zhes bya ba'i rig pa'i rgyal po chen po thogs pa med pa las thams cad pa/ sangs rgyas bye ba phrag bcus gnang ba/ mngon par mdzes pa srung ba la/ rtag pa kho nar mchod pa bya'o// de nas 'di sgrub pa'i mchod par 'gyur te/ ring bsrel dang bcas pa'i mchod rten la ji ltar 'byor pa'i mchod pa byas nas 'di nyid kyi dri dang bdug pa la sogs phul nas bye ba bzlas par bya'o// rgyal srid chen po rnyed do// 'bum phrag bcur bzlas na gser stong rnyed do// mchod rten gyi drung du dkyil 'khor stong nye bar byugs nas dri dang bdug pa la sogs pa phul te 'bum bzlas na gang 'dod pa'i rgyal po de dbang du 'gyur ro// chu klung chen po dang / chu gling dang / mchod rten bde bar gshegs pa'i mtho gang gi tshad la 'bum phrag gsum bzlas pa bya'o// rgyal srid chen po rnyed de don chen po yang dag par 'gyur ro// gang zhig sngags 'di rtag tu dran par byed pa de ni sangs rgyas bye ba phrag bcus rjes su yi rang zhing // rab tu bsngags la thams cad du son pa'o// bcom ldan 'das ma 'phags ma sgrol ma ral pa gyen brdzes kyi rtsa ba'i rtog pa yangs pa dang ldan pa'i ting nge 'dzin las nges par skyes pa yi ge bcu ba zhes bya ba'i rig pa'i rgyal po chen po yongs su rdzogs so// // de nas byang chub sems dpa' sems dpa' chen po spyan ras gzigs slar yang yangs pa dang ldan pa'i ting nge 'dzin gyi rgyal po sgom bzhin du spyi bor mngon par dbang bskur ba zhes bya ba'i rig pa'i rgyal po chen po bcom ldan 'das ma 'phags ma sgrol ma'i rtog pa'i rgyal po chen po gsungs so// na mo rat+na tra yA ya/ na mo ak+Sho b+h+ya ya/ tad+ya thA/ na mo bi muk+ta/ dar+Sha nA ya/ ta thA ga tA ya/ na mo gam+b+hi ra g+ho Sha ya/ ta thA ga tA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ tad+ya thA/ ku mA ri/ ku mA ri/ ma no dza be Shu nA dza ye/ sha ra da bi dza yA ya/ duM du b+hi swa rA ya/ de bi de bi de bi pU dzi tA ya/ na ma skr-i ta gardza tA ya/ ra ra la la kha gA ya swA hA/ ba ru NA ya swA hA/ a pra ti ha ta/ ba da nA ya swA hA/ brah+ma shwa ra g+ho Sha ru tra ya swA hA/ bi sa ti/ sa ti rA dzA ya swA hA/ Ar+ya a ba lo ki te shwa rA ya/ mUr+d+hA nA ba ra Na swA hA/ ma ma kar+yaM ku ru swA hA/ 'di ni mthu chen po thob pa spyi bor mngon par dbang bskur ba zhes bya ba'i rig pa'i rgyal po chen por bdag gi spyi bor skyes pa sangs rgyas bye ba phrag du mas gsungs pa/ sangs rgyas du ma'i phyag gis mngon par dbang bskur bar/ mngon par bskur ba/ de bzhin gshegs pa 'od dpag med kyi gnas su gyur pa/ las phran tshegs thams cad myur du bklags pas grub pa'o// de nas 'di'i sgrub thabs kyi cho gar 'gyur te/ ring bsrel dang bcas pa'i mchod rten gyi drung du gso sbyong la gnas pas 'bum bzlas so// glags tshol ba thams cad las rnam par grol bar 'gyur ro// rgyu skar sa ga'i nyi ma la ring bsrel dang bcas pa'i mchod rten la dri dang / me tog la sogs pa phul nas kha tshar ma bcad pa'i ras la 'phags pa spyan ras gzigs dbang phyug 'drir gzhug par bya ste/ ral pa gyen du brdzes pa/ pad+ma la bzhugs pa/ bcom ldan 'das 'od dpag med thub pa la thal mo sbyar nas phyag 'tshal bar byed bzhin pa bri bar bya'o// rig pa 'dzin pa lag na spos phor thogs pa bcom ldan 'das la lta bar byed bzhin pa'o// rnam pa de lta bu phyogs sam nyin zhag bcu gnyis kyi nang der 'drir gzhug par bya'o// rnam pa de lta bu'i ras ris 'drir bcug nas mchod rten gyi drung du ras ris bzhugs su gsol te/ de la 'di nyid kyis thams cad byas la 'bum phrag lnga bzlas par bya'o// mthar mtshan mo smyung bar gnas te ras ris la mchod pa chen po byas nas sna ma'i me tog stong phrag brgyad la re re la yongs su bzlas nas bcom ldan 'das kyi zhabs la bsnun par bya'o// de lta bu thun gsum du 'bum phrag gcig byas pa'i mthar bcom ldan 'das kyis mchog stsol bar 'gyur ro// gal te rig pa 'dzin pa nyid lus 'bar bar byed dam/ ras ris 'gul ba dang ldeg pa dang mar me'i rtse mo 'phel na rgyal srid do// gal te sgrub pa byed par 'dod na thos pa 'dzin pa nyid dam/ smra ba'i mchog nyid dam/ mig sman dang / ldong ros dang / gi wang la byas pa ras ris kyi spyan sngar thams cad sgrub par byed na dngos grub rnam pa gsum du 'gyur ro// bcom ldan 'das ma 'phags ma sgrol ma ral pa gyen brdzes kyi rtsa ba'i rtog pa yangs pa dang ldan pa'i ting nge 'dzin las skyes pa spyi bor mngon par dbang bskur ba zhes bya ba'i rtog pa'i rgyal po chen po rdzogs so// // de nas byang chub sems dpa' sems dpa' chen po spyan ras gzigs dbang phyug slar yang yangs pa dang ldan pa'i ting nge 'dzin gyi rgyal po gsungs nas/ bcom ldan 'das ma rtog pa'i rgyal po chen por 'od dang ldan pa'i mtshan nyid zhes bya ba'i rig pa'i rgyal po chen po 'di gsungs so// na mo rat+na tra yA ya/ na mo a mi tA b+hA ya/ na mo bi pa sh+yAM/ shi khI/ bi shwa b+huHna ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ ma hA shAn+ta pra b+hA ya/ pra mu di ta/ kA pa tsa nA ya ni t+yo tA ba/ tsit+ta ya/ b+ha ga bA na hr-i da ya ma nu sma ra/ a tsi sh+ma t+yaM lo kA d+hA to// sarba bo d+hi satwA sar+Sha t+ma d+h+ye b+hA Shi taM/ buN+D+ha sat+yaM/ d+harma sat+yaM/ saMg+ha sat+yaM/ a nA g+ha mi sat+yaM/ sro ta A ba n+ni sat+yaM/ yak+Sha sat+yaM/ kush+mA N+DA sat+yaM/ bUrba bo d+hi satwAM/ hr-i da ya ma nu sma ra he he he he he twe twe twe twe twe ra ra ra ra ra la la la la la o~M kA ra pra b+he b+he b+h+yaM pany+tsa ya b+ha shri taM kalpa sarba bud+d+ha sa rA dza taM twa me ba/ rak+ShaM baM da twA si ra swa pra NA mya haM kha ga kha ga / bi dza a sa ra dza ti ya swA hA/ a ba lo ki te shwa rA bi dza ya swA hA/ 'di ni mthu chen po thob pa 'od zer dang ldan pa zhes bya ba'i rig pa'i rgyal po chen po las phran tshegs rnams thams cad bklags pas grub pa'o// de nas 'di'i sgrub thabs su 'gyur te/ ring bsrel dang bcas pa'i mchod rten gyi drung du'am/ ri'i rtse mo'am/ rgya mtshor 'gro ba'i chu klung gi 'gram mam/ chu'i dbus sam/ gling du 'o ma dang zan za bas 'di nyid kyis thams cad byas la 'bum bzla bar bya ste sngon du bsnyen pa byas par 'gyur ro// de nas mig sman dang ldong ros dang gi wang ste de rnams gcig tu byas la a shwat+tha'i 'dab mas btums te ring bsrel dang bcas pa'i mchod rten la mchod pa byas nas thun gsum du ku sha'i khres la nye bar 'dug ste rdzas la nyi ma nyi shu rtsa gcig kho nar bzlas par bya'o// dro bar gyur pa dang / du ba 'thul ba dang / 'bar bar gyur na grub pa yin te/ dang pos ni dbang du byed do// gnyis pas ni mi snang bar 'gyur ro// gsum pas ni nam mkha' la 'gro'o// ras ris rab tu 'gul na rgyal srid rnyed do// bcom ldan 'das ma 'phags ma sgrol ma ral pa gyen brdzes kyi rtsa ba'i rtog pa yangs pa dang ldan pa'i ting nge 'dzin las nges par skyes pa 'od zer dang ldan pa zhes bya ba'i rtog pa'i rgyal po chen po rdzogs so// // de nas byang chub sems dpa' sems dpa' chen po spyan ras gzigs dbang phyug slar yang yangs pa dang ldan pa'i ting nge 'dzin gyi rgyal po sgom par byed bzhin du bcom ldan 'das ma rig pa'i rgyal mo chen por rtog pa'i rgyal por pad+ma kun tu snang ba zhes bya ba'i rig pa'i rgyal po chen po gsungs so/ na maHsu brna ba b+ha sA ya/ ta thA ga tA ya/ ar+ha te/ sam+m+ya k+saM bud+d+hA ya/ beSh+Ti ko Ti yak+Sha pa ri bri ti ya na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ tad+ya thA/ ut+d+d+ha dz+dza Ta/ pra dz+wa li ta ya/ pad+ma a b+hA saHta thA ga tA ba tsa ne na twa ya b+ha shI taM/ kalpaM/ sarba k+ShA ya/ kIrta nA ya/ sarba satwA hi ta/ a nu karta/ sarba satwA pa ra dzi tA ya/ sarba satwA hi tAr+thA ya/ sarba sid+d+hA/ tsa tA ya ga niHna ma Ar+ya a ba lo ki te shwa rA ya/ tad+ya thA/ d+ha ma ni d+ha ma ni/ b+hu r+b+hu ba/ o~M o~M o~M o~M// bi pu ri ri/ pu ne swA hA/ bi dza ya pa Ta pa Ta kA ra swA hA/ ma hA ya sha a nu mu ne swA hA/ a pra ti ha ta pa tsa ne swA hA/ 'di ni mthu chen po thob pa pad+ma kun du snang ba zhes bya ba'i rig pa'i rgyal po chen po pad+ma kun tu snang bas de bzhin du bdag gi snying po 'di gang de dran pa tsam gyis 'di'i 'jigs pa chen po thams cad med par 'gyur ro// gang yang nyin mtshan gsum du 'di byas nas de yun ring po nas mtshams med pa lnga byas pa thams cad yongs su sbyong bar 'gyur ro// rnam pa sna tshogs pa'i rmi lam mthong bar 'gyur ro// sgrub thabs kyi cho ga ni ring bsrel dang bcas pa'i mchod rten la dri dang bdug pa la sogs pa phul nas 'bum phrag gsum bzlas par bya'o// mthar mtshan mo smyung bar gnas pas zla ba bcu gnyis su 'o ma bcu gnyis dang / zho bcu gnyis dang / bum pa gang ba bcu gnyis dang / sbrang rtsi'i bum pa bcu gnyis dang / til dang thug pa'i bum pa bcu gnyis dang / kuSh+mA N+Da'i kham phor bcu gnyis su bdug pa dang / kham phor bcu gnyis su pad+ma dang / slong mo'i zas bcu gnyis bza' bar bya'o// de nas srod der de lta bu la sogs pa'i mchod pa'i cho ga byas nas de nas gur gum byugs la der ut+pal sngon po'i kha dog dang mtshungs pa'i sna ma'i me tog gi phreng ba phul nas mchod rten gyi spyan sngar nag po'i bcu bzhi'am/ zla ba nya ba la lag pa g.yas pas ral gri bzung nas ku sha'i khres la nye bar 'dug ste stong phrag brgyad bzlas par bya'o// mthar grub pa'i mtshan ma nam mkha' nas legs so legs so zhes bya ba'i tshig thos par 'gyur ro// de nas ral gri 'bar bar 'gyur te skad cig de nyid la lha'i lus 'khor dang bcas par 'gyur ro// bskal pa chen por gnas so// de nas ral gri 'gul lam/ mchod rten g.yo bar byed na mi'i rgyal por 'gyur ro// yang na gang 'dod cing don du gnyer ba de 'grub ste/ dngos grub kyi yul rnyed do// bcom ldan 'das ma 'phags ma sgrol ma ral pa gyen brdzes kyi rtsa ba'i rtog pa yangs pa dang ldan pa'i ting nge 'dzin gyi rgyal po las nges par skyes pa pad+ma kun tu snang ba zhes bya ba'i rig pa'i rgyal po chen po yongs su rdzogs so// // de nas byang chub sems dpa' sems dpa' chen po spyan ras gzigs dbang phyug slar yang yangs ba dang ldan pa'i ting nge 'dzin gyi rgyal po sgom bzhin du bcom ldan 'das ma rig pa'i rgyal po chen po rtog pa'i rgyal po chen por dpe byad brgyad cus rjes su byed pa zhes bya ba'i rig pa'i rgyal po chen po gsungs so// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ o~M dri dza TA ya/ na maHka maN+Da lu ha stA ya/ na maHpad+ma bi b+hu Shi tA ya/ na maHpad+ma yA nA yA/ na maHpad+ma ha stA yA/ na mo maN+Da la shi khA ya/ na mo a shI t+ya nU byaM dza na/ lak+Sha NA ya/ na mo a su rA/ re kuny+tsi tA ya swA hA/ 'di ni mthu chen po thob pa dpe byad brgyad cu'i rjes su byed pa zhes bya ba'i rig pa'i rgyal po chen po sgrol ma'i rtog pa don chen po sbyin pa ste gang la la 'di dran par byed pa de'i don thams cad grub par 'gyur ro// de nas 'di'i sgrub thabs kyi cho ga ni rgya mtshor 'gro ba'i chu klung ngam/ chu gling ngam/ rgya mtsho'i chu gling du gang bde bar gshegs pa'i mtho gang gi tshad kyi bye ma'i rang bzhin gyi mchod rten byas te/ srog shing btsugs nas dri dang bdug pa la sogs pa ji ltar 'byor pas re re'i spyan sngar stong phrag brgyad bzlas bar bya'o// ji srid du mchod rten stong phrag brgyad po rdzogs kyi bar du'o// gal te phyis mchod rten 'bar nas chen po'i bdag por 'gyur ro// de nas 'bar na grub par 'gyur ro// de nas las thams cad du 'gyur ro// rgyal po 'am/ rgyal po'i blon po'am/ bud med dam/ skyes pa dbang du bya bar 'dod na mchod rten gyi spyan sngar dri la sogs pa phul nas stong phrag brgyad bzlas pa bya'o// nyi ma bdun thun gsum du byas na dga' bar 'gyur ro// gang blangs pa de rnyed do// 'jigs pa la dam tshig la gnas te bzlas pa byas na 'jigs pa med par 'gyur ro// las phra mo rnams bklags pa tsam gyis grub ste/ las thams cad byed do// bcom ldan 'das ma 'phags ma sgrol ma ral pa gyen brdzes kyi rtsa ba'i rtog pa yangs pa dang ldan pa'i ting nge 'dzin las nges par skyes pa dpe byad brgyad cu'i rjes su byed pa zhes bya ba'i rig pa'i rgyal po rdzogs so// // de nas byang chub sems dpa' sems dpa' chen po spyan ras gzigs dbang phyug yangs pa dang ldan pa'i ting nge 'dzin gyi rgyal po sgom bzhin du/ bcom ldan 'das ma rtog pa'i rgyal po chen po yon tan gyi rgyan zhes bya ba'i rig pa'i rgyal po chen po gsungs so// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ tad+ya thA/ bi mu k+ti te dze/ a b+ha ya d+harma/ ra si gu na sA ga ra pad+me ma na si/ prah+me n+d+ra pra ti pan+na ma ho t+ya na/ tad+ya thA/ dA ma na/ dA ma ni/ tu ru tu ru/ tiSh+tha tiSh+tha/ ma d+hu ma d+hu/ mad d+hi/ mad d+hi/ sarba kA t+yaM ku ru swA hA/ 'di ni mthu chen po thob pa yon tan gyi rgyan zhes bya ba/ sems can thams cad kyi 'dod pa'i don thams cad sbyin pa/ gang rig pa'i rgyal po yon tan rgyan 'di rtag tu dran par 'gyur ba de dus ring por mi thogs par las thams cad byed par 'gyur ro// de nas 'di'i sgrub thabs kyi cho gar 'gyur te/ sngar brjod pa'i cho gas bcom ldan 'das 'od dpag med thub pa'i ras ris 'drir gzhug go// 'dab ma stong pa la skyil mo krung gis bzhugs pa/ chos ston par mdzad bzhin pa 'drir gzhug par bya'o// g.yas kyi gzhogs su 'phags pa spyan ras gzigs dbang phyug pad+ma la bzhugs pa sku mdog dkar po ral pa'i cod pan 'chang ba/ bcom ldan 'das la phyag 'tshal bzhin pa'o// de'i 'og tu sgrub pa po lag na spos phor thogs pa pus mo btsugs pa ste/ sngar bzhin no// ring bsrel dang bcas pa'i mchod rten du ras ris de bzhugs su gsol nas/ tshes grangs dang / byed pa dang / yud tsam dge bas gso sbyong yan lag brgyad pa dang / byams pa la gnas te mchod pa rgya chen po byas te zla ba nya la stong phrag bcur bzlas par bya'o// 'dis sngon du bsnyen pa byas na mchod rten de nyid la pad+ma re re la yongs su bzlas nas ras ris kyi spyan sngar dbul bar bya'o// nyi ma re re la stong dbul bar bya ste/ gang tshes gcig nas brtsams nas ji srid bcu gnyis kyi bar du'o// mtshan mo gsum du smyung bar gnas pas ras ris la mchod pa rgya chen po byas nas zho dang / sbrang rtsi dang / mar gyis btags pa'i pad+ma dkar po stong phrag gsum sbyin sreg bya'o// ras ris kyi phreng ba g.yo ba dang / mar me 'phel te gzhan du 'phro bar byed na 'di ni dngos grub kyi mtshan ma ste rgyal srid chen po rnyed do// ma grub na yul rnyed do// bcom ldan 'das ma 'phags ma sgrol ma ral pa gyen brdzes kyi rtsa ba'i rtog pa yangs pa dang ldan pa'i ting nge 'dzin gyi rgyal po las nges par skyes pa yon tan gyi rgyan zhes bya ba'i rig pa'i rgyal po chen po yongs su rdzogs so// // de nas byang chub sems dpa' sems dpa' chen po 'phags pa spyan ras gzigs dbang phyug slar yang yangs pa dang ldan pa'i ting nge 'dzin gyi rgyal po chen po sgom bzhin du bcom ldan 'das ma rtog pa'i rgyal po chen po der bde ba can gyi bkod pa zhes bya ba'i rig pa'i rgyal po gsungs so// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te/ samya k+saM bud+d+hA ya/ na ma Ar+ya a ba lo ki te shwa rA ya/ po d+hi satwA ya/ ma hA satwA ya/ ma hA kA ru Ni kA ya/ ud+d+ha pra dz+wa li ta dza TA ya su khA bat+yaM/ pra mo tsa te/ tad+ya thA/ b+ha ga ba to/ a mi tA b+hA sA ya/ pA dA mU le/ ma ma tsa hr-i da ya/ pra ti gr-ih+Na b+ha ga bA na/ ma ma a nu/ kam+pa mu sa tA ya/ tad+ya thA/ sA d+hu sa d+huM/ suSh+Thu pa ri Sh+ya mi ti laM g+ha lang+g+ha dz+yo tiSh+pa pa ti/ bi b+hu d+ha pad+ma ha sta ya su me su me/ bi su ma gi ri gi ri Ni swA hA/ 'di ni mthu chen po thob pa/ bde ba can gyi bkod pa zhes bya ba rig pa'i rgyal po chen po bzlas pa tsam gyis 'jigs pa thams cad las srung ba'o// 'di'i cho ga ni bla gab med par shing gcig gi 'og tu bum pa tsam gyi mchod rten byas nas de'i spyan sngar a ga ru 'bum gyis sbyin sreg bya'o// gang gi don du sbyin sreg byas pa de'i mchog rnyed do// rgyal po'am/ rgyal po'i blon po dbang du bya bar 'dod pas mchod rten gyi spyan sngar lan tshwa'i gzugs brnyan gyi gzugs brnyan byas nas pa lA sha'i me la nyi ma gsum la lan bdun thun mtshams gsum du sbyin sreg byas na dbang du 'gyur ro// bud med dbang du bya bar 'dod na thang gi phyogs su yungs kar khrag gis btags pa rnams seng ldeng gi me la yungs kar dang seng ldeng btags pa rnams kyi nyi ma gsum du thun mtshams gsum du stong rtsa brgyad sbyin sreg byas na dbang du 'gyur ro// rgya mtshor 'gro ba'i chu klung gi bye ma la mchod rten sor bzhi tsam mam/ mtho gang tsam mam/ bde bar gshegs pa'i mtho gang gi tshad tsam pa brgyad lhag pa'i stong byas la srog shing phul te mchod pa la sogs pa'i tshogs re re'i spyan sngar stong rtsa brgyad bzlas par bya ste/ ji srid stong rtsa brgyad gnas pa na dong tse stong stong rnyed par 'gyur ro// rgya mtsho'i ngogs su mchod rten re re'i spyan sngar cho ga sngon du 'gro bas stong phrag brgya bzlas na bcom ldan 'das 'phags pa spyan ras gzigs dbang phyug mthong ste/ mchog ci 'dod pa de stsol bar mdzad cing gang tshol ba de rnyed do// bcom ldan 'das ma 'phags ma sgrol ma ral pa gyen brdzes kyi rtsa ba'i rtog pa bde ba can gyi bkod pa zhes bya ba'i rig pa'i rgyal po chen po rdzogs so// // de nas byang chub sems dpa' sems dpa' chen po spyan ras gzigs dbang phyug slar yang ting nge 'dzin de nyid sgom bzhin du bcom ldan 'das ma'i rtog pa'i rgyal po chen por dpa' bo ldan ma zhes bya ba rig pa'i rgyal po gsungs so// / na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA satwA ya/ ma hA kA ru Ni kA ya/ tad+ya thA/ shi ri bi si ri smr-i ti ba tsa ne/ te dzo ba d+ha ni ha ra ha ra a mu kaM me ba sa mA gats+tsha tu ra ma ni/ bi ra ma Ni/ bi ra bA si/ mi ni sau/ ta mu ta khe pA ti bar+Na swA hA/ 'di ni mthu chen po thob pa dang bcas pa dpa' bo dang ldan ma zhes bya ba'i rig pa'i rgyal mo chen mo sems can thams cad rjes su srung bar byed pa/ rgyal ba mchog gi sras rnams kyi gang dpa' ba dang ldan pa'i rig pa 'di rtag tu dran pa de nor gyi dngos grub nges par de'i brtson pa dang bcas pa dang / de'i 'dod pa las 'grub bo// 'di'i sgrub thabs kyi cho gar 'gyur te/ bcom ldan 'das 'phags pa spyan ras gzigs dbang phyug gi wang gis 'drir gzhug par bya ste/ pad+ma'i gdan la phyag na pad+ma ste/ g.yas pas mi 'jigs pa sbyin pa/ rgyan thams cad kyis rnam par brgyan pa'o// de'i g.yas su sgrub pa po ste sngar bzhin no// ras ris de ring bsrel dang bcas pa'i mchod rten la dri dang bdug pa dang / phreng ba phul nas nyin mtshan du smyung bar gnas par zla ba nya ba la 'o thug gi kham phor bcu gnyis phul nas a ga ru'i bdug spos dbul lo// de nas ku sha'i khres la 'dug ste stong rtsa brgyad bzlas par bya'o// sngon du bsnyen pa byas par 'gyur ro// las thams cad kyi dngos grub ni 'di nyid kyi cho gas 'bum bzlas par bya'o// phyi nas ras ris kyi spyan sngar dkyil 'khor nye bar byugs te sna ma'i me tog re re la yongs su bzlas nas dkyil 'khor du gtor bar bya'o// de lta bu nyi ma bdun du thun gsum du ji srid stong rtsa brgyad byas na nyi ma bdun pa la gang 'dod pa de dbang du 'gyur ro// ras ris kyi spyan sngar a ga ru nag po 'bum phrag gsum sbyin sreg byas na rgyal srid rnyed do// ma grub na grong ngo // bcom ldan 'das ma 'phags ma sgrol ma ral pa gyen brdzes kyi rtsa ba'i rtog pa yangs pa dang ldan pa'i ting nge 'dzin las nges par skyes pa dpa' bo ldan ma zhes bya ba'i rig pa'i rgyal mo chen mo yongs su rdzogs so// // de nas yang byang chub sems dpa' sems dpa' chen po spyan ras gzigs dbang phyug ting nge 'dzin gyi rgyal po de nyid sgom bzhin du bcom ldan 'das ma rtog pa'i rgyal po chen por mi 'jigs pa rab tu sbyin pa zhes bya ba'i rig pa'i rgyal po chen po gsungs so// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ dIp+ta ping+ga le ha ri ping+ga le a so ni tA d+ha drA le hi e hi/ ma ma pa raM pra yats+tsha swA hA/ 'di ni mthu chen po thob pa dang bcas pa ste/ mi 'jigs pa rab tu sbyin pa zhes bya ba'i rig pa'i rgyal po'o// de nas 'di'i cho ga ni/ ras sam 'bras bu can la sen rtsis 'phags pa spyan ras gzigs dbang phyug 'drir gzhug par bya ste/ pad+ma'i gdan la pad+ma'i phyag can/ mi 'jigs pa rab tu sbyin pa'o// sgrub pa po yang sngar bzhin no// de'i spyan sngar thun gsum du mar gyis btags pa'i tsan+dan dmar po'i sbyin sreg 'bum byas na gser brgya rnyed do// 'bum phrag bdun sbyin sreg byas na rgyal srid rnyed do// 'dir pad+ma rA ga 'byung bar 'gyur ba ni/ na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ tad+ya thA/ yi ge ts+tshi twe tsa pa ri pra Na/ ai shra t+yaM/ da dA ti/ me badzri Ni/ g+hi Ni/ mo ha ni/ mo ha dza/ dzaM b+ha ni/ staM b+ha ni/ a b+ha ya pra di/ a b+ha ya pra di/ la la la la/ la la la la swA hA/ 'di ni mthu chen po thob pa pad+ma rA ga sbyin pa'i sngags so// 'di'i cho ga ni tsan+dan dmar pos 'phags pa spyan ras gzigs dbang phyug bri bar bya'o// de'i spyan sngar mar dang sbrang rtsis btags pa'i me tog dmar po sbyin sreg 'bum byas na/ pad+ma rA ga brgyad rnyed do// zas kyi sngags kyi cho gar 'gyur ba ni/ na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ tad+ya thA/ pra byA ka rI/ pra b+ha kA ri/ dz+yo ti Sh+ma ti su tsi bi mu tsA ya swA hA/ 'di ni mthu chen po thob pa dang bcas pa ste/ zas gos sbyin pa'i sngags so// 'di'i cho ga ni khrag dang ba bla las 'phags pa spyan ras gzigs dbang phyug bri bar bya'o// de'i spyan sngar mar gyis btags pa'i 'o thug gi sbyin sreg ji srid 'bum phrag gcig byas na gnas thams cad du zas gos rnyed do// 'di ni dngul sbyin par 'gyur te/ na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ tad+ya thA/ dz+wa la dz+wa la pra dz+wa la/ b+ha na g+ha na/ ha TA ya/ sA da ya/ sA da ya/ e hi e hi/ phu phu phu phu/ g+hu g+hu/ phu ra swA hA/ 'di ni mthu chen po thob pa dang bcas pa dngul sbyin pa'i sngags te/ 'di'i cho ga ni/ gur gum gyis 'phags pa spyan ras gzigs dbang phyug 'drir gzhug par bya ste/ de'i spyan sngar zho dang / sbrang rtsi dang / sbrang rtsi mar gyis btags pa'i nA ga ge sar gyi sbyin sreg 'bum byas na dngul brgya rnyed par 'gyur ro// yang 'dir gser rab tu sbyin pa'i sngags ni/ na mo rat+na tra yA ya/ na ma Ar+ya a ba lo ki te shwa rA ya/ bo b+hi satwA ya/ ma hA satwA ya/ ma hA kA ru Ni kA ya/ tad+ya thA/ ga ru ru pha ra ba ra/ ba ri li swA hA/ 'di ni mthu chen po thob pa dang bcas pa ste gser sbyin pa'i sngags so// 'di'i cho ga ni ring bsrel dang bcas pa'i mchod rten la mal+li ka'i me tog re re la yongs su bzlas nas mchod rten gyi drung du gtor bar bya'o// thun gsum du stong phrag brgyad gtor na zla ba'i nang du gser brgya rnyed do// ras ris kyi cho gar 'gyur ba ni ras la bcom ldan 'das 'phags pa spyan ras gzigs dbang phyug ral pa gyen du brdzes pa/ phyag na spyi blugs bsnams pa/ pad+ma'i gdan la bzhugs pa 'drir gzhug par bya'o// ras ris nges grong ngam dgon par a shwa t+tha'i shing gi 'og tu gtsang ma'i phyogs su bzhugs nas sra rtsi pog gi sreg blugs 'bum phrag bdun sbyin sreg byas na bcom ldan 'das kyis myur du rgyal srid stsol bar 'gyur ro// zhes pa de rnams lnga po tsam ni bcom ldan 'das ma sgrol ma'i rtsa ba'i rtog pa yangs pa dang ldan pa'i ting nge 'dzin las nges par skyes pa mi 'jigs pa rab tu sbyin pa rdzogs so// // de nas byang chub sems dpa' sems dpa' chen po 'phags pa spyan ras gzigs dbang phyug slar yang yangs pa dang ldan pa'i ting nge 'dzin gyi rgyal po bsgoms nas/ bcom ldan 'das ma'i rtog pa'i rgyal po chen por o~M yig rab tu 'byung ba zhes bya ba'i rig pa'i rgyal po chen po gsungs so// na mo rat+na tra yA ya/ na mo a mi tA b+h+yA s+ya ta thA ga tA ya/ aR+ha te/ samyak+saM bud+d+ha s+ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ tad+ya thA/ a muk+te/ a muk+te/ tsats+tsha da ne/ mA d+he ni mA d+he ni/ su ru d+hi/ ru ta mA ya/ d+ha rI/ hu hu/ hu hu/ ma tha ma tha ma tha/ o~M ra pra mu kha/ pA la pA la/ ma hA pA ri pA la/ te dza/ na ma stu te/ sarba duSh+Ta twaM bA si sA tA Ni mA ne swA hA/ 'di ni mthu chen po thob pa dang bcas pa ste/ 'khor ba'i sna thag grol bar byed pa zhes bya ba rig pa'i rgyal po chen po gang 'di rtag tu dran par byed na 'khor bar yun ring du mi 'khor ro// bzlas pa nyid kyis mtshams med pa lnga po rnams rnam par sbyong bar byed do// de nas 'di'i sgrub thabs kyi cho ga ni sngar brjod pa'i ras la bcom ldan 'das 'phags pa spyan ras gzigs dbang phyug nam mkha' la 'gro ba/ kun nas 'od 'bar ba/ pad+ma phyag na bsnams pa/ g.yas par mi 'jigs pa sbyin pa'o// sgrub pa po yang dag pa'i lus kyi mgo bos bdug pa sreg pa cha byad dang rnam pa ji lta ba bzhin 'drir gzhug par bya'o// de nas ras ris de sngar brjod pa'i gnas su bzhugs nas dri dang / me tog dang / bdug pa la sogs pa 'di nyid kyis phul la 'bum phrag gsum bzlas par bya'o// sngon du bsnyen pa byas par 'gyur ro// mtshams med pa lnga po rnams rnam par sbyong bar byed do// 'bum phrag drug bzlas pas dam bcas pa rnyed par 'gyur ro// gdug pa sha za dang srin po rnams 'ching bar 'dod na ku sha'i sna thag gis bskor nas stong phrag brgyad mngon par bsngags te gdug pa gang na gnas pa'i shing ngam khyim la sogs pa la dkri bar bya'o// gdug pa thams cad bcings par 'gyur ro// gdug pa'i sems dang sems can rnams zil gyis gnon par 'gyur ro// rna ba'i mig sman sgrub par 'dod na ras ris kyi spyan sngar stong phrag rdzogs pa'i sreg blugs byas nas a shwat+tha'i 'dab ma bdun gyi nang du bzhag nas du ba 'thul na de rnams rgyal ba'i spyan dang mtshungs par 'gyur ro// lo stong phrag gsum du 'tsho bar byed do// ras ris kyi spyan sngar pad+ma dkar po 'bum phrag gsum dbul bar bya'o// rgyal srid rnyed do// ma grub na yul rnyed do// bcom ldan 'das ma 'phags ma sgrol ma ral pa gyen brdzes kyi rtsa ba'i rtog pa yangs pa dang ldan pa'i ting nge 'dzin las nges par skyes pa/ 'khor ba'i sna thag grol bar byed pa zhes bya ba rig pa'i rgyal po chen po rdzogs so// // de nas byang chub sems dpa' sems dpa' chen po spyan ras gzigs dbang phyug yangs pa dang ldan pa'i ting nge 'dzin gyi rgyal po sgom bzhin du bcom ldan 'das ma'i rtog pa'i rgyal po chen por yi ge bcu gcig pa zhes bya ba'i rig pa'i rgyal po chen po 'di gsungs so// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ tad+ya thA/ da sha ni/ ka ra Ni/ bi ka ra Ni/ bi d+hu li/ bI la ya swA hA/ 'di ni mthu chen po thob pa dang bcas pa yi ge bcu gcig pa zhes bya ba'i rig pa'i rgyal po rtag tu sangs rgyas bcu gcig la'ang 'di bdag gis sngon bshad pa ste rtag tu bzlas pas gser rnyed do// de nas 'di'i sgrub thabs kyi cho ga ni sgrub pa'i ched du 'gyur te/ sngar brjod pa'i ras ris nA ga ge sar gyi phye ma dang pa li ka bsres pas 'drir gzhug ste/ pad+ma'i gdan la bzhugs pa/ bsam gtan sgom pa/ phyag na pad+ma bsnams pa/ phyag g.yas pas bgrang phreng bsnams pa/ sku mdog dkar po'o// sgrub pa po yang sngar bzhin no// ras ris dang po'i gnas su bzhag nas/ 'bum phrag lnga bzlas par bya'o// sngon du bsnyen ba byas par 'gyur ro// ri'i rtse mor nyi ma gsum du mi bza' bar stong phrag nyi shu bzlas par bya ste/ gser stong rnyed par 'gyur ro// tsan+dan dkar po'i tshon gyis 'phags pa spyan ras gzigs dbang phyug sngar brjod pa bzhin 'drir gzhug par bya'o// de'i spyan sngar tsan+dan dkar po'i zhogs ma dang bcas pa 'bum phrag gsum sbyin sreg byas na rgyal srid rnyed do// ma grub na grong rnyed de yangs pa dang ldan pa'i ting nge 'dzin gyi rgyal po sgom bzhin pa la'o// bcom ldan 'das ma 'phags ma sgrol ma ral pa gyen brdzes kyi rtsa ba'i rtog pa 'dod cing don du gnyer ba sbyin pa'i rig pa'i rgyal po chen po yongs su rdzogs so// // de nas byang chub sems dpa' sems dpa' chen po 'phags pa spyan ras gzigs dbang phyug yangs ba dang ldan pa'i ting nge 'dzin gyi rgyal po sgom bzhin du bcom ldan 'das ma sgrol ma ral pa gyen brdzes rtog pa'i rgyal po chen por ras ris kyi gnas zhes bya ba'i rig pa'i rgyal po chen po gsungs so// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ tad+ya thA/ ka Te ni ka Te/ ka TAM ka Te/ dz+yo ti/ tiSh+ma tI/ bi pu le swA hA/ 'di ni mthu chen po thob pa ras ris kyi gnas zhes bya ba'i rig pa'i rgyal po chen po'o// rtag tu bzlas pas don sbyin par byed cing sdig pa thams cad rnam par 'joms par byed pa grub par yang 'gyur ro// yang 'di'i cho ga ni sngar brjod pa'i ras ris la 'od dpag med 'drir gzhug par bya ste/ skyil mo krung gis bzhugs pa/ ting nge 'dzin la snyoms par zhugs pa'o// bcom ldan 'das kyi g.yas su 'phags pa spyan ras gzigs dbang phyug ral pa'i cod pan 'chang ba/ dar dkar po'i stod g.yogs can/ bcom ldan 'das la thal mo sbyor bar byed bzhin pa'o// g.yon du 'phags pa mthu chen thob pri yang ku ltar sngo bsangs pad+ma'i gdan la bzhugs pa bcom ldan 'das la thal mo sbyor bar byed pa'o// de lta bu'i ras ris 'drir bcug nas gtsang ma'i phyogs su pa Ta'i shing la so so so sor bzhag nas 'di nyid kyis dri dang me tog la sogs pa phul la 'bum phrag bdun bzlas par bya'o// sngon du bsnyen pa byas par 'gyur ro// mthar mtshan mo gsum du smyung bar gnas te/ me tog dkar po stong phrag brgyad la re re la yongs su bzlas nas spyan ras gzigs dbang phyug gi drung du dbul bar bya'o// dngos grub kyi mtshan ma ni pad+ma stong rtsa brgyad po de rnams gcig tu gnas par 'gyur te/ 'di ni dngos grub kyi mtshan ma'o// 'di dag phye mar byas nas gzhan sha la dang bsres te rgyal po'am/ rgyal po'i blon po'am/ gang la byin pa de dbang du 'gyur ro// nad kyis gdungs pa la byin na nad thams cad nye bar zhi bar 'gyur ro// phye ma des mtshan ma dang ldan pa mo la rdul btab na bu rnyed do// tho rangs bdag nyid kyi spyi bor phye ma des rdul btab na skye bo thams cad dga' bar 'gyur ro// de ltar gang 'dod pa de thams cad phye ma des byed do// grol bar byed na nye bar gzhag pa'i nad dam/ khrag 'dzag pa'am/ mtshan mar gdol pa'am/ de bzhin du dug la sogs pa thams cad la 'thung du bcug pa'am/ cung zad byug par sbyin par bya ste/ nad thams cad zhi bar 'gyur ro// yang 'dir ras kyi gnas kyi phye ma'i cho ga ni nA ga ge sar dang / tsan+dan dang / da ma na ka dang / ta ma la'i 'dab ma dang / pu shel tse dang / ru rta dang / me tog brgya pa ste/ 'di rnams cha mnyam par sbyar nas phye mar byed du gzhug go// 'di ni ras ris kyi gnas kyi phye ma ste brgya phrag brgyad mngon par bsngags nas gang la btung ba la sogs par byin pa de dbang du 'gyur te/ bran nyid du nye bar gnas pa dang / mtshon cha'i 'jigs pa med pa dang / gnyis mnyam du rnyed cing rab tu 'jug go// de bzhin du 'jigs pa la ras ris kyi spyan sngar pad+ma dkar po 'bum phrag gsum dbul bar bya ste yul chen po rnyed do// arga'i shing gis me rab tu sbar nas pad+ma dmar pos 'bum phrag bdun sbyin sreg byas na rgyal srid chen po rnyed do// ma grub na grong khyer chen po rnyed do// til gyi sbyin sreg 'bum phrag gcig byas na grong gcig rnyed do// 'bum phrag lnga sbyin sreg byas na nor sbyin pa dang mchog sbyin par byed cing // de dbang du byed do// dung la brgya bzlas pa nyid kyis don thams cad thob par 'gyur ro// bcom ldan 'das ma 'phags ma sgrol ma ral pa gyen brdzes kyi rtsa ba'i rtog pa'i rgyud chen po ras ris kyi gnas yongs su rdzogs so// // slar yang byang chub sems dpa' sems dpa' chen po 'phags pa spyan ras gzigs dbang phyug yangs pa dang ldan pa'i ting nge 'dzin gyi rgyal po sgom bzhin du pad+ma'i mtha' zhes pa'i rig pa'i rgyal po chen po gsungs so// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ tad+ya thA/ bya dza ni/ be dza ni/ be dza ha te/ pad+ma ShaN+Da ni/ pA sI ni bud+d+he/ bud+d+hA ya/ pa raM pa rA ya/ sarba ga ti bi dza yA ya swA hA/ 'di ni mthu chen po thob pa pad+ma'i mtha' zhes bya ba'i rig pa chen po ste 'di rtag tu bzlas pas phyir bzlog par 'gyur zhing nad thams cad las rnam par grol bar 'gyur ro// de nas 'di'i sgrub thabs kyi cho gar 'gyur te gro ga'i 'dab ma la gi bang gis 'phags pa spyan ras gzigs dbang phyug 'drir gzhug par bya ste/ pad+ma la bzhugs pa thams cad dkar po ral pa gyen du brdzes pa phyag g.yon pas pad+ma dang / g.yas pas ril ba spyi blugs bsnams pa'i phyag go// de nas ras ris gtsang ma'i gnas su bzhugs su gsol nas 'di nyid kyis dri dang bdug pa la sogs pa thams cad bya zhing 'bum phrag gsum bzlas par bya'o// mthar nyin mtshan du smyung bar gnas nas dkar po'i tshes gcig nas brtsams te bcom ldan 'das la me tog stong phrag brgyad la lan re bzlas nas bcom ldan 'das kyi zhabs la bsnun par bya'o// de ltar ji srid du stong phrag brgyad cu rdzogs pa'i mthar mchod pa rgya chen po byas nas srod nas brtsams te bzlas par bya'o// de nas nam mkha' las grub bo zhes pa'i tshig 'byung ste/ gal te mngon par 'dod pa de rnyed do// rgyal po dang gang dbang du byed par 'dod na sna ma'i phreng ba yongs su blangs nas me tog de re re la mngon par bsngags nas ras ris kyi spyan sngar dbul te/ nyin zhag bdun thun gsum du dbul bar byas na dbang du 'gyur ro// bram ze dbang du bya bar 'dod na ras ris kyi spyan sngar pa lA sha'i me la nyin zhag bdun thun gsum du g.yang gzhi nag po'i pags pas sbyin sreg byas na dbang du 'gyur ro// ras ris kyi spyan sngar bi la ba'i me la u dum bA ra'i me tog gis sbyin sreg byas na zhag gsum gyis dbang du 'gyur ro// dmangs rigs dbang du bya bar 'dod na ras ris kyi spyan sngar arga'i me la lan tshwa'i sbyin sreg byas na nyi ma gsum gyis dbang du 'gyur ro// thun mong ba'i bud med dbang du bya bar 'dod na me de la nas kyi sbyin sreg bya'o// dge slong ngam bram ze dbang du bya bar 'dod na ras ris kyi spyan sngar seng ldeng gi me la dU ra ba'i sbyin sreg thun gsum nyi ma bdun du byas na bdun pa la dbang du 'gyur te/ gang dbang du bya ba de la zla ba gcig tu bzlas pas de dbang du 'gyur ro// bcom ldan 'das ma 'phags ma sgrol ma ral pa gyen brdzes kyi rtsa ba'i rtog pa yangs pa dang ldan pa'i ting nge 'dzin las skyes pa pad+ma'i mtha' zhes bya ba'i sngags kyi rgyal po chen po yongs su rdzogs so// // de nas byang chub sems dpa' sems dpa' chen po 'phags pa spyan ras gzigs dbang phyug yangs pa dang ldan pa'i ting nge 'dzin gyi rgyal po sgom bzhin du bcom ldan 'das ma 'phags ma sgrol ma'i rtog pa'i rgyal por pad+ma gzi brjid ces bya ba'i sngags kyi rgyal po chen po gsungs so// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ tad+ya thA/ da ma ne da ma ne/ shAn+te shAn+te/ mA na se/ bi dza ye/ dza ye ba he/ an g+he/ a Narge/ dar+sha ne/ a pra ti hi ha ta/ sA sa ne/ tiSh+Tha tiSh+Tha/ bi dza ya ba he/ ma ba ba raM/ sho b+ha ne/ ru ru ru ru ru ru ru/ rA ya swA hA/ 'di ni mthu chen po thob pa dang bcas pa pad+ma gzi brjid ces bya ba'i sngags kyi rgyal po chen po'o// 'di rtag tu bzlas pas nad thams cad med par 'gyur ro// de nas 'di'i sgrub thabs kyi cho gar 'gyur te/ le brgan rtsi'i chu dang 'dres pa'i tshon gyis 'phags pa spyan ras gzigs dbang phyug gi ras ris 'drir gzhug par bya'o// dkar po ral pa gyen du brdzes pa phyag na pad+ma bsnams pa/ pad+ma'i gdan la nye bar 'dug pa/ kun nas 'bar ba'i phreng bas 'khrugs pa'o// de nas gtsang ma'i phyogs su bzhugs nas/ 'di nyid kyi dri dang / me tog dang / bdug pa sreg cing 'bum phrag lnga bzlas par bya'o// de nas tsan+dan dkar po zho dang / sbrang rtsi dang / mar la btags pa'i sbyin sreg 'bum phrag gsum bya'o// de ma thag tu rgyal srid rnyed do// ma grub na grong gcig go// ras ris kyi spyan sngar pa lA sha'i 'am/ a ga ru mar gyis btags pa'i sbyin sreg byas na gos bye ba brgya rnyed do// le brgan rtsi'i sreg blugs 'bum byas na gter mthong ngo // gang bstan pa zla ba gcig tu bzlas na de'i don rnyed do zhes pa ste 'dod pas nye bar gzhag pa ma gtogs so// bcom ldan 'das ma 'phags ma sgrol ma ral pa gyen brdzes kyi rtsa ba'i rtog pa yangs pa dang ldan pa'i ting nge 'dzin las nges par skyes pa pad+ma gzi brjid ces bya ba'i sngags kyi rgyal po chen po yongs su rdzogs so// // de nas byang chub sems dpa' sems dpa' chen po spyan ras gzigs dbang phyug bcom ldan 'das ma rtog pa'i rgyal por dpal be'u zhes bya ba'i rig pa'i rgyal po chen po gsungs so// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ tad+ya thA/ ba su ra/ ma ra/ ba na/ g+hu g+hu/ naM pa raM/ pA ra ya naM/ e hi e hi/ bu d+h+ya bud+h+ya/ bo d+h+ya ye swA hA/ 'di ni mthu chen po thob pa dang bcas pa ste/ dpal be'u zhes bya ba'i rig pa'i rgyal po chen po dran pa tsam gyis nye bar 'tshe ba thams cad 'joms par byed pa'o// 'di'i cho ga ni gur gum dang bsres pa'i tshon gyis 'phags pa spyan ras gzigs dbang phyug 'drir gzhug par bya'o// ral pa gyen du brdzes pa/ pad+ma la bzhugs pa/ phyag g.yon na pad+ma bsnams pa/ g.yas pas mchog sbyin pa/ thugs kar dpal be'u'i mtshan mas brgyan pa'o// g.yas su gur gum gyis dpal be'u bri bar bya'o// ring bsrel dang bcas pa'i mchod rten la ras ris zhal nub tu phyogs par bzhugs nas/ mchod rten de nyid kyis bdug pa bsregs te 'bum phrag gsum bzlas par bya'o// mthar nyin mtshan du smyung bar gnas te/ nA ga ge sar re re la yongs su bzlas nas 'phags pa spyan ras gzigs dbang phyug gi thugs kar bsnun par bya'o// de lta bu zla bar rdzogs par byas na gter chen po mthong bar byed do// nyi ma bdun gyis gser stong rnyed do// phyogs kyi yul rnyed do// bcom ldan 'das ma 'phags ma sgrol ma ral pa gyen brdzes kyi rtsa ba'i rtog pa yangs pa dang ldan pa'i ting nge 'dzin las nges par skyes pa dpal be'u zhes bya ba'i rig pa'i rgyal po chen po yongs su rdzogs so// // de nas byang chub sems dpa' sems dpa' chen po spyan ras gzigs dbang phyug slar yang yangs pa dang ldan pa'i ting nge 'dzin gyi rgyal po sgom bzhin du bcom ldan 'das ma'i rtog pa'i rgyal por mi 'jigs pa sbyin pa zhes bya ba'i sngags kyi rgyal po gsungs so// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ tad+ya thA/ go pa ti ba ti/ tsa ra pa ti pa ti/ sha sa ni/ sha si ni/ b+hU b+hU/ tsi li ci li tsi lpa ya swA hA/ 'di ni mthu chen po thob pa dang bcas pa ste/ mi 'jigs pa sbyin pa zhes bya ba'i sngags kyi rgyal po chen po rtag tu bzlas pas sa'i rgyal por 'gyur ro// 'di'i sgrub thabs kyi cho gar 'gyur ba ni ras la li khri'i phye ma dang bsres pa'i tshon gyis 'phags pa spyan ras gzigs dbang phyug 'drir gzhug par bya ste/ ral pa gyen du brdzes pa/ ril ba spyi blugs phyag na bsnams pa/ gzhogs su son pa/ pad+ma'i gdan la bzhugs pa/ mi 'jigs pa rab tu sbyin pa'o// de nas ras ris de ring bsrel dang bcas pa'i mchod rten la/ mchod rten gyi byang du bzhugs nas 'di nyid kyis ji ltar 'byor pa'i mchod pa byas nas 'bum bzlas so// mthar nyin mtshan du smyung bar gnas pas mchod pa rgya chen po byas nas srod nas brtsams nas bzlas par bya/ nam mkha' las grub po zhes pa'i sgra thos par 'gyur te gang du mchod pa der char lhung bar 'gyur ro// ma grub na yul rnyed do// de'i spyan sngar pa lA sha'i me la klu shing gi me tog mar la btags pa'i sbyin sreg 'bum byas na dngul 'bum rnyed do// dong tse brgya rnyed par 'gyur ro// bcom ldan 'das ma 'phags ma sgrol ma ral pa gyen brdzes kyi rtsa ba'i rtog pa yangs pa dang ldan pa'i ting nge 'dzin las nges par skyes pa'i mi 'jigs pa sbyin pa zhes bya ba'i rig pa'i rgyal po chen po yongs su rdzogs so// // byang chub sems dpa'i sde snod phal po che theg pa chen po'i mdo sde bcom ldan 'das ma 'phags ma sgrol ma ral pa gyen brdzes kyi rtsa ba'i rtog pa las yangs pa dang ldan pa'i ting nge 'dzin las nges par skyes pa'i rig pa'i sngags rnams te le'u rab 'byam bcu gsum pa rdzogs so// // de nas byang chub sems dpa' sems dpa' chen po 'phags pa spyan ras gzigs dbang phyug slar yang thams cad dang ldan pa'i 'jig rten gyi khams su byang chub sems dpa'i ting nge 'dzin dag pa'i yul rnam par 'phro zhing rnam par 'jig par byed pa zhes bya ba'i ting nge 'dzin la snyoms par zhugs so// snyoms par zhugs nas rtog pa'i rgyal po chen po 'dir bcom ldan 'das ma 'phags ma sgrol ma bsgrub par bya ba'i don du bdag gis 'chad bzhin pa'i ched du lha thams cad kun tu 'gegs kyi bsam pa de bzhin gshegs pa nye bar 'pho bar 'gyur ba de la bdag gis sems can thams cad rab tu skrag par byed pa la mi 'jigs pa rab tu sbyin pa bshad kyis/ kye lha'i tshogs rnams 'byung po'i tshogs thams cad dang / bgegs dang log par 'dren pa dang / gnod sbyin gyi dbang po thams cad dang / gang yang gzhan rig pa'i sde dpon rnams nyon cig // bdag gis rig pa'i rgyal po chen po khro gnyer can zhes bya ba'i rig pa thams cad kyi rgyal mo bcom ldan 'das ma sgrol mas gsungs pa/ rig pa thams cad kyi mnga' bdag // dbang du gyur pa/ de bzhin gshegs pas gsungs pa/ gsol ba 'debs pa mngon par 'du byed pa nyid de dang mthun par 'jigs pa chen po thams cad 'phrog pa dang / skems pa dang / gsod par byed pa/ rtog pa'i rgyal po 'dir las kyi cho ga bcom ldan 'das ma 'phags ma sgrol ma'i sgrub thabs kyi snga dro langs nas gtsang mar gyur pas shar la sogs par kun tu bltas te lag mthil la yongs su bzlas nas nyi ma'i dkyil 'khor la yang kun tu bltas nas der lag mthil la bzlas par bya'o// bgegs thams cad rengs par 'gyur ro// gzhan yang gdug pa'i bsam pa rnams la de bzhin du yang nyi ma so sor byas na thams cad ring por mi thogs pa kho nar thams cad zhi ba'i las 'grub par 'gyur ro// rgyas pa can yang nyi ma nub pa'i dus tshod la de nyid kyis las bya'o// mngon spyod can la mtshan phyed na gnas gcig tu gtsug phud dgrol zhing lan bdun brjod cing nam mkha'i mthil du bltas nas blo rtse gcig tu bsgom par bya'o// de'i sems can mngon spyod can gyi las rnams 'grub par 'gyur ro// gang yang lha'i tshogs dang / 'byung po'i tshogs thams cad dang / log par 'dren pa'i tshogs rnams kyang 'di skad ces bdag gis gsungs pa'i rig pa'i rgyal po gsang chen gsang ba'i sbyor ba byed par 'gyur ba de'i dngos grub gdon mi za bar 'gyur ba dang / bcom ldan 'das ma'i sgrub pa po dang sngags kyi rtog pa 'dir gsungs pa'i sgrub pa pos gdon mi za bar byed par 'gyur ro// 'di ltar kun tu rtogs par bya'i gzhan ma yin no zhes so// kye lha'i tshogs rnams rig pa chen po gang ma mo'i gsang chen gsang ba rnams nyon cig // de skyid par byed pa'i cho ga'i rig pa yang bshad par bya'o// de nas yang byang chub sems dpa' sems dpa' chen po spyan ras gzigs dbang phyug mtha' kun tu snang ba zhes bya ba'i byang chub sems dpa'i ting nge 'dzin la snyoms par zhugs par gyur to// ting nge 'dzin gang la snyoms par zhugs pas sems can thams cad kyang skye ba brjes te stobs dang brtson 'grus dang mthu dang rnam par shes pa lnga dang ldan par gyur to// snyoms par zhugs pa de las dang mthu dang bcas par langs nas bcom ldan 'das gang na ba der nye bar song ngo // nye bar song nas bcom ldan 'das kyi zhabs gnyis la mgo bos phyag 'tshal nas mtha' gcig tu 'dug go// de nas yang byang chub sems dpa' sems dpa' chen po phyag na rdo rjes bla gos phrag pa gcig tu gzar nas bcom ldan 'das gang na ba der thal mo sbyar nas phyag 'tshal te bcom ldan 'das la 'di skad ces gsol to// bcom ldan 'das rig pa 'ong ba'am 'gro bar ga la 'gyur/ de skad ces gsol pa dang / bcom ldan 'das kyis byang chub sems dpa' sems dpa' chen po phyag na rdo rje la 'di skad ces bka' stsal to// phyag na rdo rje gang khyod sems can rnams kyi don du 'di lta bu yongs su zhus pa legs so legs so// des na rigs kyi bu nyon cig dang bshad par bya'o// shar phyogs su sangs rgyas kyi zhing stong phrag brgyad cu rtsa bzhi phyin pa'i sangs rgyas kyi zhing na de bzhin gshegs pa dgra bcom pa yang dag par rdzogs pa'i sangs rgyas bcom ldan 'das mi 'khrugs pa zhes bya ba rang gi sangs rgyas kyi zhing du rig pa'i rgyal mo 'di nyid rab tu ston par gyur to// lho phyogs su de bzhin gshegs pa dgra bcom pa yang dag par rdzogs pa'i sangs rgyas bcom ldan 'das gser kun tu snang ba zhes bya ba de yang sgrol ma'i rig pa 'di nyid gsungs par gyur to// nub phyogs su de bzhin gshegs pa dgra bcom pa yang dag par rdzogs pa'i sangs rgyas bcom ldan 'das tshe dpag med ces bya ba des kyang rang gi sangs rgyas kyi zhing du rig pa 'di gsungs par gyur to// byang phyogs su de bzhin gshegs pa dgra bcom pa yang dag par rdzogs pa'i sangs rgyas bcom ldan 'das lus mdzes zhes bya ba de yang rig pa'i rgyal mo 'di nyid gsungs par gyur to// de ltar phyogs bcu rnams su yang de lta bu la sogs pa'i de bzhin gshegs pa thams cad kyis gsungs pa dang ldan pa de rigs kyi bu de bzhin gshegs pa thams cad kyang snying po 'di nyid kun tu bshad par mdzad do// rigs kyi bu shar phyogs su sangs rgyas kyi zhing bgrang ba las 'das pa na 'jig rten gyi khams dri ma med pa zhes bya ba yod de/ de na de bzhin gshegs pa dgra bcom pa yang dag par rdzogs pa'i sangs rgyas dri ma med pa'i 'od ces bya ba de'i sangs rgyas kyi zhing na byang chub sems dpa' sems dpa' chen po rin chen 'byung gnas zhes bya ba yod de/ de bzhin gshegs pa dgra bcom pa yang dag par rdzogs pa'i sangs rgyas bcom ldan 'das de yang byang chub sems dpa' rin chen 'byung gnas la rig pa 'di'i rab tu ston to// de nas kyang sangs rgyas kyi zhing las 'das pa na 'jig rten gyi khams rin po che dang ldan pa zhes bya ba yod de/ de na de bzhin gshegs pa dgra bcom pa yang dag par rdzogs pa'i sangs rgyas bcom ldan 'das rin chen rab snang zhes bya ba bzhugs te/ de na byang chub sems dpa' sems dpa' chen po rin chen dpal zhes bya ba yod do// de nas yang de bzhin gshegs pa dgra bcom pa yang dag par rdzogs pa'i sangs rgyas bcom ldan 'das rin chen rab snang gis byang chub sems dpa' sems dpa' chen po rin chen dpal la bka' stsal pa/ rigs kyi bu rig pa 'di sems can rnams kyi don gyi ched du ngas bshad kyis mchog tu zung shig // de nas byang chub sems dpa' sems dpa' chen po rin chen dpal de bzhin gshegs pa'i byin gyi rlabs kyis rig pa mchog tu bzung bar gyur to// de nas 'jig rten gyi khams dri ma med par de bzhin gshegs pa dgra bcom pa yang dag par rdzogs pa'i sangs rgyas bcom ldan 'das dri ma med pa'i 'od ces bya ba de'i sangs rgyas kyi zhing na byang chub sems dpa' sems dpa' chen po rin chen 'byung gnas zhes bya ba so sor 'khod do// de nas yang bcom ldan 'das kyis byang chub sems dpa' sems dpa' chen po rin chen 'byung gnas la bka' stsal pa/ rigs kyi bu 'di ni de bzhin gshegs pa thams cad kyi snying po sems can rnams kyi don dang phan pa dang bde ba'i ched dang lha dang mi rnams kyang rjes su gzung ba'i ched dang / sems can thams cad kyi ched du sems can thams cad la bshad par bya'i mchog tu zung shig // de nas byang chub sems dpa' sems dpa' chen po rin chen 'byung gnas kyis bcom ldan 'das kyi zhabs la mgo bos phyag 'tshal nas rig pa mchog tu bzung bar gyur to// rigs kyi bu gang yang byang chub sems dpa' sems dpa' chen po rin chen 'byung gnas zhes bya ba de gzhan ma yin te/ de'i tshe de'i dus na sangs rgyas kyi zhing der byang chub sems dpa' sems dpa' chen po spyan ras gzigs dbang phyug 'dir gyur pa'o// gang byang chub sems dpa' sems dpa' chen po rin chen dpal zhes pa 'di de bzhin gshegs pa rin chen rab snang gi sangs rgyas kyi zhing du lha mo gos dkar mo dang de bzhin gshegs pa 'od dpag med kyi sangs rgyas kyi zhing byas pa'i gnas su rigs kyi bu rig pa 'di 'gro ba dang 'ong ba nyid kyang rigs kyi bu rig pa'i rgyal po ston par byed do// de nas yang byang chub sems dpa' sems dpa' chen po 'phags pa spyan ras gzigs dbang phyug bcom ldan 'das gang na ba der nye bar song ste bcom ldan 'das kyi zhabs la mgo bos phyag 'tshal te bcom ldan 'das la 'di skad ces gsol to// bcom ldan 'das bdag phyag na rdo rje la dngos grub kyi don du rig pa sbyin par bgyi'o// de nas yang byang chub sems dpa' sems dpa' chen po spyan ras gzigs dbang phyug gis byang chub sems dpa' sems dpa' chen po phyag na rdo rje la 'di skad ces smras so// phyag na rdo rje bdag gis kyang gos dkar mo'i snying po'i rig pa sbyin par bgyi'o// de nas byang chub sems dpa' sems dpa' chen po phyag na rdo rjes byang chub sems dpa' sems dpa' chen po spyan ras gzigs dbang phyug la 'di skad ces smras so// byang chub sems dpa' sems can rnams la gcig tu snying brtse ba shin tu snying brtse ba can sems can rnams la mi 'jigs pa rab tu stsol cig // thub pas gsungs pa'i rig pa ston cig // de nas yang byang chub sems dpa' sems dpa' chen po spyan ras gzigs dbang phyug cung zad 'dzum pa'i bzhin gyis 'jig par byed pa'i me ltar 'bar ba zhes bya ba'i ting nge 'dzin la snyoms par zhugs par gyur to// sangs rgyas kyi zhing rnams thams cad kyang de'i 'od zer gyis kun tu skul bar byed pa byung ba ni byang chub sems dpa'i dpral bar spyan gsum pa byung ste/ spyan de las sna tshogs dbang du byed pa'i 'od zer byung bar gyur to// 'od zer de rnams kyis sangs rgyas kyi zhing rnams kun tu snang bar gyur to// sangs rgyas kyi zhing rnams thams cad du yang rigs kyi bu gang khyod 'di lta bu'i rig pa smras pa legs so legs so zhes pa'i tshig thos so// sangs rgyas dang byang chub sems dpa' thams cad la yang pad+ma dang / ut+pal dang / ku mu da dang / puN+Da rI ka dang / dri bzang ldan pa dang / ka To ra dang / many+dzu Sha ka dang / many+dzu Sha ka chen po'i me tog rnams kyis mngon par gtor bar gyur to// rigs kyi bu rig pa'i rgyal po smros shig // de nas byang chub sems dpa' sems dpa' chen po spyan ras gzigs dbang phyug sangs rgyas kyi byin gyis rlabs kyis rig pa gsungs pa/ na maHsarba ta tha ga te b+h+yaH/ ar+ha te b+h+yaH/ samya ka saM bud+d+he b+h+yaH/ o~M b+ha ya nA sha ni trA sa ni trA sa trA sa ya/ b+h+r-i ku Ti/ ta Ti/ bai ta Ti/ bai ta Ti/ swe te/ dza Ti ni swA hA/ rig pa 'di gsungs ma thag tu yang stong gsum gyi stong chen po'i 'jig rten gyi khams su nub phyogs mtho na shar phyogs dma' ba dang / lho phyogs mtho na byang phyogs dma' ba dang / byang phyogs mtho na lho phyogs dma' ba dang / shar phyogs mtho na nub phyogs dma' bar gyur te/ de ltar stong gsum gyi stong chen po'i 'jig rten gyi khams rnam par 'gyur ba drug tu g.yos te gzhal yas khang na gnas pa'i lha rnams kyang gdan las bskyod/ dri za rnams kha bub tu gyur/ lha ma yin rnams kyi dbyangs nyams pa dang / nam mkha' lding rnams kyi sgyu mi mgyogs pa dang / srin po rnams kyi tru ta ta ra dang / gdug pa rnams nye bar 'gro bar gyur to// ma mo'i tshogs rnams ngu 'bod kyi nyam thag pa'i nga ro dang ngu 'bod kyi klag cor smra'o// de bzhin du gnod sbyin dang / mi'am ci dang / lto 'phye chen po rnams skyabs med dpung gnyen med de/ ji srid 'og min pa'i lha'i ris rnams kyang sreg par gyur to// lha rnams thams cad rings pa rings par de bzhin gshegs pa'i drung du nye bar lhags so// de nas phyag na rdo rje yang de bzhin gshegs pa'i rnam par 'phrul pa'i rgyan gyi 'od zer rnams kyis yid tshim nas stan las 'phos te de bzhin gshegs pa dgra bcom pa yang dag par rdzogs pa'i sangs rgyas kyi drung na nye bar lhags so// de nas bcom ldan 'das kyis lha thams cad dang / byang chub sems dpa' rnams la dbugs 'byin pa mdzad de/ ma 'jigs shig // grogs po dag ma 'jigs shig // de nas byang chub sems dpa' phyag na rdo rje la bcom ldan 'das kyis 'di skad ces bka' stsal to// phyag na rdo rje rab tu zhugs shig // de bzhin gshegs pa'i gtsug tor sems dpa' chen po rab tu zhugs pa tsam la stong gsum gyi stong chen po'i 'jig rten gyi khams de rnam par 'gyur ba drug tu g.yos so// de nas yang bcom ldan 'das kyis lha thams cad la bka' stsal pa/ rigs kyi bu de bzhin gshegs pa'i snying po dang byang chub sems dpa' sems dpa' chen po spyan ras gzigs dbang phyug la dbyangs su gyis shig // de nas lha de rnams thams cad dang / dri za dang / gnod sbyin la sogs pa dang / byang chub sems dpa' rnams de bzhin gshegs pa'i snying po dang / byang chub sems dpa' sems dpa' chen po spyan ras gzigs dbang phyug la phyag 'tshal bar gyur to// de nas 'khor thams cad dang bcas pa nyid ngo mtshar thob nas bcom ldan 'das gang na ba der nye bar lhags so// nye bar lhags nas bcom ldan 'das kyi zhabs gnyis la mgo bos phyag 'tshal nas bcom ldan 'das la 'di skad ces gsol to// 'di lta bu'i gsang sngags byang chub sems dpas gsungs pa ni bcom ldan 'das ngo mtshar to// bde bar gshegs pa mchog tu ngo mtshar to// de nas yang byang chub sems dpa' sems dpa' chen po phyag na rdo rjes gsungs par gyur to// de nas byang chub sems dpa' phyag na rdo rjes gtsug tor nas nges par 'thon nas bcom ldan 'das kyi zhabs gnyis la mgo bos phyag 'tshal te bcom ldan 'das la 'di skad ces gsol to// byang chub sems dpa' chen po'i mthu lha rnams kyis sngon chad ma thos pa gsungs pa ni bcom ldan 'das ngo mtshar to// bde bar gshegs pa ngo mtshar to// bcom ldan 'das kyis bka' stsal pa/ rigs kyi bu de de bzhin no// 'das pa'i dus na shar phyogs na de bzhin gshegs pa dgra bcom pa yang dag par rdzogs pa'i sangs rgyas pad+ma'i spyan zhes bya ba de'i sangs rgyas kyi zhing na rig pa 'dzin pa bye ba phrag brgyad cu rtsa bzhi so sor gnas so// sangs rgyas kyi zhing de na bud med ces bya ba gdags pa med de/ de rnams thams cad kyang rig pa 'dzin pa skyon med pa kho na ste/ rig pa 'dzin par gyur pa las ma 'das te/ rigs kyi bu lha thams cad dang / byang chub sems dpa' thams cad dang / gnod sbyin gyi dbang po thams cad dang / dri za dang / 'byung po dang / sha za dang / mi'am ci dang / lto 'phye chen po la sogs pa 'di rnams mdor na rigs kyi bu de bzhin gshegs pa thams cad kyi rim pa las ma 'das pa'o// de nas byang chub sems dpa' sems dpa' chen po phyag na rdo rjes/ byang chub sems dpa' sems dpa' chen po spyan ras gzigs dbang phyug gang na ba der song ngo nye bar song nas dga' nas gsang sngags gsungs so// na mo rat+na tra yA ya/ na mash+tsa N+Da badzra pA Na ye/ ma hA yak+Sha se nA pa ta ye/ o~M Tak+ki hU~M phaT/ 'di yang byang chub sems dpa' sems dpa' chen po dang / rig pa'i tshogs thams cad kyi snying por gyur pa rig pa mchog gi rgyal po'i snying po rig pa'i rgyal po stong bzlas par bya'o// rgyud phyi ma bskyed pa zhes bya ba'i le'u dang po'o// // de nas yang byang chub sems dpa' thams cad dang / lha dang / dri za dang / klu dang / gnod sbyin dang / lha ma yin dang / nam mkha' lding dang / mi'am ci dang / dang / sha za dang / srul po dang / lus srul po dang / skem byad dang / smyo byed dang / gnon po dang / log 'dren thams cad dang / thams cad nas rgyal po dang / lha dang sgra 'am/ chu klung dang / rgya mtshor bcas pa'i lha rnams dang / sman chen po rnams bcom ldan 'das gang na ba der nye bar lhags so// nye bar lhags nas bcom ldan 'das kyi zhabs la mgo bos mngon par phyag 'tshal nas mtha' gcig tu 'dug go// de nas de rnams thams cad kyis bcom ldan 'das la 'di skad ces gsol to// bcom ldan 'das de bzhin gshegs pa dgra bcom pa yang dag par rdzogs pa'i sangs rgyas la zhu ba 'ga' zhig yongs su zhu bar 'tshal lo// de skad ces gsol pa dang / bcom ldan 'das kyis byang chub sems dpa' dang / lha rnams la 'di skad ces bka' stsal to// bzhin bzang dag legs so// gang dang gang 'dod pa dris shig // de bzhin gshegs pa dgra bcom pa yang dag par rdzogs pa'i sangs rgyas la 'di skad ces gsol to// bcom ldan 'das rig pa rnams 'char ba'am/ nub par 'gyur ba gdags pa dang / gang gi dus su rig pa rnams 'grub par 'gyur/ lha rnams kyis de skad ces gsol pa dang / bcom ldan 'das kyis 'di skad ces bka' stsal to// kye lha rnams rigs kyi bu gang gi tshe de bzhin gshegs pa dgra bcom pa yang dag par rdzogs pa'i sangs rgyas rnams 'jig rten du byung ba de'i tshe rig pa rnams 'char bar 'gyur te/ brtson 'grus dang ldan pa dang / dal zhing dal ba'i brtson 'grus dang / snying stobs dang / le lo dang / du smra ba dang / tshig rtsub po dang / srog gcod pa dang / drag po can dang / sred pa dang / brkam pa rnams te/ de rnams rtag tu mar mi shes pa dang / phar mi shes pa 'di lta bu rnams kyis rig pa'i dngos grub mi rnyed do// rigs kyi bu 'das pa'i dus na bskal pa bzang po 'di nyid la rig pa 'dzin pa'i rgyal po brgyad 'das pa na rdzu 'phrul chen po can/ mthu chen po can/ de rnams rig pa 'dzin pa'i ming du grags par gyur to// de rnams thams cad kyang rig pa 'dzin pa nyid dang / rig pa'i mthu yis rtse bar byed/ dga' bar byed/ dga' mgur spyod par byed do// rigs kyi bu shar phyogs su sdig med ces bya ba'i rig pa 'dzin pa'i rgyal po rig pa 'dzin pa bye ba phrag bzhi'i mnga' bdag go// byang phyogs su ri rab lhun po zhes bya ba'i rig pa 'dzin pa'i rgyal po rig pa 'dzin pa bye ba phrag bcu'i mnga' bdag go// ri rab lhun po ri'i rgyal po'i nye logs na glang po'i sde zhes bya ba'i rig pa 'dzin pa'i rgyal po dang / lha ma yin gyi dbang po zhes bya ba'i rig pa 'dzin pa'i rgyal po dang / gzhon pa dkar po zhes bya ba'i rig pa 'dzin pa'i rgyal po dang / cha byad bzang po zhes bya ba'i rig pa 'dzin pa'i rgyal po dang / gser gyi yan lag ces bya ba'i rig pa 'dzin pa'i rgyal po dang / pad+ma bkod pa'i rgyan zhes bya ba'i rig pa 'dzin pa'i rgyal po dang / rdo rje'i phyag ces bya ba'i rig pa 'dzin pa'i rgyal po dang / rin chen kun tu snang ba zhes bya ba'i rig pa 'dzin pa'i rgyal po dang / zhags pa'i phyag rgya ces bya ba'i rig pa 'dzin pa'i rgyal po dang / me lce 'bar ba'i 'od ces bya ba'i rig pa 'dzin pa'i rgyal po dang / sgyu 'phrul kun tu ston pa zhes bya ba'i rig pa 'dzin pa'i rgyal po dang / rtag tu rab dga' zhes bya ba'i rig pa 'dzin pa'i rgyal po dang / rig pa 'dzin pa'i rgyal po brgyad po 'di rnams rig pa 'dzin pa stong phrag bcu bzhis yongs su bskor ba mthu chen po dang ldan pa de rnams thams cad kyang bud med rnams kyis lhan cig rtse bar byed/ dga' bar byed/ dga' mgur spyod par byed do// rigs kyi bu rig pa 'dzin pa 'di rnams skye ba bdun gyi nang du rig pa'i rjes su 'brang bar 'gyur ba ste/ gang dang gang du skyes pa de dang de nyid du rig pa 'di'i mthus dran pa so sor rnyed do// rigs kyi bu de lta bu'i gnas su gnas pas rig pa 'grub par 'gyur ro// de nas lha dang byang chub sems dpa'i 'khor de rnams ngo mtshar thob nas bcom ldan 'das la rnam pa sna tshogs pa'i me tog gis mngon par gtor bar gyur to// de nas lha thams cad dang / byang chub sems dpa' la sogs pa rab tu dga' ba'i yid kyis rig pas dga' ba'i don du cho ga gsungs so// de nas byang chub sems dpa' des rig sngags gsungs pa/ o~M pad+ma badzri hU~M/ snying po'o// ga ga na bi dA ri Ni/ nye ba'i snying po'o// o~M b+ha ya na sa ni phaT/ mgo bo'o// o~M tra pa ni hU~M/ gtsug tor du'o// o~M ta Ti hU~M/ go cha'o// o~M bai ta Ti hU~M/ gur ro// o~M swe te dza Ti ni phaT/ ra ba'o// zhes pa 'di dag rig pa'i 'khor gyi lhag ma'o// rtsa ba'i rig pa nyid kyis dri dang me tog bdug pa la sogs pa'o// de nas yang byang chub sems dpa' sems dpa' chen po spyan ras gzigs dbang phyug gis bcom ldan 'das ma'i ras ris kyi cho ga gsungs so// dang po re zhig tshad med cing skra dang bral ba'i ras bkrus pa tsan+dan dkar po dang a ga ru'i 'dab ma spang spos dang lhan cig sbyar ba bcom ldan 'das mas lan bdun mngon par bsngags pas lan bdun bkru bar bya'o// bkrus pa la yang byug par bya'o// 'byung po'i skra dang / ga dza hwa dang / sha tru g+ha ni dang / pri yang+ku ste 'di rnams kyis bdug par bya'o// 'di rnams kyis gang 'dod pa de grub par mtshon no// mtshan mo gcig smyung bar gnas par gyur nas mi blo dang ldan pas mnyan par bya'o// de nas tho rangs dang mtshan mo me sbar nas rang gi khrag gis btags pa'i yungs kar gyi sbyin sreg stong phrag brgya bya'o// cho ga 'di nyid kyis ras ris 'dri bzhin pa la bgegs mi 'byung ngo // de bas kyang byug par bya ste rnam pa gzhan du na log 'dren gyi byin gyis brlabs pas grub par mi 'gyur ro// de nas rig pa 'dzin pa rang nyid kyis rigs sngags zlos bzhin pas ri mo mkhan khrus byed du gzhug go// bkrus nas de la yang gos rab tu sbyin par bya ste ji srid 'dri ba'i bar ro// ri mo mkhan gso sbyong la gnas par bya zhing // 'dri bzhin pa na yang ras kyi mthar rnam pa sna tshogs pa'i gtor ma dbul bar bya zhing // bum pa gang ba bzhi gzhag par bya'o// dbus su yang dkyil 'khor gru bzhi pa bya'o// der yang bum pa gang ba gzhag par bya'o// bum pa de rnams thams cad kyang me tog gis brgyan par bya'o// mar me'i phreng ba yang dbul lo// rig pa 'dzin pas rig pa yid la byed cing bdug spos bsreg par bya'o// de nas ri mo mkhan gyis de bzhin gshegs pa thams cad dang / byang chub sems dpa' thams cad la phyag byas nas tshangs pa'i ri mo gdab par bya'o// de nas slar yang rig pa 'dzin pas kha shar du mngon par phyogs pas nye bar zhugs nas ras ris kyi spyan sngar a pA marga'i yam shing gis sbyin sreg stong phrag brgyad bya'o// de nas ri mo mkhan gyis lha la phul ba'i ston mo zos pas ma 'dres pa'i tshon gyis de bzhin gshegs pa dgra bcom pa yang dag par rdzogs pa'i sangs rgyas 'od dpag med kyi gzugs brnyan 'drir gzhug par bya'o// gser mdog pad+ma dkar po'i gdan la bzhugs pa'o// g.yas su 'phags pa spyan ras gzigs dbang phyug ston ka'i sprin ltar dkar ba la ral pa'i cod pan 'phyang ba/ spyan gsum pa/ dpral ba nas 'od zer 'byung ba/ pad+ma la gnas pa'o// de'i rgyab tu rig pa'i lha mo gos dkar po bgos pa/ pad+ma rab tu 'thor bzhin pa 'drir gzhug par bya'o// de'i bar ma chad par khro gnyer can ma gos dkar po 'chang ba 'drir gzhug par bya'o// g.yas su bcom ldan 'das ma thugs rje chen po pri yang+ku ltar sngo bsangs phyag na rin po che bsnams pa 'drir gzhug par bya'o// de nas thams cad kyang bde bar gshegs pa'i mtho gang gi tshad du bya zhing pad+ma la gnas shing so sor gnas pa'o// g.yon gyi gzhogs su phyag na rdo rje sngo bsangs rgyan thams cad kyis brgyan pa phyag na rdo rje bsnams pa'o// g.yon gyi gzhogs su rig pa'i rgyal po dam pa rma bya la nye bar 'dug pa'o// rig pa'i rgyal po'i nye logs su gser ldan ma yang rdo rje lcags kyu ma 'drir gzhug par bya'o// rdo rje khu tshur sngo bsangs rgyan thams cad kyis rnam par brgyan pa/ rdo rje bsnams pa 'drir gzhug par bya'o// rdo rje dbyug pa dbyug pa bsnams pa 'drir gzhug par bya'o// rdo rje blo gros rdo rje ma dang gnam lcags ma yang rdo rje dbyug pa'i rgyab tu 'drir gzhug par bya'o// g.yon du lha skrag pa 'drir gzhug par bya'o// sbrul gyi mchod phyir thogs pa can rdo rje drag tu dgod pa 'drir gzhug cing // phyag na rdo rje'i nye logs su rdo rje sde dang gtsug 'phyang rgyan thams cad kyis rnam par brgyan pa 'drir gzhug par bya'o// thams cad kyang pad+ma la so sor gnas pa'o// rgyal po chen po bzhi bya ste/ log 'dren gyi rigs bzhi rnams rnam par 'gyur ba'i gzugs can 'bros bzhin pa 'og tu bri bar bya'o// de rnams kyi 'og tu pad+ma'i mtsho bya'o// klu lag na pad+ma thogs pa 'drir gzhug par bya'o// lha'i tshogs thams cad kyang me tog rab tu 'thor bzhin pa 'drir gzhug par bya'o// lha'i rnga bo che 'drir gzhug par bya'o// tshangs pa dang khyab 'jug dang / dbang phyug chen po la sogs pa rnams kyang mtshon cha dang bcas pa 'drir gzhug par bya'o// rig pa 'dzin pa'i rgyal po lus med 'drir gzhug par bya'o// klu'i rgyal po'i nye logs su sgrub pa po lag na spos phor thogs pa 'drir gzhug par bya'o// ras ris 'di bris pa tsam nyid kyis sdig pa thams cad las grol bar 'gyur ro// phyi nas lha rnams bde blag tu sgrub bo// de nas rig pa 'dzin pas ras ris kyi rgyal po'i mchog de'i spyan sngar slong mo bza' zhing // rig pa 'bum phrag bcu gnyis su bzlas par bya'o// de nas 'di la rig pa 'dzin pa lus med kyi rmi lam du ston par byed de/ rigs kyi bu sgrubs shig sgrubs shig ces so// de nas rig pa 'dzin pas lcags gsum gyi pad+ma gser gyi snying po can 'dab ma zangs dang chu ba dngul la 'dab ma stong pa'o// pad+ma bzhis yongs su bskor ba bzhi po 'di/ 'dab ma brgya par byed du gzhug go// phyi nas sgrub pa pos 'o ma dang zan za zhing rig pa bzlas par bya'o// de nas zla ba nya la mtshan mo gsum smyung bar gnas par byas la ras ris zhal shar du phyogs par bzhugs nas pad+ma'i g.yas kyi lus la bcom ldan 'das ma'i lha thams cad spyan drang bar bya'o// rab tu 'bad pas gtor ma dbul bar bya'o// me tog dkar po dang / a gra ru dang / ru rta dang / gur gum dang / mar gyi mar me brgya yang rab tu sbar bar bya'o// lha ma yin rnams la gtor ma dang / gnod sbyin la dkar gtor dang / mar gyi mar me dang / dri za rnams la gtor ma dang / mar gyi mar me dang / sha za rnams la gtor ma dang / me tog dmar po dang / mar gyi mar me dang / nam mkha' lding rnams dang / gnod sbyin dang / mi'am ci dang / lto 'phye chen po dang / srin po dang / dang / sha za dang / ro langs dang / srul po dang / lus srul po dang / smyo byed dang / gnon po dang / ma mo'i tshogs rnams dang / log 'dren dang bcas pa rnams la sha dang / dzam bu li ka dang / swa ti ka la sogs pa rnams so// gnod sbyin rnams la sha dang / khrag dang / sdong bu dang / 'bras bu dang / mngar gsum mo// klu rnams la 'bras yos dang / mud ga'i la du dang / 'bras bu rnams so// rnam pa sna tshogs pa'i bza' bar bya ba dang / sgron ma dang bdug pa rnams kyang so so so sor ro// lha rnam par shes pa nyid 'phel bzhin du mchod pa bdun bya'o// de nas nyi ma bdun pa la grogs gzhag par bya'o// legs par bsam pa'i tshe na byas pa gzo ba/ rtag tu snying rje'i bdag nyid can nad med pa de lta bu gzhag par bya'o// shes rab can gyis de nas las yang dag par brtsams te ku sha'i khres la mngon par bsngags pa la nye bar 'dug nas pad+ma'i ze 'bru la lag pa g.yas pas mnan nas stong phrag brgyad sbyin sreg bya'o// ras ris rab tu 'gul bar 'gyur ro// klu rnams kyang sgra sgrogs te 'jigs par mi bya'o// slar yang brgyad brgyar bzlas so// phyogs dang phyogs bral rnams su rnga bo che'i sgra sgrogs so// log 'dren rnams kyang rnam par 'bros te lhan cig 'jig rten gyi khams gang du 'gro bar byed pa rig pa 'dzin pa de rnams 'ong bar byed do// lha ma yin gyi bu mo rnams 'dus par 'gyur ro// sprin rnams kyang 'ur 'ur po'i sgra sgrogs par byed do// lha rnams kyang 'ong bar 'gyur ro// gnod sbyin thams cad dang / rig pa 'dzin pa'i rgyal po thams cad kyang 'dus par 'gyur ro// sa rnam par 'gyur ba drug tu g.yo zhing rig pa'i tshogs thams cad kyang snying po med par 'gyur ro// de nas rig pa 'dzin pas thabs su byang chub shing gi yam shing gis sbyin sreg brgyad bya'o// de nas 'phags pa spyan ras gzigs dbang phyug lha rnams dang lhan cig 'byon par 'gyur ro// lha rnams dang lhan cig byon pa la mchod yon dbul lo// byon pa tsam gyis lha thams cad dang / rig pa'i rgyal po thams cad kyang me tog gi char rab tu 'bebs so// de nas rig pa 'dzin pas pad+ma mnan nas rig pa lan bdun bzlas par bya'o// pad+ma re re la pad+ma bye ba phrag bzhi bzhi 'byung bar 'gyur ro// rig pa 'dzin pa stong phrag bcu drug po thams cad kyang pad+ma'i gdan la gnas pa sha stag 'byung ngo // de nas rig pa 'dzin pas lan cig brjod par bya'o// de nas bcom ldan 'das ma'i sku las 'od zer sna tshogs pa 'byung ste/ sgrub pa po la byugs nas pad+ma'i ze 'brur nub par 'gyur ro// de nas yang pad+ma la nye bar 'dug pa rig pa 'dzin pa bye ba phrag brgyad cu rtsa bzhi 'byung bar 'gyur ro// de yang pad+ma'i bkod pa rin po che sna bdun gyis brgyan pa 'byung ste/ dpag tshad stong phrag brgyad cu rtsa bzhir kun nas khyab pa'o// der de la de bzhin gshegs pa thams cad dang / byang chub sems dpa' thams cad kyis phyag bya ba'i 'os su gyur pa lha rnams kyis kyang bstod par bya bzhin pa/ rig pa 'dzin pa'i rgyal po rnams kyis kyang mchod par bya bzhin pa/ rig pa 'dzin pa bye ba phrag brgyas yongs su bskor nas 'gro ste bde ba can gyi 'jig rten gyi khams su skad cig thang cig yud tsam zhig la sangs rgyas kyi zhing bdun 'da' bar byed do// rang gi 'dod pas skye ba 'dzin par byed cing rang gi 'dod pas 'chi bar byed do// yang dag par rdzogs pa'i sangs rgyas 'od srung la rnam par gnon pa zhes bya ba'i rig pa 'dzin pa'i rgyal po yod de/ des las 'di bsgrubs pa'o// bcom ldan 'das ma rig pa'i rgyal mo chen po'i le'u dang po rdzogs so// // de nas byang chub sems dpa' sems dpa' chen po phyag na rdo rjes spyan ras gzigs dbang phyug la dga' bas cho ga smras pa/ ri mo mkhan gso sbyong la gnas pas bcom ldan 'das kyi gzugs brnyan 'drir gzhug par bya ste/ gser ltar ser ba/ chos ston par mdzad bzhin pa/ g.yas su 'phags pa spyan ras gzigs dbang phyug ston ka'i sprin ltar dkar ba/ dam par byas pa dmar ser mchod phyir thogs dkar po dar la'i stod g.yogs dang / smad g.yogs can/ phyag na shing gi dbyug pa bsnams pa'o// g.yon du rdo rje 'chang sngo bsangs rnam par rgyan dang bcas pa phyag g.yon pas khro bo'i rdo rje 'phyar bzhin pa'o// rdo rje 'chang gi nye logs su rdo rje lcags kyu ma dang rdo rje khu tshur ma 'drir gzhug par bya'o// 'phags pa spyan ras gzigs kyi nye logs su bcom ldan 'das ma'i snying po mnyam par 'gro ma 'drir gzhug par bya ste/ pri yang+ku ltar sngo bsangs rgyan thams cad kyis brgyan pa/ sku mdog dkar po phyag g.yon pas kurba 'dzin pa'i snying po mchog bcom ldan 'das ma'i nye logs su 'drer gzhug par bya'o// steng du gnas gtsang ma'i lha'i bu me tog gi phur ma lag na thogs pa 'drir gzhug par bya'o// lha'i rnga bo che 'drir gzhug par bya'o// 'og tu spos phor lag na thogs pa 'drir gzhug par bya'o// dkar gsum za zhing ras ris kyi spyan sngar rig pa 'bum phrag bdun bzlas par bya'o// de lta bu sngon spyad pa byas par 'gyur ro// de nas las yang dag par brtsams te sngon du ldong ros blangs te gos kyi nang du 'o ma bkru bar bya'o// dkar po'i lnga la ras ris la mchod pa rgya chen po byas nas sgo bzhi rnams su bum pa gang ba bzhi gzhag par bya'o// thams cad kyang me tog gis brgyan par bya/ bcom ldan 'das ma 'di nyid kyis las thams cad bya'o// de nas ku sha'i khres la nye bar 'dug ste a shwat+tha'i 'dab ma bdun gyis ldong ros btums te bzhag nas ji srid 'phags pa phyag na rdo rje g.yo bar gyur pa de srid du bzlas par bya'o// de nas rig pa 'dzin pas yid kyis mchod yon dbul bar bya'o// slar yang du ba 'thul ba dang / 'bar bar gyur pa de srid du bzlas par bya'o// 'bar ba dang blangs nas skra li zhing 'khyil ba/ lo brgyad gnyis lon pa'i rnam pa can/ rig pa 'dzin pa bcu drug gis yongs su bskor bar 'gyur te/ lo stong phrag brgyad cu 'tsho bar 'gyur ro// gang gi tshe 'chi ba de'i tshe rdo rje'i rigs su skye bar 'gyur ro// tshes grangs mi dgos/ rgyu skar mi dgos/ smyung bar gnas pa mi dgos te skyes bu rgya mtsho'i 'gram du mgo bo shar du bzhag nas shi ba'i ro blangs nas dri dang me tog la sogs pas brgyan par byas nas sgrub pa po kha shar du phyogs pas re re la so sor bsam pa'i yid kyis rgyud mtshungs pa'i ba'i mar gsar la rig pa bzlas pas ro'i kha ru blugs nas ji srid kun tu g.yo zhing ldang ba de srid du rig pa bzlas par bya'o// de nas rig pa 'dzin pas rgya mtshor 'jug par bya ste ji srid nyi ma 'char bar 'gyur ba de srid du chur gnas par bya'o// de tsam gyis skra li zhing 'khyil ba lo brgyad lon pa'i rnam pa can sems bskyed pas 'di'i phyag ca thams cad 'byung bar 'gyur ro// lo stong phrag drug cur 'tsho bar 'gyur ro// dpag tshad stong phrag bcu gcig tu 'phur bar 'gyur ro// thog phog pa'i shing las byung ba'i phyag na rdo rje byas la/ sman gyis gzugs kyi rnam pa'i bcom ldan 'das ma pri yang+ku'i shing las byas pa snying po mnyam par 'gro ma byed du gzhug go// spyan ras gzigs dbang phyug nim pa'i shing las byung ba byed du gzhug go// thams cad kyang pan kan mthar byed kyi 'bras bu la so sor dgod par bya'o// sgrub pa po pus mo btsugs pa lag na spog por thogs pa byed du gzhug go// de nas gos gtsang ma bgos te mi smra ba'i brtul zhugs kyis snying po mnyam par 'gro ma 'bum phrag bcu gcig tu bzlas par bya'o// de lta bus sngon spyad pa byas bar 'gyur ro// de nas lnga pa la mtshan mo gsum smyung bar gnas te maN+Dal dang bcas pa bza' zhing dge 'dun la ston mo dbul bar bya'o// de nas mtshan mo sangs rgyas bcom ldan 'das la mchod pa rgya chen po byas nas 'bras bu dang bcas pa'i gtor ma rnam pa sna tshogs pa rjes su dbul zhing mar me stong sbar bar bya'o// de nas bsrung ba byas nas ku sha'i khres la nye bar 'dug ste ut+pa la'i phreng ba nyi shu byas te 'phags pa spyan ras gzigs dbang phyug gi phyag g.yas su phul la ji srid thams cad mthong bar 'gyur ba de srid du bzlas par bya'o// 'jigs par mi bya bar slar yang rig pa bzlas par bya'o// g.yo bar gyur pa dang / de dag blangs pas ut+pa la sngon po'i 'dab ma ltar sngo bsangs kyis rdo rje'i lus dang / rig pa 'dzin pa thams cad kyi skal ba bzang por 'gyur zhing // lo stong phrag brgyad cur 'tsho bar 'gyur ro// dpag tshad stong phrag brgyad cu rtsa bzhir lding bar 'gyur ro// gang gi tshe 'chi ba de'i tshe rdo rje'i rigs su skye bar 'gyur ro// mnyams pa'i ras la ri mo mkhan gso sbyong can gyis bcom ldan 'das ma khro gnyer can ma 'drir gzhug par bya ste/ sngo bsangs spyan gsum pa'i lha mo cha byad dang rgyan ma nyams pa 'drir gzhug par bya'o// 'og tu rjes su sgrub pa po lag na spos phor thogs par bya'o// de nas sgrub pa pos ras ris kyi spyan sngar rig ba 'bum phrag gsum bzlas par bya'o// de nas mtshan mo dur khrod du song nas ras ris zhal shar du phyogs par bzhag nas dri dang / me tog dang / bdug pa phul te 'byung po thams cad sa la de nas rig pa 'dzin pas ku sha'i khres la nye bar 'dug pa gcig pu thod pa la zhag chen po'i dud pa blangs nas snying po mnyam par 'gro ma'i rig pa bzlas par bya'o// de nas rig pa 'dzin pas slar yang ji srid du ba 'thul ba dang / 'bar bar gyur gyi bar du rig pa bzlas par bya'o// rgyal ba'i spyan gnyis pa lta bu dang / dbang phyug chen po'i mdung gi mtshon cha sa dbang phyug chen po rnams thams cad rig pa las dbang du 'gyur ro// de nas mig sman sgrub par 'dod na rgya mtsho'i 'gram du song nas sngon du bsnyen pa ni chu dang 'o mas khrus byas nas mi smra bar rig pa stong phrag brgyad bzlas par bya'o// de nas rig pa 'dzin pa gtsang mas gos gtsang ma bgos te ba lang gi pags pa tsam gyi gzhi la nye bar byug byas nas der 'phags pa phyag na rdo rje'i gzugs brnyan rab tu so sor gnas pa byed du gzhug go// de nas mgo bo'i thod pa lnga blangs nas dri bzang po'i til mar gyis rab tu sbar bar bya ste du ba med par bya'o// de nas rnam pa sna tshogs gtor ma byas nas mar gyi mar me phul te de nas mgo bo'i thod par so sor bzhag nas phyag na rdo rje'i spyan sngar bsrung ba byas pas ku sha'i khres la nye bar 'dug ste stong phrag brgyad bzlas par bya'o// mig sman de dro bar 'gyur ro// de nas rig pa 'dzin pa thabs su rig pa lan bdun yongs su bzlas bar bya'o// du ba 'thul ba dang / 'bar bar byed do// 'bar ba na thod pa de blangs nas phyag na rdo rje'i gnas su 'gro'o// 'di zar ma'i me tog mtshungs pa sngon med pa'i bye ba phrag dgu'i dbang phyug tu 'gyur ro// de nas rdo rje sgrub par 'dod na ri mo mkhan gso sbyong la gnas pas ma 'dres pa'i tshon gyis bcom ldan 'das ma khro gnyer can ma dang / bcom ldan 'das ma'i snying po mnyam par 'gro ma 'drir gzhug par bya ste/ pri yang+ku ltar sngo bsangs rgyan thams cad kyis rnam par brgyan pa/ snying po'i yang g.yas pa'i phyag gis rdo rje'o// de nas sgrub pa po ri'i rtse mor mngon par 'dzegs te mi smra bas grogs med par yang rung ste 'bum phrag bcu drug bzlas par bya'o// de nas lnga la gtsang mas gos gtsang ma bgos te ras ris la mchod pa rgya chen po byas nas mar gyi mar me sbar te de nas sgrub pa pos bsrung ba'i cho ga byas pas ku sha'i khres la nye bar 'dug ste rtse mo ma bcad pa'i ku shas sor brgyad pa'i tshad kyi rtse gsum pa'i rdo rje byed du gzhug go// rdo rje de lag pa g.yas pas mnan nas ji srid bcom ldan 'das ma la 'od zer byung ba de srid du bzlas par bya'o// rdo rje'i tsi Ti tsi Ti'i sgra thos te 'jigs par mi bya bar slar yang yud tsam rig pa bzlas par bya'o// ji srid rnga bo che'i sgra thos pa na slar yang yud tsam du rig pa bzlas par bya'o// rig pa 'dzin pa thabs su mar dang sbrang rtsis btags pa'i byang chub shing gi yam shing gis sbyin sreg brgyad brgya bya'o// sbyin sreg yongs su rdzogs nas kyang ji srid rdo rje la 'od zer 'byung gi bar de srid du bzlas par bya'o// des dus gsum du khrus byas pas skra li zhing 'khyil ba/ lo brgyad gnyis lon pa'i rnam pa/ phyag na rdo rje gnyis pa lta bu/ sngo bsangs dang ba'i lus su gyur nas bskal bar gnas so// gang gi tshe 'chi ba de'i tshe rdo rje'i rigs su skye bar 'gyur ro// de nas lcags kyu sgrub par 'dod na sngon bzhin du sgrub pa pos sngon spyod par bya'o// 'o ma dang zan za zhing mi smra bas ba lang gi gnas su ku sha bting ba'i mal stan la gtsang zhing gos gtsang ma bgos te/ dus gsum du khrus byas la snying po mnyam par 'gro ma bzlas par bya'o// de nas rgya mtshor 'gro ba'i chu klung du song nas slong mo za zhing rked pa tsam gyi chur zhugs nas 'bum bzlas par bya'o// dge 'dun la bza' ba dbul bar bya'o// de nas ri mo mkhan gso sbyong la gnas pas gzugs brnyan 'drir gzhug par bya ste/ g.yas su 'phags pa spyan ras gzigs dbang phyug gser ltar ser ba spyan gsum pa'o// de'i nye logs su bcom ldan 'das ma khro gnyer can ma 'drir gzhug par bya'o// rdo rje 'dzin pa yang de bzhin gshegs pa'i gtsug tor du rab tu 'jug bzhin pa 'drir gzhug par bya'o// thams cad kyang pad+ma'i gdan la rab tu gnas par bya'o// de nas sgrub pa pos mchod pa rgya chen po byas nas bcom ldan 'das mas ku sha'i khres la mngon par bsngags pa la nye bar 'dug par bya'o// de nas rig pa 'dzin pas rtse mo ma bcad pa'i ku shas lcags kyu byas nas lag pa g.yas pas blangs te ji srid lcags kyu las 'od zer byung ba de srid du dpag tu med pa bzlas par bya'o// 'od zer de sgrub pa po la bskor ba byas te nub par 'gyur te/ de bzung bas rig pa 'dzin par 'gyur te rig pa 'dzin pa thams cad kyang rjes su 'brang bar 'gyur ro// lcags kyu lag na thogs pas rig pa 'dzin pa stong phrag gi mnga' bdag tu 'gyur ro// bskal par gnas pa dang / rlung ltar 'gro ba dang / lha'i lus dang / rang 'chi ba shes par byed do// gang gi tshe 'chi ba de'i tshe bde ba can du skye bar 'gyur ro// byang chub sems dpa' chen po 'phags pa phyag na rdo rjes gsungs pa bcom ldan 'das ma rig pa'i rgyal mo chen mo le'u bzhi pa'o// // de nas yang mi mjed kyi bdag po tshangs pa chen po byang chub sems dpa' sems dpa' chen po 'phags pa spyan ras gzigs dbang phyug gang na ba der nye bar lhags so// nye bar lhags nas byang chub sems dpa' sems dpa' chen po la mgo bos phyag byas nas bskor ba byas nas mtha' gcig tu 'dug go// de nas yang tshangs pa chen pos byang chub sems dpa' sems dpa' chen po spyan ras gzigs dbang phyug la 'di skad ces smras so// bdag gi rig pa'i rgyal mo'i cho ga 'chad do// byang chub sems dpas smras pa/ tshangs pa chen po legs so legs so// sems can thams cad la phan pa dang bde ba'i ched du rig pa'i rgyal mo chen mo'i cho ga gsungs shig // de nas yang tshangs pa chen pos cho ga gsungs pa/ rigs kyi bu gang la la rig pa'i rgyal mo smra bar gyur pa'am 'chang bar gyur pa de la bdag rtag tu rjes su 'brang bar bgyi'o// gang dang gang du skye ba de dang der/ bdag 'di la sangs rgyas rjes su dran pa rjes su sbyin par bgyi zhing // rtag tu skye ba dran par 'gyur ro// rigs dma' bar skye bar mi 'gyur ro// bklags pas las rnams 'grub par 'gyur ro// chom rkun gyi dbus su song bas yid la bya'o// sbrul gyi 'jigs pa dang / gnam lcags ltung ba la lan cig brjod par bya'o// khros pa'i mdun du dran par byas na dpal rab tu ster ro// gdon gso bar 'dod na lan bdun mngon par bsngags la srang gis bsregs par byas na grol lo// phyag rgya dbye bar 'dod na gdong la lan bdun mngon par bsngags nas blta par bya ste phyag rgya dbye ba byas par 'gyur ro// yungs kar la dkyil 'khor bcings ba'o// phur bus khang sbyong ba'o// phur bu nyid kyis mtshams bcings pa'o// gang du rdo rje gnas pa'i gnas der bcom ldan 'das ma'i snying po mnyam par 'gro ma lan brgyad brgyar bzlas par bya'o// rdo rje rnams bcings ba byas par 'gyur ro// rdo rje dbye bar bya bar 'dod na/ dug dang / ling ga dang / ka ra bI ra'i me tog dang / lug gi rwa ste 'di rnams cha mnyam par byas la rig pa brgyad brgyar mngon par bsngags par byas nas rdo rje'i me la de rab tu byug par bya'o// rdo rje rnam par dbye ba byas par 'gyur ro// nor sgrub par 'dod na snga ma bzhin du sngon spyad pa byas la ri mo mkhan gso sbyong la gnas pas ma nyams pa'i ras skra dang bral ba la sangs rgyas bcom ldan 'das kyi gzugs brnyan chos ston par mdzad bzhin pa 'drir gzhug par bya'o// g.yas su 'phags pa spyan ras gzigs dbang phyug ston ka'i sprin ltar dkar ba ral pa'i cod pan 'chang ba/ 'od dpag med dbu la bzhugs pa/ rgyan thams cad kyis rnam par brgyan pa'o// g.yon du rdo rje 'dzin pa sngo bsangs rgyan thams cad kyis rnam par brgyan pa phyag na rdo rje thogs pa'o// 'phags pa spyan ras gzigs kyi nye logs na bcom ldan 'das ma khro gnyer can pri yang+ku ltar sngo bsangs 'drir gzhug par bya'o// bcom ldan 'das ma'i nye logs su rig pa'i rgyal mo chen mo 'drir gzhug par bya'o// tshangs pa yang lag na ril ba spyi blugs thogs pa'o// 'og tu log 'dren sna tshogs pa'i gzugs can 'drir gzhug par bya'o// lha thams cad kyang pad+ma'i gdan la gnas par bya'o// sgrub pa po ni sngon bzhin no// de nas sgrub pa pos lnga la gzhon nu mas bkal ba'i srad bu la sngar bzhin rgyu skar rgyal la bsgril ba'i mchod phyir thogs byas la de nas ras ris la mchod pa rgya chen po byas nas gtor ma rnam pa sna tshogs dbul la mar gyi mar me yang sbar bar bya'o// de nas rig pa 'dzin pas ku sha'i khres la nye bar 'dug ste mchod phyir thogs lan bdun mngon par bsngags pa byas nas 'phags pa spyan ras gzigs dbang phyug gi phyag g.yas par dbul bar bya'o// rig pa 'dzin pa rnams kyang g.yas pa'i phyag brgyad kyis reg go// ji srid dro bar gyur pa'am/ du ba 'thul ba'am/ 'bar bar gyur pa de srid du rig pa bzlas par bya'o// 'bar ba na yid kyis mchod yon dbul lo// de nas rig pa 'dzin pas tshangs pa yid la bya'o// dran pa tsam gyis dbyug pa'i shing du 'gyur ro// yungs kar la lan brgya bzlas pa bsnun par bya ste mchod phyir thogs su 'gyur ro// bcom ldan 'das ma dran pa nyid kyi rjes su blang bar bya ste/ blangs pa tsam gyis skra li zhing 'khyil pa lo brgyad gnyis lon pa'i rnam pa dkar zhing dang ba'i lus rig pa 'dzin pa sa bcu gnyis kyi mnga' bdag tu 'gyur ro// tshangs pa'i 'jig rten du 'gro'o// gang gi tshe 'pho ba de'i tshe slar yang rig pa nyams su myong bar 'gyur ro// sgrub pa gzhan yang sngar bzhin du rig pa 'dzin pas dur khrod du bcom ldan 'das ma'i snying po mnyam par 'gro ma bzlas par bya'o// de nas slong mo'i zas za zhing shi ba'i ras blangs nas rdzas 'di rnams kyis bkru bar bya ste/ tsan+dan dang / rgya spos dang / phu shel tse dang / bA la ka dang / rA dza hA ste rdzas 'di rnams gcig tu byas nas bkru bar bya'o// mi blo gros dang ldan pas bkrus pa de la nyi ma bdun du bdug spos dbul bar bya'o// de nas rig pa 'dzin pas lnga la dur khrod du song nas ba lang gi pags pa tsam gyi thang la nye bar byugs nas dri dang me tog la sogs pas mchod do// 'byung po thams cad pa'i gtor ma byas nas de nas sgrub pa pos thod pa la nye bar 'dug ste ras des kun nas g.yogs pas srung ba byas pas ji srid dro ba'am/ du ba 'thul ba dang / 'bar bar gyur gyi bar du rig pa bzlas par bya'o// dro bar gyur pas ni dbang du byed do// du ba 'thul bas ni mi snang bar 'gyur ro// 'bar bas ni skra li zhing 'khyil pa lus dkar po rig pa 'dzin pa drug cu'i mnga' bdag tu 'gyur ro// ji ltar yang ras de kun tu g.yogs pa tsam gyis kyang bdag nyid du byed do// de'i tshe rig pa 'dzin pa rnams la'ang cha shas sbyin par 'gyur ro// gang gi tshe 'chi ba de'i tshe bde ba can du skye bar 'gyur ro// de nas bgrang phreng sgrub par 'dod na sngon bzhin du rgya mtshor 'bum phrag lnga bzlas par bya'o// de nas ku sha las byung ba'i bgrang phreng byas la mdud pa nyi shu rtsa lnga bya'o// de nas dur khrod du song nas dkyil 'khor gru bzhi pa nye bar byugs te de nas rig pa 'dzin pas ro dang skyi bung bzhag nas bar du gzhag par bya'o// dri dang me tog la sogs pas mchod pa byas nas gtor ma rgya chen po dbul lo// de nas sgrub pa pos ro'i brang khar nye bar 'dug ste bcom ldan 'das ma'i snying po mnyam par 'gro ma bzlas par bya'o// rnam pa sna tshogs pa'i bgegs char lta bu la 'jigs par mi bya'o// ji srid tsam gdung du 'gyur te/ yid kyis mchod yon phul nas slar yang ji srid bgrang phreng du 'gyur gyi bar du bzlas par bya'o// slar yang sgrub pa pos 'chad bzhin pas bcom ldan 'das ma lan bdun bzlas par bya'o// de nas kun nas 'od zer 'byung ste rig pa dran pas gzung bar bya'o// bzung ba tsam gyis skra li zhing 'khyil ba/ lo brgyad gnyis lon pa'i rnam pa 'dod pa'i gzugs can nyi ma 'char ka'i 'od rig pa 'dzin pa stong phrag gis yongs su bskor ba/ skad cig thang cig yud tsam la tshangs pa'i 'jig rten du 'gro zhing tshangs par yang 'gyur ro// gang gi tshe 'chi ba de'i tshe dri ma med pa'i 'jig rten du skye bar 'gyur ro// de nas lha ma yin gyi bu mo la longs spyod par 'dod na slong mo bza' zhing // ri'i rtse mor rig pa snying po mnyam par 'gro ma 'bum phrag lnga bzlas par bya'o// de nas ri mo mkhan gso sbyong la gnas pas bcom ldan 'das kyi gzugs brnyan chos 'chad bzhin pa 'drir gzhug par bya'o// de'i spyan sngar yid kyis sngags thams cad sten par byed na/ lha ma yin gyi rdzas rnams dbang du 'gyur ro// bcom ldan 'das ma rig pa'i rgyal mo chen mo tshangs pas gsungs pa le'u lnga pa'o// // de nas glang po'i rgyal po phur bu gsum pas byang chub sems dpa' sems dpa' chen po spyan ras gzigs dbang phyug gang na ba der nye bar lhags so// nye bar lhags nas byang chub sems dpa' sems dpa' chen po la bskor ba byas nas zhabs gnyis la mgo bos phyag byas nas byang chub sems dpa' chen po la 'di skad ces smras so// byang chub sems dpa' chen po rig pa'i rgyal po 'di'i cho ga bshad par bya'o// de nas byang chub sems dpa' sems dpa' chen po spyan ras gzigs dbang phyug gis glang po'i rgyal po phur bu gsum pa la 'di skad ces smras so// glang po'i rgyal po gang khyed sems can gyi don du cho ga 'chad pa legs so legs so// des na gang khyod smros shig // glang po'i rgyal po phur bu gsum pas smras pa/ tshes grangs med cing rgyu skar med/ smyung bar gnas pa med par bsgrub par bya ste/ bud med kyi ro blangs nas dur khrod du ba lang gi pags pa tsam gyi thang la nye bar byug pa byas nas shar du mgo bo bzhag nas dri dang me tog la sogs pa rnams kyi mchod pas mchod de/ de'i b+ha gar mig sman bcug nas ji srid du 'gro bar gyur pa de srid du bzlas par bya'o// des rgyal ba'i spyan dang mtshungs par 'gyur te lo stong phrag bzhir 'tsho bar 'gyur ro// nag po'i bcu bzhi la skyes bu shi ba de'i yan lag las skyes pa blangs nas skam por byas te bska bas bkru bar bya'o// dri dang me tog la sogs pa rnams kyis mngon par mchod nas/ phyi ma'i nag pa'i bcu bzhi la dbang phyug chen po'i gnas su song nas/ 'byung po thams cad pa'i gtor ma byas te dbang phyug chen po g.yas kyi lus la bzhag nas kham phor kha sbyar du gnas pa'i de'i yan lag las skyes pa byas nas rig pa stong phrag brgyad bzlas par bya'o// de nas dngos grub kyi mtshan ma kham phor kha sbyar g.yo bar byed de/ rig pa dran pas blang bar bya'o// blangs pa tsam la mi snang bar 'gyur ro// dpag tshad stong du 'gro'o// lo stong phrag lngar 'tsho bar byed de/ nag po'i brgyad pa'am/ nag po'i bcu bzhi pa la dur khrod du song nas ma skyes par shi ba'i byis pa'i dbang po lnga blangs nas ril bur byas te lcags gsum gyis yongs su dkris nas de nas dkyil 'khor nye bar byugs te thod pa'i nang du bzhag nas rig pa snying po mnyam par 'gro ma stong phrag brgyad bzlas par bya'o// ril bu khar bcug pas mi snang bar 'gyur ro// lo stong phrag drug 'tsho bar 'gyur ro// dpag tshad brgyar 'gro bar 'gyur ro// mnyams pa'i ras la ri mo mkhan gso sbyong la gnas pas bcom ldan 'das ma snying po mnyam par 'gro ma 'drir gzhug par bya'o// glang po'i rgyal po phur bu gsum pa 'drir gzhug par bya'o// bgegs kyi gzugs kha 'og tu bltas pa rnam par 'gyur ba'i rnam pa 'drir gzhug par bya'o// 'og na sgrub pa po lag na spos phor thogs pa'o// de nas ras ris kyi spyan sngar 'bum phrag gsum bzlas par bya'o// de nas rig pa 'dzin pas legs par nges pa skyes pa'i ro blangs nas dur khrod du dri dang me tog la sogs pas bcom ldan 'das ma mchod nas 'byung po thams cad pa'i gtor ma byas te grogs bzang pos bsrung ba byas pa/ gtsang mas gos gtsang ma bgos te ro'i dpral bar rkang pa byin nas gnas pas rig pa bzlas par bya'o// ji srid na ldang bar byed de/ 'jigs par mi bya'o// de nas rig pa 'dzin pas yungs kar la lan bdun bzlas nas brdeg par bya ste gnon par 'gyur ro// de nas rig pa 'dzin pas rig pa bzlas te lag pa g.yas pas reg par bya'o// reg pa tsam gyis kha ru sta mthong bar 'gyur ro// rig pa bzlas la blang bar bya'o// blangs pa tsam gyis skra li zhing 'khyil ba/ lo brgyad gnyis lon pa'i rnam pa/ lag pa bzhi pa/ glang po'i rig pa 'dzin pa/ rig pa 'dzin pa drug gis bskor ba/ rlung ltar 'gro ba/ bskal par gnas par 'gyur ro// gang gi tshe 'chi ba de'i tshe bde ba can du skye bar 'gyur ro// bcom ldan 'das ma rig pa'i rgyal mo phur bu gsum pas bshad pa le'u drug pa'o// // de nas dbang ldan 'byung po'i bdag po ni de'i rig pas dga' nas cho ga gsungs pa/ ri mo mkhan gso sbyong la gnas pas sangs rgyas bcom ldan 'das kyi gzugs brnyan 'drir gzhug par bya'o// 'phags pa spyan ras gzigs dbang phyug phyag na pad+ma bsnams pa 'drir gzhug par bya'o// g.yon du 'phags pa phyag na rdo rje zar ma'i me tog dang 'dra ba 'drir gzhug par bya'o// 'phags pa spyan ras gzigs kyi nye logs su bcom ldan 'das ma pri yang+ku ltar sngo bsangs rgyan thams cad kyis rnam par brgyan pa 'drir gzhug par bya'o// lha'i bu rnams kyang me tog rab tu 'thor bzhin pa 'drir gzhug par bya'o// 'og tu sgrub pa po lag na spos por thogs pa 'drir gzhug par bya/ de nas rig pa 'dzin pa zla ba gcig tu 'o ma dang nas zan bza' zhing ras ris kyi spyan sngar rig pa bzlas par bya'o// de nas mgo bo lnga'i thod pa blangs te gsum gyis sgyed pu gsum byas te thod pa gcig zhag gis bkang nas// de nas rig pa 'dzin pas 'byung po thams cad pa'i gtor ma bya/ thod pa lnga pa la nye bar 'dug nas yungs kar re re la lan bdun bdun mngon par bsngags pa byas nas sbyin sreg brgyad brgya bya'o// sbyin sreg de rdzogs pa na lbu ba 'byung ste lag pa g.yas pas mnan nas brgyad brgya bzlas par bya'o// de nas ngu ba'i sgra thos te 'jigs par mi bya'o// de nas rig pa 'dzin pas thabs su yungs kar dkar po la lan bdun bsngags pas gzhu bar bya ste skyes bur 'gyur ro// rig pa dran pas stod cig stod cig ces brjod par bya'o// swa ti ka ru 'gyur ro// de nas rig pa 'dzin pas ldong ros la lan bdun bsngags pas de la thig le byas pas glang po'i dbang por 'gyur ro// de la zhon te zhon pa tsam la skra li zhing 'khyil ba/ lo brgyad gnyis lon pa'i rnam pa can/ dkar zhing dang ba'i lus glang po che la zhon pa lo stong phrag brgyad du 'tsho bar 'gyur te/ dpag tshad stong phrag brgyad du 'phur bar 'gyur ro// gang gi tshe 'chi ba de'i tshe dga' ldan lha'i gnas su skye bar 'gyur ro// tshes grangs med cing rgyu skar med/ smyung bar gnas pa med de bsgrub par bya'o// skyes bu shi ba'i ro blangs te chu klung gi 'gram du dri'i chus khrus byas nas rnam pa sna tshogs pa'i gos gsar pa dang / rgyan gyis brgyan par byas nas mgo bo shar du gzhag par bya'o// sgrub pa pos grogs bzang po bsrung ba byas la ku sha'i khres la nye bar 'dug ste yungs kar dkar po la lan bdun mngon par bsngags nas khar gzhug par bya zhing rig pa bzlas so// ji srid du mi ro'i kha gdangs par 'gyur ro// de nas sgrub pa po 'jigs pa med par gyur pas rkang pa g.yon pas brang khar mnan nas sgra drag po 'byung bar mi byed pa de srid du rig pa bzlas par bya'o// ji srid du du ba 'thul bar byed de/ 'jigs pa med pas dpral bar lan bdun bzlas pa'i yungs kar gyis bzhu bar bya'o// kha nas sbrul mthong bar 'gyur te 'jigs par mi bya bar rig pa dran pas reg par bya'o// reg pa tsam gyis ral grir 'gyur ro// snying po dran pas gzung bar bya'o// bzung ba tsam gyis skra li zhing lo brgyad gnyis lon pa'i rnam pa glang po'i rig pa 'dzin pa thams cad kyi bdag por thogs pa med par 'gyur te lo stong drug cur 'tsho bar 'gyur ro// mdung thung gi sgrub par 'gyur te sngar bzhin du 'o ma dang / nas zan bza' zhing ri bo'i rtse mor 'dzegs te 'bum phrag gsum bzlas par bya'o// de nas rig pa 'dzin pas dur khrod kyi thal ba dang / grog mkhar gyis la 'o mas sbrus te sngar bzhin du 'o ma dang nas zan bza' zhing // ri'i rtse mor 'dzegs te 'bum phrag gsum bzlas par bya'o// de nas rig pa 'dzin pas dur khrod kyi thal ba dang grog mkhar gyis la 'o mas sbrus te rma bya'i gzugs bya/ bde bar gshegs pa'i mtho gang gi tshad kyis ma 'dres pa'i tshon gyis 'drir gzhug par bya'o// de nas dur khrod du song nas ba byung gis dkyil 'khor nye bar byugs te/ dri dang / me tog dang bdug pa la sogs pas mngon par mchod nas 'byung po'i gtor ma byas nas/ de nas gtsang mas gos gtsang ma bgos te thod pa la nye bar 'dug ste/ thod pa gnyis par rma bya bzhag nas ji srid rma bya g.yo bar byed pa de srid du bzlas par bya'o// de nas rig pa 'dzin pas sa la ma lhung ba'i me tog la lan bdun mngon par bsngags pa rnams kyis mchod yon dbul lo// slar yang rig pa bzlas par bya'o// phyogs nas lhan cig 'ong bar byed de/ 'jigs par mi bya bar snying po dran pas rma bya la reg par bya ste/ bud med du 'gyur ro// des bu ci bgyi zhes smra bar 'gyur ro// de la bdag gi lus su gnas par mdzod cig ces brjod par bya'o// de nas de rig pa 'dzin pa'i lag mthil du mi snang bar 'gyur ro// skad cig de nyid la skra li zhing 'khyil pa lo brgyad gnyis lon pa'i rnam pa/ lag na mdung thung can rig pa 'dzin pa thams cad 'di'i dbang du 'gyur te/ 'khor los sgyur ba rnams kyi gang mthong nas lta bar byed pa ni ma gtogs so// de rnams kyis lhan cig 'phur bar byed de sum cu rtsa gsum du rnam par rgyu bar 'gyur ro// bskal par gnas shing gang gi tshe 'chi ba de'i tshe 'og min pa'i lha'i bu rnams su skye bar 'gyur ro// seng ge sgrub par 'dod na sngar bzhin du rig pa 'dzin pas 'o ma'i zas dang mi smra ba'i brtul zhugs kyis rig pa'i spyod pa'i rig pa 'bum phrag lnga bzlas par bya'o// de nas thog phog pa'i shing 'o mar zhag bdun gzhag par bya'o// sa dkar po dang tsan+dan gyi chur mnye bar bya ste thog phog pa'i shing gis so// de nas rig pa 'dzin pas rgyu skar rgyal la seng ge gnyis so// phyi nas sangs rgyas dang chos dang dge 'dun la mchod pa rgya chen po bya zhing rnam pa sna tshogs pa'i gtor ma bya'o// de nas rig pa 'dzin pa gtsang mas gos gtsang ma bgos te ku sha'i khres la nye bar 'dug ste/ lag pa g.yas pas seng ge mnan nas rig pa snying po mnyam par 'gro ma bzlas par bya'o// ji srid seng ge g.yo ba'i bar du'o// g.yos pa tsam la yangs 'gul te yang dag par bzlas la 'jigs par mi bya bar slar yang lha'i rnga bo che'i sgra sgrogs kyi bar du rig pa bzlas par bya'o// de nas rig pa 'dzin pas lan bdun mngon par bsngags pa'i me tog rnams kyis seng ge la bsnun par bya'o// kun tu bsnun pas seng ge seng ge'i sgra sgrogs par byed de/ sgrub pa po can gzhan gyis nges par bsam par 'gyur ro// de nas rig pa slar yang bzlas par bya zhing seng ge la zhon nas 'gro bar bya'o// zhon pa tsam gyis rig pa 'dzin pa thams cad me tog mngon par 'thor bar byed do// seng ge la zhon bzhin du rlung ltar 'gro'o// gang gi tshe seng ge sgra sgrogs par byed pa de'i tshe sum cu rtsa gsum pa'i lha rnams stan las lhung ngo // lha ma yin gyi bu mo rnams kyang dbang du 'gyur ro// rig pa 'dzin pa bye bas yongs su bskor zhing bskal par gnas so// gang gi tshe 'chi ba de'i tshe dri ma med pa'i 'jig rten gyi khams su skye bar 'gyur ro// pri yang+ku'i shing las byung ba'i bcom ldan 'das ma khro gnyer can ma ri mo mkhan gso sbyong la gnas pas rgyu skar rgyal la ma 'dres pa'i tshon gyis 'drir bcug nas de'i spyan sngar rig pa 'dzin pas mi smra bas rig pa 'bum phrag drug bzlas par bya'o// de nas dur khrod nas skyes pa'i ro blangs nas dri bzang po'i dri rnams kyis khrus byas nas legs par bsdams pa shar du mngon par phyogs par gzhag par bya'o// de nas sgrub pa pos me tog la sogs pas mngon par mchod nas gtor ma rgya chen po byin te ku sha'i khres la nye bar 'dug pas rin po ches bkab la bcom ldan 'das mas lan bdun bsngags pa byas la ro langs kyi khar sreg blugs lan nyi shu rtsa brgyad sbyin sreg bya'o// ro'i kha gdangs par 'gyur ro// sgrub pa pos thabs su rkang pa'i mthe bong la seng ldeng gi phur bu sor brgyad pa bcom ldan 'das mas lan bdun mngon par bsngags nas gzugs par bya'o// slar yang sgrub pa pos ji srid khru gang gi tshad kyi lcer song gi bar du rig pa bzlas par bya'o// 'brug gi sgra grags kyang skrag par mi bya'o// de nas rig pa 'dzin pas thabs su bzlas pa bya zhing ka ra bI ra dkar po'i me tog gis ro langs kyi dpral ba'i phyogs su gzhu bar bya ste gnon par 'gyur ro// de'i lce'i rtse mo rin po che kun tu mthong ste 'bar ba'i phreng ba dang ldan pa mdzes bzhin pa rig pa bzlas la blang bar bya'o// blangs pa tsam gyis skra li zhing 'khyil ba dang lo brgyad gnyis lon pa'i rig pa 'dzin pa'i 'khor los sgyur bar 'gyur te/ gang zhig bsam pa de thams cad du skye ba ni ma gtogs so// zag pa zad pa nyid/ bskal par gnas shing rin po ches kyang mgo dang / mgo la brgyan par dpag tshad brgya stong phrag brgyad cur kun tu snang bar byed do// rig pa 'dzin pa thams cad kyang kun tu dbang bar 'gyur ro// gang gi tshe 'di 'pho ba'i dus la bab pa de'i tshe bcom ldan 'das ma yang dag par byon nas skul bar byed do// bu rin po che'i mthu de rnams zad nas slar yang bsgrub par bya'o zhes brjod nas mi snang bar 'gyur ro// phyis rig pa'i rgyal mo 'di dran par 'gyur ro// ngan 'gro log par ltung ba rnams su 'gro ba dang skye bar mi 'gyur ro// thams cad kyi tshe yang 'di sangs rgyas rjes su dran pa sbyin par 'gyur ro// dbang ldan gyis rab tu bshad pa'i bcom ldan 'das ma rig pa'i rgyal mo'i le'u rdzogs so// // 'jig rten skyong ba bzhis bcom ldan 'das ma'i cho ga gsungs so// rig pa'i rgyal mo 'di dran pa tsam gyis bgegs thams cad rengs par 'gyur ro// 'jig rten gyi khams 'di na mar mi shes pa dang / phar mi shes pa yang yod de/ chos dang mi ldan pa/ sdig pa'i sems/ shes rab chung ba/ srog chags gsod pa/ drag po kha dog ngan pa/ stobs chung ba/ kyog po/ sgur po/ rje ngar sbom pa/ gzhan yang bya rog gi rje ngar 'dra ba/ bong thung dang / dang / rnga mo dang / g.yag nag po lta bu/ skra ser skya/ sen mo ngan pa dang / bya rog gi skad dang / de bzhin du gzhan yang bum lto can dang / dri ma can dang / gang yang gzhan nad kyis gzir ba rnams te/ 'di rnams kyis ji skad bshad pa'i rig pa mi 'grub bo// // bdag cag gi bden pa'i tshig gis ji ltar sngar gyi las zad par byas nas de nas rig pa bsgrub par bya'o// rgan po'am/ zhar ba'am/ long ba'am/ rgur po'am/ kyog po'am/ de lta bu rnams kyis so// slar yang tsan+dan dkar po la byas pa'i bcom ldan 'das ma bde bar gshegs pa'i khru gang gi tshad du byed du gzhug ste/ ri mo mkhan gso sbyong la gnas pas ma 'dres pa'i tshon gyis 'drir gzhug par bya'o// de nas des rgya mtsho'i 'gram du bzhugs su gsol nas dus gsum du khrus bya zhing slong mo za zhing // gu gul gyi bdug pa bsregs la 'bum phrag nyi shu bzlas pa dbul bar bya'o// bzlas pa yongs su rdzogs pa na gu gul dang / kun dzi ka'i sbyin sreg brgyad brgya bcom ldan 'das mas bya'o// de nas las zad par 'gyur ro// de nas rgyal po chen po bzhis log 'dren la lta bzhin 'di skad smras so// kye log par 'dren pa khyod mnyan par gyis shig // gang rig pa'i rgyal mo 'di 'chang bar byed pa'i rig pa 'dzin pa de la khyed cag rnams kyis nye bar 'gro bar mi bya'o// log 'dren gyis 'di skad ces smras so// rig pa 'dzin pa gang slar yang cho ga las 'das nas mngon pa'i nga rgyal gyis sgrub par mi 'gyur ba'i rig pa 'dzin pa de la bgegs kyi don du nye bar 'gro bar bya ste/ lo brgyar bsags pa 'di'i bsod nams kyang rnam par gzhom par bgyi'o// lha'i rgyal pos smras pa/ kye kye gdug pa'i log 'dren khyed cag rnam par gzhom pa'i don du sman 'di rnams bshad par bya'o// zla bcas lto ba byams pa dang // stag 'joms pa dang lag bzhir bcas// phag gi rna ba glang po 'bod// spyod ral ru rta gur gum nyid// lcags kyi phye ma dang bcas pa// glang po che yi gcin gyis btab// btags nas ji ltar 'dod pa bzhin// mkhas pas ril bur bya ba'o// me tog sgron ma gtor ma dri// bshang ba gci bar bong ba yis// khrus bya mal stan gos bcing byas// dri dang me tog sogs thams cad// rab sbyar bya'o rnam gzhan du// log 'dren glags ni tshol bar 'gyur// gsungs pa'i de ma thag tu yang // log 'dren thams cad rnam 'khrugs par// gyur pa'i yid kyis phan tshun du// lta ngan phyogs bzhin 'bros par byed// slar yang bgegs byed mi 'gyur ro// gang du sman mchog 'di gnas pa// der ni nye bar 'gro mi 'gyur// dpag tshad brgya yi nang du yang // 'di la bgegs ni byed mi 'gyur// 'di yi rtog pa thams cad kyi// dngos grub 'byung bar 'gyur ba yin// rig pa 'dzin pa gang zhig slar// dus gsum mnyam par dmigs pa yis// sgrub po de la 'ga' zhig gis// glags skabs rnyed par mi 'gyur ro// ri mo mkhan gso sbyong la gnas pas bcom ldan 'das kyi gzugs brnyan 'drir gzhug par bya ste/ gser ltar ser ba/ chos ston par mdzad bzhin pa'o// g.yas su 'phags pa spyan ras gzigs dbang phyug ral pa'i cod pan 'chang ba sngo bsangs lus mchod phyir thogs kyis brgyan pa phyag na pad+ma bsnams pa'o// phyag na rdo rje zar ma'i me tog dang mtshungs pa phyag na rdo rje bsnams pa kun nas 'od 'phro ba 'drir gzhug par bya'o// phyag na rdo rje'i nye logs su rgyal po chen po bzhi mtshon cha dang bcas 'drir gzhug par bya'o// spyan ras gzigs dbang phyug gi nye logs su bcom ldan 'das ma khro gnyer can ma pri yang+ku sngo bsangs 'drir gzhug par bya'o// 'og tu sgrub pa po lag na spos phor thogs pa'o// de nas sgrub pa pos ras ris kyi spyan sngar slong mo za zhing // gtsang ma'i phyogs su 'bum phrag gsum bzlas par bya'o// de nas ras ris blangs nas ri'i rtse mo la 'dzegs te sa nag po la ma he byas la ras ris la mchod pa rgya chen po dang 'byung po thams cad la gtor ma bya'o// de nas sgrub pa pos bsrung ba byas te gos gtsang ma bgos te/ ku sha'i khres la nye bar 'dug pa snying po mnyam par 'gro ma bzlas par bya'o// ji srid ma he'i rwa g.yas pa la 'od zer 'phro ba de srid du bzlas par bya'o// de nas yid kyis mchod yon dbul lo// de nas ma he la zhon te zhon pa tsam gyis rig pa 'dzin pa bcu bdun gyis yongs su bskor ba'i lha'i lus su 'gyur ro// dpag tshad stong phrag drug cur 'phur bar 'gyur ro// lha ma yin gyi bu mo rnams kyang dbang du 'du bar 'gyur ro// lo stong phrag lnga brgyar 'tsho bar 'gyur ro// lus sbyang ba byas nas ras ris la mchod pa rgya chen po dang / rnam pa sna tshogs pa'i gtor ma bya ste de nas sgrub pa pos ku sha las byung ba'i zhags pa byas nas lag pa g.yas pas mnan te ji srid 'bar bar gyur pa de srid du bzlas par bya'o// rig pa dran pas reg ste/ blangs pa de skra li zhing 'khyil pa lo brgyad gnyis lon pa'i rnam pa lag na zhags pa thogs pa rig pa 'dzin pa bcu drug gis yongs su bskor ba/ dpag tshad stong phrag lngar 'phur bar 'gyur ro// lo stong phrag bcu bzhir 'tsho bar 'gyur ro// gang gi tshe 'chi ba de'i tshe rgyal chen bzhi'i ris kyi lha rnams su skye bar 'gyur ro// ri'i rtse mor 'dzegs te slong mo za zhing // snying po mnyam par 'gro ma bye ba bzlas na rig pa 'dzin par 'gyur ro// rig pa 'dzin pa lngas yongs su bskor ba thogs pa med par 'gro ste/ skad cig thang cig yud tsam gyis mi mjed 'jig rten gyi khams su 'gro bar byed cing song nas bskal par gnas par 'gyur ro// gang gi tshe 'chi ba de'i tshe sangs rgyas kyi zhing du skye bar 'gyur ro// bcom ldan 'das ma rig pa'i rgyal mo chen mo rgyal chen bzhis gsungs pa'i le'u brgyad pa'o// // de nas yang nam mkha' lding gi rgyal po thams cad kyis bcom ldan 'das ma'i cho ga gsungs so// dug gso ba ni yal 'dab las bab pa'i chus tshon bya zhing se gol dang / gar byed bzhin pas yid kyis bzlas pa byas pa'i me tog dkar po la lan bdun bzlas pas gdung ba gso bar byed do// srad bus gdon skrag par byed do// gu gul gyi bdug pas mche ba 'bes par byed do// sna ma'i me tog gis skrod par byed do// yungs kar khrag dang bcas pa la bzlas pas sdang ba rnams phyir zlog par byed do// ba lang gi shas skems par byed do// a riSh+Ta'i 'dab ma dang / khrag 'dzag pa dang / skye tshe rnams kyis dbang du byed do// arga'i me tog gis nor sbyin no// me tog brgya pas sha za rnams skrag pa'i yid kyis 'bros par byed do// 'khril shing gis rigs sam khyim skrod par byed do// klu rnams ni klu shing gi me tog gis so// phub mas rig pa gcod par byed do// 'dis pha rol gyi rig pa sgrub par 'gyur ro// gtsang mas gos gtsang ma bgos te dus gsum du khrus byas nas gos lan gsum du brje zhing // 'o ma dang nas zan za bas 'bum phrag bcur bzlas pa bya ste lus sbyong bar 'gyur ro// de nas sgrub pa pos rgyu skar rgyal la sa ser po dang / ba'i gcin dang / ljang khus nam mkha' lding 'drir gzhug pa ste/ 'di'i mgrin pa la pad+ma'i phreng ba sbyin par bya'o// de la sgrub pa pos rin po che gsum gyis mchod pa byas nas de nas sgrub pa pos ba las byung bas dkyil 'khor nye bar byugs te/ sgo bzhi rnams su bum pa gang ba bzhi gzhag par bya'o// bum pa gang ba bzhi po rnams la klu'i rgyal po bzhi 'drir gzhug par bya'o// de nas rgyud mtshungs pa'i ba'i mar sar blangs nas zangs kyi snod du bzhag ste/ lag pa g.yas pas mnan nas ji srid du du ba 'thul ba dang / 'bar bar byed pa de srid du rig pa bzlas par bya'o// du ba 'thul ba na 'thungs bas mi snang bar 'gyur ro// lo stong phrag bcu bzhir 'tsho bar 'gyur ro// dpag tshad stong du 'gro'o// 'bar na lha'i lus dang yid du 'gyur ro// thams cad dbugs 'byin par byed do// rig pa 'dzin pa bcus yongs su bskor ro// gang gi tshe 'chi ba de'i tshe bde ba can du skye bar 'gyur ro// rgya mtshor 'gro ba'i chu klung du song nas slong mo za zhing // klu shing gi me tog la zho dang sbrang rtsi dang mar gyis btags pa'i sbyin sreg 'bum byas na klu rnams lang ngo // de nas sgrub pa pos 'jigs pa med pas dbus su me tog gis brgyan pa'i bum pa gzhag par bya/ de'i steng du 'khor lo gzhag par bya/ de nas sgrub pa pos bsrung ba byas te klu'i stan la nye bar 'dug pas ji srid nam mkha' lding las 'od zer 'phro ba de srid du rig pa bzlas par bya'o// sgrub pa po la bskor ba byas nas de nyid kyi spyi bor nub par 'gyur ro// rig pa bzlas pas blang bar bya'o// de la zhon pas rig pa 'dzin pa stong phrag drug cu nye bar 'gro ste/ yid kyis rlung ltar 'gro'o// nyi ma 'char ka'i 'od dang mtshungs pa klu'i rig pa 'dzin pa thams cad kyang dpag tshad stong du 'bros par byed do// dri mnams pas lo stong phrag brgyad cur 'tsho bar byed do// gang gi tshe 'chi ba de'i tshe bde ba can gyi 'jig rten gyi khams su skye bar 'gyur ro// sngon spyad pa byas nas de nas rig pa 'dzin pas dur khrod du song nas ba byung gis ba lang gi pags pa'i tshad tsam dus gzhi byug par byas nas dri dang me tog la sogs pa rnams kyis mchod pa byas te/ gtor ma rgya chen po bya'o// gzhan pa'i nag po'i tshes brgyad pa la dur khrod du song nas ba lang gi pags pa'i tshad tsam gyis gzhi nye bar byugs te/ mchod pa rgya chen po byas nas sgrub pa pos rig pa stong phrag brgyad bzlas pa byas na 'grub par 'gyur ro// khar bcug na mi snang bar 'gyur ro// lo stong phrag lngar 'tsho bar 'gyur ro// bcom ldan 'das ma rig pa'i rgyal mo nam mkha' lding gis bshad pa'i le'u dgu pa'o// // de nas ma mo'i tshogs rnams thams cad dang / gnod sbyin dang / srin po dang / dang / sha za dang / grul bum dang / srul po dang / lus srul po rnams stan las langs nas 'phags pa spyan ras gzigs dbang phyug gang na ba der nye bar lhags so// nye bar lhags nas byang chub sems dpa'i zhabs gnyis la mgo bos phyag 'tshal nas rig pa'i cho ga smras so// tshes grangs med cing rgyu skar med pas smyung bar gnas pa med par bya ste/ rig pa gang kho na tshang ma'o// dur khrod du dbang phyug chen po'i g.yas kyi lus la rig pa brgyad brgyar bzlas te khar bcug na mi snang bar 'gyur ro// sa'i cha drug 'phrog par 'gyur ro// 'od ma lhags pa blangs nas lcags gsum gyis de la dkri bar bya'o// de nas gtsang mas gos gtsang ma bgos te/ dur khrod du song nas dri dang / me tog dang / bdug pa la sogs pas mchod pa dang / 'byung po thams cad pa'i gtor ma yang byas nas/ de nas sgrub pa pos thod pa lag pa g.yon pas blangs te lag pa g.yas pas mnan nas ji srid ca co'i sgra sgrogs pa de srid du rig pa bzlas par bya'o// rig pa dran pas blang bar bya ste blangs pa tsam gyis mi snang bar 'gyur ro// sa'i cha drug 'phrog cing lo stong du 'tsho'o// lha dang lha ma yin gyi bu mo rnams dang lhan cig dga' bar byed do// nag po'i brgyad pa la bud med shi ba de'i lce blangs nas lcags gsum gyis dkris te yid rlung ltar 'gro'o// 'di'i tshangs par spyad pas 'dod pa rnams la sems bskyed na de gcig pu 'jig rten gyi khams su 'gro zhing bskal pa chen por gnas so// yid kyis skye ba 'dzin par byed do// gtsang mas gos gtsang ma bgos te dur khrod du zla ba drug rig pa bzlas na mi snang bar 'gyur ro// lo lnga brgyar 'tsho'o// 'ug pa'i mig sman dang lhan cig btag par bya/ lcags gsum gyis dkris pa'i ril bu byas nas dbang phyug chen po'i g.yas kyi lus la kham phor kha sbyar du bzhag par byas nas lag pa g.yas pas mnan te rig pa dam pa dpag tu med pa bzlas par bya ste ji srid du rnam par chad do'i sgra thos pa de srid du bzlas par bya'o// rig pa dran pas ril bu blangs te khar bcug na mi snang bar 'gyur ro// lo stong phrag gnyis su 'tsho bar 'gyur ro// mig sman dang / ldong ros dang / 'o ma dang / pad+ma ge sar mnyam par 'gro ba'i rdzas mnyam par byas te/ lcags gsum gyis dkri bar bya'o// rgyal la sbyor ba rnam par shes par bya zhing // de nas bsgrub par bya zhing // sha za sgrub par 'dod pas dur khrod du ba lang gi pags pa'i tshad tsam gyi dkyil 'khor nye bar phyug pa byas nas sha dang chang la sogs pa'i gtor ma byas te/ kha shar du phyogs par mi'i skra la khrag gis btags pa'i sbyin sreg stong phrag brgyad byas na sha za thams cad 'ong ste/ 'jigs par mi bya zhing srung bar yang mi bya bar 'di skad ces brjod par bya'o// bdag gi dbang du gyur cig ces brjod pa dang / de rnams kyis smras pa/ de bzhin du gyur cig ces brjod pa dang mi snang bar 'gyur ro// nyi ma re re la'ang dong tse lnga lnga ster bar byed de/ de rnams kyang zad par bya'o// dur khrod du dri med nyid kyi ming nas smos pa dbang du 'gyur ro// dur khrod du gzugs brnyan byas nas rkang pa la phur bus gdab par bya'o// de nas rig pa bzlas par bya'o// de la yang ba lang gi pags pa'i tshad tsam gyi dkyil 'khor nye bar byugs nas mchod pa rgya chen po byas nas rig pa 'bum bzlas par bya'o// dur khrod du til gyi sbyin sreg stong phrag brgyad bya ste nyi ma bdun du mtshan mo sbyin sreg bya'o// nyi ma re re la dngul lnga lnga sbyin par byed do// ku mu ta la zho dang sbrang rtsi dang mar gyis btags pa'i sbyin sreg 'bum byas na nges par mthong ngo // dur khrod kyi thal ba la gzugs brnyan byas te de la nye bar 'dug nas arga'i shing la me sbar nas dri zhim po'i til mar gyis btags pa'i sna ma'i me tog gis sbyin sreg stong phrag brgyad byas na mi snang bar 'gyur ro// cho ga 'di kho nas ming nas smos na lAn+dza'i rgyal po dang blon por 'gyur ro// bud med dbang du byed na a ti muk+ta'i me tog gi sbyin sreg byas na dbang du 'gyur te/ nyi ma bdun nas yid kyis gang gi tshe bsams pa de'i tshe 'ong ngo // dur khrod du song nas dkyil 'khor nye bar byugs te/ sha chen gyis sbyin sreg byas nas nyi ma bdun pa la sha zas zin pa rnams bltas pas thar bar 'gyur ro// dur khrod du sha chen gyis sbyin sreg stong phrag bcu byas na sha za thams cad kyang dbang du 'gyur ro// ne le'i spu'i sbyin sreg stong phrag brgyad byas na 'byung po thams cad kyang dbang du 'gyur ro// dur khrod du bshang ba'i sbyin sreg byas na srul pos zin pa rnams yid kyis kyang thar ro// khrag gis sbyin sreg byas na mkha' 'gro ma rnams dbang du 'gyur ro// dur khrod du boD+Da ka'i sbyin sreg byas na'ang sha za mi 'ong ngo // sbrul gyi shun pa'i sbyin sreg byas na sbrul rnams 'bros par byed do// de nas sgrub pa pos gtor ma byas nas arga'i yam shing gis sbyin sreg stong phrag brgyad bya'o// rnam par 'gyur ba'i gzugs can gyi gnod sbyin ma 'ong bar 'gyur te 'jigs par mi bya bar rig pa dran pas stod cig stong cig ces so// de de'i tshe mchog gsum po rnams kyi gcig 'dam du stsal te/ ma dang / sring mo dang / chung mar 'gyur ba'o// ma ni bu'i bya ba thams cad byed do// sring mo ni nyi ma re re la dong tse re ster bar byed do// chung ma ni de dang lhan cig rtse bar byed de/ lo lnga brgyar 'tsho bar 'gyur ro// gang gi tshe rig pa 'dzin pa nyams pa de'i tshe 'di bya'o// mtshan mo gtsang mas gos gtsang ma bgos te/ bsrung ba byas pas sangs rgyas bcom ldan 'das dang / 'phags pa spyan ras gzigs dbang phyug dang / phyag na rdo rje dang / bcom ldan 'das ma la mchod pa byas nas shar du phyogs pas rig pa'i lha thams cad la bdug spos phul nas rig pa 'dzin pas dug la khrag gis btags pa'i sbyin sreg stong phrag brgyad bya'o// ku sha bting ba la nyal lo// gal te gzhon nu mdung thung thogs pa mthong na de'i tshe dri zas rdzas nyams par byas pa'o// gang gi tshe bram ze mthong na/ de'i tshe lha rnams kyis nyams par byas par 'gyur ro// gang gi tshe rdo rje sde mthong na de'i tshe rdo rje'i rigs kyis rdzas nyams par byas par 'gyur ro// gang gi tshe dga' ba mthong na de'i tshe nam mkha' lding gis nyams par byas pa'o// gang gi tshe lha min rnams kyis nyams par byas pa de'i tshe rgyu mi mthong ngo // gang gi tshe klu rnams kyis nyams par byas pa de'i tshe spos kyi glang po'i rgyal po mthong ngo // gang gi tshe pha rnams kyis nyams par byas pa de'i tshe mthong ngo // gang gi tshe mi gtsang bas nyams par byas pa de'i tshe glang po'i pags pa gyon pa'i dbang phyug chen po mthong ngo // gang gi tshe gnod sbyin rnams kyis nyams par byas pa de'i tshe nor bu bzang po mthong ngo // gang gi tshe sha za rnams kyis nyams par byas pa de'i tshe skyes bu gcer bu mthong ngo // gang gi tshe 'byung po rnams kyis nyams par byas pa de'i tshe sprin mthong ngo // arga'i yam shing gis me sbar nas mar dang sbrang rtsis btags pa'i sbyin sreg stong phrag brgyad bya'o// sbyin sreg yongs su rdzogs pa na rdzas lag tu phyin par 'gyur ro// dri za rnams kyi sbyin sreg ni rnam par dben pa'i phyogs su ba byung gis dkyil 'khor nye bar byugs te bcom ldan 'das la gtor ma yang phul nas/ ku sha'i khres la nye bar 'dug ste kA mA dza'i yam shing la zho dang sbrang rtsi dang / mar gyis btags pa'i sbyin sreg stong phrag brgyad bya'o// sbyin sreg yongs su rdzogs pa na rdzas lag tu phyin par 'gyur ro// rdo rje'i rigs la yang sbyin sreg ni ring bsrel dang bcas pa'i mchod rten la dri dang me tog dang bdug pa la sogs pa rnams kyis mchod cing // bcom ldan 'das la yang gtor ma'i cho ga byas la/ de nas sgrub pa pos kha shar du phyogs la gu gul gyi ril bus sbyin sreg stong phrag brgyad byas na rdzas lag tu phyin par 'gyur ro// nam mkha' lding rnams la dur khrod du maN+Dal la nye bar byugs pa byas nas mchod pa dang / gtor ma yang ji ltar 'byor pa bya ste ka ra bI ra'i me tog la sogs pa'i mar gyis btags pa'i sbyin sreg stong phrag brgyad byas na rdzas lag tu phyin par 'gyur ro// lha ma yin rnams kyi sbyin sreg ni dbang phyug chen po la dri sna tshogs kyis mchod pa dang / bcom ldan 'das la yang gtor ma byas nas g.yas kyi lus la shar du phyogs pas ka ra bI ra'i yam shing gis sbyin sreg stong phrag brgyad byas na rdzas lag tu phyin par 'gyur ro// ma mo'i sbyin sreg ni smin pa'i zas dang / sha'i gtor ma phul nas phag pa'i rul ma la chang gis btags pa'i sbyin sreg stong phrag brgyad byas na rdzas lag tu phyin par 'gyur ro// gnod sbyin rnams kyi sbyin sreg bya ba ni phyag na rdo rje'i spyan sngar rnam pa sna tshogs pa'i gtor ma phul nas kha shar du phyogs pas arga'i me tog gis sbyin sreg stong phrag brgyad byas na rdzas lag tu phyin par 'gyur ro// sha za rnams kyi sbyin sreg ni dur khrod du dkyil 'khor nye bar byug pa byas nas til gyi til mar gyis btags pa'i ni ma pa'i me tog gis sbyin sreg stong phrag brgyad byas na rdzas lag tu phyin par 'gyur ro// 'byung po rnams kyi sbyin sreg ni dur khrod kyi thal bas dkyil 'khor nye bar byugs nas gtor ma yang ci 'byor pa phul te ba lang gi sha'i sbyin sreg stong phrag brgyad byas na rdzas lag tu phyin par 'gyur ro// rnams la nI ma la'i sbyin sreg stong phrag brgyad byas na rdzas lag tu phyin par 'gyur ro// bcom ldan 'das ma rig pa'i rgyal mo chen mo ma mo dang / gnod sbyin dang / srin po dang / 'byung po dang / sha za thams cad kyis gsungs pa'i mtshan nyid kyi le'u bcu pa rdzogs so// // ma bsgrubs par yang las su 'gyur te/ char ma babs pa la chur zhugs te rig pa bzlas na nyi ma bdun gyis char 'bab bo// khu ba 'ching ba la srad bus so// myos pa rnam par 'joms pa rnams la dur khrod kyi thal bas so// bsud pa la ni rgya skyegs kyis so// gzer gyis nyam thag pa la ardza nas zug rngu dang bral bar byed do// til gyi til mar gyis bya rgod dang gcod par byed chu gri dang gsum gyis mche ba 'jug par byed do// gu gul gyi bdug pas gnas nas skrod par byed do// 'di rnams ma sgrub par yang byed do// bcom ldan 'das ma 'di nyid kyis thams cad bsgrub par bya'o// dper na 'di bdag dpe'i don du 'chang bar byed/ klog par byed pa de bzhin du 'di yang gtsang ma bgos pas ku sha'i khres la nye bar 'dug ste bklag par bya ste/ cho ga 'di nyi ma bdun du bklag par byas na zhi bar 'gyur ro// char ches na grog mkhar la 'dzegs te bcom ldan 'das ma stong phrag brgyad nye bar bzlas na de nas nye bar zhi bar 'gyur ro// dri dang / me tog dang / bdug pa gang la sbyin par bya ste rig pa thams cad 'gugs pa dang / 'ching ba dang / rengs pa dang / gcod pa dang / rig pa thams cad gsod pa dang / gdug pa'i yid skrag pa dang / kha 'ching bar byed do// des 'di'i las bya ste gur gum gyi chus rmongs par byed do// ser mos sbrul 'gugs par byed do// yungs kar dang / pad+ma'i rtsa ba las skyes pa dang / me tog bzang po rnams kyis 'byin par byed do// bdug spos kyis smra bar byed do// kar bI ra'i me tog gis dkyil 'khor du 'jug par byed do// a ga ru'i bdug pas 'phral du bdug pa dang / bcom ldan 'das ma'i las stong rtsa brgyad po 'di rnams rab tu sbyar bar bya ste yam shing gi mtshan nyid 'chad par 'gyur ba rtsa ba dang / rked pa dang / rtse mo yang bskrad pa'i don gyis sdong bu dang rtsa bas sbyin sreg bya'o// rked pas ni nor 'dod pas so// rtse mos ni zhi ba can dang rgyas pa can la'o// nor 'dod pas tho rangs kyi dus su gnod sbyin yongs su rgyu bar byed do// des na de'i nor sbyin pa'i las kyi dngos grub tu 'gyur ro// bsgrad par 'dod pas bar du gnas pas mtshan mo'i snga ma la rtsa ba'i sbyin sreg bya'o// sdigs mdzub kyi tshad tsam la dug dang khrag gis btags pas dur khrod kyi me la sbyin sreg bya'o// mtshan mo phyed nas rab tu rgyu ste/ des de las mngon spyod kyi las rab tu bsgrub par bya'o// sgrub pa chen po la khru'i tshad kyi yam shing la zho dang sbrang rtsi dang / mar gyis btags pas kha shar du phyogs pas sbyin sreg bya'o// des sgrub pa po de'i sgrub pa chen po sgrub par byed do// dbang du byed pa la byang chub kyi shing gi yam shing gis sbyin sreg bya'o// sdigs mdzub kyi tshad tsam 'dis so// nyin zhag bdun du nyi ma 'char kar a bA marga'i yam shing khrag gis btags pa'i sbyin sreg byas na 'chi bar 'gyur ro// rnam pa gzhan du ma yin no// nad bskyed par 'dod na pA nA ya'i ril ma'i sbyin sreg nyi ma bdun du byas na nad skyed par byed do// ming nas smos nas sgrub par 'gyur te/ rab tu sbyar bar bya'o// bcom ldan 'das ma rig pa'i rgyal mo chen mo'i le'u bcu gcig pa'o// // de nas lha ma yin gyi dbang po thags zangs ris kyis bcom ldan 'das ma'i cho ga gsungs so// sgrub pa pos phug gi sgo ru dur khrod du gos gtsang ma bgos pas ku sha'i khres la nye bar 'dug ste phug gi sgo la mngon par phyogs nas bcom ldan 'das ma'i snying po mnyam par 'gro ma stong phrag brgyad bzlas par bya ste/ thams cad gnas nas 'byer bar 'gyur ro// dogs pa med par rab tu 'jug par bya ste/ lha ma yin sel ba zhes bya ba'i rig pa dran bzhin pas rab tu blang bar bya'o// bud med la dga' ba dang bcas pas yongs su bzlas nas gtogs par bya ste dbang du 'gyur ro// de nas sgrub pa pos gsum pos 'di byed par 'dod pas ri'i rtse mor 'dzegs te snying po mnyam par 'gro ma 'bum phrag gsum bzlas par bya'o// de nas ba lang gi pags pa'i tshad tsam gyi dkyil 'khor la tsan+dan dmar pos nye bar byugs te srung ba byas nas ku sha'i khres la nye bar 'dug ste phug gi sgo la mngon par phyogs pas rig pa snying po mnyam par 'gro mas a pA marga'i yam shing la dug dang khrag gis btags pa'i sbyin sreg stong phrag bcu bya'o// de nas sbyin sreg yongs su rdzogs pa nas thal ba la yongs su bzlas nas gtor bar bya'o// gsum po 'dir 'gyur te dogs pa med par rab tu 'jug par bya zhing lha ma yin gyi bu mo des mthong nas dbang du 'gyur ro// de nas sgrub pa'i rdzas te blang bar bya ste/ gang 'dod pa de rig pas mngon par bsngags nas blang bar bya'o// 'khor los sems can thams cad dang rig pa 'dzin pa thams cad kyi 'khor los sgyur bar 'gyur ro// nyi ma zla ba dang skar ma gnas kyi bar du 'gyur ro// de bzhin du ldong ros dang / be da dang / dgra sta dang / paT+Ta ka dang / shak+ti ste mdung thung dang / ral gri dang / ral gri'i yu ba dang / mchil lham dang / gri dang / srad bu dang / mchod phyir thogs dang / bgrang phreng dang / chos kyi phyag rgya la sogs pa rnams kyis zla ba nyi ma dang / skar ma'i bar du 'tsho bar byed do// bcom ldan 'das ma dang / de bzhin gshegs pa dang / sa bcu la gnas pa'i byang chub sems dpa' dang / bcom ldan 'das kyi nyan thos kyi dge 'dun rnams su la yang phyag 'tshal bar mi byed pa ma gtogs lha'i 'khor los sgyur bar 'gyur ro// de nas rnam pa gzhan ni bcom ldan 'das ma'i sngags 'di rnams thams cad bgags par byed pa ni yungs kar gyis so// de nas lha ma yin gyi dbang po thags zangs ris kyis dam pa mchog tu gsang ba gsungs pa/ lha ma yin gyi bu ga'i sgor song nas 'o ma dang nas zan za bas bcom ldan 'das ma'i snying po mnyam par 'gro ma 'bum bzlas par bya'o// lha ma yin gyi bu mo mthong bar 'gyur ro// de rnams ral gri sbyin pa'am/ grub pa'i rdzas gzhan snang bar byed de/ de blangs pas rig pa 'dzin pa ji ltar 'dod pa bzhin du 'gyur ro// lha ma yin gyi dbang po thags zangs ris kyis bshad pa'i bcom ldan 'das ma rig pa'i rgyal mo chen mo'i le'u bcu gnyis pa'o// // byang chub sems dpa'i sde snod phal po che las bcom ldan 'das ma rig pa'i rgyal mo'i skyed par byed pa'i gsang chen zhes pa'o// de nas yang sems dpa' chen pos thams cad dang ldan pa'i 'khor gyi dkyil 'khor la gzigs nas bsam pa rnam par dag pas 'dir bcom ldan 'das ma 'phags ma sgrol ma sgrub pa'i don du rtog pa'i rgyal pos rig pa'i sngags 'jig rten gsum las rnam par rgyal ba zhes bya ba'i sngags kyi rgyal po chen po gsungs so// bar skabs 'dir byang chub sems dpa' chen po'i thugs ka'i phyogs nas bdud rtsi thams cad yang dag par sbyor ba zhes bya ba'i 'od zer byung bar gyur to// 'od zer des thams cad dang ldan pa'i 'jig rten gyi khams bye ba khrag khrig brgya stong phrag yongs su bskor nas sems can rnams snang bar byas te slar yang byang chub sems dpa' chen po'i lus su nub par gyur to// bar skabs 'dir gsungs par gyur pa de gang zhe na/ na mo rat+na tra yA ya na ma Ar+ya a ba lo ki te shwa rA ya/ bo d+hi satwA ya/ ma hA satwA ya A ro li ka / 'di ni mchog gi snying po 'jig rten gsum las rnam par rgyal ba zhes bya ba de yin te/ bcom ldan 'das ma 'phags ma sgrol ma sgrub pa'i cho ga gdon mi za bar kho nar sgrub pa po rab tu sbyar bar bya'o// don med pa thams cad zlog par byed pa/ sdig pa thams cad zad par byed pa/ bkra shis rab tu 'jug pa/ sangs rgyas thams cad kyis rab tu bsngags pa/ de'i sngags so// tho rangs stan las langs nas gtsang mar gyur pas khyor ba'i chu la lan bdun mngon par bsngags te shar du mngon par phyogs te btung bar bya'o// las kyi sgrib pa rnam par dag par 'gyur ro// bcom ldan 'das ma'i rtog pa'i rgyal por zhi ba can gyis las thams cad 'grub par byed do// nye bar gnod pa med par dran par 'gyur zhing stobs dang ldan pa dang / gzi brjid dang ldan pa dang / lha rnams kyis byin gyis brlabs par 'gyur ro// de bzhin du rgyas ba can ni nyi ma gzhan la 'di rnams bya'o// bar ma la mngon spyod can bar+Na ta rab tu 'jug pa la ming med kyi sor mo lan bdun mngon par bsngags par bya'o// zhi ba can dang rgyas pa can la yang ngo // mngon spyod can la sdigs mdzub la bzlas pa nyid kyis de brtsam par bya'o// gang la la rnam pa de lta'i cho ga byed pa de la dngos grub 'byung bar 'gyur ro// bzlas pa'i dus su bdag nyid kyi snying gar 'dis mngon par bsngags par bya'o// de'i dngos grub nges par brjod do// sgrol ma'i ched du sgrub pa ni nges par myur bar bshad pa de bzhin du bya'o// sgrub pa po blo dang ldan pas rig pa thams cad la de bzhin du rig pa'i rgyal po stobs chen po bdag gi sngags kyi rig pa shin tu dge ba dga' bar rab tu bsgrags so// sgrub pa pos kyang bdag nyid srung ba dang / dag pa byas la de rtag tu rig pa'i rgyal po chen po 'dir rtog pa'i rgyal po chen po 'dir bcom ldan 'das ma sgrol ma sgrub pa'i thabs kyi cho ga 'jig rten gsum las rnam par rgyal ba chen po'i sgrub thabs kyi cho ga'i las 'ga' zhig bshad par bya'o// gang la la sgrub pa byed par 'gyur ba de rnams gdon mi za bar rig pa 'dzin pas byang chub tu sems bskyed de/ dkon mchog gsum la mngon par dang bas 'byung bar bya'o// yang 'di'i cho gar 'gyur te ring bsrel dang bcas pa'i mchod rten nam/ ri'i rtse mo 'am/ gzhan du yang rung ste gtsang ma'i phyogs su gzugs brnyan gyi spyan sngar 'o ma dang nas zan bza' ba'am/ rig pa so sor sgrub pa'i ston mo'i bza' ba yongs su spangs la mchod pa yongs su rdzogs pas gso sbyong la gnas pa'am/ gso sbyong la mi gnas par yang rung ste 'bum phrag phyed dang gsum bzlas par bya'o// sngon spyad pa byas par 'gyur ro// mchod pa byas nas bsnyen pa yang sa ga'i nya 'am cho 'phrul gyi phyogs kyi nya la mchod pa byas nas stong phrag brgyad bzlas par bya'o// snying po sgrub par 'gyur ro// de nas las rnams su 'gyur te/ cho 'phrul gyi phyogs kyi nya la a ga ru'i yam shing zho dang sbrang rtsi dang mar las btags pa'i sbyin sreg stong phrag brgyad bya'o// me tog stong phrag brgyad rnams kyis bcom ldan 'das mthong bar 'gyur ro// me tog stong phrag brgyad po rnams kyis gzugs brnyan la bsnun par bya'o// yang na slar yang mtshan mo thams cad du bzlas na bcom ldan 'das mthong bar 'gyur ro// de nas mthong na dong tse lnga rtag tu rnyed do// mtshan mo bdun du thun mtshams gsum du mar gyis btags pa'i sbyin sreg stong phrag brgyad byas na rgyal po dbang du 'gyur ro// myos byed kyi shing la gzugs brnyan byas nas rgyan thams cad kyis rnam par brgyan la/ rgyal po'i yam shing gis me sbar nas thur mas rkang pa phug ste thun mtshams gsum du brgyad brgyar sbyin sreg byas na nyi ma gnyis pa la rkang pa dag gis 'ong bar byed do// mya ngan med pa'i shing gis sor mo drug pa'i sha la b+hany+dzi ka byas nas ri'i rtse mor gnas te 'o ma dang nas zan bza' zhing 'bum phrag gsum bzlas par bya'o// mthar zla ba nya la mchod pa bya ste mtshan mo gsum smyung bar gnas pas ring bsrel dang bcas pa'i mchod rten du a shwat+tha'i 'dab mar bzhag ste ji srid 'ongs pa de srid bzlas par bya'o// legs par 'ongs sam zhes brjod par bya zhing mchog sbyin par bya'o zhes zer na chung ma'am sring mo 'am grogs mo'ang rung ste/ bdag nyid dang bcu gnyis la bza' ba dang bgo ba dang / dong tse'ang rab tu stsol bar byed do// lo stong du 'tsho bar 'gyur ro// zla ba gzas zin pa na rgyud mtshungs pa'i ba'i mar sar blangs nas sor drug pa'i gzugs brnyan byas te zas bzhin dang smyung bar gnas pas a shwat+tha'i 'dab mar bzhag nas ji srid zla ba grol gyi bar bzlas par bya'o// de la dngos grub rnam pa gsum ste/ dro bzhin pa la rkang pas rab tu rgyu ba dang / tshe lo lnga brgya thub pa dang / dpag tshad lnga brgyar 'gro bar byed do// thams cad du mi snang bar gdon mi za bar 'gyur ro// du ba 'thul bzhin pa la mi snang ba dang / sor mo nyi shu rtsa bzhi pa la mi reg pa dang / lo stong du 'tsho ba dang / dpag tshad stong du 'gro bar byed do// skyes bu bcu'i stobs 'bar te lo stong phrag gnyis su 'tsho bar 'gyur ro// rig pa 'dzin pa rnams kyis mi tshugs so// zho dang sbrang rtsi dang mar gyis btags pa'i pad+ma'i sbyin sreg stong phrag bcu bya'o// sol ba'i dbus su dpal lha mo'i gzugs pad+ma phyag na bsnams pa kun tu bkod do// de mchog sbyin par byed de/ ma 'am sring mo 'am/ grogs mo gyis shig ces bya bar brjod par bya'o// des dong tse stong stsol bar 'gyur ro// nad thams cad rab tu zhi bar 'gyur ro// gso sbyong la gnas pas 'o ma dang nas zan bza' zhing dkar po'i phyogs kyi tshes gcig nas brtsams nas sngar gyi nas yam shing gi sbyin sreg stong phrag brgyad bya'o// nad thams cad nye bar zhi bar 'gyur ro// lte ba tsam gyi chur zhugs nas 'bum phrag gsum bzlas par bya'o// gter thams cad mthong bar byed do// 'khrul 'khor thams cad 'gems par byed do// rengs par byed do// srung bar byed do// mi yang 'gugs par byed do// shi ba sos par byed do// dug med par byed do// zhi bar yang byed do// 'gugs par byed do// mo gsham la bu ster bar byed do// stong phrag brgyad du mngon par bsngags na sdang ba gzhan gyis mi thub par 'gyur ro// rgyal po'i sgor srung ba byas na dgra rnams la mtshams bcad par 'gyur ro// ring bsrel dang bcas pa'i mchod rten gyi drung du 'bum phrag drug bzlas par bya'o// ras dkar pos bgo bar byas nas ji srid du 'bar ba de srid du bzlas par bya'o// 'khor stong dang bcas par 'phur bar 'gyur ro// rnam pa sna tshogs pa'i las rnams bya'o// ston ka'i sprin ltar dkar ba/ rgyan thams cad kyis rnam par brgyan pa/ ral pa'i cod pan 'chang ba/ mchod phyir thogs dkar po can 'phags pa spyan ras gzigs dbang phyug la phyag 'tshal bar byed bzhin pa 'di la mchod pa chen po byas nas 'bum phrag gsum bzlas par bya'o// yid kyis 'grub bo// gtsang ma'i phyogs su chu klung 'gram du gso sbyong la gnas pas mchod rten rten cing 'brel par 'byung ba'i snying po can byas nas de la mchod pa byas te snying po bzlas par bya'o// bar ma slar yang mchod rten byas nas nyi ma nub pa nas ji srid stong phrag brgyad de srid du bzlas so// de nas cho ga 'dis rig pa 'dzin pa'i 'khor los sgyur bar 'gyur ro// 'phags pa spyan ras gzigs dbang phyug dang thabs cig tu bde ba can du 'gro bar byed cing sangs rgyas mthong ngo // bskal par gnas par 'gyur ro// rig pa 'dzin pa rgyal po'am/ rgyal po'i blon po dbang du byed na a pa marga'i yam shing la mar dang sbrang rtsis btags pa'i sbyin sreg stong phrag brgyad byas na rgyal po dbang du 'gyur ro// bud med dang skyes pa dbang du byed pa la thun gsum du gu gul gyi ril bu'i sbyin sreg stong phrag brgyad bya ste dbang du 'gyur ro// a ga ru'i ril bus stong phrag brgyad sbyin sreg bya ste/ skye bo thams cad dga' bar 'gyur ro// rgyal po'i khab tu yang smra ba'i mchog tu 'gyur ro// shu dag khar bcug nas ji srid dngos grub rnam pa gsum du gyur gyi bar du bzlas par bya'o// dro bzhin pas ni yid gzhungs shing dpa' bar byed do// du ba 'thul bas ni mi snang ba dang 'bar bar byed do// rig pa 'dzin pas 'phags pa spyan ras gzigs dbang phyug gi spyan sngar 'bum phrag bcu drug bzlas par bya'o// slong mo za zhing dus gsum du khrus byas nas dpa' bo'i stan la nye bar 'dug ste 'bum phrag lnga bzlas par bya'o// de nas yid kyis 'dod pa'i dngos grub 'byung ste lha rnams kyis lhan cig gnas shing gang 'dod pa de rnyed do// de nas za ma tog dkar po yi ges dkris pa ldong ros bcug nas ji srid dngos grub rnam pa gsum du gyur pa de srid du bzlas par bya'o// dro bzhin pa la yid gzhungs par 'gyur ro// du ba 'thul bzhin pa la mi snang ba dang 'bar bar 'gyur ro// rig pa 'dzin pas 'phags pa spyan ras gzigs dbang phyug gi spyan sngar 'bum phrag bcu drug bzlas par bya'o// slong mo za zhing mi smra bar ku sha bting ba la nyal nas/ nA ga ge sar gyis sbyin sreg stong phrag brgyad bya'o// nyi ma bdun pa la 'dod pa'i bu mo rnyed do// mar gyis btags pa'i sbyin sreg stong phrag brgyad bya'o// nyi ma bdun pa la mchog tu yid gzhungs shing dpa' bar 'gyur ro// dga' ba 'khyil pa'i me tog gis stong phrag brgyad sbyin sreg byas na bud med dang skyes pa rnam par ldang bar 'gyur ro// dbang du byed pa la zla ba nya la nyin mtshan du smyung bar gnas pas 'phags pa spyan ras gzigs dbang phyug gi spyan sngar byang chub shing gi yam shing gis me sbar nas til gyis sbyin sreg stong phrag brgyad byas na dbang du 'gyur ro// seng ldeng la phur bu sor bzhi pa'i tshad byas nas phyogs bzhir gdab par byas te mtshams bcings ba byas par 'gyur ro// mig sman ldong ros grub par 'dod pas zla ba gcig tu 'o ma dang nas zan bza' zhing nag po'i brgyad pa la mtshan mo gsum du smyung bar gnas pas ring bsrel dang bcas pa'i mchod rten du gzugs brnyan gyi spyan sngar a shwat+tha'i 'dab ma bzhi la bzhag nas bzhi pas mnan te ji srid dngos grub rnam pa gsum du gyur pa de srid du bzlas par bya'o// zhal che ba la rig pa bzlas pa nyid dang gdong la yongs su bzlas pas rgyal bar 'gyur ro// khros pa'i mdun du yongs su bzlas na rab tu zhum par 'gyur ro// yugs sa mo dbang du bya bar 'dod na nag po'i brgyad pa la mtshan mo gsum du smyung bar gnas te 'phags pa spyan ras gzigs dbang phyug gi spyan sngar me tog dkar po'i sbyin sreg stong phrag brgyad bya ste gang don du gnyer ba de la mchog sbyin par byed do// yungs kar dkar pos mche ba can thams cad kyi dkyil 'khor 'ching ba ni/ seng ge dang / stag dang / chom rkun dang / glang po che'i nang du song bas dran par bya zhing gso sbyong la gnas pas dus gsum du khrus bya zhing byang chub tu sems bskyed cing byams pa la gnas pas sems can thams cad la phan par 'dod pas ring bsrel dang bcas pa'i mchod rten dang gzugs brnyan gyi spyan sngar 'bum phrag gsum bzlas so// de nas 'phags pa spyan ras gzigs dbang phyug 'drir gzhug par bya ste/ ma nyams pa'i ras mnyen pa la ston kha'i sprin ltar dkar ba pad+ma la gnas pa/ pad+ma phyag na bsnams pa/ rgyan thams cad kyis rnam par brgyan pa/ ral pa'i cod pan 'chang ba/ dar dang ras kyi sham thabs can no// ring bsrel dang bcas pa'i mchod rten dang / gzugs brnyan gyi spyan sngar ras ris bzhugs su gsol nas 'bum phrag gsum bzlas par bya'o// de nas zla ba nya la sangs rgyas bcom ldan 'das la mchod pa chen po byas nas/ de nas mtshan mo gsum du smyung bar gnas te/ a riSh+Ta'i yam shing la zho dang sbrang rtsi dang mar gyis btags pa'i sbyin sreg stong phrag nyi shu rtsa bzhi bya'o// 'phags pa spyan ras gzigs dbang phyug las 'od zer 'byung ste/ sa g.yo bar 'byung zhing rnga bo che'i sgra sgrogs bar byed pa dang / mar me'i rtse mo 'phel ba dang / me tog gi chun po g.yo ba dang / ras ris 'gul bar byed de/ de nas grub par 'gyur ro// de nas las rnams dge bar 'gyur ro// nor sbyin par byed do// dngos grub thams cad kyis dga' bar 'gyur ro// dbang du gyur nas gnas so// de nas mig sman sgrub par 'dod na rna ba'i mig sman a shwat+tha'i 'dab ma'i nang du btum par byas nas ji srid dngos grub rnam pa gsum du gyur pa de srid du bzlas par bya'o// tsan+dan dmar po las byung ba'i sor bcu drug pa'am/ sor bcu pa'i dbyug pa'i shing byed du gzhug go// 'phags pa spyan ras gzigs dbang phyug gi drung du ji srid dngos grub rnam pa gsum du gyur gyi bar du 'bum phrag gsum bzlas par bya'o// gang byed pa de thams cad de byed du gzhug par bya'o// cho 'phrul gyi phyogs nas brtsams nas gso sbyong can gyis dus gsum du khrus bya zhing gos lan gsum du brjes la 'bum bzlas par bya'o// bsnyams pa'i ras la lha 'drir gzhug par bya ste/ ston ka'i sprin ltar dkar ba/ phyag na pad+ma bsnams pa/ rgyan thams cad kyis rnam par brgyan pa/ ring bsrel dang bcas pa'i mchod rten du dbugs rngub bzhin pas lag pa gnyis su dzI pas bkang la ral pa'i cod pan 'dzin cing mchod phyir thogs dkar po can pad+ma'i phreng ba 'chang ba'o// de nas dkar po'i brgyad nas brtsams nas ring bsrel dang bcas pa'i mchod rten dang / ras ris la pad+ma dkar po'i sbyin sreg bya zhing 'bum phrag bcu gnyis bzlas par bya'o// cho ga gzhan ni rig pa 'dzin pas sgrub pa byed par 'dod pas log 'dren rnam par 'joms pa'i cho ga'i rgyal po ni yungs kar la tsha ba'i til mar gyis btags pa'i sbyin sreg stong phrag brgyad bya ste dpag tshad stong du 'bros par byed do// de nas rig pa bsgrub par bya'o// rnam pa gzhan du dug 'joms par byed do// pha rol gyi rig pa bcing bar 'dod na/ ming nas smos te ras kyi kha tshar la brgyad brgyar mngon par bsngags nas mdud pa bcing bar bya'o// gal te sangs rgyas bcom ldan 'das rang byung du byon yang // des kyang ji srid rig pa 'dzin pas bkrol gyi bar du dgrol bar mi nus so// zhi bar 'dod pas sna ma'i me tog stong phrag brgyad dbul bar bya ste/ zhi bar 'gyur ro// slong mo za bas bye ba yongs su bzlas par bya ste/ mngon sum du bcom ldan 'das 'od dpag med pad+ma'i gdan la bzhugs pa mthong bar 'gyur ro// rig pa 'di stong phrag bcur bzlas pas gzhan nad kyis btab pa rab tu 'joms par byed do// slong mo za zhing bye ba yongs su bzlas na bcom ldan 'das mthong ste mchog gsum stsol bar mdzad do// sems can thams cad dbang du byed pa dang / mi snang ba dang / lha ma yin gyi khyim du 'jug pa'o// ri'i rtse mor 'dzegs nas bye ba yongs su bzlas na lha thams cad dbang du 'gyur zhing rtag tu yang mthong ba stsol bar byed/ pad+ma can gyi mtshor pad+ma dkar po'i sbyin sreg stong phrag bcu bya'o// rgyal po dbang du 'gyur ro// bklags pa tsam gyis thams cad yongs su 'grub par 'gyur te 'dod pas nye bar bzhag pa ni ma gtogs so// mtshan mo gsum du smyung bar gnas te me long la yongs su bzlas nas sbyin sreg gi thal bas khye'u 'am bu mo la bstan par bya ste/ mnyams ma zad par mthong ngo // mthe bo'i sen rtsi dang dri'i til mar gyis byugs nas byis pa rnams la bstan par bya'o// snod chus gang bar byas nas thams cad la bstan par bya ste/ thams cad mthong zhing sems can thams cad dbang du byed do// lan bdun du bzlas pas dbang du 'gyur ro// grong du rab tu zhugs nas bza' ba don du gnyer na stong bzlas par bya'o// bza' ba rnyed par 'gyur ro// chom rkun gyi 'jigs pa la bzlas pas rengs par byed do// bye ba bzlas pas las thams cad nus par 'gyur ro// zla ba gzas bzung ba nas bar ha ka mi ka'i rtsa ba blangs nas lag pa kha sbyar bas mnan te ji srid dngos grub rnam pa gsum du gyur pa de srid du bzlas par bya'o// nyi ma gzas bzung ba na 'phags pa spyan ras gzigs dbang phyug gi spyan sngar ji srid dngos grub rnam pa gsum du gyur pa de srid du bzlas par bya'o// chu klung du song zhing 'o ma dang / nas zan za zhing bye ba bzlas na klu thams cad 'ong bar byed cing de rnams dbang du 'gyur ro// de nas sgrub pa pos klu'i gnas kyi dngos grub 'byung bar bya ste/ klu'i gnas thams cad du ji ltar 'dod pa bzhin rang gi khyim bzhin du rnam par rgyu bar byed do// klu'i gnas su song nas 'o thug gis lhung bzed bkang nas ji srid klu mgo bo bdun pa 'ong bar byed pa de srid du rig pa bzlas par bya'o// rin po che rnams kyang sbyin par byed do// sa la rgyal po'i gter 'don pa 'am 'ching bar byed do// de nas gcig tu yang dag par blang bar bya ste/ ma blangs na klu'i 'ching ba lnga 'ong bar byed do// sngags 'di nyid kyis stong phrag nyi shu rtsa gcig tu chu klung gi 'gram du bzlas pa dbul bar bya'o// rgyun 'bab pa'i chu klung chen po'i me tog rnams g.yas su 'khor bar byed na/ rig pa 'dzin pas grub bo zhes shes par bya'o// de nas chu'i nang du 'ong ba dang 'gro bar byed do// ring bsrel dang bcas pa'i mchod rten nam/ byang chub kyi shing drung du bye ba bzlas par bya'o// tshul khrims dang ldan pa spobs pa phun sum tshogs pa'i rgyal por 'gyur te/ 'dzam bu'i gling gi dbang phyug // rig pa 'dzin pa'i 'khor los sgyur ba rdzu 'phrul chen po dang mthu chen po can ji srid du bsgrubs pa gnyis pa'o// zhes pa gnyis pa sangs rgyas bcom ldan 'das kyi zhal gyi sgo nas pad+ma 'byung ste 'dab ma dga' ba dang bcas pa dri yid du 'ong ba'i pad+ma de blangs pas zas su dga' ba za ba'i lang tsho dang ldan pa skra li zhing 'khyil pa lo brgyad gnyis lon pa'i rnam pa lha gzhon nu rnams las lhag pa'i gzi brjid dang / bde ba dang / yid bde ba mang bar 'gyur ro// lo bye ba brgya stong phrag tu 'tsho zhing 'phur bar byed do// bA sha ka'i me tog stong phrag brgyar sbyin sreg bya ste/ gser stong rnyed do// seng ldeng gi shing gi me sbar nas mya ngan med pa'i me tog mar la btags pa'i sbyin sreg stong phrag brgyad byas na gnod sbyin dbang du 'gyur ro// zlos bzhin pas ni yid kyis stong phrag brgyad cu sbyin sreg byas na yid rtse gcig pa nyid lus me dang mtshungs pa stobs dang pha rol gnon pa thogs pa med pa'i rig pa 'dzin par 'gyur ro// slar yang bye ba bzlas par bya ste/ mngon sum du spyan ras gzigs dbang phyug mthong ngo // gang 'dod pa de rnyed do// yid kyis 'bum phrag brgyad cu rnams kyis mi snang bar 'gyur ro// dpag tshad brgyad du 'phur bar byed do// 'og tu yang dpag tshad brgyar 'gro bar byed do// sa la yang steng du 'byin par byed do// gter thams cad mthong bar byed do// gnod sbyin mo rnams dbang du bya bar 'dod pas mya ngan med pa'i shing gi 'og tu dkyil 'khor nye bar byugs pa byas nas 'di gsol cig ces brjod par bya'o// gzhan yang 'jig rten gsum las rnam par rgyal ba'i cho gar 'gyur te sngon spyad pa bya zhing gso sbyong la gnas pas dus gsum du khrus bya zhing // de bzhin gshegs pa dgra bcom pa la dkyil 'khor byas nas 'bum phrag gsum bzlas par bya'o// bzlas pa yongs su rdzogs pa na gso sbyong la gnas pa nyid kyis ji ltar nus pa'i mchod pa byas nas chu stod can gyi zla ba nya la dge 'dun gyis bstan pa'i bsod snyoms kyi zas bza' bar bya zhing sha dang bral ba'i shin tu gya nom pas dri gtsang khang du dkyil 'khor nye bar byugs pa byas nas ring bsrel dang bcas pa'i sku 'am/ gzugs brnyan la dri dang / me tog dang / bdug pa rnams kyis mchod pa byas nas ku sha bting ba la skyil krung bcings te bsod snyoms kyi zas kyis las kyi dpag tu med pa'i bzlas pa dbul bar bya'o// ji srid sgrub pa gnyis pa'o// zhes pa de'i tshe bcom ldan 'das mthong bar byed do// gang 'dod cing 'dod pa rnyed do// 'jig rten gsum las rnam par rgyal ba'i rtog pa bcom ldan 'das ma 'phags ma sgrol ma ral pa gyen brdzes kyi rtsa ba'i rtog pa 'jig rten gsum las rnam par rgyal ba rig pa'i rgyal po chen po'i rtog pa rdzogs so// // de nas yang sems dpa' chen pos slar yang rig pa thams cad yang dag par skul bar byed pa'i ting nge 'dzin la snyoms par zhugs nas sgrub thabs kyi cho ga rig pa'i le'u gsungs par gyur to// bklags pas grub pa myur du grub cing rang gis bdag nyid grub pa g.yeng ba'i don grub pa/ mdor na ji lta ji ltar rab tu sbyar ba/ de lta de ltar 'grub par 'gyur te/ de ji lta ba bzhin rtog par bya bar 'gyur ro// yang 'dir rig pa ni/ na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ na mo bid+yA de ba tA ya/ na mo bid+yA de ba tA nAM na ma/ sarba s+yai ba/ bI d+yA ku la baM sha s+ye/ tad+ya thA/ sarba aR+tha bi g+h+na bi nA sha ya A ha ri/ ha re ha re/ bi ha re/ pi hA te dza bi ma le/ a b+ha ye/ tsa lo/ stam+b+ha ni/ puSh+ka re/ shud+d+he muk+ke muk+ke/ bi kur bi te/ pra b+hA swa re A lo ki te b+h+yaH/ bi lA ka la/ sarba satwa/ a ba lo ka ni swA hA/ rig pa 'dis las 'di rnams su 'gyur te bsnyen pa'i dus dang sgrub pa'i dus su yang dang po nyid du bdag nyid bsrung bar bya'o// bslab pas bcing ba'i grogs rnams kyang lan bdun nas lan gsum bzlas pa'i chu spyi bor blugs pas thams cad du bsrung ba byas par 'gyur ro// dri dang / me tog dang / bdug pa dang / bsngags pa la sogs pa yang 'di nyid kyis bya'o// ras ris blangs te lha rnams dang ras ris la kun tu bsrung ba dang / ras ris kyi gnas su tshon gzhan dang ma 'dres pa dang / spyan drangs pa'i lha rnams la mchod yon dbul ba dang / yang dag par gnas pa dang / bdag nyid dang grogs byed pa rnams kyang 'di nyid kyis khu ba bcing bar bya'o// khu ba bcings pas log 'dren thams cad 'joms pa dang / gnas kun tu bsrung ba'o// 'di nyid kyis tsha ba'i til mar gyis btags pa'i yungs kar dkar po'i sbyin sreg stong phrag brgyad bya'o// bdag nyid dang grogs byed pa rnams kyang rung ste lan nyi shu rtsa gcig tu phyogs gang du sngon du bsnyen pa dang / sgrub pa dang / zhi ba can dang / rgyas pa can dang / mngon spyod can ci yin pa de nyid du gdon mi za bar bya'o// yang na gzhan du thang gi phyogs sam/ sa'i gnas bcom ldan 'das bsgrub par bya ba'am/ gzhan las bya ba der byi dor dang por bya'o// rnam pa 'dis gtor ma sbyong ba dang / bdag nyid srung ba dang / gzhan srung ba dang / chu blugs pa dang / mdor na sgrub pa dang / las gang cung zad yin pa de 'dis bsrung ba la sogs pa bya'o// srung ba'i rig pa ni/ na mo rat+na tra yA ya/ na mo a mi tA b+hA ya/ ta thA ga tA ya/ ar+ha te/ samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ na mo b+ha ga ba t+yai/ tA rA yai/ A gats+tsha de bi/ pad+ma ha ste na/ ba de/ pad+ma haste/ ya sho ba ti/ ro Sha Na shI g+h+raM A gats+tsha/ ma ha de bi gi / ma hA bi gi / ha ra ha ra/ sa ra sa ra/ tsa la tsa la/ A gats+tsha A gats+tsha/ b+ha ga ba te/ i daM gan+d+ha puSh+pa/ mA l+ya/ sarba nI yaM/ pra yats+tsha tha/ bud+d+ha sat+ye na/ d+ha rmas t+ye na/ saM g+ha sat+ye na swA hA/ rig pa dang po gang yin pa des dkyil 'khor gyi cho gas dkyil 'khor la rab tu sbyar bar bya'o// rig pa 'dis a ga ru'i bdug pa dang sngar brjod pa'i rig pas lan gsum mam bdun bzlas pas byi dor dang lan nyi shu rtsa gcig mngon par bsngags nas sgrub pa ni rig pa bzlas par bya'o// bcom ldan 'das ma 'phags ma sgrol ma spyan drang bar bya ste/ na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hI satwA ya/ ma hA satwA ya/ na mo b+ha ga ba t+yai/ Ar+ya tA rA yai/ ar+ha t+te/ su gan+d+ha/ mA l+ya/ pri ye/ tsan+t+ra/ tsan+t+ra ma ti/ gan+d+ha nu le pa nAM/ pra tI ts+tshi swA hA/ 'dis mchod yon dbul zhing dri dang gdan yang ngo // na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ na ma Ar+ya tA rA yai/ hi li hi li/ mi li mi li/ ma hA pra b+hA ye/ prah+ma su ma no nu ru ha/ ha ra ha ra/ sa ra sa ra/ ka ra ka ra/ de bi pra sA d+ha ku ru pra tIts+tsha tha puSh+pa swA hA/ me tog gi rig pa ste 'dis me tog rnams dbul bar bya'o// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te/ samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ na mo b+ha ga ba t+yai/ Ar+ya tA rA yai/ bo d+hi satwA ya/ man+t+ra/ ma nu smar/ sarba de ba/ pri ye b+ha ga ba ti/ a ba lo ki ni/ sid+d+ha sid+d+ha pra thA ne/ bud+d+ha sat+ye na/ d+harma sat+ye na/ saM g+ha sat+ye na swA hA/ bdug pa'i rig pa'o// na mo rat+na tra yA ya/ na mo a mi tA b+hA ya/ ta thA ga ta ya/ ar+ha te/ samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ na mo b+ha ga ba te Ar+ya tA rA dU te/ badzra d+hu na/ a nu dzai/ be gi/ be gi/ d+hu ru d+hu ru sarba dzI ba/ pri ye/ bud+d+hA sa t+ye na/ d+harma sat+ye na/ saM g+ha sat+ye na swA hA/ gtor ma'i rig pa'o// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te/ samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA ka ru Ni kA ya/ na mo b+ha ga ba t+ye/ Ar+ya tA rA yai/ a pra ti ha te/ b+ha ga ba te A ha re ha re pad+ma b+ha si ni shI tAM ge/ she ta p+hu dze/ d+hu me d+hu me/ bud+d+ha sa t+ye na/ d+harma sat+ye na/ saM g+ha sat+ye na swA hA/ 'di ni mar me'i rig pa'o// de bzhin du rig pa 'dis rab tu sbyar bar bya'o// sngon du bsnyen pa dang sgrub pa la thams cad mtshungs pa nyid du sgrol ma'i sgrub thabs kyi cho ga'i rig pa ni/ na mo rat+na tra yA ya/ na mo a mi tA b+hA ya/ ta thA ga tA ya/ ar+ha te/ samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ na mo b+ha ga ba te Ar+ya tA rA yai/ tad+ya thA/ A ga ma/ A ga ma/ ga ga na ta la/ saM pra tso/ di t+yai/ sarba bid+yA/ d+ha ra/ bi sho d+ha ni swA hA/ rig pa 'dis lan nyi shu rtsa gcig tu chu la yongs su bzlas nas bum pa la sogs pa bdag nyid la mngon par gtor bar bya ste khrus kyi rig pa'o// 'di nyid kyis lha rnams la yang khrus gsol ba'i rig pa'o// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te/ samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ na mo b+ha ga ba te Ar+ya tA rA yai/ d+hu d+hu me/ d+hu d+hu me/ khu khu me/ khu khu me/ nA shud+d+ha/ sid+d+hi kany+tsa ni/ shud+d+hi kA re/ shu tsa ni swA hA/ rig pa 'di sgrub pa pos rtag tu gos la lan cig gam/ lan bdun bzlas la yongs su bcang bar bya'o// rnam pa gzhan du log par 'dren pa rnams kyis nges par ston no// gdon mi za ba kho nar sgrub pa pos bya'o// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te/ samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ na mo b+ha ga ba te/ Ar+ya tA rA yai/ shAn+tiM/ me ka ro hi/ shan+ti mA te/ shi shAn+ta/ ni shAn+ta/ ka l+yA Ni ni shAn+ta/ bi dza ye/ de bi ba ra de swA hA/ rig pa 'dis bdag nyid la lan bdun bzlas nas gnyid log par bya'o// rmi lam du log par 'dren pa mi mthong ngo // na mo rat+na tra yA ya/ na mo a mi tA b+hA ya/ ta thA ga tA ya/ ar+ha te/ samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ na mo b+ha ga ba ti Ar+ya tA rA yai/ sUr+ya ta u pa ri/ tra byaM/ d+ha ra Ni/ ban+d+hi ti/ kar+d+ha sho d+ha ni/ ku tsa mA li ni/ shu tra bi sho d+ha ni swA hA/ ku sha bi shod+ha ni swA hA/ ku shas mdud pa nyi shu rtsa gcig byas te/ khu ba 'ching ba byas par 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ na mo b+ha ga ba ta Ar+ya tA rA yai/ ha ri ping+ga li/ ha ri ha ri/ hi b+ha ga p+ha pa ti/ a tsa la pra tiSh+Tha te/ rak+Sha rak+Sha mAM/ ku sha piN+Da ma ba s+thi ta s+ya/ bud+d+ha sat+ye na/ d+harma sat+ye na/ d+harma sa t+ye na/ saM g+ha sat+ye na swA hA/ rig pa 'dis ku sha'i khres la mngon par bsngags nas nye bar 'dug par bya'o// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ na mo b+ha ga ba te Ar+ya tA rA yai/ di shi ba di shi ban+d+ha ni/ su de bi su pra sA ste/ su ru su ru/ mu ru mu ru/ hasta/ ka la ba la/ ka la ba la/ ba ba/ he la he la/ ku ru ku ru/ bud+d+ha sat+ye na/ d+harma sat+ye na/ saM g+ha sat+ye na gan+d+ha gan+d+ha/ bi ma le swA hA/ dkyil 'khor bcing ba'o// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te/ samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ na mo b+ha ga ba te Ar+ya tA rA yai/ dza la dza la/ dza la/ k+Sho b+ha ya/ na sha ni dza la sho d+ha ni/ sa mi ri Ni/ dza la hA si Ni/ bi sho d+ha Ni swA hA/ nye reg gi rig pa'o// sgrub pa po dngos grub 'dod pas rig pa 'dis bdag nyid la nges par sbyar bar bya'o// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te/ samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ na mo b+ha ga ba te Ar+ya tA rA yai/ sarba de bA su man+te a saM ga tA re/ a saM ga bi mu/ a saM ga ti muk+ta bi muk+ta/ bi dza ye/ nir mA l+yai/ a pa ri kalpe ni/ puSh+pa gan+d+ha bi sho d+ha ni/ bi sho Sha ya/ hi da ma Ni/ da ma ni swA hA/ rig pa 'dis dri med nyid gsal bar bya'o// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te/ samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ na mo b+ha ga ba te Ar+ya tA rA yai/ sarba satwA kri ta/ pri kri ta/ prau k+d+ya/ kri ta/ sa ka le da se/ sa ka lo bi sho d+ha ni swA hA/ rig pa 'dis lha bshos dbul bar bya'o// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te/ samyak+saM bud+d+hA ya/ na ma Ar+ya a ba lo ki te shra rA ya/ bo d+hi satwA ya/ ma hA satwA ya/ ma hA kA ru Ni kA ya/ na mo b+ha ga ba ti Ar+ya tA rA yai/ swap+na pa Ni/ brdzA/ gardzA/ mi r+sha ya/ pra t+yak+ShaM/ bA e baM/ byA hA ra/ ka thA ya swA hA/ rig pa 'dis bcom ldan 'das ma la mchod pa byas nas seng ldeng gi shing gis me sbar nas nU la ka brti la mar gyis btags pa'i sbyin sreg stong brgyad brgya byas na/ rmi lam ston par byed do// na mo rat+na tra yA ya/ na mo b+ha ga ba te a mi tA b+hA ya/ ta thA ga tA ya/ ar+ha te/ samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ na mo b+ha ga ba te Ar+ya tA rA yai/ e hi b+ha ga bA na/ Ar+ya a ba lo ki te shwa rA b+ha tI na ma b+ha yaM ka ra bA lA nA ma b+hA yaM/ da da/ b+hak+ta nA/ mar+thaM ka ra/ a tra NI nAM/ tra ya ka / duHkhi tA nAM/ sau khyaM/ ka ra ma ma/ b+ha ga ba te/ ma nu kaM saM/ ka re hi/ b+ha ga bA na/ A gats+tsha A gats+tsha i maM/ gan+d+ha puSh+pa/ ba li/ d+hu pany+tse ta/ gr-i h+na/ tad+ya thA/ pra sA de pra sA de ba ti/ ma hA/ de bi/ ma hA pra b+he/ sUr+ya pra b+he/ a mo g+he/ a mo g+ha sa ti/ ya sho ba ti/ a mo g+ha saM dar+sha na/ a mo g+ha bi ma laM/ a mo g+ha ha laM/ tsa la tsa la/ sar sar/ ha ra ha ra/ tra ye/ hi maM/ sid+d+hi ra me/ dad swA hA/ nus pa dang ldan pa'i sgrub pa pos rig pa 'dis dri dang / me tog dang / gtor ma rab tu dbul bar bya zhing // bsnyen pa'i dus dang sgrub pa'i dus der ram gzhan gang cung zad 'bras bu la sogs pa de thams cad 'di nyid kyis dbul bar bya'o// 'dis lha rnams sbyong ba dang / dge ba'i rmi lam dang / dbul ba dang / bstod pa dang / sgrub pa pos glegs bam klog pa dang / mchod rten gyi las la sogs pa thams cad 'di nyid kyis dbul bar bya'o// na mo rat+na tra yA ya/ na mo a mi tA b+hA ya ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ na mo b+ha ga ba te Ar+ya da rA yai/ tad+ya thA/ ma ra ma ra/ ban+d+ha ban+d+ha/ ha na ha na/ pu ra pu ra/ la la/ la la/ ra ra/ ra ra/ tsa la tsa la/ kha kha/ kha kha/ pa tsa pa tsa/ tiSh+Tha tiSh+Tha/ bud+d+ha sat+ye na/ d+harma sat+ye na/ saM g+ha sat+ye na swA hA/ rig pa 'di'i thal bas sgrub pa po'i dkyil 'khor bcing pa'o// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te/ samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ na mo b+ha ga ba te Ar+ya tA rA yai/ tad+ya thA/ hi ri hi ri/ mi ri mi ri/ ki ri ki ri/ g+hi ri g+hi ri/ g+hu ru g+hu ru/ ba ra ba ra/ da ra da ra/ gats+tsha gats+tsha/ b+ha ga bA na/ Ar+ya a ba lo ki te shwa ra ya/ bo d+hi satwA ya/ ma hA satwA ya/ ya thA su kha~M/ rig pa 'dis me tog gi snyim pa'i phyag rgya dang lhan cig pas bskul bar 'gyur te/ gshegs su gsol ba'i rig pa'o// na mo rat+na tra yA ya/ na maHsarba de ba ni/ na mo bid+yA de bA nAM/ na ma Ar+ya a ba lo ki te sha rA ya/ bo d+hi satwA ya/ ma hA satwA ya/ ma hA kA ru Ni kA ya/ e hi b+ha ga ba te ma hA rak+Sha si tsa se Ti/ I Ti miSh+Ti/ a su ra pra marda ni/ e ka dza Ti/ ti rAk+Sha si/ sa hi ta de bi ma tsa ma sA/ bi he thi ya/ ki ri si ti/ rA ka pA li/ ka ra pa ri/ kA mA ri kaM pa ra kA lits+tsha Ta pri ye/ ma hA ka pA li tsaN+Da li/ ma hA tsaN+Da li/ ma hA tsaN+Da li/ sid+d+hi sarba ar+tha/ sA d+ha ni/ sarba bi g+h+na/ pra NA sa ni swA hA/ 'di ni srin mo ral pa gcig ma zhes bya ba ste/ de'i spyan sngar dkyil 'khor nye bar byugs te rig pa 'dis dri dang me tog dang gtor ma dang bdug pa la nyi ma so sor mngon par bsngags nas mchod par bya'o// 'di skad ces brjod par bya zhing // bdag la bgegs thams cad mi g.yo bar gyur cig // de yang bdag la bgegs gyis shig // de lta bu'i sgrub pa po la bgegs med par 'gyur ro// sgrub pa po gang cung zad sgrub pa rtsom pa na bgegs med par 'gyur ro// rnam pa gzhan du rnam par 'joms par byed do// zhes pa sgrub pa'i thabs kyi cho ga'i rig pa 'di rnams rtog pa'i rgyal po bklags pas grub pa/ 'dir ji ltar rab tu sbyar ba de ltar sgrub pa po'i las thams cad 'grub par byed do// zhes pa de bzhin du rtogs par bya'o// bcom ldan 'das ma 'phags ma sgrol ma ral pa gyen brdzes kyi rtsa ba'i rtog pa sgrub thabs kyi cho ga'i rim pa'i le'u yongs su rdzogs so// // de nas yang sems dpa' chen pos sems can thams cad dang ldan pa'i 'khor gyi dkyil 'khor la gzigs nas sems can thams cad kun tu snang bar gyur pas/ rig pa thams cad bskul ba'i ting nge 'dzin la snyoms par zhugs nas sems dpa' chen po'i sgrub thabs kyi rig pa gsungs so// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ hA re swA hA/ rig pa 'dis ri'i rtse mor slong mo za bas mchod rten dang / khyim du thun gsum du rig pa stong phrag brgyad bzlas par bya'o// mi smra bas 'o ma dang nas zan za ba'am slong mo za bas ku sha bting pa la nyal te zla ba gsum ma ma zla ba gcig gis 'phags pa spyan ras gzigs dbang phyug dang lhan cig tu lha mo sgrol ma mthong bar byed do// mchog gang slong pa rgyal srid dam/ mi snang ba'am/ phug tu 'jug pa'am/ gter 'pho ba'am/ yul gyi bdag po yang rung ste/ gang bslangs pa de rnyed cing rtag tu rnyed do// ma bsgrubs par yang rig pas gtan la 'gems par byed pa dang / rdul du byed pa dang / gnon par byed pa dang / 'byin pa dang / mtshon cha 'chang ba dang / phug gi 'khrul 'khor thams cad 'gems par byed pa la bdag nyid bsrung ba byas te/ g.yul du mngon par zhugs na rnam par rgyal bar byed do// gzhan srung na grub pa'i bya ba thams cad byed do// na mo rat+na tra yA ya/ na ma Ar+ya a ba lo ki te shwa rA ya/ po d+hi satwA ya/ ma hA satwA ya/ ta d+ya thA/ tA re tA re swA hA/ rig pa 'dis zla ba gzas bzung ba'i dus su mtshan mo gsum du smyung bar gnas pa sngon du bsnyen pa byas pa'am/ bsnyen pa ma byas pa yang rung ste/ ring bsrel dang bcas pa'i mchod rten du byang chub shing gi yam shing gis me sbar nas sna ma'i me tog dkar po'i sbyin sreg stong phrag brgyad byas na dngul stong phrag brgya rnyed de yang na mthong ngo // na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ tA re/ tu t+tA re tu re swA hA/ rig pa 'dis dkar po'i phyogs kyi tshes gcig nas brtsams nas sngar brjod pa'i bris sku'i mchog bya ste mthar zla ba nya ba la dri dang / bdug pa dang gtor ma dang / me tog rnams phul nas thun gsum du stong phrag brgyad bzlas par bya'o// mtshan mo gsum du smyung bar gnas te 'o ma can gyi yam shing gis me sbar nas ut+pal sngon po la zho dang / sbrang rtsi dang / mar gyis btags pa'i sbyin sreg stong phrag brgyad bya'o// de nas nam mkha' la grub bo grub bo zhes pa'i sgra 'byung ngo // yang na ras ris g.yo bar byed do// de lta bus ni grub par 'gyur te/ yul dang grong dang grong khyer ram rgyal srid kyi dbang phyug so sor rnyed do// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ tu re tu re swA hA/ rig pa 'dis 'bum phrag gcig tu bzlas nas zla ba dang nyi ma gzas bzung ba na a shwat+tha'i 'dab ma bdun gyi nang du bcug nas gzi brjid dang ldan pa'i lag pa kha sbyar gyis mnan nas ji srid dro ba dang / du ba 'thul ba dang 'bar bde srid du bzlas par bya'o// dro bar gyur pas ni dbang du byed do// du ba 'thul bzhin pas ni mi snang ba dang cha drug 'phrog go// 'bar bas ni nam mkhar 'gro'o// thogs pa med pa'i stobs dang / brtson 'grus dang / nyi ma 'char ka'i mdog dang / skra li zhing 'khyil ba/ lo brgyad gnyis lon pa'i rnam pa/ lo stong phrag bcur 'tsho zhing lus tha dad pa'i lha rnams su skye bar 'gyur ro// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ tu re tu re swA hA/ 'dis rgyal gyi lcags las byung ba'i sor mo byas nas ring bsrel dang bcas pa'i mchod rten du 'bum phrag gcig bzlas nas dri dang me tog dang gtor ma'i cho ga byas nas bsgrub par bya'o// du ba 'thul ba la blangs nas mi snang bar 'gyur ro// cha drug 'phrog go// lo stong phrag lngar 'tsho bar 'gyur ro// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ tA re/ tA rA yai b+ha ga ba ti swA hA/ rig pa 'dis til mar la lan brgyad mngon par bsngags te bskus na rma med par byed do// tshor ba med par byed do// zug rngu med par byed do// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA ka ru Ni kA ya/ tad+ya thA/ tA re tA re/ tut+tA re swA hA/ rig pa 'dis 'bum yongs su bzlas te lan bdun yongs su bzlas pa'i chu la gtor bar bya/ ma na ka ra dang / ru sbal la sogs pa'i mchu bcing ba byas par 'gyur ro// na mo rat+na tra yA ya/ na ma Ar+ya a ba lo gi te shwa rA ya/ bo d+hi satwA ya/ ma hA satwA ya/ tad+ya thA/ tA re tA re swA hA/ rig pa 'dis chen po rnams kyi las kyi lam thams cad byed par 'gyur ro// til mar la brgya phrag bcur yongs su bzlas nas sbyin du gzhug par bya ste/ gzir ba dang / mdoms kyi nad dang / gcin sri ba dang / rked pa bsdams pa la byin na nad med par 'gyur ro// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ tu re swA hA/ rig pa 'dis sha za'i rims dang / 'byung po'i rims dang / gdon rnam par 'joms pa la srad bus thar bar byed do// mi mo rab tu btsa' bzhin pa la til mar la brgyad brgyar yongs su bzlas nas lte ba 'am rked par bskus na zug rngu med par 'gyur ro// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ tA re muHswA hA/ rig pa 'dis brgyad brgyar mngon par bsngags pa byas nas/ kum+b+hi ra dang bA ra Ni dang / a nan+ta dang / be ta shi dang / tshangs ma dang / shu dag dang / bri ha ti rnams sbrang rtsi dang yang dag par ldan pa zangs kyi snod du bzhag nas zla ba mthong ba nas ji srid grol ba de srid du bzlas par bya'o// de zos pas mchog tu yid gzhungs par 'gyur ro// rig pa 'dis g.yul ngor 'jug pa la brgyad brgya mngon par bzlas nas lag pa la chings shig // stobs chen por 'gyur ro// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ tA re tA re mu lu mu lu swA hA/ rig pa 'dis dkar po'i tshes gcig nas brtsams te mtshan mo gsum du smyung bar gnas pas a shwat+tha'i shing gi 'og tu me tog yu ti ka dang / kaR+Ni ka ra rnams 'o ma dang / zho dang / mar gyis btags pa'i sbyin sreg stong phrag brgya bya'o// dngul brgya rnyed pa'am/ yang na mthong ngo // zla ba nya la mtshan mo gsum smyung bar gnas te/ mtshan phyed nas chu klung du phyin nas dri zhim po'i me tog gis sbyin sreg stong phrag brgya bya ste dong tse lnga brgya rnyed pa'am/ yang na mthong ngo // 'dis zla ba gzas bzung ba'i dus su ring bsrel dang bcas pa'i mchod rten du so ma rA dza'i 'bras bu rnams phye ma zhib mor byas nas mar dang sbrang rtsi dang bsres pa'i ril bu bya'o// a shwat+tha'i 'dab ma bdun gyi nang du btums nas lag pas mnan te ji srid 'bar ba de srid du bzlas par bya'o// de zo shig // thos pa 'dzin par 'gyur ro// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ tA re tA re/ tu re tu re/ da ra da ra swA hA/ rig pa 'dis nyin mtshan du smyung bar gnas bas bcom ldan 'das kyi spyan sngar mchod pa'i cho ga byas nas de nas rgya mtshor 'gro ba'i chu klung du song nas 'o ma dang nas zan za bas phyogs su gso sbyong byas te pad+ma dkar po kha bye ba 'bum dbul bar bya'o// gter mthong ngo // na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+ha ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ tad+ya thA/ tA re tA re/ tut+tA re tut+tA re swA hA/ 'di ni 'phags ma sgrol ma spobs pa dang ldan ma zhes bya ba'i rig pa'o// na mo rat+na tra yA ya/ na mo a mi tA b+hA ya/ ta thA ga tA yi/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA ka ru Ni kA ya/ tA re tA re/ tut+tA re tut+tA re swA hA/ 'di ni 'phags ma sgrol ma 'od gnyis sbyin pa zhes bya ba'i rig pa'o// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tA re tu re/ tu re swA hA/ 'di ni sgron ma'i snying po'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ tad+ya thA/ tA re tA re tut+tA re swA hA/ 'di ni las chen po thams cad kyi dngos grub byed pa zhes bya ba'i 'phags ma sgrol ma'i rig pa'o// de nas rig pa 'di rnams kyis mchog tu grub pa'i cho ga phyogs tsam du 'gyur te/ ji lta ji ltar rab tu sbyar ba de lta de ltar sgrub par byed do// zhes pa de ji lta ba bzhin du rtogs par bya'o// mdor na 'jigs pa chen po rnams dang / las phran tshegs rnams la'ang bklags pas 'grub par 'gyur ro// cho ga 'di la yang rig pa sgrub par 'dod pas rig pa des ba byung lngas lus kun tu sbyangs nas dkar po'i tshes gcig nas brtsams te ji skad bshad pa'i rnam pas thun gsum du stong phrag brgyad bzlas par bya'o// ji srid du zla ba nya la 'bum yang rung ngo // sngon du bsnyen pa byas par 'gyur ro// de nas mthar nyin mtshan du smyung bar gnas pas mchod pa rgya chen po byas nas a ga ru nag po'i yam shing sor drug pa'i tshad la zho dang sbrang rtsi dang mar gyis btags pa'am/ tu ruSh+ka'i til mar gyis btags pa'i seng ldeng gi me la stong phrag brgyad sbyin sreg bya'o// las thams cad nus par 'gyur ro// de nas las su 'gyur te mthar mtshan mo gsum du smyung bar gnas pa/ gzhon nu mas bkal ba'i skud pa ring bsrel dang bcas pa'i mchod rten du'am/ so so'i khyim du stong phrag bcur mngon par bsngags nas lag pa la bcings na mi snang bar 'gyur ro// ring bsrel dang bcas pa'i mchod rten du ras ris bzhugs su gsol nas pad+ma stong phrag sum cu seng ldeng gi sol bas me sbar nas sbyin sreg byas na rang gi gzugs kyi lha mo mthong ngo // gang bslangs pa de rnyed do// tshes gcig nas brtsams te ji srid lnga la mtshan mo gsum du smyung bar gnas pas ring bsrel dang bcas pa'i mchod rten la mchod pa rgya chen po byas nas u dum bA ra'i yam shing gis me sbar nas mar gyi sreg blugs stong sbyin sreg byas na grong rnyed do// rgya mtshor 'gro ba'i chu klung du mchod rten stong byed du gzhug go// nyi ma so so re re la mchod rten la stong phrag brgyad mngon par bsngags pas dri dang me tog la sogs pa 'di la phul nas ji srid du mchod rten phyi ma 'bar ba de nas bcom ldan 'das byon par shes par bya'o// bcom ldan 'das byon pa na sa g.yo ba dang dri zhim po'i rlung ldang ste/ ji srid du rang gi gzugs kyis nye bar gnas pa de srid du bzlas par bya'o// mchog gang slong ba'i mchog stsol bar mdzad do// bcom ldan 'das kyi spyan sngar seng ldeng gi 'dab ma'i dum bu'i sbyin sreg stong phrag brgyad bya'o// nyi ma so sor grong re re rnyed do// dgon par song nas rig pa bye ba bzlas par bya'o// slong mo bza' zhing zho dang / sbrang rtsi dang / mar gyis btags pa'i dgon pa'i ba lang gi lci bas sbyin sreg stong phrag nyi shu bya'o// ji srid lha rnams mo'i gzugs su byas nas 'ong bar 'gyur te de la 'jigs par mi bya'o// de yang gter stsol bar byed de blang bar bya'o// rang nyid longs shig ces brjod par bya'o// rgyal srid dang / nor dang / 'bru dang / rin po che rnams ster bar byed de/ rtag tu dkon mchog gsum la sbyar zhing // bcom ldan 'das la dbul bar bya'o// dgon par zhugs nas rig pa stong phrag brgya bzlas par bya zhing // a ga ru'i shing la rab tu gnas pa'i spyan sngar bcom ldan 'das la shing pat+sa laN+Di ka la zho dang / sbrang rtsi dang / mar gyis btags pa'i sbyin sreg stong byas na 'dod 'jo'i ba ser skyar 'ong ngo // slar yang pat+sa laN+Di ka'i sbyin sreg stong phrag nyi shu bya'o// 'ongs nas kyang grub par 'gyur te lo stong du 'o ma sbyin par byed do// sngar brjod pa'i ras ris kyi spyan sngar mar dang / sbrang rtsis btags pa'i sna ma'i me tog gi sbyin sreg stong phrag brgyad bya'o// zla ba drug tu dong tse stong rnyed do// yang na pa Na stong lhag pa dang bcas pa'o// ku mu da'i sbyin sreg stong phrag brgyad bya'o// ring bsrel dang bcas pa'i mchod rten dang / sangs rgyas la mngon par dang bas lha rnams mchog sbyin par byed do// 'phags pa spyan ras gzigs dbang phyug la mchod pa byas nas yungs kar dkar po la lan bdun mngon par bsngags par byas nas g.yul du gtor bar byas te 'di nyid stong phrag bzlas pas sems can thams cad dbang du byed nus par 'gyur ro// cho 'phrul gyi phyogs kyi dkar po'i bcu gsum la dri dang me tog dang bdug pas mchod pa byas nas me tog kha bye ba dang mar gyi sreg blugs kyis sbyin sreg stong phrag brgyad bya'o// thal ba blangs nas gzhan gyi dpral bar thig le byas te/ grong dang grong khyer du rab tu 'jug par byed de/ thams cad dbang du 'gyur ro// nag po'i bcu bzhi nas ji srid lnga'i bar du zhag gcig smyung bar gnas pas pa Ta'i shing gi 'og tu dkyil 'khor gru bzhi pa nye bar byugs te dri dang bdug pa phul nas 'phags pa spyan ras gzigs dbang phyug la mchod pa bya zhing gnod sbyin rnams la gtor ma phul te mi'i rus pa blangs nas rtse gsum byed du gzhug go// lag pa g.yon pas lan bdun 'phangs pa mtshan mo gsum du smyung bar gnas pas sna ma'i me tog gi sbyin sreg stong phrag brgyad byas na rtse gsum 'bar bar 'gyur ro// de nas grub par 'gyur te 'dod pas gang sprul pa der 'gyur ro// lha'i khang par zla ba dang nyi ma gzas bzung ba na ring bsrel dang bcas pa'i mchod rten nam sku gzugs kyi khang par ser skyar rgyud mtshungs pa'i mar srang gcig blangs nas ring bsrel dang bcas pa'i mchod rten du gser gyi snod du bzhag nas bcom ldan 'das la mchod pa byas te zla ba mi lta ba nyid du ku shas steng nas g.yogs te bzlas par bya'o// dro bzhin pa na btung bar bya/ sems can thams cad dbang du byed do// lci ba byung ba na btung bar bya ste mi snang bar 'gyur ro// 'bar bzhin pa ni btung bar bya ste nam mkha' la 'gro'o// zla ba drug tu sngon spyad pa byas pa ba'i gcin dang nas zan bza' zhing mi smra ba'i brtul zhugs spyad par bya'o// bcom ldan 'das ma rtag tu bzlas pas ma blangs par gser brgya rnyed do// cho 'phrul gyi phyogs kyi lor brtsam par bya ste/ 'phags pa spyan ras gzigs dbang phyug gi spyan sngar mchod pa byas nas dri dang me tog dang bdug pa lags pa de bzhin du phul te yan lag brgyad kyi gso sbyong dang yang dag par ldan pas lo rdzogs pa na 'grub par 'gyur ro// bcom ldan 'das kyis ras ris 'ching bar byed do// bcom ldan 'das la mchod pa byas nas tshes gcig nas brtsams te/ ji srid zla ba nya ba'i bar ches lhag pa'i mchod pa dang / slong mo bza' bar bya ste grub bo zhes pa'i tshig 'don par byed do// mar gyi sreg blugs stong phrag brgyad sbyin sreg byas pas pha rol zhi bar 'gyur ro// cho 'phrul gyi phyogs la sangs rgyas bcom ldan 'das la mchod pa byas la 'phags pa spyan ras gzigs dbang phyug la dri dang me tog dang bdug pa la sogs pa de bzhin du phul nas dung gi me tog can gyi me tog stong phrag brgya la i gu ta'i til mar gyis btags pa'i sbyin sreg bya ste/ grong dang / grong khyer dang / ljongs dang / glang po che dang / rta dang / ba lang dang / ma he rnams dbang du 'gyur ro// de nas yang pra dbab par byed par 'dod na mtshan mo bdun du 'o ma dang nas zan bza' zhing mtshan mo gcig tu gso sbyong dang ldan pas dri ma med pa'i mar gyis lhud de bkang nas dkar po'i mar sar gyis mar me sbar nas gzhon nu 'am gzhon nu ma la bstan par bya'o// de nyid du ras ris bzhugs nas ku sha bting ba la nyal bar bya'o// rmi lam du rdzas stong phrag nyi shu mthong ngo // cha phyed dkon mchog gsum la sbyar bar bya'o zhes so// ras ris kyi spyan sngar dkar po'i tshes gcig nas brtsams te ji srid zla ba nya'i bar du nyi ma re re la sbyin sreg stong phrag brgyad bya'o// dri dang me tog dang bdug pa la sogs pa rnams kyis mchod par bya'o// mthar mtshan mo gsum du smyung bar gnas pas mi smra ba'i brtul zhugs spyad de rig pa bzlas par byas la/ cho 'phrul gyi phyogs nas lam po cher song la 'byung po'i brang du gnas par bya'o// rab tu stsol cig ces brjod par bya'o// yungs kar bre ru blangs nas lan nyi shu rtsa gcig tu mngon par bsngags nas phyogs bcu dang 'og tu gtor bar bya'o// mchog bdag nyid la ston par byed de/ de bzhin du nag po'i brgyad pa la dri gtsang khang du zhugs nas bcom ldan 'das kyi spyan sngar rig pa stong du bzlas par bya'o// dri dang me tog la sogs pa dang / gtor ma'i cho ga byas nas de nas rmi lam du bcom ldan 'das ral pa'i cod pan byas pa mthong bar byed do// sa ga'i zla ba dkar po'i phyogs la 'o ma dang nas zan za zhing ring bsrel dang bcas pa'i mchod rten la dri dang me tog la sogs pas mchod pa byas nas nyi ma re re la ston mo bya'o// chus gang ba'i bum pa bzhi sman dang sa bon thams cad kyis yongs su bkang ba byas nas gzhag par bya'o// mtshan mo re re la stong phrag brgyad du mngon par bsngags par byas nas bya rog gi tshang du bu byung gi bar khye'u dang bu mo bkru bar bya'o// rgyal srid kyi don nam/ longs spyod kyi don zla ba phyed kyi nang du 'grub bo// nag po'i brgyad pa la bcom ldan 'das ma mchod pa byas nas dri dang me tog dang bdug pa la sogs pa dbul bar byas nas 'o ma can gyi shing gi yam shing gis me sbar te me tog brgya pa'i sbyin sreg stong phrag brgyad bya'o// zla ba gcig tu bza' ba dang btung ba mi zad pa 'byung ngo // dur khrod kyi thal ba blangs nas lan bdun mngon par bzlas te bdag nyid kyi dpral ba'am/ gzhan gyi mgo bor btab par byas nas grong du zhugs na thams cad dbang du 'gyur ro// bzlas pas 'ching ba las grol bar byed do// gtan pa gcog par byed do// lpags bdun nyams par byed do// mA li ka'i me tog la zho dang sbrang rtsi dang mar gyis btags pa'i sbyin sreg stong phrag brgya bya'o// ba lang gi gcin dang nas zan za zhing zla ba drug tu 'dod pa bzhin du dong tse rnyed do// dkar po'i tshes gcig nas brtsams te ut+pal sngon po'i snying po sbyin sreg stong bya ste/ ming nas smos te nyi ma bdun la dbang du 'gyur ro// tsam pa ka dang / kar+Ni ka yis dus gsum du sbyin sreg bya zhing // ming nas smos na gang 'dod pa de dbang du 'gyur ro// cho 'phrul gyi phyogs la 'o ma dang nas zan za zhing dus gsum du stong phrag brgyad du bzlas pa dang / ras ris kyi spyan sngar a ga ru'i yam shing gis 'bum phrag gsum du sbyin sreg bya'o// lnga la sgrub pa la rab tu 'jug ste ji srid bcom ldan 'das byon pa de srid du bzlas par bya'o// sa g.yo ba'am mar me'i rtse mo 'phel ba'am ras ris g.yo bar byed pa dang grub bo// grub bo zhes tshig 'don par byed na rgyal srid dam yul gyi bdag po nyid rnyed do// sngon spyad pa byas pas ring bsrel dang bcas pa'i mchod rten du 'phags pa spyan ras gzigs dbang phyug gi spyan sngar zla ba drug gi nang du stong phrag lnga so sor rnyed do// ring bsrel dang bcas pa'i mchod rten la mchod pa byas nas stong phrag brgya bzlas par byas te dngul stong rnyed do// ring bsrel dang bcas pa'i mchod rten la stong phrag brgya bzlas par bya'o// 'dod pa thams cad rab tu sbyin par 'gyur ro// nad thams cad rab tu zhi bar 'dod pas gzhon nu mas bkal ba'i srad bu la stong phrag brgyad mngon par bsngags par byas nas blangs nas bskor bar bya ste/ skal ba bzang po nyid rnyed do// rgya mtshor 'gro ba'i chu klung du zhugs nas til nag po la stong phrag brgyad bzlas par bya ste srad bu can dang til dang sol ba nyid do// ring bsrel dang bcas pa'i mchod rten du dkar po'i tshes gcig nas brtsams nas lnga la mtshan mo gsum du smyung bar gnas pas u dum bA ra'i shing gis me sbar nas yungs kar dkar po la zho dang sbrang rtsi dang mar gyis btags pa'i sbyin sreg stong phrag brgya bya'o// yul gru lnga'i dpon por 'gyur ro// byang chub shing gi yam shing gis me sbar nas/ til la zho dang mar dang sbrang rtsis btags pa'i sbyin sreg stong phrag brgya bya'o// lnga la mtshan mo gsum du smyung bar gnas pa byas nas gal te til de rnams phyogs dang phyogs bral du song na de'i tshe grub pa yin te sems can thams cad dbang du byed par 'gyur ro// 'phags pa spyan ras gzigs dbang phyug gi spyan sngar sngon du stong phrag brgya bzlas te zla ba gzas bzung ba na til mar lan bdun cu phul nas ji srid lbu ba 'byung ba de srid du bzlas par bya'o// 'thungs na thos pa 'dzin par 'gyur ro// kun tu ru ka la stong phrag brgyad bzlas nas blangs na grong gcig rnyed do// 'phags pa spyan ras gzigs dbang phyug gi spyan sngar nyi ma so sor brgyad brgyar bzlas par bya ste dpal dang ldan par 'gyur ro// a pA marga'i yam shing la zho dang sbrang rtsi dang mar gyis btags te nyi ma so sor sbyin sreg stong phrag brgyad byas na grong rnyed do// bu mang po can gyi yam shing la me sbar nas shu dag stong phrag brgyad du sbyin sreg bya'o// thal ba des thig le bya'o// mi snang bar 'gyur ro// gal te ma gyur na lan gsum du yang bsgrub par bya'o// zla ba gzas bzung ba na chu klung gi 'gram du song nas bil ba'i yam shing gis me sbar nas bil ba'i me tog la mar gyis btags pa'i sbyin sreg stong phrag brgya byas na gnod sbyin gzhon nu 'ong bar 'gyur ro// mtshan mo phyed na rig pa stong phrag bzlas nas de nas gcig 'ong bar byed de/ gter rnams sam/ nor gyi bdag po gang tshig gis brjod de byed do// nag po'i brgyad pa la bcom ldan 'das la dri dang me tog dang bdug pa la sogs pa rnams kyis mchod pa byas nas nag po'i bcu bzhi pa la gtor ma'i cho ga bya ste rig pa stong phrag brgyad bzlas par bya'o// sha za rnams 'ong bar byed do// gter rkos shig ces brjod par bya'o// de nas gter stsol bar byed de blangs nas bdag nyid dkon mchog gsum po rnams la dbul bar bya'o// de bzhin du ras ris bcing ba'i las kyang bcom ldan 'das kyi spyan sngar ba ru ra'i shing gis me sbar nas/ nyi ma so sor til dang 'bras thug po che'i sbyin sreg stong bya'o// blon po dbang du byed pa la yungs kar dkar po'i sbyin sreg gis dbang du 'gyur ro// sra rtsi pog gi sbyin sreg gis rgyal po dbang du 'gyur ro// bud med dang skyes pa dbang du byed pa la phub ma'i sbyin sreg stong phrag brgyad bya'o// a ru ra'i shing gis me sbar nas bcom ldan 'das kyi spyan sngar nyi ma so sor sgron shing gis sbyin sreg stong bya ste dong tse brgya rnyed do// slong mo za bas nyi ma so sor dus gsum du pa lA sha'i sbyin sreg bya ste/ gser brgya so sor rnyed do// rgya mtshor song nas rig pa stong phrag brgya bzla ste/ ji srid rin po che rnams sbyin par byed do// blang bar bya ste dkon mchog gsum la nges par sbyar bar bya'o// sngags 'di nyid kyis sa ga'i zla ba nya ba la mtshan thog thag tu bzlas pa bar ma chad pa brjod par bya'o// byang chub kyi shing drung du bcom ldan 'das la mchod pa byas nas a pA marga'i yam shing la zho dang sbrang rtsi dang mar gyis btags pa'i sbyin sreg stong phrag brgyad bya'o// bdag nyid ston pa yungs kar gyis grol bar 'gyur ro// zhi bar 'dod na 'bras yos kyi sreg blugs kyis sbyin sreg brgyad brgya byas na zhi bar 'gyur ro// rgyas par 'dod na 'o ma can gyi yam shing gis me sbar nas til dang 'bras thug po ches thun gsum du sbyin sreg brgyad brgyar bya'o// nyi ma gsum du a mra'i yam shing gis me sbar nas dur b+ha dang tsher ma can gyi sbyin sreg stong phrag brgyad bya'o// rtsod par 'dod pa rnams kyi smra ba'i mchog tu 'gyur ro// nyi ma so sor 'bru rlon pa dang / phub ma rnams lag pa g.yon pas sbyin sreg byas nas ming nas smos na mtshan mo bdun gyis dbang du 'gyur ro// rgyal po'i yam shing gis me sbar nas til dang 'bras thug po che'i sbyin sreg thun mtshams gsum du stong phrag brgyad bya'o// nyi ma gsum du a mra'i yam shing gis me sbar nas dur b+ha dang tsher ma can gyi sbyin sreg stong phrag brgyad bya'o// nyi ma bdun gyis skyes bu chen po rnams dbang du 'gyur ro// 'o ma dang ba lang gi gcin dang nas zan dang bsod snyoms za ba'am mi smra ba'i brtul zhugs kun tu spyad cing gtsang mas gos gtsang ma dang shing shun 'chang bas sgrub pa byas te// gang gar gtun shing gi sgra dang bral ba gtsang ma'i phyogs su chu bo'i 'gram gnyis kyis blangs nas khru bdun pa'i sa'i gong bu bzhi byas nas dbus su 'dab ma stong gi pad+ma byas te/ de'i steng du bde bar gshegs pa'i mtho gang gi tshad kyi lcags lnga las byas pa'i 'khor lo rab tu bzhag nas dkyil 'khor gyi dbus su bris sku'i spyan sngar bsgrub par bya'o// dri zhim po'i dri rnams dang tsan+dan dkar dmar gyis mchod nas man+da ra ba'i me tog dang / bdug pa dang phreng ba brgya phul nas bcom ldan 'das la dri dang / me tog dang / bdug pa la sogs pa'i mchod pa bya'o// mar gyi mar me'i phreng ba bdun dbul bar bya'o// phyogs bzhir mar gyi bum pa bzhi rab tu sbar bar bya'o// phyogs bzhir bum pa bzhi sa bon thams cad kyis gang bar rin po che rnams bcu gnas gzhag par bya'o// a ga ru dang / kun du ru ka dang / dpal rnams btags pa dang / gu gul gyi bdug pa dbul bar bya'o// gtor ma'i cho ga byas nas phyogs bzhir sngar brjod pas zho zan sngon ma can dbul bar bya'o// lho ru ni na b+hu tak+t+ra ra dar ba chu dang bsres pa sbyin par bya'o// byang phyogs su 'o thug gis gang ba'i gtor mas nye bar mchod par bya'o// sems can thams cad la phyogs bzhir rgyun mi 'chad pa 'byung bar bya'o// pa lA sha'i yam shing gis me sbar nas a pA marga'i yam shing la mar gyis btags la lan bdun mngon par bsngags te/ sbyin sreg brgyad brgya bya'o// ming nas smos pa de dbang du 'gyur ro// byang chub kyi yam shing gis me sbar nas lan tshwa las byung ba'i gzugs brnyan byas te/ mgo bo nas brtsams te ji srid rkang pa'i bar du sreg blugs re re la lan bdun bdun mngon par bsngags pa byas nas sreg blugs stong phrag brgyad bya'o// ming nas smos pa'i rgyal po dbang du 'gyur ro// dkar po'i lnga la yan lag brgyad dang ldan pa'i gso sbyong can gyis nyin mtshan du smyung bar gnas te/ sa la ma lhung ba'i ba byung gis ba lang gi pags pa'i tshad kyi dkyil 'khor nye bar byugs nas ring bsrel dang bcas pa'i mchod rten dang / 'phags pa spyan ras gzigs dbang phyug gi zhabs kyi drung du gser dngul gyi snod du ser skyar rgyud mtshungs pa'i ba'i mar gzhon nu mas bsrubs pa blangs nas ku sha'i khres la nye bar 'dug ste/ lag pa g.yon pas snod bzung lag pa g.yas pa'i ming med kyi sor mos dkrug par bya ste/ ji srid dro bar gyur pa de srid du'o// de nas btung bar bya ste/ yid gzhungs par 'gyur ro// lan cig brjod pas thos pa 'dzin par byed do// de la du ba 'thul bas ni dbang du byed par 'gyur ro// 'bar bas ni mi snang bar 'gyur ro// yan lag thams cad na ba nye bar zhi bar 'dod pas dkar po'i brgyad pa la gso sbyong can gyis snga dro las brtsam par bya'o// shar la sogs pa'i phyogs su gzhu'i tshad kyi dkyil 'khor nye bar byugs nas dbus su nad pa'i so phag gzhag par bya'o// phyogs bzhi rnams su bum pa chus gang ba bzhi la brgyad brgyar mngon par bzlas la gzhag par bya'o// so phag rnams kyi steng du sen rtsi'i gos gzhag par bya'o// gzhon nu mas bkal ba'i tshon sna lnga'i skud pas yongs su dkris te dri zhim pos yongs su bkang bas so// phyi rol du dkyil 'khor bya'o// phyogs bzhir chang dang sha'i gtor ma dbul lo// dri zhim po'i me tog gis mchod pa byas nas gu gul gyi dud pa dbul lo// zangs kyi snod mar gyis bkang ba gzhag par bya'o// de nas ku sha ljang gu bzung nas nad pa gos dkar mo can la ji srid rkang pa'i bar du byab par bya'o// mar gyi steng du ku sha dor bar bya'o// de bzhin du brgya rtsa brgyad bya'o// de nas mar zos pas blta bar bya'o// de nas ku sha ljang gu blangs nas zlos bzhin du gzhag par bya'o// sbyangs pa las 'byung ba'i snod dang gos byas nas sangs rgyas dang byang chub sems dpa' thams cad kyi zhabs la phyag byed du gzhug go// de nas pri yang+ku dang / nA ga ge sar dang / sbrang rtsi can dang / bzhi po gcig tu byas nas mnyam par thob par byas la mar dang lhan cig pa'i zas mchog zos na nad med pa rang bzhin du gnas par 'gyur ro// skud pa sngon po la lan bdun mngon par bsngags pa byas nas rked pa la bcing bar bya'o// shu ba mched pa nye bar zhi bar byed do// de bzhin du mgrin pa la nye bar bcing bar bya'o// dbugs mi bde ba nye bar zhi bar 'gyur ro// gso sbyong can gyis 'phags pa spyan ras gzigs dbang phyug gi spyan sngar dkyil 'khor nye bar byugs nas dri bzang po'i me tog rnams kyis mchod pa byas te mar gyi mar me dbul lo// de nas byang chub shing gi yam shing gis me rab tu sbar ro// sbar nas sra rtsi pog la lan bdun mngon par bsngags pa'i sreg blugs stong phrag brgyad sbyin sreg bya'o// nad nye bar zhi bar byed do// rig pas bgegs nye bar zhi bar byed/ 'dod pas rgya mtshor 'gro ba'i chu klung gi 'gram gnyis kyis blangs nas seng ge dang / stag dang / phag dang / lug gi gdong pa la sogs pa rnam pa sna tshogs pa nyi shu rtsa gcig lhag pa'i brgya bya'o// de nas nag po'i brgyad pa la gso sbyong can gyis mtshan mo phyogs gtsang mar bla re dmar po bres la las yang dag par brtsam mo// sen rtsi'i gos bcu bzhi la bgegs gzhag par bya'o// dbus su bgegs rnams kyi gtso bo log 'dren gzhag par bya'o// tshon sna lnga'i phye ma la lan cig mngon par bsngags pa rnams kyis dkyil 'khor bdun bya'o// dri dmar po'i me tog rnams kyis mngon par mchod pa byas nas mar gyi mar me bcu bzhi dbul lo// gu gul gyi bdug pa dbul lo// sha dang bcas pa'i gtor ma bcu bzhi dbul lo// rgya skyegs kyi khu ba yang bcu bzhi gtor bar bya'o// de nas srad bu dmar po la lan bdun mngon par bsngags pas mtshan ma bcing bar bya'o// 'byung po dang / bgegs kyi rgyal po yang bcing bar bya'o// de nas u dum bA ra'i yam shing gis me sbar nas bgegs rnams bcing bar bya'o zhes brjod de/ swA hA'i yi ges dkyil 'khor ba rnams la sbyin sreg stong phrag brgyad bya'o// der bgegs dang log par 'dren pa bcings par 'gyur ro// rig pa rnams thams cad sgrub par byed pa na bgegs rnams 'phrul byed do// des na bgegs dang log par 'dren pa rnams sa'i snod gcig tu bgegs thams cad gzhug par bya'o// gcig tu log par 'dren pa chen po'o// de nas bgegs rnams thams cad la me tog thams cad dbul bar bya zhing log par 'dren pa chen po la tsan+dan dmar po dang / ka ra bI ra'i me tog dmar po dbul lo// bgegs rnams thams cad la rdzas thams cad kyi bdug pa dbul lo// log par 'dren pa chen po la gu gul gyi bdug pa dbul lo// mar dang bsres pa dbul lo// de nas lte ba'i tshad kyi dong du so sor gzhug par bya'o// de lta bus bgegs thams cad med par 'gyur ro// gso sbyong can gyis dkar po'i lnga la ring bsrel dang bcas pa'i mchod rten du sa la ma lhung ba'i ba lang gi lci bas dkyil 'khor nye bar byugs pa byas nas me tog dang dri dang bdug pa mar gyi me la sogs pa rnams kyis mchod pa byas nas u dum bA ra'i shing gis me sbar nas tshangs ma'i yam shing gis sbyin sreg bya zhing // lha la phul bzos na yid gzhungs par 'gyur ro// 'o ma'i sbyin sreg byas na bram ze rnams dbang du 'gyur ro// lha la phul ba'i sbyin sreg byas na rgyal rigs dbang du 'gyur ro// nas dang / zhe dang / lha la phul ba gcig tu byas nas sbyin sreg byas na rje rigs dbang du 'gyur ro// dgra la bltas nas bzlas pa byas na rengs par 'gyur ro// lan bdun mngon par bsngags pa'i chus thams cad 'bebs pa dang nor byed do// dug thams cad la yang nye bar byug go// zhun mkhan gyi ril bu byas nas lan bdun mngon par bsngags pas mig nad sel bar byed do// na ba la skud pa bcing bar bya ste/ gdon thams cad mi 'byung ngo // gtsug phud bcings pas bdag nyid srung ba'o// thal bas dkyil 'khor bcings pa'o// bong ba la lan bdun bzlas pas phyogs bcings pa'o// bud med bu ma thon pa la til la yongs su bzlas nas sbyin par bya ste/ bde bar btsa' bar 'gyur ro// rmongs pas mngal gyi zla mtshan gyi dus las 'das pa na khrus bya zhing rgyud mtshungs pa'i 'o ma la brgya rtsa brgyad mngon par bsngags pa byas nas btung bar sbyin zhing bza' ba mchog dang mar bsres pa bza' bar bya'o// de nas bu btsa' bar 'gyur ro// bu mang po can gyi sbyin sreg brgya rtsa brgyad bya'o// thal ba re chu'i bum pa bzhi dang kun tu bsres nas gzhag par bya'o// shu dag la lan brgyad brgyar bzlas te lag pa g.yas pa la bcings pas ji srid smra ba thams cad kyi mchog tu 'gyur ro// gzhan gyis mi thub pa'i me tog gis sbyin sreg stong phrag brgyad byas na g.yul du gzhan gyis mi thub par 'gyur ro// gzhon nu mas bkal ba'i skud pa la mdud pa byas te lan bdun mngon par bsngags nas lag pa bcing bar bya'o// brtan pa dang g.yo ba'i dug mi 'byung ngo // de nas ma rungs pas mche ba'i ming nas smos te chu la lan bdun mngon par bsngags nas khyor chu 'thungs pas de lta bus shi ba yang ldang bar 'gyur ro// de bzhin du bcu bzhi ru mngon par bsngags par byas nas btung ba sbyin par bya'o// 'jog pos kyang mche ba sos par bya'o// chang gi phabs la lan bdun mngon par bsngags pa byas nas shi ba la sbyin par bya'o// gal te byis pa mi 'byung ngo // de nas sems dpa' chen pos slar yang rig pa thams cad yang dag par skul bar byed pa zhes bya ba'i ting nge 'dzin la snyoms par zhugs nas sgrub pa'i thabs kyi spyi'i rig pa gsungs so// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ri dzu ke/ tA re/ shAn+te/ tut+tA re/ a na b+hi/ sA le/ tu re swA hA/ 'di ni 'phags ma sgrol ma spyi bo'i sgrol ma zhes bya'o// rig pa 'dis rgya mtshor 'gro ba'i chu klung du phrag pa'i tshad kyis chur zhugs nas rig pa stong phrag brgya bzlas par bya ste/ ji srid nam mkha' nyi ma'i dkyil 'khor la bug pa mthong ba'i bar du ste/ de lta bu byas pas las 'grub par 'gyur ro// gal te ma mthong na slar yang bsgrub par bya'o// de nas lan bdun du mar rjes su song nas dri dang me tog dang bdug pa dang gtor ma'i cho ga bya ste/ lag pa g.yas pas mnan nas mtshan thog thag tu bzlas par bya'o// ji srid dbugs 'byin no zhes brjod pa'i bar du'o// nyi ma so sor dngul brgya sbyin par byed de/ de yang zad par bya'o// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te/ samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ ri dzu ke/ tA re/ shAn+te/ tA re/ a na b+hi/ lA s+ye tut+tA re/ a gra/ d+harma ni t+yA te/ tu re swA hA/ 'di ni 'phags ma sgrol ma dag pa zhes bya ba ste/ rig pa 'dis dgon pa'i ba lang gi lci ba zho dang / sbrang rtsi dang / mar gyis btags pa'i sbyin sreg stong phrag brgyad bya'o// dus gsum du ba lang brgya rnyed do// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA kA ru Ni kA ya/ lam+be/ pra lam+be/ lam+be bIr+ya/ sarba sid+d+hi m+me ku ru swA hA/ 'di ni 'phags ma sgrol ma 'phyang ba zhes bya ba ste/ rig pa 'dis ka ra bI ra'i yam shing la mar gyis btags pa'i sbyin sreg stong phrag brgyad bya ste/ ji srid rgyal po dbang du 'gyur te 'ong bar byed do// sde snod smra ba yang sgo ba'i las byas pa 'ching ba grol ba la sogs pa de yang sbyong du 'jug go// de ma grol bar du mang du dngos grub thams cad kyi grub pa yang sngar brjod pa'i rig pas/ sarba sid+d+hiny+tsa/ me ku ru swA hA/ zhes byin nas rtag tu bzlas pas 'ching ba grol bar byed do// yang na gtsang mar gyur pas mtshan thog thag bzlas par bya ste 'ching ba grol bar byed do// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ri dzu ka/ d+harme/ tA re/ shAn+ta d+harma tut+t+ya re a na bi la s+ye/ d+harme tu re swA hA/ 'di ni 'phags ma sgrol ma zhi ba bzhes bya ba'i rig pa ste/ 'dis ma du lum+ga dang / d+hA lan dang / sog ma'i me la sbyin sreg bya ste/ ji srid log 'dren 'ong bar byed de/ de brjod par bya'o// nyi ma so sor bdag la dong tse re sbyin no// de yang zad par bya'o// bcom ldan 'das kyi zhabs la reg tu gzhug par bya'o// de nas grub par 'gyur ro// rnam pa gzhan du na mi sdod do// na mo rat+na tra yA ya/ na mo a mi tA b+hA ya/ ta thA ga tA ya/ ar+ha to samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ri dzu ka/ d+harma mi t+yA te/ tA re shAn+ta/ d+harma ni t+yA te tut+tA re a na b+hi lA s+ye/ d+harma ni t+yA te/ tu re swA hA/ 'di ni 'phags ma sgrol ma drang po zhes bya ba'i rig pa ste/ 'dis ring bsrel dang bcas pa'i mchod rten du be kang+ka ta'i yam shing gis me sbar nas bil ba'i 'bras bu la zho dang sbrang rtsi dang mar gyis btags pa'i sbyin sreg stong phrag brgyad bya'o// 'dis las rnams dpal dang ldan pa'am yul gyi bdag por 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ a gra d+harma ni t+yA tA ra/ ri dzu ka d+harma ni t+yA te/ tut+tA re/ a na b+hI lA s+ye/ d+harma ni t+yA te tA re swA hA/ 'di ni 'phags ma sgrol ma mchog ces bya ba'i rig pa ste/ 'dis rgya mtshor 'gro ba'i chu klung du zhugs te/ ki ki rA d+hA'i me tog sbyin sreg stong phrag brgyad bya'o// nyi ma so so 'am nyin zhag la tshal bdun nam brgyad rnyed do// yang na dngul brgya mthong ngo // rig pa de nyid kyis 'phags pa spyan ras gzigs dbang phyug gi spyan sngar 'o ma can gyi shing gis me sbar nas mar gyi sbyin sreg bya'o// dpal dang ldan par 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te/ samyak+saM bud+d+hA ya/ na ma Ar+ya a ba lo ki te shwa rA ye/ bo d+hi satwA ya/ ma hA satwA ya/ a gre tA re/ ri dzu ke tA re/ shAm+te tut+tA re/ a na b+hi lA s+ye/ tu re swA hA/ 'di ni 'phags ma sgrol ma mngon par rjod par byed ma zhes bya ba'i rig pa ste/ 'di rtag tu bzlas pas nad med par 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te/ samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ a gre tA re/ a na b+hi lA s+ye/ d+harma tut+tA re/ a na b+hi lA s+ye/ d+harma nir+yA te tu re swA hA/ 'di ni 'phags ma sgrol ma nges par 'byung ba zhes bya ba'i rig pa ste/ rtag tu bzlas pas 'dod pa nye bar rdzogs par byed do// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te/ samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ a gre tA re/ ri dzu ka d+harma tut+tA re/ a na b+hi/ lA s+ye/ d+harme tu re swA hA/ 'di ni 'phags ma sgrol ma mngon par brjod pa byar med pa'i chos zhes bya ba'i rig pa ste/ rtag tu bzlas pas dgra thams cad las mchog tu rgyal bar byed do// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te/ samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ a gre tA re/ shAn+te d+harme tut+tA re/ shAn+ta d+harma nir+yA te tu re swA hA/ 'di zhi ba'i chos nges par 'byung ma'i rig pa ste/ rtag tu bzlas pas ji ltar 'dod pa bzhin du thob par 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te/ samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ a gre tA re/ ri dzu ka d+harma/ nir+yA te/ tut+tA re/ a na b+h+yi lA s+ye d+harma nir+yA te/ tut+tA re swA hA/ 'di ni drang po can gyi chos kyi mchog nges par 'byung ba'i rig pa ste/ rtag tu bzlas pas don thams cad thob pa dang / bcom ldan 'das ma'am/ rin po che rnyed do// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ a gre tA re/ ri dzu ke d+harma nir+yA te tut+tA re ri dzu ka d+harma nir+yA te tut+tA re swA hA/ 'di ni 'phags ma sgrol ma thams cad drang po zhes bya ba'i rig pa ste rtag tu bzlas pas skye bo thams cad dga' bar 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ a gre d+harma nir+yA te tu re swA hA/ 'di ni 'phags ma sgrol ma phongs pa las sgrol ba'i mchog ces bya ba'i rig pa ste/ rtag tu bzlas pas skye ba rgyun mi 'chad par byed do// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ a gre tA re/ a na b+hi lA s+ye tA re/ a na b+hi lA s+ye tut+tA re/ a na b+hi lA s+ye d+harma nir+yA te tu re swA hA/ 'di ni 'phags ma sgrol ma mchog ces bya ba'i rig pa ste/ rtag tu bzlas pas mchog gi 'bras bu ster ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te/ samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ shAn+te d+harme tut+tA re shAn+ta d+harma nir+yA te tu re swA hA/ 'di ni 'phags ma sgrol ma zhi ba ldan ma zhes bya ba'i rig pa ste/ rtag tu bzlas pas zhi ba'i sems skyed par byed do// na ma rat+na tra yA ya/ na mo a mi tA b+hA ya/ ta thA ga tA ya/ ar+ha te/ samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ri dzu ke tA re/ ri dzu ka d+harma tut+tA re ri dzu ka d+harma nir+yA te tu re swA hA/ 'di ni 'phags ma sgrol ma drang por ldan ma zhes bya ba'i rig pa ste/ rtag tu bzlas pas drang po'i sems skyed par byed do// chos thams cad ces bya ba'i rig pa 'di rnams bklags pas 'grub pa/ bdag nyid srung ba dang / gzhan srung ba dang / bde ba thams cad sbyin pa/ 'bum phrag gcig brjod pas sngar brjod pa'i las thams cad bsgrub par bya ste stong phrag bcu bzlas pas bsod nams 'phel bar byed pa/ stong phrag sum cu bzlas pas bsod nams dang ldan pa/ 'bum phrag gsum bzlas na mtshams med pa byas pas kyang 'grub par 'gyur te/ mdor na ma nor bar phan pa sgrub pa'i sems sbyin pa snying rje'i bdag nyid can yang rtag tu bzlas pas nad thams cad med par 'gyur ro// yams thams cad mi 'byung ngo // nye bar 'tshe ba thams cad 'byung bar mi 'gyur ro// zhes de bzhin du rtogs par bya'o// de nas 'di'i cho ga phyogs tsam du 'gyur te/ 'bum bzlas pas las thams cad kyis mi tshugs par 'gyur ro// 'bum phrag gnyis bzlas pas sdig pa zad par 'gyur ro// 'bum phrag gsum bzlas pas mchog rnams sgrub par byed do// 'bum phrag bzhi bzlas pas mngon par shes pa so sor rnyed do// 'bum phrag lnga bzlas pas lha'i shes pa so sor rnyed do// 'bum phrag drug bzlas pas yid bzhin gyi nor bu rin po che rnyed do// 'bum phrag bdun bzlas pas mngon par shes pa lngar 'gyur ro// 'bum phrag bcu bzlas pas rgyal srid chen po so sor rnyed do// 'bum phrag bcu gcig bzlas pas rig pa 'dzin par 'gyur ro// de nas mig sman ldong ros a shwat+tha'i 'dab ma bdun gyi nang du btums te/ bcom ldan 'das kyi spyan sngar ji srid dro ba dang / du ba 'thul ba dang / 'bar ba de srid du bzlas par bya'o// de la dro bar gyur pas ni dbang du byed do// du ba 'thul bas ni mi snang ba'o// 'bar bas ni nam mkha' la 'gro'o// mar gyi sreg blugs 'bum sbyin sreg byas na gang 'dod pa de sbyin par byed do// 'bum phrag bcu gsum bzlas par bya ste 'phags pa spyan ras gzigs dbang phyug mthong ngo // de mthong nas gang tshol ba de rnyed do// tsan+dan dkar po'i yam shing gis sbyin sreg stong phrag brgyad bya'o// tshig gam zhabs 'ching ba thob cing yul gyi bdag por 'gyur ro// a ga ru nag po'i yam shing gis sbyin sreg 'bum bya'o// rgyal po dbang du 'gyur ro// rgya chen po rnyed do// tsan+dan dmar po'i yam shing gis sbyin sreg 'bum bya/ grub pa thams cad la stong phrag bsdus pa rnyed do// byang chub shing gi 'og tu 'bum phrag bdun bzlas par bya'o// bcu dang bcud kyis len rnams rnyed do// zos pas skra dkar dang gnyer ma spangs bar 'gyur ro// rtag tu bzlas pas bya rgod sel bar byed do// 'bum phrag gnyis bzlas pas rgyal po'i btsun mo mchog dang rnam par 'phrul bar byed do// yungs kar rgyal pos rtag tu sbyin sreg byas na rgyal po dbang du 'gyur ro// 'di la mar gyis btags pa'i sbyin sreg bya'o// rtag tu nor rnyed do// gso sbyong can gyis 'bum bzlas par bya'o// bza' ba dang btung ba zhim po 'byung bar 'gyur ro// arga'i yam shing gis sbyin sreg 'bum bya'o// gser brgya rnyed do// pi N+ya kaM gi sbyin sreg bya'o// skye bo thams cad dga' bar 'gyur ro// yid la byas nas bzlas pa bya ste/ rtag tu bzlas pas nad thams cad dang / gdon thams cad dang / gdung ba thams cad dang / nye bar 'tshe ba dang / 'jigs pa thams cad 'joms par byed do// gu gul gyi ril bu la mar gyis btags pa'i sbyin sreg stong phrag brgyad bya'o// nor 'byung bar 'gyur ro// 'bum phrag gsum gyis rgyal srid rnyed do// rgyu skar gyis gnod pa la 'o ma dang phan tshun bsres pa'i zho'i sbyin sreg bya ste zhi bar 'gyur ro// bdag nyid dam gzhan gyis sna ma'i me tog gi sbyin sreg gis rgyal po dbang du byed par 'gyur ro// dUr ba'i myu gus sbyin sreg bya ste zhi bar 'gyur ro// bdag dang gzhan gyi rgyas par 'dod na til dang 'bras thug po che'i sbyin sreg bya ste nor chen po thob par 'gyur ro// bA la dang so so la ka la brgyad brgyar mngon par bsngags pa byas nas 'byung po'i nye bar 'tshe bas btab pa'i sems can thams cad la ston du gzhug par bya'o// mthong ba la rang gnas 'gro'o// mig la brgyad brgyar bzlas na dang po gang mthong ba de dag tu 'gyur ro// chu la yongs su bzlas nas gdong bkru bar bya ste/ skye bo thams cad dga' bar 'gyur ro// bya rog ma 'phur ba la rtag tu bzlas pas gang 'dod pa de rnyed do// chu la lan bdun mngon par bsngags pa'i khyor chu nyi ma so sor tho rangs btung bar bya'o// nad med par 'gyur ro// de nas bud med dbang du bya bar 'dod pas/ lan tshwa las byas pa'i gzugs brnyan byas nas/ rkang pa g.yon pas mnan te spyi bor stong phrag brgyad bzlas par bya ste nyi ma bdun gyis dbang du 'gyur ro// zhes pa sgrub thabs kyi grub pa dang / yid la grub pa'i don thams cad sgrub pa 'di rnams sad pa'i rgyur yang rab tu sbyar bar bya'o// de bzhin du yang 'dir phyogs cung zad tsam zhig byas pa las sgrub thabs kyis nye bar sbyor ba'i khyad par gyi stobs su 'gyur bar bya'o// tshigs su bcad pa'i dbyangs tsam gyis// sgrub pa'i yang dag dngos grub spyod// shin tu stong min gang ba min// bza' ba kun nas sbyin par bya// tsha ba mngar skyur la sogs pa'i// ro las yul bral lnga la yang // sred pa ldan pas ro la ni// sred pa gang phyir skye bar 'gyur// sred pas bzlas dang sbyin sreg sogs// 'dir ni cung zad brtsam mi bya// 'dir spro 'dir ni rnam par shes// lag pa ldag la sogs brjod pa// dor bar bya 'am dor bya min// nang du g.yog po lha rnams ni// phur bu gnas par yongs brtag bya// lha rnams kyi ni khang pa'am// khang stong dang ni phug gi nang // shing gcig gam ni dur khrod dang // ri bo dang ni tshang tshing du// bzlas dang sbyin sreg sgrub pa yang // rtse gcig yid kyis bya ba yin// ma dag ma dag kun dag la// dag pa rnam par sbyong ba yin// gnyis ka yis kyang gnyis ka la// dngos grub smra bas bsgrub par bya// gang yang ro yi srad bu dang // lhag ma de nas 'gongs pa dang // zla mtshan ldan pas kun tu reg // gdol pa'i skye bos bskol ba yang // rul pa'i dri dang slar yang 'byung // legs byas 'dod pas sbyin par bya// lha rnams tshad du bsnyen pa las// de lta la sogs yon tan ldan// zas sam mal stan la sogs pa// sgrub po rang gis blangs pa'am// min pa nyid ni bsnyen par bya// btung ba ldan pas gnas dang dga'// skye bo ngan pa'i sems can bcas// phyi ru kun tu btags pas blangs// mtshams med lnga po byed pa po// nad dang 'byung chen byed pa dang // med pa'am yang na mang na yang // zas dang le los bcom pa dang // dge 'dun 'khu dang ngo tsha med// ser sna lhur len mtshon gyis 'bugs// rtag tu log par lta ba gzhan// de la sogs pa'i yon tan ldan// kun tu gsungs pa mdzes pa'o// dus min khrus ni mi nus na'ang // rang gis nus pa ma yin pa// rang gi rlung ni mchog tu bsgrags// dus gsum min par de yod pa// gcig tu theg gsum bral ba dang // khrus nyes pa dang chu bo'i nang // nyes pa gsum zhes bya ba 'joms// khrus ni mchog tu rab tu bsgrags// de phyir dus kyang kun bsams nas// me des sam ni de nas kyang // chu yis khrus ni dngos grub kun// sgrub pa po la bstan pa yin// de nas kun tu nad pa las// gsang ba'i sngags kyis khrus rnams ni// rab tu bsgrags par gyur pa yin// yang 'dir sngags ni/ na mo rat+na tra yA ya/ na mo a mi tA b+hA ya/ ta thA ga tA ya/ ar+ha te/ samyak+saM bud+d+hA ya/ bud+d+hA shu tsi/ d+harma shu tsi/ saM g+ha shu tsi/ a ne na par+ya/ bA kye na/ a shu tsi shu tsir/ b+ha bA mi swA hA/ sngags 'dis chu la lan cig yongs su bzlas nas bkru bar bya'o// sngon du bsnyen pa dang sgrub pa'i dus su dang / nad pa la sngags 'dis khrus byas pas gtsang mar 'gyur ro// mtshan mo'i stod du thun gsum du dam pa'i chos kyi kha ton la sogs pa rnams kyis dub bas mtshan mo'i gung la ku sha la sogs pa'i stan la gtsang sbra dang srung ba'i cho ga dang phyag rgyas yongs su brtags te sgrub pa'i thabs kyi cho ga bya'o// de'i tshe srung ba byas par 'gyur ro// seng ge'i mal du sgrub pa pos rtag tu seng ge'i stabs kyis lho'am shar gyi phyogs su mgo bo bstan nas rmi lam du me zhi ba can nam rgyas pa can gyi sbyin sreg gal te gyur na shar dang / lho'i lho ru kun tu gnas nas rkang pa rab tu brkyang bar bya'o// nub kyi phyogs su mgo bo byas nas lho'i phyogs su kha bltas la nyal bar bya'o// rig pa rnams dang yang dag par ldan pas gang yang tsan+dan dang / bil ba la sogs pa dang / n+ya gro d+ha dang / u dum bA ra la sogs pa rmi lam du mthong na/ bdag nyid yang dag par 'phags pa'i dngos grub kyi mtshan ma'o// ngang pa dang / bya kA raN+Da ba dang / khrung khrung dang / rma bya dang / bya ro ha na rmi lam du byung na de'i dngos grub myur du bdag la 'byung bar 'gyur ro// gos dkar po dang mnyam par kun tu ston pa 'di yang bdag nyid kyang tshe 'phel bar mthong na gdon mi za bar dngos grub 'byung bar 'gyur ro// rgyal mtshan gyi phreng bas khyab pa dang / rmi lam du khang la 'dzeg pa'am/ mnan pa la sogs pa byung na dngos grub kyi mtshan nyid de/ gru la mngon par 'dzegs pa dang / de bzhin du de'i pi wang 'dzin pa'o// rgyal mtshan dang ba dan la sogs pa rmi lam du reg pa byung ba dang / chu cig til mar gyis reg pa yang dag grub pa'i mtshan nyid do// rmi lam du bong bu dang / rnga mo dang / shing rta la sogs pa rnams mthong ba'am/ rig pa la sogs pa ni dngos grub la bar du gcod par shes par bya'o// nges par yang 'dod do// de la sogs pa'i yon tan ldan// dge ba'i las dang dge las gzhan// de rnams thams cad sgrub pa ni// de phyir rmi lam shes nas bya// rmi lam srung dang phyag rgya ni// phan tshun nyid du rig pa 'dzin// bgegs rnams rtag tu gnyid log byed// rnam par gzhom bya rnam 'joms pa// yang dag nyer gnas de yi phyir// bzlas dang sbyin sreg la sogs kun/ sngar brjod bsrung ba sbyar bar bya// srung ba'i cho ga'i dbye ba las// de 'dis yang dag 'grub par 'dod// mkha' la rgyu ba'i lha gnod sbyin// rang grub srin po dang // kun tu rgyu byed rnam 'joms phyir// rang gi gnas dang sems kun g.yo// de phyir thog ma nas bya ba// bdag nyid srung dang mtshan ma ni// nye bar mtshon ba la sogs pa// sgrub pa kun gyi tshe na 'gyur// mtshan ma med par gyur na ni// bgegs de las 'bras skye ba la// khyi ni g.yon nas 'byin pa dang // ba lang sbyin dang mdzes pa yi// 'dab brgya can dang rna ba can// ce spyang bya rog dang // khyim gyi phag pa de bzhin nyid// rtsangs pa gdugs dang rgyal mtshan dang // ba dan la sogs thams cad nas// gtso bor brjod bya dge ba'o// dge ba la sogs rig pa yis// mi dge ba yi mi dge la// de bzhin mchog dang mchog min dbye// shes nas dang por spyad par bya// bil ba arga'i me tog ni// min nyid 'dod dang a ram pa// khyad par las ni de byin cig // blo ldan sngags pas las kun la// me thab rnam pa gsum bya'o// lho ru mngon par kha phyogs par// gyur ba'i hU~M phaT yi ge ni// swA hA'i gnas su gzhag par bya// yid kyis kun tu bsams nas bya// mngon spyod can gyis cho ga bya// byang du mngon par phyogs gyur nas// swA hA'i yi ge dang ldan bzlas// yid kyis bsams nas zhi ba bya// dge ba mngon par mdzes pa can// shar du kha bltas nyid kyis bya// zhi ba can dang rgyas pa can// bye brag tu ni brjod bya ste// 'og tu kha bltas byas nas kyang // rgyas pa nyid la rab sbyar bya// mngon spyod stan la skyil krung ste// zhi dang rgyas pa can brjod pa'ang // rang gi stan la tsog pur brjod// mi dge'i las kyi kun spyod ni// skra dang sen mor brjod pa ni// bcing bar mi bya gang gi phyir// gal te sgrub po tshangs spyod dang // ldan gyur de tshe nyes pa med// bzlas dang sbyin sreg sogs bya la// 'thab mo 'byung bar mi 'gyur ro// yongs su dag par bya bzhin pa'i// skra rnams mkhas pas tshul de nyid// spu gris skra ni breg par bya// bsags par bya ba yang ma yin// dngos grub 'dod pas gnas pa ni// lha rnams mchod par yongs su bsgrags// 'dod pa'ang min yang stobs bsags pa// de nyid phyir yang nyes bcas 'gyur// sen mo'ang yongs su 'chang ba dang // de bzhin so dang spu la sogs// dri ma nyid ni bcang mi bya// shig la sogs pa rab skyes pa// de las sro ma la sogs 'byung // khron pa de ni blta mi bya// snang byed gzas zin gnas pa na// de bzhin gshegs pa'i theg pa ni// dngos grub 'dod pas nyams mi bya// lha rnams mchod pa'i dus su yang // zas mngon ma gyur lha rnams la// shes rab can gyis mchod mi bya// gal te gzhan du bla ma'i bka'// dam tshig las ni bzlas par 'gyur// sngon dus chos rnams thams cad ni// nyan pa sogs kyis mchod par 'gyur// rig pas gzugs ni spros nas ni// bstod pa nyid dang bsngags par bya// de nas gcig tu bsams dmigs bya// brjod pa'i rim pas rang nyid kyis// tshig 'di kha nas smra bar bya// sangs rgyas dang ni byang chub sems// rdzu 'phrul che ldan srid pa yi// rgya mtsho 'di la dgongs su gsol// zhes pa nyid ni slar brjod nas// rmi lam rtag tu nyi ma yi// tho rangs la yang rab bsngags 'gyur// mar gyi sbyin sreg sogs sbrang rtsi// don med mngon par bzlas byed pa// sbyin sreg mngon par mdzes pa ni// bgegs gzhom don du brjod par bya// so sor dgag pa'i don gyi phyir// zhi ba'i sems ni bsngags pa ste// dngos grub 'dod pa'i don du bya// rgyas pa can yang bshad bya ste// de bzhin kun tu yang dag bsams// sgrub pos legs par bsgrub par bya// de nas mdzes pa'i sbyin sreg ni// rtag tu 'bad pas bya ba yin// nges pa kho nas rdzu 'phrul 'gyur// skye ba 'di yi dbang bskur don// bil ba mya ngan med la sogs// rab brjod pa lA sha dang ni// a shwat+tha dang pa dzA ka// rgyas pa can la sbyin sreg kun// de yi yam shing bya ba ni// u dum bA ra n+ya gro d+ha// a shwat+tha dang 'o mar bcas// gang yang zhi la grags pa nyid// las rnams kun la yam shing don// sgrub pa seng ldeng a riSh+Ta// nim+pa dang ni tsher can bshad// de bzhin gzhan du mngon mdzes pa// yang dag sgrub byed the tsom med// ba bla mig sman la sogs pa// rdzas rnams sgrub pa la yang ni// ba byung lnga yi gtsang sbra dang // de tshe rig pa ldan pa yis// yang na lha yi chu la ni// dri zhim dri sogs yang dag sdom// u dum bA ra gsher 'dab bam// yang na a shwat+tha las byung // me tog can gyi sngags kyi nang // bA na tra 'am bshol ldan la// yongs su srung ba'i cho ga ni// byas nas cho ga las bsgrub bya// gso sbyong can gyis ji srid du// 'char ba 'byung ba de srid du// nges par sgrub bam mug 'di ni// nye bar blang phyir blang bar bya// bar skabs 'dir bdag nyid la dgongs su gsol/ zhes pa ni srog chags thams cad gsod pa dang / rtag tu gzhan gyi nor 'phrog pa las kyang mi tshangs par spyod pa las dang / lag tu byin pa nyid las kyang rtag tu myos byed 'thung ba dang / skye bo rnams phan tshun gnyis 'thab par byed pa rim pa gang las phreng ba dang / kha dog dang / gar gyi don dang / rol pa dang / dregs pa dang / mal stan chen po dang / mthon po can las log ste gang da lta dgra bcom pa yan lag brgyad dang ldan pa'i gso sbyong dang ldan par 'gyur ba'o// bsdu bar bya'o zhes brjod par bya ba yod par bsam pas sems can thams cad kyi don du yang mgron du gnyer bar bya'o// zhes brjod nas byang chub kyi sems kyis bsdu bar bya'o// rtag tu dkon mchog gi rang bzhin gyi skyabs 'gro sngon du 'gro bas yang dag par bskyed nas sgrub pa pos rim pa 'dis thams cad mtshams sbyar nas bsgrub par bya'o// zhes pa'o// na mo rat+na tra yA ya/ na mo a mi tA b+hA ya/ ta thA ga tA ya/ arta ar+ha te/ samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ su b+ha ge tA re/ dAn+te tu tA re/ a bai brta ke swA hA/ 'di ni 'phags ma sgrol ma skal ba dang bcas pa zhes bya ba'i rig pa ste/ rtag tu bzlas pas skal ba bzang po dang ldan par 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ su ga ta d+harma tA re/ dA nA d+harma tut+tA re/ a bai brti ka d+harma k+ShAn+ti/ ka d+harma tu re swA hA/ 'di ni 'phags ma sgrol ma'i bde ba sbyin pa zhes bya ba phyir mi ldog pa can gyi rig pa ste/ rtag tu bzlas pas gos kyi rnyed pa 'byung bar 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ su kha d+harma nir+yA te/ tA re/ dAn+ta d+harma nir+yA te/ dAn+ta d+harma nir+yA te tut+tA re/ a bai brti ka / d+harma nir+yA te tu re swA hA/ 'di ni 'phags ma sgrol ma nor thams cad bde blag tu sbyin pa zhes bya ba'i rig pa ste/ rtag tu bzlas pas gdug pa thams cad rengs par byed pa'o// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ bud+d+he tA re/ a bai brti ka d+ha rme tu t+tA re swA hA/ 'di ni 'phags ma sgrol ma sangs rgyas kyi bde ba sbyin pa zhes bya ba'i rig pa ste/ rtag tu bzlas pas khyim 'byor par 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ bud+d+he ta re su ga d+harma tA re/ dAn+ta d+harma nir+yA te tut+tA re/ a bai brti ka d+ha rme tut+tA re swA hA/ 'di ni 'phags ma sgrol ma sangs rgyas kyis dul ba zhes bya ba'i rig pa ste/ rtag tu bzlas pas 'bras bu 'phel bar 'byung bar 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha ta samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ bud+d+he tA re/ nidA n+ta d+harma nir+yA te tut+tA re/ a ba brti ka d+harma nir+yA te tu re swA hA/ 'di ni 'phags ma sgrol ma sangs rgyas ldan ma zhes bya ba'i rig pa ste/ rtag tu bzlas pas rab tu mi gnas pa'i bza' ba 'byung bar 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te/ samyak+saM bud+d+hA ya/ na ma Ar+ya a bai lo ki te shwa rA ya/ bo d+hi satwA ya/ ma hA satwA ya/ bud+d+ha tA re/ bud+d+ha d+harme te tu re/ bu rme nir+yA te tu re swA hA/ 'di ni 'phags ma sgrol ma sangs rgyas kyi blo gros ma zhes bya ba'i rig pa ste/ rtag tu bzlas pas thabs mkhas pa rnams la blo skye bar byed do// na mo rat+na dra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ su kha de ba tA re/ su kha d+ha rme tut+tA re su kha d+harma nir+yA te tu re swA hA/ 'di ni 'phags ma sgrol ma bde ba dang ldan ma zhes bya ba'i rig pa ste/ rtag tu bzlas pas nas 'phel ba skye bar byed do// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma ne tA re dA n+ta d+harma nir+yA te/ tA re tu re swA hA/ 'di ni 'phags ma sgrol ma 'dul ba zhes bya ba'i rig pa ste/ rtag tu bzlas pas dgra thams cad 'dul bar byed do// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te/ samyak+saM bud+d+hA ya/ na ma Ar+ya a ba lo ki te shwa rA ye/ bo d+hitwA ya/ ma hA satwA ya/ a nan+ta tA re/ de bye tut+tA re a nut+pa n+ta ke tut+tA re swA hA/ 'di ni 'phags ma sgrol ma mtha' yas pa zhes bya ba'i rig pa ste/ rtag tu bzlas pas bsod nams mtha' yas pa skye bar byed do// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ a nan+ta d+harma tA re/ di byi d+ha rme tut+tA re a nut+pa n+ti ka d+harme tu re swA hA/ 'di ni mtha' yas shing mu med pa zhes bya ba ste/ rtag tu bzlas pas mtha' yas pa'i bsod nams skye bar byed do// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te/ samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ a nan+te tA re a nan+ta d+harma tut+tA re/ a nan+ta d+harma nir+yA te tu re swA hA/ 'di ni 'phags ma sgrol ma mtha' yas pa thob pa zhes bya ba'i rig pa ste/ rtag tu bzlas pas nor thob par byed do// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ a nan+ta d+harma nir+yA te tA re/ de byi d+harma nir+yA tut+tA re/ a nut+pa n+ti ka d+harma nir+yA te tu re swA hA/ 'di ni 'phags ma sgrol ma mtha' yas pa can du skyed pa zhes bya ba'i rig pa ste/ rtag tu bzlas pas khyim gyi 'byor pa mtha' yas par 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te/ samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ sid+d+he tA re/ sid+d+hA d+harme tut+tA re/ sid+d+hA d+harma nir+yA te tu re swA hA/ 'di ni 'phags ma sgrol ma grub pa zhes bya ba'i rig pa ste/ rtag tu bzlas pas 'dod pa'i dngos grub 'byung bar byed do// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ sid+d+ha tA re a nan+ta tA re/ di byi tut+tA re a nut+pa n+ti ke shu tu ra swA hA/ 'di ni 'phags ma sgrol ma grub pa mtha' yas pa zhes bya ba'i rig pa ste/ rtag tu bzlas pas thabs la mkhas pa'i dul bas sems can mtha' yas pa 'dul bar byed do// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ sid+d+he sid+d+he tA re/ a nan+te tA re di byi tut+tA re swA hA/ 'di ni 'phags ma sgrol ma rig pa grub pa zhes bya ba'i rig pa ste/ rtag tu bzlas pas lha'i 'gro ba thob par byed do// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te/ samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ sid+d+he tA re a nan+tA re a nan+ta d+harme tut+tA re/ de bya d+harme tut+tA re/ di bya d+harme tut+tA re/ a nut+pa n+ti tut+tA re swA hA/ 'di ni 'phags ma sgrol ma grub pa'i chos ma zhes bya ba'i rig pa ste/ rtag tu bzlas pas dmyal bar mi ltung bar 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ sid+d+he tA re/ a nan+ta d+harma nir+yA te tA re di bya d+harma nir+yA te tut+tA re a nut+pa n+ta ka d+harma nir+yA te tu re swA hA/ 'di ni 'phags ma sgrol ma grub pa skye ba med pa zhes bya ba'i rig pa ste/ rtag tu bzlas pas dug gi 'jigs pa mi 'byung ngo // na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ di bya tA re di bya d+harme tu re/ nir+yA d+ha rme nir+yA te tu re swA hA/ rig pa 'di rtag tu bzlas pas sems can rnams lha nyid du 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ sid+d+hi tA re/ a nan+ta d+harma tu re/ a nan+ta d+harma nir+yA te tu re swA hA/ 'di ni 'phags ma sgrol ma grub pa ldan ma zhes bya ba'i rig pa ste/ rtag tu bzlas pas rta rnyed do// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ sid+d+hi tA re/ di bya d+harme tu re di bya d+harme ni r+yA te tu re swA hA/ 'di ni 'phags ma sgrol ma grub pa zhes bya ba'i rig pa ste/ rtag tu bzlas pas glang po che rnyed do// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ sid+d+he tA re/ a bai brti ka d+harme nir+yA te tu re swA hA/ 'di ni 'phags ma sgrol ma grub pa myur ma zhes bya ba'i rig pa ste/ rtag tu bzlas pas ba lang yang dag par 'byor bar 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ a nut+pa n+ti ka d+harme tut+tA re/ a nut+pa n+ti ka d+harma nir+yA te tut+tA re tu re swA hA/ 'di ni 'phags ma sgrol ma skye ba med pa can zhes bya ba'i rig pa ste/ rtag tu bzlas pas gos 'byor par 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ a dwa ye tA re/ a dwa ye/ d+harme tut+tA re/ a dwa ye d+harme nir+yA te tut+tA re swA hA/ 'di ni 'phags ma sgrol ma gnyis su med ma zhes bya ba'i rig pa ste/ rtag tu bzlas pas rgyal po dang blon po gnyis su med par 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ a dA ye tA re/ mai tri tut+tA re shU raM ga me tut+tA re swA hA/ 'di ni 'phags ma sgrol ma gnyis su med par byams ma zhes bya ba'i rig pa ste/ rtag tu bzlas pas sems can thams cad la byams pa'i bdag nyid can du 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ a dwa ye d+harma nir+yA te/ tA re mai tri/ d+harma nir+yA te tu re swA hA/ 'di 'phags ma sgrol ma gnyis su med pa'i dpa' mo zhes bya ba'i rig pa ste/ rtag tu bzlas pas spro ba dang ldan zhing dpa' bar 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ a dwa ye d+harme tu re mai tri d+harme tut+tA re/ shU raM ga ma ya d+harme tu re swA hA/ 'di ni 'phags ma sgrol ma gnyis su med pa'i chos ma zhes bya ba'i rig pa ste/ rtag tu bzlas pas mi tshugs par 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ k+ShAn+te tA re a dwa ye tA re/ mai tri tut+tA re/ shU raM ga me tut+tA re swA hA/ 'di ni 'phags ma sgrol ma bzod ma zhes bya ba'i rig pa ste/ rtag tu bzlas pas zhi ba'i sems nyid do// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ k+ShA n+te tA re shU raM ga ma/ d+harma nir+yA te tu re swA hA/ 'di ni 'phags ma sgrol ma bzod pa'i dpa' mo zhes bya ba ste/ rtag tu bzlas pas mi thub par 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ k+ShAn+te tA re/ mai tri d+harma nir+yA te tu re swA hA/ 'di ni 'phags ma sgrol ma chos ma zhes bya ba'i rig pa ste/ rtag tu bzlas pas dran par 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ k+ShA n+te tA re a dwa ye d+har tut+tA re/ a dwa ye d+harma nir+yA te tu re swA hA/ 'di ni 'phags ma sgrol ma bzod pa dang gnyis su med ma zhes bya ba'i rig pa ste/ rtag tu bzlas pas rgyal po'i mdun na 'don du 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ k+ShA n+te tA re a dwa ye d+harma tA re/ mai tri d+harma tut+tA re shU raM ga ma d+harme tu re swA hA/ 'di ni 'phags ma sgrol ma bzod pa zhes bya ba'i rig pa ste/ rtag tu bzlas pas rgyal po'i gnang chen du 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ k+ShA n+te tA re/ a dwa ye tA re mai tri tut+tA re/ shU raM ga me tut+tA re swA hA/ 'di ni 'phags ma sgrol ma bzod pa dang ldan ma zhes bya ba'i rig pa ste/ rtag tu bzlas pas rgyal po'i pho brang du smra ba'i mchog tu 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ arta te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ k+ShAn+te tA re/ k+ShAn+te tA re/ k+ShAn+ti d+harme tut+tA re/ k+ShAn+te d+harma nir+yA te tu re swA hA/ 'di ni 'phags ma sgrol ma bzod pa nges par 'byung ma zhes bya ba'i rig pa ste/ rtag tu bzlas pas nor thams cad 'dzin par byed do// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te/ samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ a dwa ye tA re/ a dwa ya d+harme tut+tA re/ a dwa ya d+harma nir+yA te tu re swA hA/ 'di ni 'phags ma sgrol ma gnyis su med pas phongs pa las sgrol ma zhes bya ba'i rig pa ste/ rtag tu bzlas pas sems can thams cad dang gnyis su med par 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ mai tri tA re/ d+harme tut+tA re/ mai tri d+harma nir+yA te tu re swA hA/ 'di ni 'phags ma sgrol ma byams ma zhes bya ba'i rig pa ste/ rtag tu bzlas pas sems can thams cad la byams pa'i bdag nyid can du 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te/ samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ shU raM ga me tA re shU raM ga me d+harme tut+tA re/ shU raM ga ma d+harma nir+yA te tu re swA hA/ 'di ni 'phags ma sgrol ma dpa' bar 'gro ma zhes bya ba'i rig pa ste/ rtag tu bzlas pas chu'i mtha' ltar bde bar rnyed do// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te/ samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ sha ra Ne tA re/ bo d+hi tut+tA re/ pU ra se tu re swA hA/ 'di ni 'phags ma sgrol ma skyabs 'os ma zhes bya ba'i rig pa ste/ rtag tu bzlas pas sems can thams cad kyi skyabs kyi 'os su yang dag par 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ sha ra Ne d+harme tA re bo d+hi d+harme tut+tA re pU rA sha/ d+harme tu re swA hA/ 'di ni 'phags ma sgrol ma skyabs kyi chos zhes bya ba'i rig pa ste/ rtag tu bzlas pas chos thams cad khong du chud par 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te/ samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ sha ra Ne tA re/ tut+tA re swA hA/ 'di ni 'phags ma sgrol ma skyabs kyi mchog ces bya ba'i rig pa ste/ rtag tu bzlas pas so so'i skye bor yang dag par gyur pa'i sems can thams cad ba lang du mi 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ sha ra Ne r+harme nir+yA te tA re/ bo d+hi nir+yA te tut+tA re/ pU ra sha d+ha rma nir+yA te tu re swA hA/ 'di ni 'phags ma sgrol ma skyabs myur ma zhes bya ba'i rig pa ste/ rtag tu bzlas pas thams cad du legs par 'ong bar brjod pa so sor rnyed do// na mo rat+na tra yA ya/ na mo a mi tA b+hA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ a mr-i te tA re/ sau tA re/ a saM skr-i ta d+harme tu re swA hA/ 'di ni 'phags ma sgrol ma bdud rtsi ma zhes bya ba'i rig pa ste/ rtag tu bzlas pas sems can thams cad la bdud rtsi rab tu sbyin par 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA satwA ya/ a mr-i ta d+harma nir+yA te tA re sau me/ d+harma nir+yA te tut+tA re/ a saM skr-i ta d+harma tu re swA hA/ 'di ni 'phags ma sgrol ma bdud rtsi'i chos nges par 'byung ma zhes bya ba'i rig pa ste/ rtag tu bzlas pas bdud rtsi dang ldan par 'gyur te bde ba thob bo// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ a mr-i tA d+harma nir+yA te tA re sau me d+harma nir+yA te tut+tA re/ a saM skr-i d+harma nir+yA te tu re swA hA/ 'di ni 'phags ma sgrol ma bde ba nyid ces bya ba'i rig pa ste/ rtag tu bzlas pas 'dod chags nye bar zhi bar byed do// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ dr-i D+hi tA re/ shA ra Ne tA re/ bo d+he tut+tA re/ su rA se tu re swA hA/ 'di ni 'phags ma sgrol ma brtan ma zhes bya ba'i rig pa ste/ rtag tu bzlas pas nad med cing lus brtan par 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ dr-i D+ha tA re sha ra Ne d+harma nir+yA te tA re/ bo d+hi d+harma nir+yA te tut+tA re/ bo d+hi d+harma nir+yA te tut+tA re/ pU rA sa d+harma nir+yA te tu re swA hA/ 'di ni 'phags ma sgrol ma brtan par 'gro ma zhes bya ba'i rig pa ste/ rtag tu bzlas pas tsher 'gyur te mchod rten gyi las la sogs pas tshe 'phel lo// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ dr-i D+ho tA re/ bo d+hi d+harma tut+tA re bo d+hi sha ra Ne d+harma nir+yA te/ pU ru se d+harma tu re swA hA/ 'di ni 'phags ma sgrol ma brtan pa'i chos zhes bya ba'i rig pa ste/ rtag tu bzlas pas bcos ma dang / bcos ma ma yin pa'i dug thams cad sel bar byed do// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ dr-i D+ha tA re/ dr-i D+ha d+harme tut+tA re/ dr-i D+ha d+harma nir+yA te tu re swA hA/ 'di ni 'phags ma sgrol ma brtan pa dang ldan ma zhes bya ba'i rig pa ste/ rtag tu bzlas pas 'jigs pa chen po rnams sel bar byed do// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ d+harme tA re/ a mr-i tA d+harma nir+yA te tA re/ sau d+harma nir+yA te tu re swA hA/ 'di ni 'phags ma sgrol ma bdud rtsi legs par sbyar ba zhes bya ba'i rig pa ste rtag tu bzlas pas 'ching ba rnams grol bar byed do// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ke te shwa rA ya/ bo d+hi satwA ya/ ma hA satwA ya/ sau ta re sau d+harme tut+tA re sau swA hA/ 'di ni 'phags ma sgrol ma zhi ba nyid kyi bdud rtsi zhes bya ba'i rig pa ste/ rtag tu bzlas pas mdze thams cad sel bar byed do// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA satwA ya/ d+harme tA re/ a mr-i te d+harme tA re/ sau mya tut+tA re/ saM skr-i te tut+tA re swA hA/ 'di ni 'phags ma sgrol ma chos zhes bya ba'i rig pa ste/ rtag tu bzlas pas sor mo'i nad thams cad 'joms par byed do// na mo rat+na tre yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ d+harme tA re/ d+harma d+harma tut+tA re/ d+harma nir+yA te tu re swA hA/ 'di ni 'phags ma sgrol ma chos dang chos ma yin pa zhes bya ba'i rig pa ste/ rtag tu bzlas pas gser gyi rnyed pa 'byung ngo // na mo rat+na tra ya ya/ na mo a mi tA b+hA ya/ ta thA ga tA ya/ ar+ha te samyak+saM bud+d+ha ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ d+harme tA re/ a mr-i tA d+harme tA re sau d+harme b+hu tai tA re/ a saM skr-i ta d+harme tu re swA hA/ 'di ni 'phags ma sgrol ma 'dus byas pa'i chos zhes bya ba'i rig pa ste/ rtag tu bzlas pas dngul gyi rnyed pa 'byung ngo // na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ a mr-i tA tA re/ a mr-i te d+harme tut+tA re/ tu re a mr-i ta d+harma nir+yA te tu re swA hA/ 'di ni 'phags ma sgrol ma bdud rtsi thams cad kyi chos zhes bya ba'i rig pa ste/ rtag tu bzlas pas dbyig 'byung ngo // na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ d+harme tA re/ a mr-i tA d+harme tA re/ a mr-i tA d+harma tu tA re/ a mr-i tA d+harma nir+yA te tu re swA hA/ 'di ni 'phags ma sgrol ma chos thob pa zhes bya ba'i rig pa ste/ rtag tu bzlas pas rgyu ba thams cad mthong bar 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ a saM skr-i te tA re/ saM skr-i te tA re tut+tA re/ a saM skr-i ta d+harma nir+yA te tu re swA hA/ 'di ni 'phags ma sgrol ma 'dus byas pa zhes bya ba'i rig pa ste/ rtag tu bzlas pas mkha' 'gro mas zin pa rnams la bltas pas grol bar byed do// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ d+harma tA re sau d+harme/ d+harma nir+yA te tu re swA hA/ 'di ni 'phags ma sgrol ma zhi ba'i chos zhes bya ba'i rig pa ste/ rtag tu bzlas pas srul po'i gdon gyis zin pa thams cad la bltas pas grol bar byed do// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te/ samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ d+harme tA re/ a saM skr-i ta d+harme tut+tA re a saM skr-i te d+harma nir+yA te tu re swA hA/ rtag tu bzlas pas srin po'i gdon gyis zin pa rnams la bltas pas grol bar byed do// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ a ra Na d+harma nir+yA te tA re bid+yA d+harma tut+tA re/ A dar+sha na d+harma nir+yA te swA hA/ 'di ni 'phags ma sgrol ma 'bab pa med pa'i chos zhes bya ba'i rig pa ste/ rtag tu bzlas pas brtan pa dang / g.yo ba la sogs pa'i dug thams cad sel bar byed do// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ a ru Ne tA re bid+ye tut+tA re/ a di dar+sha ni tu re swA hA/ 'di ni 'phags ma sgrol ma skya rengs dang po mthong ba zhes bya ba'i rig pa ste/ rtag tu bzlas pas yul gru sbyin par byed do// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ a ra Ne d+harme tA re bid+ya d+harme tut+tA re/ a ni dar+sha na d+harme tu re swA hA/ 'di ni 'phags ma sgrol ma chos zhes bya ba'i rig pa ste/ rtag tu bzlas pas lo thams cad yang dag par 'byor par 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ trai bid+ye tA re a ra Ne tA re/ bid+yA tut+tA re/ a ni dar+sha na tu re swA hA/ 'di ni 'phags ma sgrol ma rig pa gsum gyi chos zhes bya ba ste/ rtag tu bzlas pas mtha' mthong bar 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ trai bid+yA tA re/ a ra Na d+harma tA re bid+yA d+harme tA re bid+yA d+harme tut+tA re/ trai bid+yA d+harma nir+yA te tu re swA hA/ 'di ni 'phags ma sgrol ma rig pa gsum pa zhes bya ba'i rig pa ste// rtag tu bzlas pas rgyal po'i mdun na 'don du 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te/ samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ trai bid+yA tA re/ bid+ye tA re a ra Na d+ha rme tA re/ bid+yA d+harma tut+tA re/ a ni dar+sha na d+harme tu re swA hA/ 'di ni 'phags ma sgrol ma nyon mongs pa med pa'i rig pa gsum zhes bya ba ste/ rtag tu bzlas pas bud med thams cad kyi gnang chen du 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ trai bid+yA tA re/ a ni dar+sha ni/ d+harme tut+tA re/ a ni dar+sha na d+harme nir+yA te tu re swA hA/ 'di ni 'phags ma sgrol ma rig pa gsum bstan du med pa zhes bya ba'i rig pa ste/ rtag tu bzlas pas gzhi thams cad dbang du 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ trai bid+ye tA re/ a ra Na d+harma nir+yA te dA re/ bid+yA d+harma nir+yA te tut+tA re/ a ni dar+shang+ha rma nir+yA te tu re swA hA/ 'di ni 'phags ma sgrol ma rig pa gsum gyi chos zhes bya ba'i rig pa'o// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ trai bid+ye tA re/ bid+yA tA re/ bid+yA d+harme tut+tA re/ bid+yA d+harma nir+yA te tu re swA hA/ 'di ni 'phags ma sgrol ma rig pa gsum zhes bya ba'i rig pa ste/ rtag tu bzlas pas grong stong sdom pa rnyed do// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ trai bid+ye tA re/ a ra Ne d+harme tut+tA re/ a ra Na d+harma nir+yA te tu re swA hA/ 'di ni 'phags ma sgrol ma gsum rig ma zhes bya ba'i rig pa ste/ rtag tu bzlas pas rgyal po'i pho brang na yod pa thams cad gnang chen por 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwA rA ya/ bo d+hi satwA ya/ ma hA satwA ya/ ar+ha te tA re/ a ra Na d+harme tut+tA re/ a ra Na d+harme nir+yA te tu re swA hA/ 'di ni 'phags ma sgrol ma 'thab pa med pa zhes bya ba'i rig pa ste/ rtag tu bzlas pas smra ba'i mchog tu 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ bid+ye tA re/ bid+yA d+harma nir+yA te tu re swA hA/ 'di ni 'phags ma sgrol ma zhes bya ba'i rig pa ste/ rtag tu bzlas pas sems can thams cad la rig pa slar yang 'byung bar 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha ta samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ a ra Na tA re/ d+harme tut+tA re/ a mi tA b+he tu re swA hA/ 'di ni 'phags ma sgrol ma nges par shes pa zhes bya ba'i rig pa ste/ rtag tu bzlas pas yul gyi bdag por 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ a ri Ne tA re/ d+harme ni re Ne tA re ni ra Ne/ d+harme tut+tA re tu re swA hA/ 'di ni 'phags ma sgrol ma bu lon med pa zhes bya ba'i rig pa ste/ rtag tu bzlas pas dbang du byed do// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ni ri na d+harma tA re/ shAn+ta d+harme tut+tA re a mi tA b+hA d+harme tu re swA hA/ 'di ni 'phags ma sgrol ma bu lon dang bral ba'i chos zhes bya ba'i rig pa ste/ rtag tu bzlas pas dri za rnams dbang du byed par 'gyur ro// de nas lha'i sman rab tu sbyin te de rnams zos pas lo stong 'tsho bar byed do// de bzhin du thams cad du'o// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ nir ri Na d+harma nir+yA te tut+tA re/ a mi tA b+hA d+harma nir+yA te tu re swA hA/ 'di ni 'phags ma sgrol ma bu lon med pa'i 'od dpag med kyi cho ga zhes bya ba'i rig pa ste/ rtag tu bzlas pas tshangs pa'i srin po dang bcas pa rnams dbang du byed do// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ satwe tA re ni ra Na/ ni ra Na/ ni Ni d+harme nir+yA te tA re d+harma d+harma/ nir+yA tut+tA re/ a mi tA b+hA d+harma nir+yA te tu re swA hA/ 'di ni 'phags ma sgrol ma snying stobs zhes bya ba'i rig pa ste/ rtag tu bzlas pas gzhan rnams dang rang gis byas pa'i rdzas rnams dang rdzas rnams thams cad la dbang byas par 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ satwe tA re ni ri Ne tA re/ d+harme tut+tA re a mi tA b+he tut+tA re swA hA/ 'di ni 'phags ma sgrol ma snying stobs kyi 'od dpag med pa ces bya ba'i rig pa ste/ rtag tu bzlas pas 'byung po thams cad dbang du byed do// na mo rat+na tra yA ya/ na mo a mi ta b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ satwe tA re satwA d+harme tut+tA re/ satwA d+harma nir+yA te tu re swA hA/ 'di ni 'phags ma sgrol ma snying stobs kyi chos zhes bya ba'i rig pa ste/ rtag tu bzlas pas srul po thams cad dbang du byed do// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ satwe tA re ni ri Ne d+harma nir+yA te/ d+harma d+harma nir+yA te tut+tA re/ a mi tA b+hA d+harma nir+yA te tu re swA hA/ 'di ni 'phags ma sgrol ma snying stobs thob pa zhes bya ba'i rig pa ste/ rtag tu bzlas pas rig pa thams cad dbang du byed cing mi snang bar yang 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ d+harma tA re/ d+harme tut+tA re/ d+harma d+harma nir+ya te tu re swA hA/ 'di ni 'phags ma sgrol ma chos kun tu snang ba zhes bya ba'i rig pa ste rtag tu bzlas pas lha dang mkha' 'gro ma rnams dbang du byed do// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ d+harme tA re/ d+harme d+harme tut+tA re swA hA/ 'di ni 'phags ma sgrol ma chos kyi rigs pa can ma zhes bya ba'i rig pa ste/ rtag tu bzlas pas klu'i bu mo thams cad dbang du byed do// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ d+harme tA re/ d+harme d+harme tut+tA re swA hA/ 'di ni 'phags ma sgrol ma rtag pa'i chos zhes bya ba'i rig pa ste/ rtag tu bzlas na khyim chen po'i bdag por 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ d+harme tA re/ d+harme ni ri Ne/ d+harma ni ri Na/ d+harma nir+yA te tu re swA hA/ 'di ni 'phags ma sgrol ma 'od dpag med pa'i chos zhes bya ba'i rig pa ste/ rtag tu bzlas pas gang 'dod pa de 'gugs par byed do// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ d+harma tA re/ d+harma d+harma nir+yA te tu re swA hA/ 'di ni 'phags ma sgrol ma chos kyi sems ma zhes bya ba'i rig pa ste/ rtag tu bzlas pas sems can rnams kyi bsam gyis mi khyab par 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha ta samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ a mo g+he tA re/ saM g+he tut+tA re/ su kha ba tI tu re swA hA/ 'di ni 'phags ma sgrol ma gdon mi za ba zhes bya ba'i rig pa ste/ rtag tu bzlas pas stobs dang gzi brjid rnams gdon mi za bar 'byung bar 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ a mo g+ha d+harma nir+yA te tA re/ saM g+ha d+harma nir+yA te tu re su kha ba tI d+harma nir+yA te tu re swA hA/ 'di ni 'phags ma sgrol ma 'chi ba 'joms pa zhes bya ba'i rig pa ste/ rtag tu bzlas pas lha ma yin gyi gnas su rab tu 'jug pa rnyed do// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ a mo g+ha tA re/ a mo g+ha d+harma tut+tA re a mo g+ha d+harma nir+yA te tu re swA hA/ 'di ni 'phags ma sgrol ma 'chi ba 'joms pa zhes bya ba'i rig pa ste/ rtag tu bzlas pas rdzu 'phrul 'grub par 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya sa ba lo ki te shwa rA ya/ bo d+hi satwA ya/ ma hA satwA ya/ a tsin+t+ye tA re a mo g+ha d+har nir+yA te tut+tA re/ su kha ba tI d+harma ni r+yA te tu re swA hA/ 'di ni 'phags ma sgrol ma rig sngags ma zhes bya ba'i rig pa ste/ rtag tu bzlas pas mi snang bar 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ a tsin+t+ye tA re/ a mo g+ha tA re/ su kha ba tI tu re swA hA/ 'di ni 'phags ma sgrol ma bsam gyis mi khyab pa'i bdud rtsi zhes bya ba'i rig pa ste/ rtag tu bzlas pas rang gi khyim du gter mthong ste/ zad mi shes par 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ a tsin+t+ye tA re/ a tsan+t+ye tut+tA re/ a tsin+t+ye d+harma nir+yA te tu re swA hA/ 'di ni 'phags ma sgrol ma bsam gyis mi khyab pa'i bdud rtsi'i chos zhes bya ba'i rig pa ste/ rtag tu bzlas pas lha'i bcud len du 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+D+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ a tsin+t+ye tA re/ a tsin+t+ye d+harme tut+tA re/ a tsin+t+ye d+harma nir+yA te tu re swA hA/ 'di ni 'phags ma sgrol ma bsam gyis mi khyab pa dang ldan pa zhes bya ba'i rig pa ste/ rtag tu bzlas pas dus ma yin pa'i 'chi ba nye bar zhi bar byed do// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ a mo g+ha d+harme tA re saM g+ha d+harme tut+tA re/ su kha ba tI d+harme tu re swA hA/ 'di ni 'phags ma sgrol ma bsam gyis mi khyab pa'i dge 'dun zhes bya ba'i rig pa ste/ rtag tu bzlas pas tshe ring por 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ a tsin+t+ye tA re/ saM g+ha d+harma tut+tA re/ saM g+ha d+harma nir+yA te tu re swA hA/ 'di ni 'phags ma sgrol ma bsam gyis mi khyab pa'i dge 'dun gyi chos zhes bya ba'i rig pa ste/ rtag tu bzlas pas g.yul du gzhan gyis mi thub par 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ a tsin+t+ye tA re/ a mo g+ha d+harma tut+tA re/ a mo g+ha d+harma nir+yA te tu re swA hA/ 'di ni 'phags ma sgrol ma bsam gyis mi khyab pa zhes bya ba'i rig pa ste/ rtag tu bzlas pas bdag nyid kyi skye ba dang 'chi ba'i dus mngon sum du shes par byed do// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ a tsin+t+ye tA re/ su kha ba tI d+harme tut+tA re/ su kha ba tI d+harma nir+yA te tu re swA hA/ 'di ni 'phags ma sgrol ma bde ba bsam gyis mi khyab pa zhes bya ba'i rig pa ste/ rtag tu bzlas pas rang 'chi ba shes par byed do// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma ar+ya A ba lo ki te shwa rA ya/ bo d+hi satwA ya/ ma hA satwA ya/ su kha ba tI d+harme tA re/ su kha ba tI d+harme tut+tA re/ su kha ba tI d+harma nir+yA te tu re swA hA/ 'di ni 'phags ma sgrol ma bde ba can ma zhes bya ba'i rig pa ste/ rtag tu bzlas pas bde ba can du skye bar 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ saM g+he tA re/ saM g+ha d+harma tut+tA re/ si g+ha d+harma nir+yA te tu re swA hA/ 'di ni 'phags ma sgrol ma dge 'dun zhes bya ba'i rig pa ste/ rtag tu bzlas pas sdig pa byed pa yang sum cu rtsa gsum pa'i lha rnams su skye bar 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ a ba lo ki te tA re/ I she tut+tA re/ a naM gi na tu re swA hA/ 'di ni 'phags ma sgrol ma spyan ras gzigs zhes bya ba'i rig pa ste/ rtag tu bzlas pas 'chi ba'i dus su spyan ras gzigs mthong bar byed de/ de nas lha'i 'gro ba kun nas mthong bar byed do// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ a ba lo ki te d+harma nir+yA te tut+tA re/ I sha d+harma nir+yA te tut+tA re/ a naM ga d+harma nir+yA te tu re swA hA/ 'di ni 'phags ma sgrol ma spyan ras gzigs kyi chos zhes bya ba'i rig pa ste/ rtag tu bzlas pas nor dang ldan par 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ a ba lo ki te d+harma tA re I shwa rA d+harme tut+tA re/ a naM ga na d+harme tu re swA hA/ 'di ni 'phags ma sgrol ma spyan ras gzigs lus med ces bya ba'i rig pa ste/ rtag tu bzlas pas dri thob par byed do// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ Ar+ya tA re/ a ba lo ki te d+harma nir+yA te tU re I sha d+harma nir+yA te tut+tA re a naM ga na d+harma nir+yA te tu re swA hA/ 'di ni 'phags ma sgrol ma 'phags pa zhes bya ba'i rig pa ste/ rtag tu bzlas pas rgyal srid dang chos dang lha dang nor yang thob par byed do// na mo rat+na tra yA ya/ na mo a mi tA b+hA ya/ ta thA ga tA ya/ ar+ha tai samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ a ba lo ki te tA re/ I she a naM ga ne tu re swA hA/ 'di ni 'phags ma sgrol ma kun nas gzigs pa zhes bya ba'i rig pa ste/ rtag tu bzlas pas yul gyi dpon por 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ Ar+ya tA re/ a ba lo ki te d+harme tA re/ I sha d+harme tut+tA re a naM ga na d+harme tu re swA hA/ 'di ni 'phags ma sgrol ma 'chi med ma zhes bya ba'i rig pa ste/ rtag tu bzlas pas phyir ldog par mi 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ I she tA re I sha d+harme tut+tA re/ I sha d+harme nir+yA te tu re swA hA/ 'di ni 'phags ma sgrol ma dbang po zhes bya ba'i rig pa ste/ rtag tu bzlas pas gdengs can du mi skye zhing skye bar mi 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ Ar+ya tA re/ a naM ga d+harma nir+yA te tu re swA hA/ 'di ni 'phags ma sgrol ma lus med ces bya ba'i rig pa ste/ rtag tu bzlas pas lha dang mi rnams kyi nang na skal ba bzang por 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ Ar+ya tA re/ a ba lo ki te d+harme tut+tA re swA hA/ 'di ni 'phags ma sgrol ma 'phags pa ldan ma zhes bya ba'i rig pa ste rtag tu bzlas pas smra ba thams cad du smra ba'i mchog tu 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ I she tA re d+harma tut+tA re/ I she tA re d+harma nir+yA te tu re swA hA/ 'di ni 'phags ma sgrol ma dbang po'i mchog ces bya ba'i rig pa ste/ rtag tu bzlas pas dbang phyug tu 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ I she tA re/ I sha d+harma nir+yA tu re swA hA/ 'di ni 'phags ma sgrol ma dbang po thob pa zhes bya ba'i rig pa ste/ rtag tu bzlas pas gdon mi za bar thams cad mthong ngo // na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ ri dzu karma Ar+ye tA re/ tA ra ya b+ha ga ba ti/ tut+tA re sarba b+ha ya/ mo tsa ni swA hA/ 'di ni 'phags ma sgrol ma 'jigs pa las grol ba zhes bya ba'i rig pa ste/ rtag tu bzlas pas skye ba dran par 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ tA re ta ra Ni/ trA sa ya/ sha tra b+ha ya/ nA sha ni mo tsa ni tu re swA hA/ 'di ni 'phags ma sgrol ma g.yul las brgal ba zhes bya ba'i rig pa ste/ rtag tu bzlas pas g.yul du gzhan gyis mi thub par 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tA re tA re/ tA rA ya/ b+ha ga ba ti ban+d+ha mo tsa ni swA hA/ 'di ni 'phags ma sgrol ma 'ching ba grol ma zhes bya ba'i rig pa ste/ rtag tu bzlas pas sems can rnams grol bar byed do// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na mo Ar+ya a ba lo ki te shwa rA ya/ bo d+hi satwA ya/ a tut+tA re tut+tA re ba ra badzra mo k+Sha ni swA hA/ 'di ni 'phags ma sgrol ma rdo rje las thar bar byed ma zhes bya ba'i rig pa ste/ rtag tu bzlas pas rdo rje'i thog sel bar byed do// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ tA re ri dzu ka d+harma nir+yA te tut+tA re/ shAn+ta nir+yA te tA re tA re a na b+hi la s+ya/ d+harma nir+yA te tA re tA re tu re hi na trA sa ni bi trA sa ni Te ka ni/ mo ha ni/ dzam+b+ha ni/ sta m+b+ha ni/ pra b+he tsan+d+ra pra b+he/ hi li hi li/ mi li mi li/ be ga shangs ni kuN+Di kuN+Da ma hA kuN+Da/ d+ha re d+ha re/ d+ha na pa ti tA re/ hu ru/ ku ru ku ru/ a haM yAM yaM/ tsin+ta ya/ sin tAn+tA sA d+hA ya swA hA/ 'di ni rtsa ba'i rig pa ste/ rtag tu bzlas pas thams cad sgrub par byed do// de ni 'di'i sgrub pa thabs kyi cho ga'i rig par 'gyur ro// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ su re su rA pi ti ha ra ha ra swA hA/ 'di ni gu gul gyis spyan drang pa'i rig pa'o// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te/ samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ tA re tA ra ba ti/ sarba ar+tha sA d+ha ni/ tiSh+Tha tiSh+Tha/ yA brkAr+ya/ sa d+d+ha ma hA ma swA hA/ 'di ni mchod yon gyi rig pa'o// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwa ya/ ma hA satwA ya/ tad+ya thA/ ha ra ha ra/ ku ru ku ru/ gan+d+ha ra bA si ni swA hA/ 'di ni dra'i rig pa'o// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ a mo g+he/ a mo g+ha/ bA si ba ra de swA hA/ 'di ni me tog gi rig pa'o// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ me g+ha swA ra ku ru swA hA/ 'di ni bdug spos kyi rig pa'o// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ tA re tA re/ da ni da ni/ ha na ha na/ ku ru ku ru/ di shwa ba li swA hA/ 'di ni gtor ma'i rig pa'o// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ e ta dz+wa li ni/ dz+wa la dz+wa la/ de ba swA hA/ 'di ni mar me'i rig pa'o// na mo rat+na tra yA ya/ na mo a mi tA b+hA ya/ ta thA ga tA ya/ ar+ha ta samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ hi ri hi ri/ su ru su ru/ mu ru mu ru/ sarba satwA kA ru Ni kA / gats+tsha ti swa b+hu ba naM/ Ar+ya a ba lo ki te shwa rAM sa ma ya ma nu sma rA ya swA hA/ 'di ni gshegs su gsol ba'i rig pa ste/ me tog dkar po dang mchod yon gyis gshegs su gsol bar 'gyur ro// zhes pa rnams rtsa ba'i rig pa'i sgrub thabs kyi cho ga'i rig pa'o// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ sha ra Ne tA re swA hA/ sgrol ma la skyabs su gsol ba 'debs pa/ na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ d+harme tA re tu re swA hA/ me tog la sogs pa'i 'bras bu chos kyi sgrol mas sems can dbang du byed pa'o// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ satwA tA re tu re swA hA/ sems can rnams la 'phags ma sgrol mas sems can rnams dga' bar byed pa'o// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ satwA ni ri sti tA re swA hA/ 'phags ma sgrol ma sems can sgrol mas bde ba thams cad rab tu sbyin pa'o// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ satwe satwa ba tI tA re swA hA/ skye bo snying stobs dang ldan pa rnams dbang du byed do// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya// ma hA satwA ya/ tad+ya thA/ shA ste dr-i D+he tA re swA hA/ 'phags ma sgrol mas bstan pa rnams la rtag tu bzlas pa'i sbyor bas yul sbyin par byed do// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ ri Ni ri Ni tA re swA hA/ 'phags ma sgrol ma bu lon med pa zhes bya'o// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ sau mi sau mi tA re swA hA/ 'phags ma sgrol ma bde ba nyid ces bya ba'i rig pa'o// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki shwa rA ya/ bo d+hi satwA ya/ ma hA satwA ya/ tad+ya thA/ d+harme d+harma ba ti tA re swA hA/ 'phags ma sgrol ma chos kyi blo gros ma zhes bya'o// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ su re d+ha/ su kha ba tI tA re swA hA/ 'phags ma sgrol ma bde ba dang ldan ma zhes bya ba'o// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ a bya ba ts+tshin+te tA re tu re swA hA/ 'phags ma sgrol ma rgyun ma chad pa zhes bya ba'i rig pa'o// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya// ma hA satwA ya/ tad+ya thA/ dr-i D+he dr-i D+he pra ti dz+nyA ba ti tA re swA hA/ 'phags ma sgrol ma dam bca' brtan pa zhes bya ba'i rig pa'o// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ dz+nyA na dz+nyA na ma ti tsa ra tA re swA hA/ 'phags ma sgrol ma ye shes ldan ma zhes bya ba'o// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ sU k+Sh+me sU k+Sh+ma ba ti tA re tu re swA hA/ 'phags ma sgrol ma phra mo zhes bya ba'o// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ bIr+ya ma ti bIr+ya ma ti tA re b+ha ga te swA hA/ 'phags ma sgrol ma brtson 'grus ldan ma zhes bya ba'o// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ tad+ya thA/ pra b+he pra b+ha ba tI tA re tut+tA re swA hA/ 'phags ma sgrol ma 'od zer ldan ma zhes bya ba'o// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ d+harme d+harma ba ti tu re tu re swA hA/ 'phags ma sgrol ma chos ldan ma zhes bya ba'i rig pa'o// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ I she/ I sha ba tI tu re swA hA/ 'phags ma sgrol ma dbang mo zhes bya ba'o// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ a ba lo ki te ba hI tA re swA hA/ 'phags ma sgrol ma kun tu gzigs ma dang ldan ma zhes bya ba'o// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ tsan+d+ra tsan+d+ra ma tI tA re tut+tA re swA hA/ 'phags ma sgrol ma zla ba ldan ma zhes bya ba'o// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ sUr+ye sUr+ya ba tI tA re swA hA/ 'phags ma sgrol ma nyi ma ldan ma zhes bya ba'o// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ dz+wA le dz+wA la ba ti b+ha ga ba ti tA re swA hA/ 'phags ma sgrol ma 'bar ba ldan ma zhes bya ba'i rig pa'o// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ bud+d+hA bud+d+hA ba ti tA re swA hA/ 'phags ma sgrol ma sangs rgyas ma'o// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ d+harme d+harma ba tI tA re tut+tA re swA hA/ 'phags ma sgrol ma chos ldan ma zhes bya ba'o// na mo rata tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ saM g+he tA re/ saM g+he ba ti tA re tut+tA re swA hA/ 'phags ma sgrol ma dge 'dun zhes bya ba'o// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ dza ye tA re/ dza ya ba ti/ b+ha ga ba ti/ tA re tu re swA hA/ 'phags ma sgrol ma rgyal ba ldan ma zhes bya ba'o// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ dA ne/ dA na ba tI tA re tut+tA re swA hA/ 'phags ma sgrol ma sbyin pa ldan ma zhes bya'o// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ byU he byU he/ ba tI tA re tut+tA re swA hA/ 'phags ma sgrol ma bkod pa ldan ma zhes bya ba'o// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ AD+h+ye aD+h+ye ba tA tA ra b+ha ga ba ti tu t+tA re swA hA/ 'phags ma sgrol ma phyug po ldan ma zhes bya ba'o// na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud+d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ A ba ti/ a ba ti/ tA re tu re swA hA/ 'phags ma sgrol ma srung byed ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ an+te an+ta pa tI trA re tu re swA hA/ 'phags ma sgrol ma mtha' yas ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ a ba lo ki ni a ba lo ka ba tI tA re tu re swA hA/ 'phags ma sgrol ma kun du lta ba dang ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ shI le shI la ba ti/ tA re tut+tA re swA hA/ 'phags ma sgrol ma tshul khrims ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ k+ShAn+te k+ShAn+ta ba tI tA re b+ha ga ba tI tu re swA hA/ 'phags ma sgrol ma bzod pa dang ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ bIr+ye bIr+ya ba tI tA re tA re tu re tu re swA hA/ 'phags ma sgrol ma brtson 'grus ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ d+h+ya ne d+h+ya na ba ti/ tA re tut+tA re swA hA/ 'phags ma sgrol ma bsam gtan ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ pradz+nyA pa ra pradz+nyA ba tI tA re tut+tA re swA hA/ 'phags ma sgrol ma gzhan pa'i shes rab ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ u pA ye/ u pa ya ba ti tA re tut+tA re swA hA/ 'phags ma sgrol ma thabs ldan ma zhes bya ba'i rig pa'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ kau sha l+ya ba ti tA re tut+tA re swA hA/ 'phags ma sgrol ma mkhas pa nyid dang ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ dz+yo ti dz+yo ti/ ba tI tA re tu re swA hA/ 'phags ma sgrol ma skar 'od ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ bo d+h+yang+ge / bo d+h+yaM ga ba ti tA re/ tut+tA re swA hA/ 'phags ma sgrol ma byang chub kyi yan lag dang ldan ma zhes bya ba'i rig pa'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ A re Ar+ya ba tI tA re tu re swA hA/ 'phags ma sgrol ma ring du song ba dang ldan ma'o// na mo rat+na tra yA ya/ na ma Ur+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ dr-iSh+De dr-iSh+Da ba tI tA re tu re swA hA/ 'phags ma sgrol ma bltas pa dang ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ pra t+ya ya pra d+ya ya ba tI tA re tu re swA hA/ 'phags ma sgrol ma rkyen ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ a naM ga ne a naM ga ba tI tA re tu re swA hA/ 'phags ma sgrol ma lus med ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ e ka e ka ba ti tI tA re tut+tA re swA hA/ 'phags ma sgrol ma gcig ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ bA re bA ra ba tI tA re tut+tA re swA hA/ 'phags ma sgrol ma pha rol ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ shi khi shi kha ba tI tA re tut+tA re swA hA/ 'phags ma sgrol ma gtsug phud ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ shud+d+he shud+d+ha ba tI tA re tut+tA re swA hA/ 'phags ma sgrol ma dag pa ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ bi shud+d+he bi shud+d+ha ba tI tA re tut+tA re swA hA/ 'phags ma sgrol ma rnam dag ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ shu b+he shu b+ha ba tI tA re tut+tA re swA hA/ 'phags ma sgrol ma dge ba ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ trA se trA sa ni/ tA re tA re tut+tA re swA hA/ 'phags ma sgrol ma skrag byed ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ mA rge mArga ba tI tA re tu re swA hA/ 'phags ma sgrol ma lam dang ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ A yu She/ A yu Sha ba tI tA re b+ha ga ba ti swA hA/ 'phags ma sgrol ma tshe ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ u da ke u da ka ba tI/ tA re tA re tu re swA hA/ 'phags ma sgrol ma chu bo ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ big+h+na big+h+na ba tI/ tA re tA re swA hA/ 'phags ma sgrol ma bgegs can ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ kA she kA sha ba tI tu re tu re swA hA/ 'phags ma sgrol ma gsal ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ badzre badzra ba tI tu re swA hA/ 'phags ma sgrol ma rdo rje ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ lo ki lo ka ba tI tu re tu re swA hA/ 'phags ma sgrol ma 'jig rten ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ prah+me/ prah+ma/ ba tI tA re/ tA ra ba tI tu re tu re swA hA/ 'phags ma sgrol ma tshangs ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ mai tri mai tra ba tI tA re tA re tu re swA hA/ 'phags ma sgrol ma byams ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ b+ha dre b+ha dra ba tI tut+tA re tut+tA re swA hA/ 'phags ma sgrol ma bzang po ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ g+ho She/ g+ho Sha ba tI/ tA re tA re swA hA/ 'phags ma sgrol ma dbyangs ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ su re su ra ba tI/ tu re tu re swA hA/ 'phags ma sgrol ma lha dang ldan ma zhes bya'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ bo d+hi bo d+ha ba tI tut+tA re swA hA/ 'phags ma sgrol ma rtogs pa dang ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ ga ga ne/ ga ga na/ ba tI tA re swA hA/ 'phags ma sgrol ma nam mkha' ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ bI re bI ra ba tI tu re tu re swA hA/ 'phags ma sgrol ma dpa' mo ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ hi ra N+ye/ hi ra N+ya ba tI ru ru tu ru swA hA/ 'phags ma sgrol ma dbyig ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ d+ha ne d+ha na ba tI/ tA re tA re swA hA/ 'phags ma sgrol ma nor dang ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ di bye di bya ba tI tA re tA re tu ru swA hA/ 'phags ma sgrol ma brtse ba ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ ar+ha te ar+ha ba tI tA re tA re tu re swA hA/ 'phags ma sgrol ma mchod pa ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ a b+ha ye a b+ha ya ba tI/ tA re tA re tu re tu re swA hA/ 'phags ma sgrol ma mi 'jigs pa ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ pad+me pad+ma ba tI/ tA re tA re tut+tA re swA hA/ 'phags ma sgrol ma pad+ma ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ shri ye shri ya ba tI/ tA re tut+tA re swA hA/ 'phags ma sgrol ma dpal ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ b+hA se b+hA sa ba tI tA re b+ha ga ba ti tA re swA hA/ 'phags ma sgrol ma tshul khrims kyi mthu stobs zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ dA ne dA ta pra b+he/ dA tA/ tA re tA re tu re tu re swA hA/ 'phags ma sgrol ma sbyin pa'i 'od ces bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ shI le shI la pra b+he tA ra tA re swA hA/ 'phags ma sgrol ma tshul khrims 'od ces bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ k+bAn+ti k+ShAn+ta pra b+he tu re tu re swA hA/ 'phags ma sgrol ma bzod pa'i 'od ces bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ bIr+ye bIr+ya pra b+he tu re tu re swA hA/ 'phags ma sgrol ma brtson 'grus kyi 'od ces bya ba'o// na mo rat+na tra ya yA/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ d+h+ya ne/ d+h+ya na pra b+he tut+tA re tut+tA re swA hA/ 'phags ma sgrol ma bsam gtan 'od ces bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ pra dz+nye pradz+nya/ pra b+he tut+tA re swA hA/ 'phags ma sgrol ma shes rab 'od ces bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ u pA ye/ u pA ya/ pra b+he/ tA re tA re tu re swA hA/ 'phags ma sgrol ma thabs kyi 'od ces bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ be d+h+ye ya/ bed+h+ya bra b+he tu re tu re swA hA/ 'phags ma sgrol ma 'bigs pa'i 'od ces bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ swa b+hA be/ swa b+hA ba/ tA re swA hA/ 'phags ma sgrol ma rang bzhin 'od ces bya ba'o// na mo rat+na tra yA ya/ na me Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ saM g+he saM g+ha pra b+he tA re tA re swA hA/ 'phags ma sgrol ma dge 'dun 'od ces bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ d+harme d+harma bra b+he tut+tA re tut+tA re swA hA/ 'phags ma sgrol ma chos kyi 'od ces bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ bud+d+he bud+d+ha pra b+he tut+tA re tA re tA re swA hA/ 'phags ma sgrol ma sangs rgyas kyi 'od ces bya ba'o// na mo rat+na tra yA ya/ na ma Ar+ya a ba lo ki te sha rA ya/ bo d+hi satwA ya/ ma hA satwA ya/ tad+ya thA/ I she I shA pra b+he tA re swA hA/ 'phags ma sgrol ma dbang po'i 'od ces bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ dr-iD+hi dr-iD+hi pra b+he dr-i D+ha/ pra b+he tut+tA re swA hA/ 'phags ma sgrol ma brtan pa'i 'od ces bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ shak+te t+ta re/ shik+ka pra b+he tA re tA re swA hA/ 'phags ma sgrol ma nus pa'i 'od ces bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ a bya ya tA re a bya ya pra b+he tA ra tA re swA hA/ 'phags ma sgrol ma mi zad pa'i 'od ces bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ ni rany+dza ni tA re/ ni rany+dza na pra b+he/ ni rany+dza na pra b+he tut+tA re tu re swA hA/ 'phags ma sgrol ma mig sman med pa'i 'od ces bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ sUk+Sh+me tA re/ sUk+Sh+ma bra b+he/ sUk+Sh+ma pra b+he tA re tA re swA hA/ 'phags ma sgrol ma 'od phra mo zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ a ba ya be tA re/ a ba ya ba pra b+he/ tA re tA re/ tu re tu re swA hA/ 'phags ma sgrol ma cha shas kyi 'od ces bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ mArge mArga pra b+he/ tA re tA ra ya/ b+ha ga ba ti swA hA/ 'phags ma sgrol ma yam gyi 'od ces bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ duHkhe duHkha pra b+he tA re ta re tu re swA hA/ 'phags ma sgrol ma sdug bsngal rab bsal zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ d+ha n+ye d+ha n+ya pra b+he/ d+h+ya n+ye tu re swA hA/ 'phags ma sgrol ma 'bru'i 'od ces bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ A ba ra Ne/ tA re tA re tu re swA hA/ 'phags ma sgrol ma kun tu sgrib pa'i 'od ces bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ tA re/ tA re/ d+harme d+harme/ d+harma a ba b+hA se tu re tu re swA hA/ 'phags ma sgrol ma chos kyi kun tu snang ba zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ saM g+he/ saM g+ha tA re/ saM g+ha a ba b+hA se/ tu re tu re swA hA/ 'phags ma sgrol ma dge 'dun kun tu snang ba zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ bud+d+he bud+d+ha tA re/ bud+d+ha te dze tu re swA hA/ 'phags ma sgrol ma sangs rgyas kun tu snang ba zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ u pA ye/ u pA ya/ tA re u pA ya te dze tu re tu re swA hA/ 'phags ma sgrol ma thabs kyi gzi brjid ces bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ pA re pA re ta re pA ra te dze tA re tu re tu re swA hA/ 'phags ma sgrol ma pha rol gyi gzi brjid ces bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ ak+Sha ya ak+Sha ya te dze/ tu re tu re swA hA/ 'phags ma sgrol ma gzi brjid mi zad pa zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ dA ne dA na tA re dA na te dze tut+tA re tut+tA re swA hA/ 'phags ma sgrol ma sbyin pa'i gzi brjid ces bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ shI le shI la/ tA re shI la te dze tut+tA re tu re tu re swA hA/ 'phags ma sgrol ma tshul khrims kyi gzi brjid ces bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ k+ShAn+te k+ShAn+ta tA re k+ShAn+ta te dze tu re swA hA/ 'phags ma sgrol ma bzod pa'i gzi brjid ces bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ mahA satwA ya/ tad+ya thA/ bIr+ya/ bIr+ya tA re/ bIr+ya te dze tu re swA hA/ 'phags ma sgrol ma brtson 'grus kyi gzi brjid ces bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ d+h+yA ne d+h+yA na tA re d+h+ya na te dze tu re tu re swA hA/ 'phags ma sgrol ma bsam gtan gyi gzi brjid ces bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ pradz+nye pra dz+nye tA re pra dz+nye te dze tu re tu re tA re tA re swA hA/ 'phags ma sgrol ma shes rab kyi gzi brjid ces bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ pra b+he/ pra b+ha te dze tA re tA re tu re tu re swA hA/ 'phags ma sgrol ma 'od zer gyi gzi brjid ces bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ ma d+h+ye/ ma d+h+ya tA re/ tu re tu re/ tA re tA re swA hA/ 'phags ma sgrol ma dbu ma'i sgrol ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ nir ma le/ nir ma la/ tA re/ nir ma le te dze/ tu re tu re swA hA/ 'phags ma sgrol ma gzi brjid dri ma med pa zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ shud+d+he/ shud+d+ha hA re shud+d+ha te dze tu re swA hA/ 'phags ma sgrol ma dag pa'i sgrol ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ si te si te tA re/ si tA te dze tu re tu re swA hA/ 'phags ma sgrol ma dkar ba'i gzi brjid ces bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ maM ga l+ye maM ga l+ya/ maM ga la te dze tu re tu re swA hA/ 'phags ma sgrol ma bkra shis pa'i gzi brjid ces bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ bo d+hi bo d+ha tA re bo d+hi te dze tu re tu re swA hA/ 'phags ma sgrol ma byang chub kyi gzi brjid ces bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ ni r-i Ne r-i Ne ni r-i Na tA re/ ni r-i Na te dze tu re swA hA/ 'phags ma sgrol ma bu lon med pa'i gzi brjid ces bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ be ge be ga ba ti te dze tu rai tA re tA re swA hA/ 'phags ma sgrol ma shugs kyi gzi brjid ces bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ sAp+ne/ swap+na tA re/ swap+na te dze tu re tu re/ tA re tA re swA hA/ 'phags ma sgrol ma rmi lam gyi gzi brjid ces bya ba'o// na mo rat+na tra yA ya/ na ma Ar+ya a ba lo ki te shwA rA ya/ bo d+hi satwA ya/ ma hA satwA ya/ tad+ya thA/ a nat+ne/ a nan+ta ta re a nan+ta te dze tu re tu re swA hA/ 'phags ma sgrol ma gzi brjid mtha' yas ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ gan+d+he gan+d+ha ta re/ gan+d+ha te dze/ tA re tA re tu re swA hA/ 'phags ma sgrol ma dri'i gzi brjid ces bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ mo ha ni mo ha ni tA re te dze tu re tu re swA hA/ 'phags ma sgrol ma rmongs byed ma'i gzi brjid ces bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ tA re tA ra bud+d+ha ma ti tu re swA hA/ 'phags ma sgrol ma sangs rgyas kyi blo gros ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ tA re tA re d+harma ma te tut+tA re hA re tA ra ma ti swA hA/ 'phags ma sgrol ma chos kyi blo gros ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ tA re tA ra saM g+he saM g+ha tA re saM g+ha ma ti tA re swA hA/ 'phags ma sgrol ma dge 'dun ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ mai tre tA re/ mai tra tu re/ mai tra ma ti tA re swA hA/ 'phags ma sgrol ma byams ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ ku su me tA re/ ku su ma d+harme tA re/ ku su ma ma ti tA re swA hA/ 'phags ma sgrol ma me tog ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ b+ha dre tA re/ b+ha dra d+harme tut+tA re tu re b+ha dra ba tI tA re swA hA// 'phags ma sgrol ma bzar bo ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ A D+he tA re/ A D+he tut+tA re tu re ma ti swA hA/ 'phags ma sgrol ma 'byor ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ gr-i he tA re gr-i ha ma ti tA re tut+tA re tut+tA re swA hA/ 'phags ma sgrol ma khyim ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ de be tA re/ de ba ma ti tA re tA re tu re tu re swA hA/ 'phags ma sgrol ma lha dang ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ r-i dzu ka tA re r-i dzu d+harma tA re r-i dzu ka ma ti tA re tu re swA hA/ 'phags ma sgrol ma drang po dang ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ sau tA re sau mya d+harme tA re tut+tA re tut+tA re swA hA/ 'phags ma sgrol ma zla ba nyid dang ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ satwe tA re satwe tut+tA re/ tu re tu re swA hA/ 'phags ma sgrol ma snying stobs dang ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ ku ru tA re/ su ru tA re k+Sha ya ma ti tA re swA hA/ 'phags ma sgrol ma mi zad pa dang ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ bi pu la tA re/ bi pu la d+harma tA re/ bi pu la d+harma ba tI tA re swA hA/ 'phags ma sgrol ma yangs pa'i chos ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ te dze tA re/ te dza ba tI tA re tut+tA re swA hA/ 'phags ma sgrol ma gzi brjid ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ bi d+hi ba te tA re/ bid+hi ba te tA re/ bi d+ha pa tI tA re swA hA/ 'phags ma sgrol ma cho ga ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ dA ne dA na tA re dA na pa ti tA re tu tA re/ tut+tA re tA re swA hA/ 'phags ma sgrol ma sbyin pa'i bdag po zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ u pA ye tA re/ u pA ya satwA tA re/ u pA ya tA re tu re tA re swA hA/ 'phags ma sgrol ma thabs dang ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ shI le tA re tut+tA re tA re swA hA/ 'phags ma sgrol ma tshul khrims dang ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ k+ShAn+ti ba tI tA ra tA re tut+tA re tut+tA re/ tu re tu re swA hA/ 'phags ma sgrol bzod pa ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ shu b+he tA re tut+tA re tA re tu re tu re shu b+ha ma ti tA re swA hA/ 'phags ma sgrol ma dge ba ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ sUr+ya tA re sa mA na tut+tA re tu re tu re tA re/ sUr+ya ma ti tA re swA hA/ 'phags ma sgrol nyi ma ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ tsan+d+ra tA re tsan+d+ra sa me tA re tA re tsan+d+ra b+hi sa me tA re tA re tu re tu re swA hA/ 'phags ma sgrol ma zla ba ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ dz+wa li ni tA re/ dz+wa la sa me tA re/ dz+wa la ba tI tA re swA hA/ 'phags ma sgrol ma 'bar ba ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ brah+me tA re/ brah+me sa me tA re/ brah+ma Ni sa me tA re brah+ma ma ti tu re swA hA/ 'phags ma sgrol ma tshangs ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ in+d+re tA re/ in+d+ra sa me tA re/ in+d+ra pa ti tA re tu re swA hA/ 'phags ma sgrol ma dbang po'i bdag mo zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ an+na tA re an+na ba ti tA re tA re tut+tA re swA hA/ 'phags ma sgrol ma zas kyi bdag mo zhes bya ba'o// na mo rat+na tra yA ya/ na ma Ar+ya a ba lo ki ta shA rA ya/ bo d+hi satwA ya/ ma hA satwA ya/ tad+ya thA/ A kA she tA re/ A kA sha pa ti tA re tu re tu re swA hA/ 'phags ma sgrol ma kun nas gsal ba'i bdag mo zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ ga ga ne tA re ga ga na ba ti tA re tA re tu re swA hA/ 'phags ma sgrol ma nam mkha'i bdag mo zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ dza ye tA re dza ya pa tI tA re/ tA re tA re tu re swA hA/ 'phags ma sgrol ma rgyal ba'i bdag mo zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ sarba de ba tA/ swa re tA re a b+hi swa ra pa ti tA re tu re tu re tA re swA hA/ 'phags ma sgrol ma 'od gsal gyi bdag mo zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ pra d+hA na pra ti tA re/ pra d+hA ni/ tA re tu re tu re pra d+hA na pa ti swA hA/ 'phags ma sgrol ma gtso bo zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ sarba de ba ta re sarba de ba pa ti tA re tA re tu re swA hA/ 'phags ma sgrol ma lha thams cad kyi bdag mo zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ sa man+te tA re/ sa man+taM ba ti tA re/ sa man+ta ma ti/ tA re tu re tA re tA re swA hA/ 'phags ma sgrol ma kun tu ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ sa mr-i d+harma ti tA re tu re tu re tA ra ya tA re ta re swA hA/ 'phags ma sgrol ma yang dag par bsags pa'i bdag mo zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ I she tA re I shwa ti tA re tA re tu te I sha tA re swA hA/ 'phags ma sgrol ma dbang ldan ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ tA re tA re tA re tA re su tA re swA hA/ 'phags ma sgrol ma legs pa'i sgrol ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ tA re tA re b+ha ga ba te/ b+ha ya mo tsa na trA se trA sa ya/ tA re tA re tu re swA hA/ 'phags ma sgrol ma 'jigs pa grol ma zhes bya ba'o// na mo rat+na tra ya ya/ na ma Ar+ya a ba lo ki te shwa rA ya/ bo d+hi satwa ya/ ma hA satwA ya/ tad+ya thA/ tA re tA re/ A re A re tut+tA re tut+tA re tu re swa hA/ 'phags ma sgrol ma dpa' mo zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ tA re tA re/ tA ra ya/ bo tA re/ ma hA b+ha ya/ tA re tA re swA hA/ 'phags ma sgrol ma 'jigs pa chen po las grol bar byed ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ tA ra Ni/ ni ra bi kalpe tA re/ nir bi kalpa sa mung+ga te tA re tA re tu re swA hA/ 'phags ma sgrol ma rnam par rtog pa med pa zhes bya ba'o// na mo rat+na yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ bud+d+ha kalpe tA re bud+d+ha kalpa nir+yA te tu re tu re swA hA/ 'phags ma sgrol ma sangs rgyas brtag pa zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ tA re tA re d+harma kalpe tA re/ d+harma kalpa ni r+ya te tu re swA hA/ 'phags ma sgrol ma chos kyi brtag pa zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ tA re saM g+ha kalpe tA re/ saM g+ha kalpa nir+yA te tu re swA hA/ 'phags ma sgrol ma dge 'dun brtag pa zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ swa te b+ha ga ba te tA re/ a b+ha be tA re tA re tu re swA hA/ 'phags ma sgrol ma dngos po med ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ a b+ha ba dA ne tA re tA re/ ku tA re/ ku ru ku ru/ mu ru mu ru swA hA/ 'phags ma sgrol ma thams cad kyi rang bzhin zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ sarba b+ha be tA re/ sarba swa nir+yA te tA re tu re swA hA/ 'phags ma sgrol ma rang thams cad nges par 'byung ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ sarba aM ge ra tA re/ sarba ri ju ki tA re tA re swA hA/ 'phags ma sgrol ma dang po'i chos zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ sarba pA ra mi tA tA re/ sarba bA rA mi tA nir+yA te tu re swA hA/ 'phags ma sgrol ma thams cad kyi pha rol tu phyin pa zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ sarba dA ne tA re tA re/ sarba dA na pA ra mi tA ni tA nir+yA te tu re tu ra swA hA/ 'phags ma sgrol ma sbyin pa thams cad kyi pha rol tu phyin pa'o// na mo rat+na traM yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ shI le tA re/ shI la bla ra mi tA/ tA re tu re tu re shI la pA ra mi tA/ nir+yA te tu re swA hA/ 'phags ma sgrol ma tshul khrims kyi pha rol tu phyin pa'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ k+ShA n+te tA re/ k+ShAn+te pA ra mi te tA re/ k+ShAn+te pA ra mi tA nir+yA te tu re tu re swA hA/ 'phags ma sgrol ma bzod pa'i pha rol tu phyin pa'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ bIr+ya tA re/ bIr+ya pA ra mi tA tA re/ bIr+ya pa ra mi tA nir+yA te tu re swA hA/ 'phags ma sgrol ma brtson 'grus kyi pha rol tu phyin pa zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ d+h+yA ne tA re d+h+yA na pA ra mi tA tA re/ d+h+yA na pA ra mi tA nir+yA te tu re swA hA/ 'phags ma sgrol ma bsam gtan gyi pha rol tu phyin ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ pradz+nyA tA re pradz+nyA pA ra mi tA tA re/ pradz+nyA pA ra mi tA nir+yA te tu re swA hA/ 'phags ma sgrol ma shes rab kyi pha rol tu phyin ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ sarba pA ra mi tA/ nir+yA te tu re tu re/ sarba d+har+m+ma a ba b+hA wa/ sarba pA ra mi te tu re tu re tu re swA hA/ 'phags ma sgrol ma pha rol tu phyin pa thams cad kyi chos nges par 'byung ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ tA re/ sarba bud+d+hA nir+yA te tu re tu re sarba bud+d+ha pA ra mi te tu re tA re swA hA/ 'phags ma sgrol ma sangs rgyas thams cad kyi pha rol tu phyin ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ sarba d+harme tA re sarba d+harma nir+yA te tA re tA re sarba d+harma nir+yA te ni ba ra Ni ba ra Ni tA re swA hA/ 'phags ma sgrol ma chos thams cad kyi pha rol tu phyin ma zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ tA re saM g+he/ saM g+he tA re tu re/ sarba saM g+ha d+harma nir+yA te tu re saM g+ha/ pA ra mi te tu re tu re swA hA/ 'phags ma sgrol ma dge 'dun thams cad kyi pha rol tu phyin pa zhes bya ba'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tad+ya thA/ tA re tA re/ sarba pA ra mi tA tA re/ sarba d+harme tA re/ sarba ri dzu ka d+harma nir+yA te tu re tu re a na b+hi lA bya tA re tA re tu re tu re swA hA/ 'phags ma sgrol ma mngon par brjod par byar med pa zhes bya ba'i sgrol ma 'di rnams chos thams cad nges par 'byung ba rang bzhin med cing mngon par brjod par byar med pa/ don thams cad sgrub par byed pa/ nad thams cad gso bar byed pa/ thams cad du bklags pas grub pa/ 'jigs pa thams cad dang / nye bar 'tshe ba thams cad las phran tshegs thams cad la ji lta ji ltar rab tu sbyar ba de lta de ltar sgrub par byed do// 'di rnams kyi cho ga phyogs tsam ston par 'gyur te/ dkar po'i phyogs kyi tshes gcig nas brtsams te gso sbyong la gnas pa'am/ gso sbyong med pas kyang rung ste/ dri dang me tog la sogs pa rnams kyis nyi ma re re la mchod pa byas nas 'bum phrag gcig bzlas par bya'o// mthar nyin zhag gcig smyung bar gnas pas/ ras ris sam/ sku gzugs kyi spyan sngar ku sha'i khres la nye bar 'dug ste/ ji skad gsungs pa'i rim pas bdag nyid kha shar du phyogs te/ sngar brjod pa'i a ga ru nag po'i yam shing sor bzhi pa'i tshad la zho dang sbrang rtsi dang mar gyis btags pa'i sbyin sreg stong phrag brgyad bya'o// rtog pa'i rgyal po 'di'am gzhan gang rung du sgrol ma'i rig pas brjod cing grol bar sbyong ba la rig pa mtha' yas pa grub par 'gyur ro// ras ris gzhan 'dod na gso sbyong can gyis dkar po'i bco lnga la ring bsrel dang bcas pa'i mchod rten du sa la ma lhung ba'i ba lang gi lci bas dkyil 'khor byugs te me tog dang / bdug pa dang / mar gyi mar me la sogs pas mchod pa byas nas u dum bA ra'i shing gis me sbar te tshangs pa'i yam shing gis sbyin sreg stong phrag brgyad bya ste tsA ru'i bza' bas yid gzhungs par 'gyur ro// 'o ma'i sbyin sreg byas pas bram ze rnams dbang du 'gyur ro// tsA ru'i bza' bas sbyin sreg bya ste/ rgyal rigs dbang du 'gyur ro// nas dang zho bsres pa dang tsA ru dang gcig tu byas nas sbyin sreg bya ste/ rje rigs dbang du 'gyur ro// dgra la bltas nas bzlas pa bya ste rengs par 'gyur ro// lan bdun mngon par bsngags pa'i chus byabs pas thams cad sel bar byed do// dug thams cad la yang nye bar byabs pas so// zhu mkhan gyi ril bu lan bdun mngon par bsngags pas mig nad sel bar byed do// na ba la skud pas bcing bar bya ste/ gdon thams cad sel bar byed do// gtsug tor bcings pas bdag nyid srung ba'o// thal bas dkyil 'khor bcing ba'o// bong pa la lan bdun bzlas pas phyogs bcing ba'o// bud med bu ma thon pa la til mar la yongs su bzlas nas sbyin par bya ste/ bde blag tu btsa' bar byed do// rmongs pas mngal gyi zla mtshan gyi dus las 'das na/ khrus byas nas rgyud mtshungs pa'i 'o ma la stong phrag brgyad mngon par bsngags par byas nas btung bar sbyin par bya'o// gzhan gyi tshad dang mar bsres nas sbyin par bya'o// de nas bu btsa' bar 'gyur ro// de nas bu mang po 'dod na sbyin sreg stong phrag brgyad byas pa'i thal ba des chu'i bum pa bzhi dang bsres pa gzhag par bya'o// brgyad brgyar bzlas pa'i srad bus lag pa g.yas pa la bcings na ji srid du smra ba thams cad kyi mchog tu 'gyur ro// gzhan gyis mi thub pa'i me tog gis sbyin sreg stong phrag brgyan byas te g.yul du gzhan gyis mi thub par 'gyur ro// gzhon nu mas bkal ba'i skud pa la mdud pa byas nas lan bdun mngon par bsngags par byas nas lag pa la bcing bar bya ste brtan pa dang g.yo bar bcas pa'i mnga' bdag tu 'gyur ro// de nas drag shul la nyams pa'i ming nas smos te lan bdun mngon par bsngags nas khyor ba'i chu btung bar sbyin par bya ste/ shib yang langs par byed do// de bzhin du phyogs bzhir mngon par bsngags par byas nas btung bar sbyin par bya ste/ 'jog po'i mche bas zin pa gang 'tsho bar byed do// nu ma'i phur pa dang 'bras la lan bdun mngon par bsngags par byas nas byin pas grol bar byed de/ tshor ba med par 'gyur ro// yams dang nye bar 'tshe ba dang / g.yul la grong khyer gyi dbus sam/ mtshan mo mda' rgyang gang gi tshad kyis gzhil nye bar byugs nas dkar gtor byin te/ 'o ma can gyi yam shing gis me sbar nas 'o ma'i sreg blugs stong phrag gis sbyin sreg bya ste/ yams nye bar zhi bar byed do// de nas nye bar ma zhi na de las gzhan du rengs par bsams pa'i dus su bad kan mthar byed kyi yam shing gis me sbar nas don grub kyi shing la ak+Sha dang / til mar gyis btags pa'i sbyin sreg stong phrag brgyad bya ste/ 'phral du yams thams cad zhi bar byed do// cho ga 'dis dug 'ching ngo // zlos bzhin pas ni sems can thams cad mthong bar byed do// de rnams 'di'i 'bangs su 'gyur ro// kuSh+mA N+Da'i yam shing gis sbyin sreg stong phrag brgyad bya ste/ grul bum rnams dbang du 'gyur ro// til btags pa'i sbyin sreg stong phrag brgyad bya ste/ dbang du 'gyur ro// dur khrod du be la dang / khaN+Da ka'i sbyin sreg stong phrag brgyad bya ste sha za dbang du 'gyur ro// gnod sbyin dbang du byed pa la wa Ta'i yam shing la zho dang sbrang rtsi dang mar gyis btags pa'i sbyin sreg stong phrag brgyad bya ste/ brjed byed dang / gnon po dbang du byed do// bal gyi sreg blugs kyi sbyin sreg stong phrag brgyad bya'o// rig pas bgegs rnam par gzhom pa'i don du seng ldeng gi rtse mo la rnon po'i til mar gyis btags pa'i sbyin sreg stong phrag brgyad bya'o// gu gul gyi ril bu la mar gyis btags pa'i sbyin sreg stong phrag brgyad bya ste/ lha chen po'i rjes su 'brang ba dang / lha chen po dbang du 'gyur ro// dpa' bo'i rin gyis nyos pa'i ldong ros blangs nas rgyal po'i yam shing gis me sbar nas ji srid me dpung du gyur pa de srid du bzlas par bya'o// de nas rgyud mtshungs pa'i pa ser skya'i 'o ma la gzhon nu mas bsrubs pa'i mar du byas nas/ mar de la gdab par bya'o// de bzhin du zhos gang ba'i snod dang / mar dang sbrang rtsis gang ba'i snod la yang ngo // de nas srung ba byas te za ma tog tu bzhag nas zla ba gzas bzung ba na mtshan mo gsum du smyung bar gnas pas ring bsrel dang bcas pa'i mchod rten nam/ 'phags pa spyan ras gzigs dbang phyug gi zhabs kyi drung du ji ltar 'byor ba'i mchod pa byas nas kha byang du mngon par phyogs pas snod bzhi ru bzhag nas ji srid 'gro ba dang / du ba 'thul ba'am/ 'bar bar gyur pa de srid du bzlas par bya'o// dbang du byed pa dang / mi snang ba dang / nam mkha' la nye bar 'khrid par byed do// de bzhin du mig sman bla bskyed pa'i ched du rang nyid khyad par du dkar po'i bco lnga la pad+ma'i skud pa la bzhag nas 'phags pa spyan ras gzigs dbang phyug gi zhabs kyi drung du lag pa kha sbyar nas blangs nas ji srid dro ba dang / du ba 'thul ba dang / 'bar bar gyur pa de srid du bzlas pa bya'o// 'di nyid la mngon pa rnam pa gsum mo// lcags lngas pad+ma byed du bcug nas gur gum dang / gi wang dang / ga pur nam mkha'i chus btags nas pad+mar bcug ste/ de nas dkar po'i brgyad pa la gso sbyong can gyis dus gsum du khrus byas nas gos gtsang ma bgos te ring bsrel dang bcas pa'i mchod rten nam/ 'phags pa spyan ras gzigs dbang phyug gi zhabs kyi drung du lag pa g.yas pas pad+ma blangs nas ji srid du 'bar bar byed pa de srid du bzlas par bya'o// de nas blangs pa des rig pa 'dzin par 'gyur te/ lo stong phrag bcur 'tsho bar byed do// de bzhin du gdu bu dang / cod pan dang / lcags sgrog rnams kyang ngo // de bzhin du ri'i tsan+dan dmar po dang / gu gul dang / dga' ba 'khyil ba'i rtsa ba dang / lcags lnga dang / gi ri kar+Ni ka dang / 'bru'i phub ma dang / ru rta dang / rgya spos dang / sbrang rtsi dang / pi pi ling dang / tu ruSh+ka rnams cha mnyam pa gcig tu byas nas phye ma zhib mo byed du gzhug go// de nas ser skya rgyud mtshungs bar ba'i 'o ma blangs nas gzhon nu mas bsrubs pa'i mar sar dang gcig tu byas nas phye ma la ril bu byed du gzhug go// arga'i til mar gyi phye mas mar me dbul bar bya'o// de nas dkar po'i bcu bzhi la nyin mtshan du smyung bar gnas pas gso sbyong can gyis a shwat+Tha'i 'dab ma bdun gyi nang du bcug par byas nas 'phags pa spyan ras gzigs kyi spyan sngar ji srid du dro bar gyur pa de srid du bzlas par bya'o// de khar bcug pas mi snang bar 'gyur ro// de nas 'bar bar byed pas ni nam mkha' la 'gro bar byed do// de nas cho ga gzhan ni ring bsrel dang bcas pa'i mchod rten du sku gzugs kyi spyan sngar gso sbyong can gyis mchod pa rgya chen po byas nas me'i yam shing gis me sbar nas zho dang sbrang rtsi dang mar gyis btags pa'i seng ldeng gi yam shing gis sbyin sreg stong phrag brgyad bya'o// dkar po'i bcu bzhi nas brtsams te ji srid lnga'i bar du'o// de nas grub par 'gyur ro// de bzhin du gso sbyong can gyis rtag tu bzlas pa stong phrag gsum bya'o// phyi nas las thams cad du 'gyur ro// yang na rgyal po'am blon po dbang du byed par 'dod na bcom ldan 'das la mchod pa byas nas shing gi rgyal po'i yam shing la i rgu da'i til mar gyis btags pa'i sbyin sreg stong phrag brgyad bya'o// bcu bzhi nas brtsams te ji srid lnga'i bar du'o// las 'dis tshul khrims 'chal ba yin yang de bzhin kho nar gsod pa dang / bskrad pa la ni m+ba'i yam shing la tsha ba'i til mar gyis btags pa'i sbyin sreg stong phrag brgyad bya ste mtshan mo bdun gyis skrod par byed do// rigs bzhi dbang du byed par 'dod pas tsA ru dang bcas pa'i chu dang / gnod sbyin gyi kham phor zhes pa'i sbyin sreg bya ste dbang du 'gyur ro// mtshan mo pu tsi ra dza ta'i sbyin sreg stong phrag brgyad bya'o// bzlas pas 'ching ba las grol bar byed do// bgegs la phub ma dang til gyi sbyin sreg gis gzhan gang yang rung bas rab tu zhi bar 'gyur ro// lan nyi shu rtsa gcig yongs su bzlas nas rigs kyi bu mo dbang du byed pa la til gyi sbyin sreg bya'o// gos 'dod pas dUr ba dang / tsher ma can gyi sbyin sreg bya'o// stong phrag brgyad dam mtshan mo bdun du'o// shu dag la stong phrag brgyad lan bdun du mngon par bsngags pa byas nas lag pa la'o// nor 'dod pas gu gul gyi ril bu'am sbyin sreg stong phrag brgyad mtshan mo bdun du bya'o// khyim gyi bdag po 'dod pas dri'i sbyin sreg mtshan mo bdun du bya'o// mar gyi sbyin sreg stong phrag brgyad bya ste grong rnyed do// skrod pa la tsha ba'i til mar gyis btags pa'i nim pa'i 'dab ma'i sbyin sreg bya'o// skyes bu'i sha ni skrod par byed pa las so// phub ma ni sdang bar byed pa las so// spyod par byed pa la sbrul gyi shun lpags dang thal bas so// skyes bu ma yin par byed pa la go ma in+t+ra'o// phub ma chu 'ching ba la'o// zhi ba'i don du shing sa mi'i 'dab ma rnams 'o ma dang lhan cig pas so// ji ltar nyi ma so sor tho rangs langs nas sangs rgyas bcom ldan 'das la ji ltar 'byor ba'i mchod pa byas nas 'bum bzlas par bya'o// ma grub pa sgrub par byed do// gzhan gyis bsgrubs pa rnam par 'jig par byed pa la ma nu la 'ching ba 'dzin par byed do// mtshan mo bdun du tsher ma can gyi sbyin sreg bya ste dgra 'joms par byed do// gos 'dod pas dUr ba dang tsher ma can gyi sbyin sreg stong phrag brgyad bya'o// khyim rab tu g.yo bar 'dod pas mi'i rus pa blangs nas sor brgyad pa'i tshad kyi phur bu byas nas khyim du gdab par bya'o// me tog la brgyad brgyar yongs su bzlas nas byin na dbang du 'gyur ro// rgyal po'i sgo ru gur gum dang / rgya spos dang / ta ma la'i 'dab ma dang bcas pa dang / me tog brgya pa sdong bu dang bcas pa rnams kyis ras dkris pa yang dag par ldan pa'i cho gas phye ma gos la btab pas mi'i dgra rab tu ldan pa la mi'i dgra dbang du 'gyur ro// g.yul du rnam par rgyal bar byed pa la rgyal mtshan la stong phrag brgyad yongs su bzlas nas dri dang / me tog dang / bdug pa la bcom ldan 'das ma 'phags ma sgrol mas mngon par bsngags nas me thab tu mchod yon lan bdun phul nas mngag gzhug pas pha rol gyi sde la ston du gzhug par bya'o// shing la rdo rje'i thog ji lta bar ro// til nag po la gzugs brnyan byas pa'i mdun du stong phrag bzlas te gang gi ming nas smos te za bar byed do// stong phrag brgyad bzlas pas sa bon thams cad dam/ sman thams cad dam/ dri thams cad dam/ dri zhim po'i me tog rnams sam/ pad+ma rtsa ba nag po med pa'i bum par bcug nas stong bzlas par bya'o// byang chub shing gi 'og tu'am/ gzhan yang rung ste khrus bya'o// don grub dang pad+ma 'am pad+ma'i 'dab ma dang sdong bu dang / chu ba rnams kyi phye ma dang / seng ldeng gi sol ba rnams ming nas smos nas sbyin sreg bya ste dbang du 'gyur ro// bil ba'i dbus su sbrang rtsi dang yang dag par ldan pa rnams kyis du ba dang sol ba la stong phrag brgyad bzlas na rgyal po'i btsun mo'am/ blon po 'am/ ming nas smos pa de dbang du 'gyur ro// 'phags pa spyan ras gzigs dbang phyug gi spyan sngar dri dang / me tog dang bdug phul nas bcom ldan 'das ma la mchod pa bya ste/ sna ma'i me tog dang / ut+pal sngon po'am/ gzhan pa'i me tog rnams gang gi ming nas smos te sbyin sreg byas pa de dbang du 'gyur ro// grub pa'i 'dod ma dbang du byed pa la til nag po btsun mo'i mchog dbang du byed pa la pri yang ku/ sems can thams cad dbang du byed pa la sA lu dmar po gang gi ming nas smos te sbyin sreg byas na dbang du 'gyur ro// gzhon nu ma'i ming nas smos te me tog ge sar gyis sbyin sreg byas na dbang du 'gyur ro// 'o ma dang 'o thug dang mar dang sbrang rtsis bcom ldan 'das kyi spyan sngar stong phrag brgyad sbyin sreg byas na gang gi ming nas 'bod pa de rgyas pa can gyi las so// dkar po'i tshes gcig nas brtsams te ring bsrel can gyi mchod rten nam/ sku gzugs sam/ ras ris zhal nub tu phyogs pa'i ras ris kyi spyan sngar ro// sngon gyi mtha' ma ri'i rtse mor ku sha dang bil ba'i yam shing gis me sbar nas zho dang sbrang rtsi dang mar gyis btags pa'i pad+ma kha rgyas par bye ba'i sbyin sreg stong phrag brgyad bya/ a ga ru dang / kun tu ru ka dang / shri beSh+Ta ka rnams kyi bdug spos dang / 'o ma dang zho'i gtor ma dbul bar bya zhing rnam pa gzhan du bgegs rnams la 'byung po thams cad pa'i gtor ma sbyin no// de nas brgyad pa la mnga' bdag tu 'gyur ro// 'o ma dang nas zan za bas pad+ma dkar po kha rnam par rgyal ba'i sbyin sreg byas na gter chen po'am yul rnyed do// me tog ser po la zho dang / sbrang rtsi dang / mar gyis btags pas me la sbyin sreg bya'o// yul gyi rje por 'gyur ro// mtshan mo gsum du phye za bar mtshan mo gsum du sbyin sreg bya'o// de bzhin du stong phrag bdun brgyas mtshams med pa byas pas kyang 'grub par 'gyur ro// yam shing de nyid la zho dang / sbrang rtsi dang / mar gyis btags pa'i sbyin sreg stong phrag brgya byas na gser bye ba 'byung ngo // snga bar langs nas khrus sngon du 'gro bas tshangs par spyod cing me rab tu sbar nas nA ga ge sar dang / pri yang ku'i sbyin sreg stong phrag brgyad bya ste/ zla ba gsum gyi nang du khyad par du 'phags pa'i dngos grub nyams su myong bar 'gyur zhing rdzas mang po yong ngo // ba lang gi sha dang khaN+Da can gyi sbyin sreg byas na ba lang gi gnas rnyed do// de bzhin du pri yang ku dang nA ga ge sar gyi yam shing gis sbyin sreg byas na dbang du 'gyur ro// dkar po'i tshes gcig nas brtsams nas bil ba'i 'og tu me sbar nas bil ba dang / A shi bil ba rnams la mar gyis btags pa'i sbyin sreg stong phrag brgya bya ste/ lha mo sgrol ma mthong ngo // gtsang mar gyur pas zas bzhir smyung bar gnas te/ stong phrag bcur sbyin sreg bya'o// gter chen po mthong ngo // de bzhin du mtshan mo nyi shur 'o ma dang nas zan za bas yungs kar dkar po'i sbyin sreg stong phrag brgya bya ste/ nor gyi bdag por 'gyur ro// sngon spyad pa byas pas nyin mtshan du yungs kar dkar po la mar gyis btags pa'i sbyin sreg bya ste/ zla bas char rgyun bzang po ltung bar byed do// zas bzhir smyung bar gnas pas stong phrag bcur sbyin sreg bya ste nor rnyed do// mkhas pas dkar po'i phyogs 'byung 'gyur la lha mo'i ras ris kyi spyan sngar mkhas pas thun mtshams gsum du bsnun par bya'o// dkar po'i phyogs kyi nang du de la lta mo 'di mchog sbyin par mdzad do// rig pa 'dis til gyi sreg blugs stong gi sbyin sreg bya'o// bil ba'i shing gis me sbar na lha mo mthong ste nor ram 'bru'i dbang phyug tu byed do// bcom ldan 'das la mchod pa rgya chen po byas nas me tog brgya pa'i sbyin sreg stong phrag brgya byas na nor rnyed do// ring bsrel dang bcas pa'i mchod rten gyi mdun phyogs gtsang mar lha la pa lA sha'i yam shing gis me sbar nas ut+pa la'i sbyin sreg stong phrag brgya byas na yul gru dbang du 'gyur ro// rig pa 'dis dri zhim po'i bdug pa phul nas 'o ma dang nas zan za bas pad+ma'i sbyin sreg stong bya ste gser stong rnyed do// 'dis me tog gi sbyin sreg stong phrag brgya byas na gang yid la sems pa de sbyin no// ras ris kyi spyan sngar sbyin sreg stong byas na gter mthong ngo // pri yang ku la zho dang sbrang rtsi dang mar gyis btags pa'i 'o ma dang / nas zan za bas phyogs gtsang mar sbyin sreg stong phrag brgya byas na gser brgya rnyed do// rnam pa sna tshogs pa'i phreng ba'o// de nas mtshan mo gsum du g.yul du smyung bar gnas pas a ga ru'i yam shing gis thun mtshams gsum du sbyin sreg stong phrag brgyad bya'o// de nas mtshan thog thag tu bzlas pas ras ris rab tu 'gul ba'am phreng ba'i chun po g.yo bar gyur na de nas 'grub par 'gyur te rgyal srid sbyin par byed do// gang yid la sems par byed pa de ster bar byed de/ nad thams cad gso ba dang / shi ba dang 'ching ba grol ba dang / sel ba dang / dkyil 'khor bcing ba'o// 'phags pa spyan ras gzigs dbang phyug gi spyan sngar me tog gis sbyin sreg stong bya'o// dbang du byed do// yang na ras ris gcig byang chub kyi rtsa bar bzhag nas cho ga 'di nyid kyis nas zan za bas bzlas pa stong phrag brgya bya/ zas gcig pas yan lag brgyad pa'i gso sbyong la gnas pas 'phags pa spyan ras gzigs dbang phyug gi zas kyi las rnams 'grub par 'gyur ro// yang na zla ba dang nyi ma gzas bzung ba'i dus su 'phags pa spyan ras gzigs dbang phyug ston ka'i sprin ltar dkar ba bla gos dkar po mnabs pa 'drir gzhug par bya'o// gzhogs gcig tu lha mo sgrol ma gser mdog pad+ma la gnas pa rgyan thams cad kyis rnam par brgyan pa sgrub pa po la kun nas gzigs par byed pa 'drir gzhug par bya'o// dri dang / me tog dang / bdug pa dang / gtor ma'i mchod pa rgya chen po byas nas zla ba la mig lta bar ji srid zla ba grol gyi bar du bzlas pa dbul bar bya'o// lha mo sgrol ma rang gi gzugs kyis 'bar ba nyi ma 'char ka'i mdog lta bu pad+ma kha bye ba phyag na bsnams pa/ 'byon par 'gyur ro// mchod yon phul nas mchog zhu bar bya'o// dkar po'i tshes gcig nas brtsams nas 'o ma dang zan za bas bsgrub par bya'o// yan lag brgyad pa'i gso sbyong can gyis me dang lan tshwa zos pas ras ris kyi spyan sngar gu gul gyis sbyin sreg stong phrag brgyad bya'o// dong tse brgyad rnyed do// kun tu ru ka'i las 'di'o// bil ba'i yang las 'di'o// de ba dA rus grub pa'i don du rab tu sbyar bar bya'o// 'di ni rtsa ba'i rig pas a ga ru'i sbyin sreg stong phrag brgyad bya'o// 'o ma dang bcas pa'i shing gis me rab tu sbar na nor thams cad sbyin par byed do// ring bsrel dang bcas pa'i mchod rten la dri dang me tog dang bdug pas mchod pa byas nas snga bar langs te/ blugs gzar dang ldan pas me rab tu sbar nas nA ga ge sar dang pri yang ku'i sbyin sreg brgyad brgya bya ste zla ba'i nang du blta bar bya bar 'gyur ro// be kang+ka ta'i yam shing la zho dang sbrang rtsi dang mar gyis btags pa'i sbyin sreg stong phrag brgya bya'o// gtsang ma'i sngar gyi las kyi phyogs su pa lA sha'i yam shing gis me rab tu sbar nas bcom ldan 'das la mchod pa byas na gser brgya rnyed do// rig pa 'dis pri yang ku'i yam shing la zho dang sbrang rtsi dang mar gyis btags pa'i sbyin sreg stong phrag brgyad bya ste gser stong rnyed do// rig pa 'dis 'phags pa spyan ras gzigs dbang phyug gi spyan sngar dri dang me tog dang bdug pa phul nas u dum bA ra'i yam shing gis me rab tu sbar te sbyin sreg stong phrag brgya bya'o// 'dod pa thams cad mchog dang lhan cig byed do// mya ngan med pa'i shing gis me sbar nas yungs kar dkar po'i sbyin sreg brgya bya'o// mngon sum du gzugs kyis 'ong bar byed do// bdug pa la lan stong phrag brgya bzlas nas/ gtsang mas gos gtsang ma gon te 'o ma dang nas zan za zhing rtag tu bzlas pas 'dod cing 'dod pa rnams kun tu thob ste 'dod pa thams cad sbyin par byed do// sngon spyad pa byas pas mtshan mo lngar 'o ma dang nas zan za ba'am 'o ma 'thungs pas stong phrag brgyar bzlas par bya'o// mthar mtshan mo gsum du smyung bar gnas pas zla ba nya la dri dang me tog dang bdug pa dang ldan pa rnams kyis mngon par mchod na lha mo rang gi gzugs su mthong ngo // 'o ma dang nas zan za zhing yungs kar dkar po'i sbyin sreg stong phrag brgya bya'o/ zhag nyi shu rtsa gcig tu 'o ma 'thungs pas a pA marga'i yam shing gis me rab tu sbar nas zho dang sbrang rtsi dang mar gyis btags pa'i yungs kar dkar po'i sbyin sreg stong bya'o// 'o ma dang bcas pa'i yam shing gis me rab tu sbar na des nges pa nyid du gter mthong ngo // rig pa 'dis 'o ma dang nas zan za zhing bil ba'i shing gis me sbar nas zho dang sbrang rtsi dang mar gyis btags pa'i til gyis sbyin sreg stong phrag brgya byas na rang gi gzugs kyis lha mo mthong ngo // 'phags pa spyan ras gzigs dbang phyug gi spyan sngar dri dang me tog dang bdug pa phul nas zho dang sbrang rtsi dang / mar gyis btags pa'i u dum bA ra'i shing gis me rab tu sbar nas/ arga'i yam shing gis sbyin sreg stong phrag brgya bya ste don du ma gnyer bar nor dang 'bru rnyed do// lha'i shing gis me rab tu sbar nas de ba dA ru'i sbyin sreg stong bya'o// rang gi gzugs kyis 'ong bar byed do// mar gyi sbyin sreg gis zhi ba'o// dUr ba'i sbyin sreg gis rgyas pa can no// zho dang sbrang rtsi dang mar gyis btags pa'i sbyin sreg stong phrag brgyad byas pas de bzhin du 'di'i nor thams cad rnyed par 'gyur ro// gzhon nu mas bkal ba'i skud pa la mdud pa nyi shu rtsa gcig byas te/ bu mo bag mar gtong bar byed do// nub mo nyal bar 'dod pas rig pa dpag tu med pa bzla bar bya ste/ rmi lam ngan pa mi mthong ngo // til nag po'i gzugs brnyan gyi mdun du brgyad brgyar bzlas na/ gang gi ming bsams par gyur pa de dbang du 'gyur ro// 'bru nag po la brgyad brgyar bzlas na gang gi ming nas brjod pa de dbang du 'gyur ro// dbang du byed pa la ras ris kyi spyan sngar a pA marga'i yam shing gi me la pad+ma'i sbyin sreg bya'o// bil ba'i shing gi yam shing ngam 'o ma dang bcas pa'i yam shing gis me rab tu sbar nas pad+ma stong phrag brgya sbyin sreg bya ste stobs kyi 'khor los sgyur bar 'gyur ro// slar yang pad+ma stong phrag bcus rgyal srid rnyed do// pad+ma stong phrag brgya'i sbyin sreg gis longs spyod chen po rnyed do// sbyin sreg 'di rnams thams cad la dri dang me tog dang bdug pas mchod pa byas nas 'o ma dang nas zan za bas sna ma'i me tog gis gang gi ming nas 'bod pa de dbang du 'gyur ro// bil ba'i yam shing gis brgyad brgyas me rab tu sbar nas pad+ma stong phrag brgya sbyin sreg bya'o// gang gi ming nas 'bod pa de dbang du 'gyur ro// gi wang gi byug pa la lan nyi shu rtsa gcig yongs su bzlas te mgo bo la byug par bya'o// yang na gdong la thig le bya'o// skye bo thams cad dga' bar 'gyur ro// pad+ma'i sa bon la zho dang sbrang rtsi dang mar gyis btags pa'i sbyin sreg stong phrag brgyad bya'o// ming smos pa de dbang du 'gyur ro// 'phags pa spyan ras gzigs dbang phyug gi drin las gzhan du 'gyur ro// pad+ma ma rnyed na ut+pal sngon po stong phrag brgyad kyi sbyin sreg bya'o// dri'am me tog gi sbyin sreg bya ste 'bum phrag gcig gis lha rnams grub par 'gyur ro// khrus la sman thams cad dang / sa bon thams cad rtsa ba nag po med pa'i bum par bcug nas stong phrag brgyad mngon par bsngags pa'i chus khrus bya'o// bgegs kyis btab pa 'am bdag nyid zhi bar 'gyur ro// ut+pa la dang / ru rta dang / a ga ru'i cha dang / stag sen/ rgya spos bzhi 'gyur gyi cha rnams ras ris kyi spyan sngar 'phags pa spyan ras gzigs dbang phyug la mchod pa rgya chen po byas te ba'i mar me rab tu sbar nas rdzas rnams thams cad me tog gis sbyor bas dus ma yin pa gang gi rgyal po 'am/ rgyal po'i blon po'am/ rgyal po'i btsun mo'am/ sgrub pa po'am/ tshe song ba rnams 'khrur gzhug par bya'o// tshe ring bar 'gyur ro// skal ba bzang po bgegs kyis btab pa rnams bgegs las grol bar byed do// 'phags pa spyan ras gzigs dbang phyug gi drung du nyin mtshan du smyung bar gnas pas/ brah+ma dA ri'am dzi ten+t+ra ya dang / a ga ru dang / tu ruSh+ka 'bum phrag gcig sbyin sreg bya ste de bzhin du yang 'grub par 'gyur ro// til nag po la zho dang / sbrang rtsi dang / mar gyis btags pa dang / tsan+dan gyi phye ma 'am zhogs ma dang bsres pa'i sbyin sreg stong phrag brgyad bya ste grub par 'gyur ro// cho ga gzhan ni tsan+dan gyi yam shing sor bzhi pa'i tshad la zho dang sbrang rtsi dang mar gyis btags pa'i sbyin sreg 'bum byas te grub par 'gyur ro// dkar po'i tshes gcig nas brtsams te bil ba'i shing gi 'og tu me nye bar sbar nas bil ba'i 'bras bu la zho dang sbrang rtsi dang mar gyis btags pa'i sbyin sreg 'bum phrag brgyad cu bya ste/ rang gi gzugs kyis lha mo mthong zhing rgyal srid chen po gnang bar byed cing gzhan yang gang zhus pa de gnang bar byed do// 'byung po'i gdon grol bar byed pa la pad+ma'i phyag rgyas reg par bya ste 'bros par byed do// bsgrub par bya bzhin pa ma yin pa'i 'o ma'i shing gis me sbar nas zho dang sbrang rtsi dang / mar gyis btags pa'i pad+ma'i sbyin sreg stong phrag brgya bya'o// de bzhin du ut+pal dmar po dang / sngon po 'bum phrag gcig sbyin sreg bya zhing yang na sna ma'i me tog gis sbyin sreg go// ras ris kyi spyan sngar 'o ma dang nas zan za zhing 'phel bzhin pa'i mchod pa bya ste slong mo'i zas bza' bar bya'o// dri dang me tog dang bdug pas mchod pa rgya chen po byas nas nyin mtshan du smyung bar gnas pa'i mthar dri zhim po'i me tog gis sbyin sreg bya'o// sgrub bzhin pa ma yin pa 'dis sa rnams tshul khrims mchog tu 'chal pas kyang grub par byed do// yang na yungs kar til nag po dang bsres pa zho dang sbrang rtsi dang mar gyis btags pa'i sbyin sreg stong phrag brgya bya'o// de bzhin du 'grub par 'gyur ro// nor 'dod pas a pA marga'i yam shing gis yungs kar rgyal po 'am ske tshe'i sbyin sreg go// yang na blon po dbang du byed pa la til mar gyis sbyin sreg ste/ las thams cad la yang sbyar bar bya'o// bu mo dbang du byed pa la sngar gyi sbyin sreg zho dang / sbrang rtsi dang / mar gyis btags pas so// rgyal po'i btsun mo la las 'di'o// byang chub shing gi me sbar nas yongs su spyod pa'i sbyin sreg go// dbang du byed pa la yungs kar rgyal po'i sbyin sreg go// dbang du byed pa la kam+bo dzi ka'i me tog gi yam shing gis stong phrag brgya bya'o// zho dang sbrang rtsi dang mar gyis btags pa'i byang chub shing gi yam shing gis me sbar nas thab med pa'i me la lha dang lha mo la dri dang me tog dang bdug pas mngon par mchod cing mchod pa rgya chen po byas nas 'o ma dang nas zan za zhing gos gtsang ma bgos te gang blangs pa de ster bar byed do// ba sha ka'i me tog phrag brgya sbyin sreg bya ste ming smos pa de dbang du byed do// na le sham gyi sbyin sreg gis log 'dren rnam par 'joms par byed do// byang chub shing gi 'og tu dri dang me tog gis mngon par mchod nas zla ba gzas bzung ba na ldong ros blangs nas a shwat+tha'i 'dab ma bdun gyi steng du bzhag nas ji srid 'bar bar gyur gyi bar du bsgom par bya'o// blangs pa des rig pa 'dzin par 'gyur te lha thams cad thogs pa med pa dang / lha'i gzhal yas khang mchog tu mdzes par myur zhing mgyogs par 'gro ste nyi ma 'char ka'i mdog dang gzi brjid dang ldan zhing rig pa 'dzin pa thams cad dang ldan par 'gro ste lha'i 'gro ba brgya phrag gis yongs su bskor bar 'gyur ro// rna ba'i mig sman la las 'di kho na'o// gi wang sgrub par 'dod pas 'o ma dang nas zan za bas sngon du stong phrag brgya bzlas par bya'o// zla ba gzas bzung ba'i dus su pi pi ling gi 'dab ma bdun gyi steng du 'am/ ring bsrel can gyi mchod rten du gi wang rnam pa brgyar bya ste btang nas rig pa yongs su bskor bas las bya'o// nye bar spyod pa la sogs pa can te des thig le byas nas rgyan thams cad kyis rnam par brgyan pa'i lus 'dod pa'i gzugs can gyi rig pa 'dzin par 'gyur te lo stong du 'tsho bar byed do// dpa' bo bzang po las byung ba'i mig sman gyi 'dab ma blangs nas me gdung bzang por byas nas lan brgyar rab tu bcug nas zla ba gzas zin pa na chur zhugs te ji srid du grul bum du gyur pa de srid du bzlas pa bya'o// skad cig la bcag pa tsam gyis rnam par zhig par 'gyur ro// 'di byugs pas gzi brjid dang ldan zhing cod pan dang rna rgyan 'chang ba pad+ma'i phreng bas rnam par brgyan pa'i lus rig pa 'dzin pa thams cad kyi mthar thug par yang rab tu smon par 'gro'o// 'khor dang bcas pa lo stong phrag lngar 'tsho bar byed do// rlung ltar 'gro zhing yid ltar mgyogs par 'gro ba'i rig pa 'dzin par 'gyur ro// pad+ma dang ut+pa la stong phrag brgya'i sbyin sreg gis gser stong rnyed do// pa lA sha'i las ni 'di kho na'o// yang 'dir las chen po'i sgrub thabs su 'gyur ba ni rgyal ba'i zhabs drung ngam/ ras ris kyi spyan sngar ram/ rtog pa gzhan las gsungs pa'i cho gas kyang rung ste/ rig pa 'di rnams kyi ming gsum gsum brjod pa'i ras ris kyi cho ga de'am/ ring bsrel dang bcas pa'i mchod rten gyi drung du phyogs gtsang mar 'o ma dang nas zan za bas dkar po'i tshes gcig nas brtsams te me tog dang / 'bras bu dang / tsA ru dang / rtsa ba dang / zho'i bza' ba'am/ chu dang / phye dang / zan dang / dri'i bza' ba'am/ wa kra'i bza' ba'am/ mar gyi bza' bas kyang rung ste/ yang na mi smra ba'i brtul zhugs spyad par bya'o// thog mar sngon du bsnyen pa bya'o// yan lag brgyad pa'i gso sbyong dang yang dag par ldan pas nyi ma so sor mngon par brjod bzhin pa'i mchod pa bya'o// gsung rab ji lta ba bzhin du slong mo'i zas bza' bar bya'o// byang chub kyi sems yongs su gzung zhing sdug bsngal gyis gdungs pas bza' bar bya'o// sgrub pa pos dus gsum du khrus byas pa'i 'og tu shis pa'i ku sha'i khres la 'dug ste sbyangs pa las byung ba'i gos bgo zhing 'bum phrag gcig tu bzlas par bya'o// mthar nyin mtshan du smyung bar gnas pas seng ldeng gi shing gis me sbar nas 'o ma dang bcas pa'i shing ngam/ a ga ru nag po'i yam shing sor bzhi pa'i tshad dam mdzub mo'i tshad la tu ruSh+ka'i til mar gyis btags pa dus gsum du stong phrag brgyad sbyin sreg bya'o// de nas grub par 'gyur te lnga la phyogs bzhi ras las byung ba'i bum pa bzhi chu dang bcas pa a mra'i yal 'dab kyis kha g.yogs pa/ rtsa ba dang nag po med pa gzhag par bya'o// g.yas kyi gzhogs su sa las byung ba'am/ gser las byung ba rin po che dang / sa bon thams cad kyis yongs su gang ba/ sman thams cad dang / rtsa ba dang / rin po che'i snying po pad+ma dra ba'i me tog gis kha g.yogs pa/ du gu la'i ras ma nyams pas mgrin pa bcings pa/ rnam par rgyal ba zhes bya ba'i bum pa dbus su gzhag par bya'o// de bzhin du shar gyi phyogs su 'char ba zhes bya ba'i bum pa'o// nub kyi phyogs su ha zhes bya ba'i bum pa'o// de lta bu la sogs pa bum pa rnams kyi ming smos te/ shes rab kyi pha rol tu phyin pa bzhin gzhug par bya'o// dri bzang po'i me tog dang / gtor ma dang / phreng ba nyi shu dbul bar bya zhing // dris bkang ba'i kham por nyi shu phyogs bzhir dbul bar bya'o// 'o mas bkang ba'i kham phor nyi shu phyogs bzhir gzhag par bya'o// mar gyi mar me brgya dbul bar bya'o// bum pa'i sgron ma bzhi rab tu sbar bar bya'o// 'o thug gis bkang ba'i kham phor bcu gnyis klu rnams la dbul bar bya'o// til gyi thug pa'i kham phor bcu gnyis srin po rnams la gtor ma mchod par bya'o// zan dron gyi kham phor brgyad 'byung po rnams la gtor mar sbyin no// hwags kyi bca' ba la sogs pa'i gtor ma 'phags pa spyan ras gzigs dbang phyug la dbul bar bya'o// gzhan rnams la mar sar dang / zhos bkang ba dang / ji ltar 'os pa dang / ji ltar mtshungs pa'i kham phor rnams phyogs bzhir gzhag par bya'o// a ga ru nag po'i bdug spos dbul bar bya'o// ga bur dang / tsan+dan dkar po dang / kun du ru ka dang / shri bA sa can gyi bdug pa'i kham phor phyogs bzhir gzhag par bya'o// de nas srod la las brtsams par byas te nyin mtshan du smyung bar gnas pas arga'i yam shing ngam/ seng ldeng gi shing gis me rab tu sbar nas las 'di la sngags 'dis spyan drang ba byas par 'gyur ro// sngags ni/ na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ hi ri hi ri/ su ru su ru/ ma hA kA ru Ni kA A gats+tsha A gats+tsha/ Ar+ya a ba lo ki te shwa rA d+hi ri d+hi ri Ni/ ya thA sa ma ya ma nu sma ra sA hA/ gshegs su gsol ba'i dus su dri zhim po'i me tog gis bskul bas so// dngul las byung ba'i snod dam/ sa las byung bar mchod yon phul nas de nas a ga ru nag po'i yam shing ji skad gsungs pa'i tshad/ gzhan gsungs pa la til mar gyis btags pa rnams zla ba gzas bzung ba'am/ nyi ma gzas bzung ba na stong phrag brgyad sbyin sreg bya'o// de nas shar la sogs pa'i phyogs su 'phags pa spyan ras gzigs dbang phyug mchog tu thugs brtse ba phyag na ril ba spyi blugs dang / dbyug pa bsnams pa/ ral pa'i cod pan 'phyang ba 'byon par 'gyur ro// de nas ji skad gsungs pa'i snod du dri zhim po'i me tog dkar po rnams snyim pas blangs nas chu'i mchod yon dbul bar bya'o// de nas 'phags pa spyan ras gzigs dbang phyug ci yin pa'i mchog ste sbyin par bya'o zhes gsung bar byed do// gang mchog blangs pa de ster ro// nam mkha' la 'gro ba'am/ mi snang ba'am/ rgyal po nyid dam/ rig pa'i dngos grub thams cad dam/ rig pa 'dzin pa'i rgyal po nyid dam/ mtshon cha'am/ tshe ring po nyid dam/ sems can thams cad dbang du byed pa'am/ gi wang sgrub pa'am/ mig sman sgrub pa'am/ gter 'pho ba'am/ phug tu 'jug pa'am/ bcud len nam/ ldong ros sgrub pa'am/ mngon par shes pa lnga nyid dam/ rang gi lus la rjes su 'dod pa'i cho ga'am/ lha'i mig gam/ nad 'joms pa'am/ lha'i shes pa'am/ lag pa dang rkang pa'am/ mig cha dang bral ba nyid dam/ lha'i dbang po sbas pa nyid dam/ nad 'joms pa nyid dam/ mdze'am lus la gang cung zad bsgrub bya min pa'i nad de dang de rnams la de las thar ba dang / thos pa 'dzin pa dang / nor sgrub pa nyid dam/ gang blangs pa'i mchog de sbyin par mdzad do// 'phags pa spyan ras gzigs dbang phyug gi gnas su'ang 'gro'o// tshe bskal bar 'gyur ro// bcom ldan 'das ma 'phags ma sgrol ma'i sgrub pos ku sha'i khres yod pas u dum bA ra'i cho ga shes par bya ste/ u dum bA ra'i shing gi shing lham gnyis sam/ rdza mkhan gyi sa la/ de nas thams cad mnyam pa nyid do// sgrol ma'i mchog tu gsang ba'i nye ba'i snying po'i cho gar 'gyur te/ na mo rat+na tra yA ya/ na ma Ar+ya a ba lo ki shwa rA ya/ bo d+hi satwA ya/ ma hA satwA ya/ oM ku ru ku ru kul+le swA hA/ 'di ni rig pa 'di thams cad kyi mchog tu gsang ba'i nye ba'i snying po ste bzlas pa tsam gyis 'jigs pa thams cad gnon par byed do// nad thams cad zad cing 'joms so// 'jigs pa thams cad 'joms par byed do// las phran tshegs rnams kyang bklags pas 'grub bo// 'bum phrag nyi shu rtsa gcig tu zlos par byed pa ni nam mkha' la 'gro bar byed pa'o// de nas mig sman ldong ros a shwat+tha'i 'dab ma bdun gyi nang du ji srid dro bar gyur pa de srid du bzlas par bya'o// dro bar byed bzhin pas ni dbang du byed do// du ba 'thul bas ni mi snang ba'o// 'bar bas ni nam mkha' la 'gro'o// til gyi sreg blugs 'bum gyis sbyin sreg bya'o// gang 'dod pa de ster bar byed do// 'bum phrag bcu gcig bzlas par bya ste ji srid du 'phags pa spyan ras gzigs dbang phyug mthong bar byed do// de mthong na gang brtsams pa de 'grub par byed do// tsan+dan dkar po'i yam shing gis sbyin sreg stong phrag brgya bya ste nyi ma so so la dong tse rnyed do// tsan+dan dmar po'i yam shing gis sbyin sreg stong phrag brgya bya ste/ nyi ma re re la kA ra ShA pa Na drug rnyed do// 'bum phrag bdun bdun bzlas par bya ste mi snang bar 'gyur ro// 'bum phrag lnga bzlas par bya ste/ nad 'joms par byed do// mtshan mo brgyad du lan gsum yongs su bzlas pas nad 'joms par byed do// 'bum phrag bcu gnyis bzlas par bya ste bcud len dang bcud rnyed do// de zos pas gnyer ma dang skra dkar spangs par 'gyur ro// 'bum phrag gsum gyis gri d+ha shI sel bar byed do// lcags bsregs nas lan gsum bzlas pa'i til mar gyis rkang pa g.yas pa la bskus nas lcags des rkang pa la gdung bar bya zhing gri d+ha shI chod cig ces brjod par bya'o// 'bum phrag gnyis bzlas pas rgyal po'i btsun mo dbang du byed do// yungs kar rgyal po'i sreg blugs byas pas dbang du 'gyur zhing mtshan mo bdun gyis nor gyi bdag por 'gyur te 'dod pas nye bar bzhag pa ma gtogs so// mArga la 'bum bzlas te bskus na bza' btung gang blangs pa de rnyed do// arga'i yam shing gis sbyin sreg byas na gser srang brgya rnyed do// shing bi N+ya kaM gis sbyin sreg bya ste skye bo thams cad dga' bar 'gyur ro// tA mU la'i phye mas sbyin sreg stong phrag brgya bya ste cod pan 'ching bar 'gyur ro// bye ba bzlas par bya ste 'khor brgyas bskor ba'i rig pa 'dzin par 'gyur ro// 'bras yos kyi sreg blugs stong phrag brgyad kyis sbyin sreg bya ste nyi ma bdun gyis bgegs rnams med par 'gyur ro// 'bum phrag bcu gnyis bzlas par bya ste/ ba lci skam po hwags kyis btso bar 'gyur ro// rtsa ba med pa'am/ dug med par brjod pas bskus na dri bzang por 'gyur ro// tAm+bu la thams cad yang dag par sbyar te 'bum gyis sbyin sreg bya'o// tAm+bu la ma tshang ba nyid med par 'gyur ro// a bA margas mig nad sel bar byed do// rims kyis btab pa la ku shas byabs pas so// srad bu la brgyad brgya bzlas nas bcing bar bya ste skal ba bzang por 'gyur ro// zan dang zho lhan cig pa 'bum gyis sbyin sreg byas na ji srid 'dod pa'i zas ma tshang ba med par 'gyur ro// mar gyi sreg blugs stong gis sbyin sreg byas na yul gru gsum rnyed do// bsod nams chung ba'i sems can rnams kyis sgrub pa lan gsum gyis bsgrub par bya'o zhes so// gu gul gyi ril bu ka par Sha'i rus pa'i tshad kyis sbyin sreg stong phrag brgya bya/ nyi ma re re la pa Na bcu drug rnyed do// lhag ma med pa zad par bya'o// dong ka'i me tog gis sbyin sreg stong phrag brgya bya ste ma btags pa'i gos sna tshogs pa bye ba phrag bcu gnyis rnyed do// snying rjes sbyin du bcug pa dang / de bzhin du dad pa dang / lha bsnyen pa las gzhan ma yin pas 'grub par mi 'gyur ro// zhes de bzhin du rtogs par bya'o// rtog pa'i rgyal po 'di yang chos thams cad kyi nang du gtogs par rtog pa thams cad kyi nang du gtogs pa'i rig pa 'di ni cho ga rgyas par bstan par lo brgya phrag gis kyang de dang 'dis mdor bsdus nas bstan par mi nus so// cho ga gzhan rnams su yang rig pa 'di sgrub pa'i cho ga de thams cad bsgrub par bya zhing // de bzhin du gang nges par brjod pa'i las rnams sgrub par byed do// rtog pa'i rgyal po 'dir rig pa'i sngags de rnams dang gang sngags rnams kyis bsgrub par bya ba de rnams kho na yangs pa dang ldan pa'i ting nge 'dzin rab tu gsal ba la sogs pa dang / rtog pa gzhan gyi cho gas kyang bsgrub par bya'o zhes pa'o// de rtog pa'i rgyal po 'di'i sgrub thabs kyi spyod pa sbyin pa dang / sgrub pa'i thabs kyi cho ga rnam pa sna tshogs pa la sogs pa dang / dkyil 'khor gyi las dang / 'jig rten dang 'jig rten las 'das pa'i mngon par 'dod pa'i rig pa dang / sngags rnams dang / rtog pa thams cad du rgyas par bstan pa'i phyag rgya chen po'i cho ga bcu rnams dang / byang chub sems dpa' chen po'i cho ga brgyad rnams kyang mnyam pa nyid du 'gyur ro// 'di lta ste 'phags pa kun tu bzang po'i rtog pa dang / byang chub sems dpa' chen po gzhon nu bzhi po'i rtog pa dang / yangs pa'i ri bo dang / kun tu ri bo dang / 'jig rten gsum las rnam par rgyal ba'i rgyud de/ rtog pa chen po thams cad kyi spyod pa'i cho ga rnams su mnyam pa nyid du 'gro bar byed do// de bzhin kho nar bdag gis brjod pa de dang / sangs rgyas mtha' yas pas gsungs pa'i rtog pa'i rgyal po bde blag tu bsgrub par bya ste mtha' yas pa'i byang chub kyi pha rol tu 'gro'o// byang chub sems dpa'i sde snod/ bcom ldan 'das ma 'phags ma sgrol ma ral pa gyen brdzes kyi rtsa ba'i rtog pa thams cad thun mong pa'i cho ga'i rig pa'i le'u rab 'byam rdzogs so// // phyag rgya'i le'u bri bar bya'o// de nas sems dpa' chen po phyag rgya yang dag par mgu bar byed pa'i ting nge 'dzin la snyoms par zhugs nas dkyil 'khor thams cad kyi cho ga thun mong ba rgyud thams cad kyi nang du gtogs pa phyag rgya'i ri mo'i cho ga / rab tu 'dzum pa'i bzhin du gyur pas de'i 'og tu phyag rgya'i mtshan nyid gsungs par gyur to// bcing ba rnams kyi mtshan nyid ni// shes nas rab tu bzhag pa'o// de bzhin gshegs pa thams cad kyi// rigs kyi phyag rgya cha gsum rnams// nyi ma'i dkyil 'khor kun nas 'bar// gtsug tor phyag rgya rdzogs pa yi// nyi ma'i dkyil 'khor 'char ba ni// 'khor los sgyur ba'i phyag rgya'o// gtsug tor de nyid cung zad bteg // gtsug tor steng 'gro'i phyag rgya'o// kun tu dkar ba gdugs dkar can// 'khor lo 'bar ba rnam par 'phro// gzi brjid phung po rdo rje snying // gzhan gyis mi thub lan gsum dkris// rgyal ba'i gtsug tor phyag rgya'o// 'khor lo rtsibs brgyad lte bar bcas// chos kyi 'khor lo'i mtshan nyid do// pad+ma rin chen nor bu ni// rin chen snying po'i phyag rgya'o// de nyid dkyil 'khor so sor gnas// las kun byed pa'i gdu bu can// de dbus son pa dbus ma yin// spyan de de bzhin gshegs pa'i spyan// de nyid rtsa ba can gyis dman// de bzhin gshegs pa'i mdzod spu'o// rtse mo'i steng 'og nus pa'i mtshan// de bzhin gshegs pa'i nus pa'o// 'bar ba'i tshogs pa gzhan mi thub// 'bar ba'i snying po'i dkyil 'khor ni// thams cad lhung bzed sogs phyag rgya// sngags sam yid kyi bye brag las// de bzhin gshegs rigs phyag rgya'o// pad+ma 'dab brgyad phyi ma la// 'dab ma can rdzogs gang ba yi// zla ba'i rnam pa cha dang bcas// rtsa ba'i phyag rgya pad+ma can// pad+ma g.yo ba'i steng du ni// nges zhugs nor bu 'dod pa ni// phun tshogs byed pa'i phyag rgya'o// rta mgrin dang ni sngon phyogs kyi// pad+ma yi ni ze 'bru'o// pad+ma dkar po gos dkar can// ze 'bru de nyid grags ldan ma'i// ut+pal de nyid sgrol ma yi// ut+pa la ni zla ba yi'o// cung zad rin chen khro gnyer can// sdong bu dang bcas dpal mo ste// pho nya mo kun zhes bya'i rigs// kha bye rgyas pa rigs rgyal mo'o// lhag ma rnams kyi thun mong nyid// byug pa'am ril ba spyi blugs kyi// rnam pa de dag lhag ma ru// rig pa can rnams kyis shes bya// 'bar bas pad rigs phyag rgya'o// rtse mo lnga pa rdo rje yi// gdong gnyis lha mo so sor gnas// 'bar ba'i phreng ldan rig pa mchog // rig pa'i rgyal po'i rdo rje'o// dam tshig rdo rje thad kar gnas// bum dbus steng song mA ma kI// gtsug tor gcig pa rgyal ba ste// gtsug tor gnyis pa rnam par rgyal// gtsug tor gsum pa rdo rje'i mtshan// dbus su mdung gi rnam pa ni// rdo rje yi ni mtshan ma'o// dbus su 'khyil pa byas nas ni// mdung la 'khyil pa mngon phyogs pa'o// rdo rje'i dbus su dkyil 'khor la// kun nas 'bar ba'i dkyil 'khor ni// yod pa phreng ba can ma'o// rdo rje gnyis ka'i rtse mo la/ phreng ba dag byed phreng ba 'chang // cung zad cod pan gzhogs su ni// lcags kyu rdo rje lcags kyu ma'o// dbyug pa dbyug pa'o de bzhin du// dgra sta dbus ma'i rtse mor gnas// rdo rje khu tshur bum can yang // de nas nges pa'i rnam pa ni// rdo rje rtse gcig 'bar bcas pa// rdo rje kha mdung gi sna// pho nya mo yi ring po ste// khro bo rnams kyi thung ngu'o// rnam par 'phro ba rig pa'i rgyal// cung zad dbus su gtsug tor ldan// rig pa'i rgyal po zhes bya'o// 'og tu mdung la steng rdo rje// tshogs kyi'o steng du mdung dang ni// 'og tu rdo rje log 'dren kun// dbus su bi dI'i phyogs bzhi ru// mgo gsum rdo rje bi dI ni// rig pa'i rgyal po'i dkyil 'khor du'o// de nyid 'dir yang de bzhin du// thams cad du ni 'bar bcas pa// bdun lnga gsum gyi 'bar bar bya// rdo rje'i rigs ni thams cad la// rdo rje lnga yi mtshan nyid rnams// phyag rgya bcas pa'o gtum po rnams// bi dI ka dang bcas pa'o// cig shos 'jig rten pa rnams ni// 'bar ba dang bcas gtum po mi// bi dI med par so sor gnas// ji ltar 'gro bar bya ba yi// dge ba'i spyod pas 'jig rten pa// 'jig rten 'das pa'i rgyud shes pas// thams cad rtog pa dkyil 'khor gyis zhes so// oM sa ra sa ra badzra prA kA raM hU~M phaT swA hA/ ra ba'o// oM bi phu rad/ rak+Sha badzra pany+dza ra hU~M phaT swA hA/ rdo rje'i gur ro// o~M kI li kI li/ badzra badzri b+hu ban+d+ha ban+d+ha hU~M phaT swA hA/ phur ba'o// de ltar 'di rnams kyi dkyil 'khor bri ba'i phyag rgya'o// de nas sems dpa' chen po des/ slar yang phyag rgya yang dag par skul bar byed pa zhes bya ba'i ting nge 'dzin la snyoms par zhugs nas sgrub thabs thams cad kyi spyi'i cho ga mtshungs pa nyid kyi phyag rgya dang rig pa thams cad la kun nas mnyam par 'jug pa de rnams gdon mi za ba kho nar dngos grub rtogs par 'gyur ro zhes so// de nas thal mo dbus ma yi// gung mo'i sor mo gung mos gung mo la// de nyid sdigs mdzub rtse mo lta bar gnas// de bzhin gshegs rigs dam tshig gi// phyag rgya lhan cig par bsgrags so// dang por sngags bcas rdzogs par bya// bzlas pa la sogs par 'gyur ro// yang 'dir sngags ni/ na maHsarba ta thA ga te b+h+yaH/ o~M ta thA ga tA ud b+ha bA ya swA hA/ de bzhin gshegs pa'i rigs su dam tshig gi sngags so// g.yon pa'i rgyab phyin ci log tu 'gyur te bkan la lag pa'i mthe'u chung bzung la gang gis mthe bong gnyis cung zad brkyang ba mnan par bya ste/ sor mo dag ni mchog gi dam tshig gi sngags te rdo rje'i rigs su rab tu grags par 'gyur ro// yang 'dir sngags ni/ na maHsarba ta thA ga te b+h+yaH/ o~M badzra ud b+ha bA ya swA hA/ rdo rje'i rigs su dam tshig gi phyag rgya'i sngags so// gung mo'i sor mo gung mo can// byas nas thal mo sbyar byas pa// sor mo gnyis rtag bug pa med// dang por bcings nas de bzhin phyis// rdzogs nas bzlas pa la sogs 'gyur// yang 'dir sngags ni// na maHsarba ta thA ga te b+h+yaHzhes pa 'di rnams dam tshig gi phyag rgya rnams la'o// o~M pad+ma ud b+ha bA ya swA hA/ 'di ni pad+ma'i rigs kyi phyag rgya'i dam tshig gi sngags so// zhes pa dam tshig phyag rgya ne// gsum po 'di rnams kun tu bsgrag // yon tan dpag med rnam pa ste// stobs chen pha rol gnon pa'o// dang por bcing bya rtag tu slar// sgrub pos lha yi spyan snga ru// de yi dngos grub thob par 'gyur// myur du 'dod pa'i zhi sogs rnams// 'jig rten mgon po mtha' yas dang // de sras bdag nyid che rnams kyis// lus can kun gyi phyag rgya che// sgrub pa'i don du gsungs pa yin// rtag tu snga bar langs nas ni// nyin re nyin re bcing bar bya// btsang zhing dad dang blo gros ldan// de yis dngos grub 'byung bar 'gyur// dam tshig phyag rgya gsum po 'di// gang gis shes pa blo ldan pas// gzung ba'i 'phags pa'i man ngag gis// de yi dngos grub the tshom med// 'di rnams rnam par shes pa ni// cho ga nyams kyang sgrub pa pos// de yi dngos grub byed pa yin// stobs po che la sogs rnams kyis// phyag rgya kun tu srung don du// de nas dbugs 'byin chen po de// bdag gis kun nas snang ba yi// phyag rgya yang dag skul byed pa'i// sgom pa kun nas rtag tu ni// phyag rgya rab tu gsungs pa ste// sgrol ma kun gyi thun mong du// rtag pa gang du gsungs pa yin// rtog pa gzhan du rig pa gang // de rnams nyid kyang rab sbyar bya// yang 'dir phyag rgya'i mtshan nyid 'gyur// slar yang sor mo phan tshun du// lan gnyis kha sbyar gnas pa la// mdzub mo gnyis ni rab tu brkyang // blo ldan de bzhin mthe bong yang // sems ni legs par mnyam bzhag pas// bcing bya rtsa ba'i phyag rgya'o// sgrol ma spyan drang ched du ni// 'di rnams rig pa lhan cig pas// zhes 'di sgrol ma thams cad kyi// rtsa ba'i phyag rgya don chen sbyin// sgrub pa po ni don thams cad// rang gi rig pa sbyar ba yin// cho ga nyams kyang dad pa yis// lha rnams 'phral du 'ong bar byed// de nyid mthe bong bkan byas nas// mchod yon dag ni dbul bar bya// de nas mchod yon can du 'gyur// mi rnams 'dod pa'i 'bras rab sbyin// mchod yon gyi phyag rgya'o// lag pa bkan te bteg la brkyang // mthe bong gdan du rab brtag bya// de nyid 'dod pa'i sgrub pa'i don// lha rnams yongs su mnyes par byed// gdan gyi phyag rgya'o// mthe bong dag gi rtse mo cha// bskums nas tha dad gyur gang nyid// khrus bya bdag nyid don bzang sgrub// khrus kyi phyag rgya'o// sor mo'i rtsa ba'i nye logs su// g.yas pa'i mthe bong rnam par dgod// sman dang srog chags yan lag ni// yongs su spangs te dri dag dbul// dri'i phyag rgya'o// de bzhin g.yon pa'i mthe bong yang // mnyam par bzhag pas rnam par dgod// lha yi dri mchog dang ldan pa'i// me tog sna tshogs dbul bar bya// me tog gi phyag rgya'o// sdigs mdzub g.yas pa'i rtse mo ni// bskums te gung mor gnas par 'gyur// gang gis mthe bong can gyis ni// de yis bdug spos dbul bar bya// bdug spos kyi phyag rgya'o// g.yon pa'i mthe bong sdigs mdzub ni// gung mor gang gis gnas par bya// gtsang zhing dag par yang dag ldan// de nyid gtor ma'i mchod par bya// gtor ma'i phyag rgya'o// sdigs mdzub rtse mor mthe bong gnyis// rnam par bkod pa byas nas ni// ba yi mar ni phul byung bas// sgrol ma dbul bar bya ba'o// mar me'i phyag rgya'o// gung mo'i rtse mor mdzub mo ni// phyi yi rtse mo'i tshigs su sbyar// mthe bong dang ni ming med dag // bgrang phreng srad bu yongs su 'dzin// phreng ba 'dzin pa'i phyag rgya'o// rtag tu me ru mngon phyogs pas// lag pa g.yas pa'i ming med ni// gung mo'i tshigs su byas par 'gyur// lag gnyis sbyar ba'i gung mo la// mthe bong cung zad rnam 'dud pa'o// me lha spyan drang ba'i phyag rgya'o// ming med mthe bong sbyar byas nas// sngags dang bcas pa rab sbyar bya// de nyid kyis brjod gshegs su gsol// me lha spyan drangs ba bskul ba'i phyag rgya'o// zhes pa 'di sgrol ma thams cad kyi rig pa'i tshogs kyis yongs su bskor ba'i phyag rgya ste sgrub pa po dngos grub mnyam pa med pa 'dod pa rnams kyis thun mong du rtag tu sbyar bar bya'o// rkang pa 'khyog por byas nas ni// phyag rgya rnam par rgyas pa ni// lag gnyis brkyang byas 'khor lo dang // sngon du mthe bong bskul nas ni// khu tshur bcings te mthe bong dag // mnyam par bshibs te brkyang bar bya// gung mo sgreng ba'i phyag rgya 'di// blo ldan byang chub sems dpa' yi// dbyug pa'i phyag rgyar grags pa yin// sgrub pos myur du sbyar bar bya// dngos grub thams cad byed par 'gyur// dbyug pa'i phyag rgya'o// legs par kha sbyar ba thal mo khong stong du 'gyur te/ kha sbyar gyi phyag rgya'o// gang du mthe bong nang du bcug pa ni bzang po'i gdan no// bzang po'i gdan gyi phyag rgya'o// thal mo khong stong des rab tu brjod pa'i kha sbyor gyi phyag rgya las ming med kyi sor mo yang dag par sbyar ba ni/ kha sbyor gyi phyag rgya'i gtso bo pad+ma'i rnam pa 'od zer gyi rnam pa ni pad+ma'i phyag rgya'o// zhes sgrub pa po blo dang ldan pas shes par bya'o// gdan gyi don du rab tu sbyar bar bya'o// phyag rgya 'di ni grags pa chen po'o// pad+ma'i phyag rgya'o// rtsa ba'i phyag rgya ni rab tu brjod pa de ut+pa la de 'dir brjod par bya'o// nas tsam rnam par grol ba ni phyag rgya pad+ma'i tog ni yan lag nyid do// ut+pa la'i phyag rgya ni 'jig rten gsum las rnam par rgyal ba'i phyag rgya dang / sgrol ma'i tshogs thams cad kyi phyag rgya gang yin pa de phyag rgyar yongs su bsgrags so// tshigs gsum pa bcag pa ni khro gnyer can gyis so// de kho na tshigs bar bar gyur ba yang dag pa kho nar 'dod pa ni ting nge 'dzin yangs pa'i phyag rgyar gsungs so// sdigs mdzub dang mthe bong yang dag par sbyar ba'i phyag rgya ni ral gcig ma'i cod pan las so// dang po ting nge 'dzin yang dag par gsungs pa'i rig pa'i sngags rnams phyag rgya gnyis pa ral gcig ma'i'o// phan tshun sbyar byas lhag ma phyi rol du skra'i rnam par rab tu brkyang nas dbus ma gnyis ni mdung gi rnam par legs par gnas pa'i phyag rgya ni mdung du yang dag par bshad do// lha yi 'bar bar byed pa dang / yang dag par mtshungs pa 'di bstan pa tsam gyis gdug pa rnams thams cad rnam par 'joms pa mdung gi phyag rgya'o// zhes pa phyag chen 'di rnams ni// dam tshig don du rab sbyar ba// gang gis yang dag shes byas pa// de yis dngos grub thob par 'gyur// phyag rgya lhag ma thams cad nyid// tshad med grangs med nyid du bya// phyag rgya yang dag yongs su bsgrags// mdor na 'di ru brjod pa ni// sems can sems ni dur ba rnams// las chen byed par mi nus pa// mdor bsdus 'dir ni brjod par bya// zhes pa'o// byang chub sems dpa'i sde snod bcom ldan 'das ma 'phags ma sgrol ma ral pa gyen brdzes kyi rtsa ba'i rtog pa phyag rgya'i le'u rab 'byam rdzogs so// // de nas yang sems dpa' chen pos slar yang dngos po'i rang bzhin gyi ting nge 'dzin sgom zhing las thams cad kyi dngos grub byed pa rtog pa'i rgyal po 'dir gos dkar mo zhes bya ba rang gi rigs kyi rig pa chen mo'i sgrub thabs srung ba'i don dang / bgegs bzlog pa'i don du gsungs pa'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ dar+sha na/ par+Sha Na/ b+h+yo shra ba Na/ sma ra N+ye na/ bA s+yA ma haM/ sarba satwA nAM/ sarba byA d+hi/ tsi kit+pa ka/ tad+ya thA/ o~M ka Te/ bi ka Te/ ka TAM ka Te/ ka TA/ bi ka TA/ bi ka Te/ b+ha ga ba ti/ bi dza ye swA hA/ 'di ni gos dkar mo zhes bya ba de'i rig pa chen mo ste/ rig pa thams cad dang / sngags rnams kyis dngos grub byed pa/ pad+ma'i rigs su rigs kyi rig pa 'dis bdag nyid srung ba dang / gzhan srung ba dang / g.yog srung ba dang / ras ris gnas pa dang / lha rnams bsrung bar bya ba dang / ras ris grub pa 'di yang khyed kyi sgrub thabs gsum byas nas sam/ bdun byas nas bzlas par bya'o// de nas rang gi lha'i bzlas pa brtsam par bya ste myur du dngos grub tu 'gyur ro// bzlas pa'i mthar yang bgegs rnams srid pa gzhan du 'gyur ro// rtag tu bzlas pas kyang nad med par 'gyur ro// nye bar 'tshe ba thams cad dang bral ba dang / ring du 'tsho bar byed do// bde ba yang so sor rnyed do// srad bus bdag nyid srung zhing phyir bzlog pa la sogs pa rnams kyang ngo // de nas 'di'i phyag rgya nyid ni sgrol ma thams cad kyi spyi'i rtsa ba'i phyag rgya ste/ de nyid sdigs mdzub bcings nas 'khyil ba'i rnam par bya ste mthe bong zung yang kun tu btsir ba ni gos dkar mo'i phyag rgya'o// 'di yang phyag rgya'i sgrub thabs kyi rig pa mnyam par 'gro ma gdon mi za ba ste dang por zhabs la phyag byas te/ de nas las thams cad bya'o// yang rtog pa'i rgyal po'i dbang po chen po 'dir 'phags ma sgrol ma dang / sgrol ma thams cad kyi sgrub pa mngon par mdzes pa thams cad dang / srung ba dang / nyes pa byas pa thams cad zlog par byed pa/ 'phags ma sgrol ma thams cad kyi rtog pa'i cho ga rab tu sbyor ba sgrub nus par 'gyur te/ de yang gang zhe na/ na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ tsan+d+re tsan+d+ra ma ti sU r+ye/ sUr+ya ma ti/ g+hu ni g+hu na/ la la/ le le/ sU te sU ta ni/ sid+d+hi sid+d+hi/ pa rA kra me swA hA/ a mi tA b+hA su tA swA hA/ sarbe ShaM Ar+ya a ba lo ki te shwa rA ya swA hA/ 'di yang 'phags pa bzang po zhes bya ba 'phags ma sgrol ma'i rig pa chen mo nye bar 'tshe ba thams cad 'joms par byed pa'o// gang 'di sgrol ma'i rtog pa'i cho ga rab 'byam spyod pa dang / sgrub thabs dang / phyag rgya'i cho ga la sogs pa de thams cad 'phags ma sgrol ma'i zla bas bsgrub par bya'o// zhes kun tu rtogs par bya'o// rtog pa gzhan gyi cho gas kyang sgrub par byed do// rtog pa med pas kyang mngon spyod kyi las 'di byed de/ phyag 'tshal ba'i yi ge spangs nas/ rig pa 'ba' zhig gi swA hA'i gnas su hU~M phaT sbyin par bya'o// rtog pa gzhan gyi cho gas kyang ngo // gang 'dod pa de dbang du byed par 'gyur ro// yang na nye bar 'joms par byed par 'gyur ro// mdor na gang 'dod pa de sgrub par byed do// de nas sems dpa' chen po de thams cad dang ldan pa'i 'khor gyi dkyil 'khor la gzigs nas/ bsam pa rnam par dag pas sems dpa' chen po rnams la smras pa/ gang rtog pa'i rgyal po 'dir sgrub par 'gyur ba dang / mchod par 'gyur ba dang / yi ger 'dri bar 'gyur ba de rnams don thams cad kyi dngos grub 'byung bar 'gyur ro// sems can thams cad la byams pa'i sems dang / sems can thams cad la kun nas dga' ba yang 'byung bar 'gyur ro// srung bar byed par 'gyur ro// gang du rtog pa'i rgyal po 'di yang 'byung bar 'gyur ba mchod rten du 'gyur ba dang / sa phyogs de gang nyid kyis lag mthil du phyin par 'gyur ro// mchod pa 'di lha dang bcas pa'i 'jig rten na rigs kyi bu'am rigs kyi bu mo gang la las chos kyi rnam grangs 'di thob pa des thams cad du rnal 'byor du bya'o// sems can thams cad kyi stobs dang stobs med pa shes nas rab tu gsal bar bya'o// 'di yang gtsang ma'i phyogs su thams cad kyis rab tu spyod par 'gyur gyis gzhan du ma yin no// gang zhig byed pa de mngon par 'dod pa med pa sems can gyi bsam pa spang ba dang / chos dang chos smra ba po la ma gus pa la mi 'jug pa'i rab tu sbyor bas rab tu sbyar bar bya'o// rtog pa'i rgyal po 'dir sgrub pa po thams cad kyis srung ba'i don du lhag ma dang / lhag ma med pa yang rung ste gtsang sbra byas pas srung ba'i don du rig pa'i rgyal po'i sngags su 'gyur ba ni/ na mo ret+na tra yA ye/ na ma Ar+ya a ba lo ki te shwa rA ya/ bo d+hi satwa ya/ ma hA satwA ya/ oM a mr-i ta ud b+ha ba hU~M phaT swA hA/ 'di ni rta mgrin zhes bya ba'i rig pa'i rgyal po ste/ thal ba la lan bdun mngon par bsngags pas bdag nyid srung ba dang / g.yog srung ba la mdud pa'i spyod pa bya'o// rtog pa'i rgyal po 'di yang rgyal lam/ tha skar yang rung ste dge ba'i sbyor ba la mchod pa dang / gtor ma'i tshogs mchod pa rgya chen po byas nas chos dang / chos yang dag par sdud pa po la yang bsod snyoms dang / theg pa chen po la bza' ba gya nom pa dang / khyad par du yon dang bcas pa'o// de nas 'di rdzogs par bya'o// de bzhin du bya ste rtog pa'i rgyal po ji lta ba bzhin du rtog pa'i rgyal po'i rig pa'i gsang sngags bklag par bya ste de bzhin du dman par mi 'gyur ro// ji ltar myur du dngos grub nyid kyang stsol bar byed do// bcom ldan 'das byang chub sems dpa' chen pos 'di skad ces bka' stsal pa dang / lha dang bcas pa'i 'jig rten bcom ldan 'das kyis gsungs pa la mngon par dga'o// byang chub sems dpa'i sde snod phal po che shin tu rgyas pa chen po nyid kyi rtog pa'i rgyal po ral pa gyen brdzes zhes bya ba bcom ldan 'das 'phags ma sgrol ma'i rtog pa rdzogs so// // de nas bcom ldan 'das ri'i rgyal po gru 'dzin na bzhugs te/ der bcom ldan 'das kyis byang chub sems dpa' 'phags pa spyan ras gzigs dbang phyug la bos te 'di skad ces bka' stsal to// sems dpa' chen po khyod kyis ral pa gyen brdzes kyi rtog pa'i rgyal po chen po de bshad do// da ni phyi ma'i rgyud gsang ba de gsang chen phyi ma dang bcas pa thabs sla ba bde blag tu sgrub pa/ cho ga dang bcas pa sngon du 'gro bas brjod pa snying rje chen po'i bdag nyid can skye bo mang po la phan pa dang / skye bo mang po la bde ba'i ched dang / sdug bsngal gyis gdungs ba rnams la snying brtse ba'i ched dang / sngon gyi sangs rgyas rnams kyis rjes su yi rang bar mdzad pa/ sgrol ma thams cad kyi thun mong ba'i rig pa/ ral pa gyen brdzes rtog pa'i rgyal po nyid kyi sbyor ba rnams shod cig // bcom ldan 'das la sems dpa' chen pos 'di skad ces gsol te/ bcom ldan 'das de bzhin gshegs pas rjes su gnang ba dang / sangs rgyas bcom ldan 'das gzhan rnams kyis kyang rjes su yi rang bar mdzad na bshad par bgyi'o// dang po kho nar sgrub pos re zhig skyabs gsum yongs su bzung ba dang / byang chub tu sems bskyed pa dang / ral pa gyen brdzes su ji skad gsungs pa'i dkyil 'khor mthong zhing // dam tshig dang / slob dpon gyis rjes su gnang ba dang / sgrub pa'i thabs dang / mngon par dbang bskur bas mngon par dbang bskur ba bla ma la yon phul nas dkyil 'khor gyi nang du rig pa blangs te ras ris kyi spyan sngar ram/ sku gzugs kyi drung du slar yang sgrol ma gang yang rung ba'i rig pa blang par byas nas dkar po'i tshes gcig nas brtsams te 'bum bzlas par bya'o// dus phyis mtshan mo gsum du smyung bar gnas pas zla ba nya la sku gzugs sam/ ras ris kyi spyan sngar mchod pa dang gtor ma'i cho ga byas nas 'o ma can gyi yam shing gis me sbar nas seng ldeng ngam/ a ga ru nag po'i yam shing sor drug pa'i tshad kyis sbyin sreg stong phrag brgyad bya'o// nam langs khar mtshan mo mchod pa ches rgya chen po dang / gtor ma'i cho ga ji ltar 'byor pa byas nas slong mo'i zas zos nas dngos grub stsal bar bya'o// de nas rig pa 'grub par 'gyur ro// de nas las thams cad bya'o// yang 'dir mchog tu gsang ba'i sgrub pa'i cho ga gzhan 'byung ste/ bcom ldan 'das ma'i dkyil 'khor chen po mthong nas dkyil 'khor de nyid du dam tshig dang me'i bya ba gnas par ji srid gsungs pa'i cho gas rig pa sgrub par 'dod pas sgrub thabs kyi cho ga rig pa rnam par gsang ba'i ji skad gsungs pas dkyil 'khor gzhan gsum bri ste/ bla ma la yon rab tu phul nas dkyil 'khor gyi dbus su rig pa blangs nas 'o ma can gyi shing gi yam shing gis me sbar nas/ dang por re zhig tu Ti'i tshad kyi gser gyi phye ma la mar gyis btags pa'i sbyin sreg brgyad brgya bya'o// de nas a ga ru nag po'i yam shing mtho gang tsam gyi tshad dang mar rnams kyis sbyin sreg brgyad brgya bya'o// tsan+dan dkar po'i yam shing la mar gyis btags pa'i sbyin sreg brgyad brgya bya'o// de nas slar yang gser gyi phye ma la mar gyis btags pa'i sbyin sreg brgyad brgya bya'o// de nas dngul gyi phye ma la sbrang rtsis btags pa'i sbyin sreg brgyad brgya bya'o// de nas ra gan gyi phye ma la 'o mas btags pa'i sbyin sreg brgyad brgya bya'o// de nas zangs kyi phye ma la zhos btags pa'i sbyin sreg brgyad brgya bya'o// de nas mu tig gi 'bras bu'i phye mas sbyin sreg brgyad brgya bya'o// de nas tsan+dan dmar po'i phye mas sbyin sreg brgyad brgya bya'o// de nas tsan+dan dmar po'i yam shing la zho dang sbrang rtsi dang mar gyis btags pa'i sbyin sreg brgyad brgya bya'o// de nas 'bru dang bza' ba dang longs spyod la sogs pa thams cad kyis sbyin sreg brgyad brgya bya'o// de nas dkar por rnam par btags pa legs par bkrus shing dri zhim po'i gos skra dang bral ba'i sbyin sreg brgyad brgya bya'o// re re la lan re yongs su bzlas nas de nas gu gul dang / shri ba sa dang / gan+d+ha ras dang / kun tu ru ka dang / ga bur rnams gcig tu byas nas mar gyis btags pa'i sreg blugs bdun dbul bar bya'o// de nas ji ltar rnyed ba'i 'bras bu la sogs pa rnams kyis sreg blugs bdun sbyin sreg bya'o// de nas dri bzang po'i me tog rnams kyis sreg blugs bdun sbyin sreg bya'o// de nas bza' ba mchog gi sreg blugs bdun sbyin sreg bya'o// de nas gzhon nu mas bkal ba'i skud pa cha dang bcas par byas pa la mar gyis btags pa'i sreg blugs bdun sbyin sreg bya'o// ka ra bI ra'i me tog gis sreg blugs bdun sbyin sreg bya'o// de nas mar gyi sreg blugs bdun sbyin sreg bya'o// de nas thal ba'i sreg blugs bdun sbyin sreg bya'o// de nas sdong bu can 'bras bu med pa rnams la bar gyis btags pa'i sreg blugs bdun sbyin sreg bya'o// de nas mar sar gyi sreg blugs bdun sbyin sreg bya'o// de nas ge sar gyi phye ma'i sreg blugs bdun sbyin sreg bya'o// de nas dar ba'i sreg blugs bdun sbyin sreg bya'o// de nas yung ba'i phye ma la mar gyis btags pa'i sreg blugs bdun sbyin sreg bya'o// de nas rgyam tsha dang / lan tshwa la mar gyis btags pa'i sreg blugs bdun sbyin sreg bya'o// de nas bu ram gyi sreg blugs bdun sbyin sreg bya'o// de nas sra rtsi bog gi phye ma'i sreg blugs bdun sbyin sreg bya'o// de nas lcags kyi phye ma mar gyis btags pa'i sreg blugs bdun sbyin sreg bya'o// de nas sa la ma lhung ba'i ba lang gi lci ba la mar gyis btags ba'i sreg blugs bdun sbyin sreg bya'o// de nas bil ba'i 'bru la zho dang / sbrang rtsi dang mar gyis btags pa'i sreg blugs bdun sbyin sreg bya'o// de nas til nag po dang 'bras yos lhan cig pa la zho dang sbrang rtsi dang / mar gyis btags pa rnams dang / gser dang dngul gyi phye ma phan tshun bsres pa'i sbyin sreg brgyad brgya bya'o// bar skabs 'dir sgrub pa po lha thams cad kyis kun tu gzigs par byed do// de dang 'di yang bdag gi mchog tu gsang chen gyi gsang ba'i sgrub pa nye bar spyod pa'i cho ga'o// de langs nas dkyil 'khor la bskor bar byas te sangs rgyas dang byang chub sems dpa' thams cad la phyag 'tshal nas bla ma la yon gyi mchog phul te/ gang gis sam/ de'i thad kar yang rung ste zhu bar bya'o// dkyil 'khor bris par lha rnams mthong nas bla ma la phyag btsal te mngon par dbang bskur ba dang / dngos grub kyi rjes su gnang ba yang zhu bar bya'o// de nas las grub pa'i cho ga 'dis mchog tu tshul khrims 'chal pas kyang bcom ldan 'das ma 'grub par 'gyur ro// sgrub thabs kyi nye bar spyod pa'i cho ga 'di mchog tu gsang ba shin tu gsang chen te/ mdor na las gang yang ci yin pa 'dis byed pa'ang byed par 'gyur ro// de'i thams cad zhi ba can dang / rgyas pa can dang / mngon par mdzes pa'i las rnams ni ji lta ji ltar sgrub par byed pa de lta de ltar sgrub pa nye bar 'gro'o// de ltar yang rig pa rab tu sbyar ba de lta de ltar legs par rab tu sbyar bar 'gyur ro// ji ltar yang sgrub par byed pa de ltar sgrub par byed de las de dang 'di rig pa thams cad dga' ba zhes pa de dang 'dis las rnams mchog tu sgrub pa nye bar skye'o// mdor na bdag gi seng ge'i sgra 'di gang la la rig pa la dga' ba 'dis las byed par 'gyur ro// de dang 'di kho na'i lag mthil du dngos grub so sor gnas par rjes su rtogs par bya'o// las 'di yang gso sbyong can gyis sngon bzlas pa byas pa dag 'phags pa ji lta ba bzhin du rtogs par bya'o// gsang ba'i nye bar spyod pa'i cho ga'o// sgrub thabs gzhan gyi cho ga ni rgya mtsho'i 'gram du song nas bde bar gshegs pa'i mtho gang gi tshad mchod rten stong phrag brgyad byas nas/ re re'i spyan sngar dri dang me tog la sogs pa phul te/ stong phrag brgyad du bzlas par bya'o// rdzogs pa'i dus su yang slong mo bza' bar bya ste yon dbul bar bya'o// de nas rig pa 'grub par 'gyur ro// cho ga gzhan ni chu bo'i 'gram du cho gas 'bum bzlas par bya ste 'grub par 'gyur ro// cho ga gzhan 'di yang yod de/ ri'i rtse mor 'bum bzlas par bya ste/ 'grub par 'gyur ro// 'di ni cho ga gzhan te mar gyi sreg blugs kyis sbyin sreg 'bum bya ste/ 'grub par 'gyur ro// 'di ni cho ga gzhan te til nag po la zho dang sbrang rtsi dang mar gyis btags pa'i sbyin sreg 'bum bya ste/ 'grub par 'gyur ro// cho ga gzhan ni a ga ru nag po'i yam shing gis sbyin sreg 'bum bya ste/ 'grub par 'gyur ro// cho ga gzhan ni me tog thams cad kyis sbyin sreg 'bum bya'o// 'di ni cho ga gzhan te thang chu thams cad kyis sbyin sreg 'bum bya ste 'grub par 'gyur ro// cho ga gzhan ni mchod rten chen po rnams la mngon par phyag 'tshal zhing 'bum bzlas par bya ste/ 'grub par 'gyur ro// de bzhin du sgrub pa'i thabs 'di rnams ni de nas las su 'gyur ro// dran pa tsam gyis bdag nyid srung bar 'gyur ro// bzlas pa tsam gyis zhi bar byed do// yungs kar dkar po'i sbyin sreg rgyas par 'gyur ro// bong bu dang rnga mo'i sbangs kyis mngon spyod can du 'gyur ro// ske tshe'i 'bru dang me tog gi rgyal po'i gzugs brnyan byas nas rkang pa g.yas pa nas brtsams te mtshon rnon pos gtub cing gtub cing sbyin sreg stong phrag brgyad bya'o// de nyid la mar gyi sreg blugs nyin zhag bdun du thun gsum du brgyad brgya bya'o// // thun gcig gam/ phyogs sam/ zla ba la rgyal po 'bangs su 'gyur bas dbang du 'gyur ro// 'khor los sgyur ba la yang lan tshwa srang brgyad kyis gzugs byas nas rgyal po'i me la de'i rkang pa g.yon pa nas brtsams nas ral gri rnon pos gtub cing sbyin sreg bya'o// // zla ba gcig gis rgyal po dbang du 'gyur ro// 'di ni cho ga gzhan te dgra mngon par ma lhung ba'i rkang mthil gyis mnan pa'i rdul yongs su blangs nas glang chen sdong po'i shing gis me rab tu sbar nas g.yas pa las cig shos kyi lag pa blangs nas lan cig yongs su bzlas pa'i sreg blugs stong phrag brgyad sbyin sreg bya ste/ zla ba gcig la rgyal po dbang du 'gyur ro// 'di ni cho ga gzhan te rgyal po'i rkang 'thung gi shing gis me sbar nas yungs kar rgyal po la zho dang sbrang rtsi dang mar gyis btags pa'i sbyin sreg stong phrag brgyad bya ste/ zla ba gcig la sa'i bdag po dbang du 'gyur ro// 'di ni cho ga gzhan te thog mar yang ljon pa'i rgyal po'i shing gis me sbar nas sra rtsi pog dang lan tshwa lhan cig pa la mar gyis bsres pa'i sbyin sreg brgyad lhag pa'i stong phrag gcig byas na sa'i dbang po bsgo ba bzhin byed par 'gyur ro// 'di ni cho ga gzhan te ma blangs pa'i ka ra bI ra'i me tog dmar po btags nas gzugs brnyan byas te rkang pa g.yas pa nas brtsams nas ral gris gtub cing gtub cing ka ra bI ra'i yam shing gi me la sbyin sreg stong phrag brgyad bya/ zla ba re re la gzugs brnyan srang sum cu so drug pa bya'o// de nas rgyal po dbang du 'gyur ro// cho ga gzhan ni me tog dmar po dang lan tshwa phan tshun bsres te btags nas srang brgyad kyis gzugs brnyan byas nas rkang pa g.yas pa nas brtsams nas ral gri rnon pos gtub cing gtub cing sbyin sreg bya'o// de nas shing byas pa de bzhin du zla ba gcig la nyi ma re re la byas na sa'i bdag po dbang du 'gyur ro// 'di ni cho ga gzhan te ske tshe dang / ut+pa la sngon po bsres te btags pa srang bcu drug gis gzugs kyi gzugs brnyan byas nas mnan te seng ldeng ko bi dA ra'i shing gis me rab tu sbar nas mgo bo nas brtsams te ral gris gtub cing gtub cing zla ba gcig tu sbyin sreg stong phrag brgyad bya ste nyi ma re re la'o// de nas gzugs brnyan gcig ni rgyal po'i 'bangs bzhin du kun tu spyod par byed do// cho ga gzhan 'byung ste rgya mtsho las byung ba'i tsha dang / lan tshwa bsres te ka ra bI ra'i me tog dmar po dang btags nas gzugs brnyan rdzogs par bya ste shing gi rgyal po'i yam shing gis me rab tu sbar nas rkang pa g.yas pa nas brtsams te mtshon rnon pos gtub cing gtub cing sbyin sreg stong phrag brgyad bya'o// nyi ma so so la gzugs brnyan re re mnyam zhing mnyam pa re re'o// rgyal po glang po bzhin du bka' bsgo ba byed par 'gyur ro// cho ga gzhan ni mya ngan med pa'i me tog yungs kar dang / nA ga ge sar bsres nas ko me dang / nA b+hA sa btags pa srang bcu drug gis gzugs brnyan byas nas gzugs brnyan gyi mgo bo nas brtsams te lag pa g.yon pas mtshon rnon pos gtub cing gtub cing de'i shing kho nas me rab tu sbar te stong phrag brgyad brgyar sbyin sreg bya'o// gzhan rnams g.yas pas nyi ma so sor zla ba gcig tu gnas te nyi ma gung la gzhan rnams ji ltar 'dod pas 'bangs bzhin du myur du dbang du byed do// cho ga gzhan ni so ma rA dza'i 'bras bu dang bsres pa'i dri'i rdzas rnams thams cad btags pa srang bcu drug gis gzugs brnyan byas nas 'o ma can gyi yam shing gis me rab tu sbar te lte ba nas brtsams nas rkang mthil la thug gi bar du ral gris gtub cing gtub cing sbyin sreg bya'o// de nas mgo bo nas brtsams te slar yang sbyin sreg zla ba gcig tu nyi ma so sor byas na rgyal po ci bgyi dang mtshungs par 'gyur ro// 'di ni cho ga gzhan bla na med pa ste tsan+dan dmar po dang / lan tshwa dang mnyam par 'gro ba rnams btags pa srang nyi shu rtsa lngas gzugs brnyan byas nas nyi ma so so'i snga dro'i dus tshod la tsan+dan dmar po'i shing gi me la rkang pa g.yas pa nas brtsams nas ral gri rnon pos gtub cing gtub cing sbyin sreg stong phrag brgyad bya'o// las 'di ni lag pa g.yas pas sreg blugs dbul zhing g.yogs kyang ngo // zla ba gcig tsam la rgyal po 'bangs bzhin du bka' bsgo ba byed par 'gyur ro// cho ga gzhan ni sa la ma lhung ba'i ba byung tshwa dang yang dag par bsres nas btags par bya'o// de nas srang nyi shu rtsa lngas gzugs brnyan byas nas phyi dro'i dus tshod la yang dag par shes pas gzugs brnyan so so re re pa lA sha'i me la gzugs brnyan gyi rkang pa g.yas pa nas brtsams te mtshon rnon pos gtub cing gtub cing sbyin sreg brgyad brgya'o// las lhag ma 'di ni dang po dang mtshungs par de yang zla ba tsam la rgyal po bka' bsgo ba rjes su sgrub par byed pa ci bgyid 'gyur ro// cho ga gzhan ni ba lang gi gcin dang gnas dang / grog mkhar gyi sa dang sbrang rtsi mnyam par 'gro ba yis/ srang nyi shu cha'i gzugs brnyan bskyed nas zla ba gcig tu nyi ma so so la lan gsum du nyi ma gung la shing gi rgyal po'i sreg za rnam par gnas pa la gzugs brnyan gyi rkang pa g.yas pa nas brtsams nas ral gri rnon pos gtub cing gtub cing sbyin sreg stong phrag brgyad bya'o// 'bangs bzhin du 'gyur ro zhes sgrub thabs 'di rnams ni dus thams cad ston dang / dpyid dang / so ga dang / dgun gyi dus tshod la yang rab tu sbyar na mtshungs pa med pa'i nor chen po 'di rnams rtag tu nges par thob bo// de nas so ga'i sgrub pa 'byung ste/ rigs dang kha deg mthun pa'i zho dang mar lhan cig pa ka ra bI ra'i me tog dang gcig tu byas te btags nas srang sum cu'i tshad kyis gzugs brnyan byas nas nyi ma snga dro 'am phyi dro pa lA sha'i yam shing gis me sbar nas gzugs brnyan gyi g.yas kyi mgor bzhag nas rkang pa g.yas pa nas brtsams te lag pa g.yas pas ral gri rnon pos gtub cing gtub cing sbyin sreg stong phrag brgyad bya'o// zla ba gcig la rgyal po dbang du 'gyur ro// cho ga gzhan ni yungs kar dkar po dang / gur gum bsres te legs par btags la srad bu bcu pa byas nas 'di 'di'i lhag ma sngar bzhin no// 'di la khyad ni lag pa g.yon pas gtub cing gtub cing sbyin sreg bya'o// cho ga gzhan ni rgya mtsho'i lan tshwa dang / nas dang gro rnams gcig tu btags pa srang sum cu pas gzugs brnyan byas nas de'i khar tsha ba gsum gyis bkang nas zangs kyi thur ma du sti ra'i me la bzlas pa byas nas rkang pa'i 'og nas phug ste spyi bor 'thon par byed do// de nas mgo bo'i g.yas bzhag ste pa lA sha'i 'dab ma la rang gi ral gri'i sos bcad nas ji ltar 'dod pa'i dus tshod la seng ldeng gi mer lag pa g.yas pas sbyin sreg stong phrag brgyad bya'o// zla ba gcig la rgyal po ji srid 'tsho'i bar du dbang du 'gyur ro// zhes pa 'di rnams ni so ga'i dus kyi sgrub thabs su 'gyur ba rnams so// yang 'di'i dbyar gyi las rnams 'byung bar 'gyur te/ dbyar gyi dus tshod la nges par sgrub par byed do// pu shel tse dang / bA la kaM dang / sau ba tsa la dang / lan tshwa dang gzugs brnyan gcig tu byas pa la nam mkha'i chus btags nas srang nyi shu rtsa lngas rgyal po'i gzugs brnyan byas nas g.yas pa nas brtsams te lag pa g.yas pas ral gri rnon pos gtub cing gtub cing pa lA sha'i me la sbyin sreg stong phrag brgyad bya'o// nyi ma so sor ji ltar 'dod pa'i thun mtshams la'o// zla ba gcig tu'o// rgyal po dbang du 'gyur ro// 'di ni cho ga gzhan te pu shel tse dang / pri yang ku dang / TAM pa Na dang / 'gyur byed rnams gcig tu byas te nam mkha'i chus btags nas srang sum cu pa'i rgyal po'i gzugs brnyan bya ste/ mgo bo nas brtsams nas lag pa g.yas pas ral gri rnon pos gtub cing gtub cing dong ka'i shing gis me sbar nas zla ba gcig tu nyi ma so sor ji ltar 'dod pa'i thun mtshams la sbyin sreg stong phrag brgyad bya'o// 'di ni nges par mngag gzhug pa bzhin du kun tu spyod do// 'di ni cho ga gzhan te/ sardzi ka dang / 'o ma dang / nas kyi 'gyur bya dang / shu dag dang / sran ma mA sha dang / til rnams gcig tu bsres nas lus kyi chus btags te mi bdag gi gzugs brnyan srang sum cu pa byas te/ a mra'i shing gis me rab tu sbar nas zla ba gcig tu nyi ma so sor ji ltar 'dod pa'i thun mtshams la lag pa g.yas pas mgo bo nas brtsams te gtub cing gtub cing sbyin sreg stong phrag brgyad bya'o// rgyal po dbang du 'gyur ro// 'di ni cho ga gzhan mchog ste rgya mtsho'i lan tshwa dang sa la ma lhung ba'i ba byung gcig tu byas nas nas kyi 'gyur byed dang lhan cig nam mkha'i chus btags te/ srang sum cu'i tshad kyis rgyal po'i gzugs brnyan byas te zla ba gcig tu nyi ma so sor ji ltar 'dod pa'i thun mtshams la u dum bA ra'i shing gi me la lag pa g.yas pas ral gri rnon pos rkang pa g.yas pa nas brtsams te gtub cing gtub cing sbyin sreg byas na rgyal po dbang du 'gyur ro// zhes pa 'di rnams ni dbyar gyi dus kyi sgrub pa'i thabs rnams te 'di kho na la dngos grub nye bar 'gyur ro// yang 'dir gzhan 'byung ste dgun smad kyi dus kyi sgrub pa ni gang du dus gcig tu sgrub par byed do// 'bru'i phub ma dang / nas kyi tshigs dang / ga bi na dang / shu dag rnams gcig tu btags nas srang lnga bcu'i tshad kyis sa'i bdag po'i gzugs brnyan byas nas zla ba gcig tu nyi ma so sor ji ltar 'dod pa'i dus tshod la nim pa'i shing gi me la nub tu mgo bzhag nas rkang pa shar du phyogs pa'i gzugs brnyan gyi mgo bo nas brtsams te lag pa g.yas pas ral gri rnon pos gtub cing gtub cing sbyin sreg stong bya'o// rgyal po dbang du 'gyur ro// cho ga gzhan ni a ru ra dang / skyu ru ra'i 'bras bu dang / shri bA sa ka dang / kun tu ru ka dang / ba las byung ba'i mar rnams lhan cig btags pa srang sum cu'i mi bdag gi gzugs brnyan byas nas nub tu mgo bzhag ste sngar bzhin du pa lA sha'i me la zla ba gcig tu nyi ma so sor ji ltar 'dod pa'i dus tshod lam la sbyin sreg stong phrag brgyad bya'o// rgyal po mngag gzhug pa bzhin du rtag tu dbang du 'gyur ro// cho ga bzhin ba ru ra'i 'bras bu dang / nas dang / tsi ka seng 'dab ma dang / rtsa ba dang bcas pa dang / til dang yungs kar dkar po rnams gcig tu byas te ba las byung ba'i mar lhan cig btags nas srang sum cus rgyal po'i gzugs brnyan byas te mgo bo nub tu bstan nas/ sngar bzhin u dum bA ra'i shing gi me la zla ba gcig tu nyin zhag so sor sbyin sreg stong phrag brgyad bya'o// sa'i bdag po gdon mi za bar dbang du 'gyur ro// cho ga gzhan ni rgya mtsho nas byung ba'i lan tshwa dang / bu ram dang / skyu ru ra'i 'bru rnams dang / yungs kar dkar po gcig tu byas te yang dag par btags pa srang sum cus rgyal po'i gzugs brnyan byas te mgo bo nub tu'o// sngar bzhin du 'o ma can gyi shing gi me la zla ba gcig tu nyin zhag so sor ji ltar 'dod pa'i dus tshod la me la sbyin sreg stong phrag brgyad byas na rgyal po bka' bsgo ba rjes su sgrub par byed par 'gyur ro// cho ga gzhan ni rgya tshwa dang / rgya mtsho'i lan tshwa dang / nas dang / til dang / bu ram rnams gcig tu byas te ba'i mar gyis kun tu btags pa srang lnga bcus rgyal po'i gzugs brnyan byas nas nub tu mgo bo bzhag ste sngar bzhin du ji ltar mngon par 'dod pa'i dus tshod la zla ba gcig tu nyi ma so sor sbyin sreg stong phrag brgyad bya'o// rtag tu mngag gzhug pa bzhin du nye bar 'gro'o// zhes pa 'di rnams ni dgun gyi dus kyi sgrub pa rnams grub par byed pa'o// de nyid la'o 'di rnams ni mchog tu gsang ba'o// zhes pa ste slar yang rig pa 'dzin par gyur cig // gsang ba'i sgrub pa la sgrub pa'i sbyor ba'i dus can gyi dngos grub g.yo bar byed de/ ji skad gsungs pa'i dus nges par gyur pa so ga la sogs pa rnams la las byas pa'o// de nas gang gi rgyal po 'di rtag tu kun tu bcings par 'gyur ro// dngos grub nyams pa yang med de/ las gzhan dang lhan cig de yod pa'o// yang cho ga gzhan ni grub pa gang gis 'pho bar 'gyur ba gang yin pa de rnams ni sems can gyi bye brag las sam/ cho ga med pa'am/ 'byung ba nyid las sam/ dbang po ma tshang ba nyid las sam/ slob dpon gyi man ngag med par rang gi rig pa bzung ste ston pa'i bka' so sor 'brang bas mang po mi shes te bla ma dam pa med pa las sam/ nus pa dang bral ba las sas rdzas ma mthong bas rtog pa'i dkyil 'khor gyi slob dpon la phul ba dang / bla ma dam pa sbyin pa'i 'os su gyur pa la bdag nyid shes pa med do zhes ma zhum pa dang ldan pas rtogs pa yang med cing mthong ba yang med par las chen po'i sgrub pa rnams shes par byed pa bsod nams ma yin pa smra ba tshul khrims 'chal pa'am/ dge slong ngam/ dge slong ma 'am/ dge bsnyen nam/ dge bsnyen ma yang rung ste rang gi bslab pa'i mtshams zhig pa/ pham par gyur pa'i ltung ba la zhugs pa'am/ byang chub kyi sems dang bral ba'am/ mtshams med pa byas pa'am/ slob dpon la brnyas pa'am/ mchod rten gyi gnas la rdog pas brdzis pa'am/ slob dpon gyi grib ma la 'gom par byed pa'am/ theg pa chen po la yang brnyas pa dang / byang chub sems dpa' rnams la sdang bar gyur pa'am/ lha thams cad la brnyas pa ste/ nyes pa 'di rnams kyis las gzhan byas pa de yang dag par byas pa ma yin rnam pa gzhan du byas par 'gyur te/ de dngos grub dang bral ba ni de nyid kyi cho ga las 'das pa'i phyir ro// gang la la 'di rnams byed pa de'i dngos grub de skad cig ma gcig la 'jigs par byed de rig pa cung zad bzlas pa ni dus gzhan du kun tu gnas te gang yang sgrub pa'i dus can gyi dngos grub ma yin pa de 'dir 'gyur ro// slar yang rig pa 'dzin pa gang zhig gsang ba'i sgrub pa'i cho gas rgyal po'i rkang rjes kyis la bar skabs 'dir brgyad brgya'am/ lnga brgyar sreg blugs mar gyis btags pa'i sbyin sreg byed do// de nyid du thams cad du byed pa'i rgyal po ji srid 'tsho'i bar du dbang du 'gyur ro// 'khor los sgyur ba la yang ji skad gsungs pa'i dus kyi sgrub pa byed pa la nges par dngos grub med par mi 'gyur te dngos grub nyams par yang mi 'gyur ro// de nas yang sems dpa' chen po stong phrag brgyad ci yang mi gsung bar gnas par gyur to// de nas yang byang chub sems dpa' sems dpa' chen po mthu chen thob/ byang chub sems dpa' spyan ras gzigs dbang phyug skye bo du ma'i nang du lhung ba dge ba'i spyod pa'i mchod pa chung ngu de stan las langs nas bcom ldan 'das la lan gsum bskor ba byas te mngon par phyag 'tshal nas byang chub sems dpa' spyan ras gzigs dbang phyug la phyag 'tshal te sems can thams cad mnyam pa nyid kyi ting nge 'dzin dang ldan pa'i sems dpa' chen po de la 'di skad ces smras so// sems dpa' chen po spyan ras gzigs dbang phyug sems can thams cad la kun tu lta ba zhes bya ba byang chub sems dpa' chen po'i ting nge 'dzin gyi rgyal po gsungs shig // sems dpa' chen po gsungs shig // de skad ces smras pa dang / sems dpa' chen po des ting nge 'dzin gyi rgyal po sgom zhing 'dzum pa'i bgegs dang bral bas bcom ldan 'das la kun tu lta zhing bcom ldan 'das kyis rjes su gnang nas/ byang chub sems dpa' chen po mthu chen thob la smras pa/ gang khyod snying rje chen po don dam pa/ mchog tu gsang ba/ lhan cig pa'i rgyud thams cad kyi rjes su son pa gang yin pa 'di rnams ni lha dang bcas pa'i 'jig rten gyis mchod pa bya bar 'gyur te mchog tu tshul khrims 'chal pa yang ngan 'gror 'gro bar mi 'gyur ro// lha thams cad dang / klu thams cad dang / gnod sbyin thams cad kyi dpal yang gang la la bcom ldan 'das ma 'phags ma sgrol ma'i rtog pa thob par 'gyur ba dang / shes par 'gyur ba dang / kha ton byed par 'gyur ba dang / 'dri bar 'gyur ba dang / sgrub par 'gyur ba dang / mchod par 'gyur ba dang / glegs bam du bris nas rang gi khyim du 'jog par 'gyur ba dang / nyal ba'i dus dang / mal nas ldang ba'i dus su mgo la 'jog par byed par 'gyur ba de'i phung khrol chen po thams cad yongs su spangs te longs spyod chen por 'gyur ro// tshe ring po nyid du yang 'gyur ro// mdor na gang yang bdag gi rgyud ma lus pa shes par 'gyur ro// sems dpa' chen po de lha dang / klu dang / gnod sbyin la sogs pa thams cad kyis shes par 'gyur ro// de rnams 'dis zil gyis gnon par 'gyur ba des na bshad par byed do// de nas sems dpa' chen po skad cig la ting nge 'dzin gyi rgyal po sgom zhing rab tu 'dzum pa'i rang bzhin du gyur pas ral pa gyen du brdzes pa/ spyan gsum pa/ phyag bzhi pa/ bcom ldan 'das 'od dpag med dbu la bzhugs pa/ mnyam par gsung ba pad+ma'i phyag can/ lha'i lus chen po/ lta bar mi dpog pa'i sku/ sems can thams cad kyi grol ba/ de bzhin gshegs pa rnams kyi lte ba gang cung zad rtog par nus par mthong nas/ bcom ldan 'das ma sgrol ma yid la byas te sangs rgyas thams cad la rab tu btud de rin po che'i pad+ma la nye bar 'dug ste smras pa/ sems can thams cad kyi spyod pa dang / sgrub pa so so dang / byang chub sems dpa' so so'i spyod pa dang byang chub sems dpa'i myu gu rnams la nges par phan pa dang bde ba'i ched du sangs rgyas nyid kyis thabs mkhas pa'i bya ba gang gis sbyin pa'i pha rol tu phyin pa yongs su rdzogs pa'i ched dang / sa dang por so sor thob pa'i ched dang / bla na med pa'i sangs rgyas thob pa'i ched du ji ltar sangs rgyas bcom ldan 'das lha dang bcas pa'i 'jig rten gyi bla na med pa skyes bu 'dul ba'i kha lo sgyur ba/ bsod nams kyi tshogs chen po rgyun du nye bar bskyed pa/ de bzhin kho nar bsod nams kyi mthus sems can rnams kyi gong du yongs su bsngags pa'i mtshan bzang pos brgyan pa/ 'khor los sgyur ba'i rgyal por skye bar 'gyur ro// de nas byang chub sems dpa'i rigs gang gis sngon byas pa'i las rnams kyis de bzhin du bya ba yang rtag tu rang nyid 'khor los sgyur ba de yang dbang du bya ste sngon brjod pa'i las rnams kho nas so// de las kyang sa thams cad pa'i bdag por 'gyur ro// sangs rgyas bcom ldan 'das la mngon par ma dang ba rnams rab tu dang ba nyid kyis dkyil 'khor bar yang 'gyur ro// yul gyi dpon po'am/ ji lta bu'i bsod nams des sems can rnams kyi gong du rgyal po byed du 'jug go// nye bar longs spyod yongs su longs spyad pas bya ba yang rab tu byed do// de yang gal te sngar brjod pa'i las kho nas de 'bangs su 'gyur ro// de nas rgyal po dang blon po la sogs pa'i sems can rnams dbang du byed pa'i sgrub par 'gyur te/ ston dang / so ga dang / dbyar gyi dus rnams su nges par sgrub par byed do// rgyal po'i blon po dbang du byed pa la ni de'i rkang pa'i rjes kyi rdul dang / ske tshe mnyam par byas pa zla ba gcig tu ji ltar 'dod pa'i dus tshod la dus gcig tu stong phrag brgyad sbyin sreg bya ste dbang du 'gyur ro// cho ga gzhan ni sna ma'i me tog dang til bsres pas sngar bzhin dbang du 'gyur ro// cho ga gzhan ni dur b+ha'i myu gu dang lhan cig pa'i ske tshes zla ba gcig tu sbyin sreg stong phrag brgyad bya ste sngar bzhin du dbang du 'gyur ro// cho ga gzhan ni ma pa'i sa bon rnams pa shI dang / ka k+tu kA ma dang / phye ma rnams lan tshA dang bsres pas zla ba gcig tu ji ltar 'dod pa'i thun mtshams la sbyin sreg stong phrag brgyad bya ste dbang du 'gyur ro// cho ga gzhan ni til dang ardzu na'i me tog bsres pa la mar gyis btags pa'i sbyin sreg stong phrag brgyad kyis dbang du 'gyur ro// cho ga gzhan nim pa'i sa bon rnams dang tsha ba'i til mar gyis btags pa'i sbyin sreg stong phrag brgyad bya ste sngar bzhin du dbang du 'gyur ro// rgyal po'i mdun na 'don dbang du byed par 'dod pas ske tshe la zho dang sbrang rtsi dang mar gyis btags pa'i sbyin sreg stong phrag brgyad zla ba gcig la ji ltar 'dod pa'i thun mtshams nas brtsams nas dus gcig tu sbyin sreg stong phrag brgyad byas na dbang du 'gyur ro// cho ga gzhan ni sran ma tsa med ka la mar gyis btags pa'i sbyin sreg stong phrag brgyad bya ste sngar bzhin du dbang du 'gyur ro// cho ga gzhan ni irgu da'i til mar gyis sbyin sreg bya ste sngar bzhin du dbang du 'gyur ro// de rnams thams cad la dong ka'i yam shing gis me sbar la sbyin sreg gam/ pa lA sha'i me la yang rung ngo // bram ze dbang du byed pa la 'o ma can gyi shing gi me la sbyin sreg zla ba gcig tu ji ltar 'dod pa'i thun mtshams nas brtsams nas dus gcig la sbyin sreg stong phrag brgyad byas na dbang du 'gyur ro// rgyal rigs dbang du byed pa la tsha ba'i til mar gyis btags pa'i yungs kar seng ldeng gi shing gi me la sbyin sreg byas na/ sngar bzhin dbang du 'gyur ro// rje rigs dbang du byed pa la 'bras sA lu'i zan zho dang lhan cig pa a mra'i shing gi me la sbyin sreg bya ste/ sngar bzhin dbang du 'gyur ro// dman pa thams cad dbang du byed pa la tsher ma can gyi yam shing gis me sbar nas ske tshe dang / dug dang / nim pa lhan cig pa'i sbyin sreg zla ba gcig tu ji ltar 'dod pa'i thun mtshams la brtsams nas dus gcig la stong phrag brgyad byas na de dbang du 'gyur ro// gzhan yang 'dir 'byung ba ni thun mong du mchog dang // 'bring dang tha ma sgrub pa'i las ni yungs kar dkar po stong phrag brgyad gang bstan bya'i sbyin sreg byed pa de dbang du 'gyur ro// bud med dbang du byed pa la til gyi sbyin sreg stong phrag brgyad bya ste dbang du 'gyur ro// nag po'i bcu bzhi pa la yungs kar dkar po la mar dang / zho dang sbrang rtsis btags pa'i sreg blugs bdun sbyin sreg bya'o// gang bstan bya nyi ma gsum la dbang du 'gyur ro// gzhon nu ma dbang du byed par 'dod pas ram ga na'i me tog stong phrag brgyad kyis 'phags pa spyan ras gzigs dbang phyug la mchod pa byas na dbang du 'gyur ro// spra tshil las byung ba'i gzugs brnyan byas nas bdag nyid kyi lag par bzhag ste stong phrag brgyad bzlas na gang bstan pa de dbang du 'gyur ro// ras ris kyis spyan sngar me tog dkar po brgyad brgya dbul bar bya ste/ gang 'dod pa de dbang du 'gyur ro// dung dang gla rtsi dang / shu dag dang gi wang dang / rgya spos rnams gcig tu byas nas btags par bya'o// stong phrag brgyad mngon par bsngags par byas nas 'di btungs pas sam/ gang la byin pa de dbang du 'gyur ro// bram ze mo dbang du byed pa la ras ris kyi spyan sngar bil ba'i myu gu stong phrag brgyad sbyin sreg byas na dbang du 'gyur ro// dur khrod du lan bdun bzlas pas bud med gang la skyes bu gang gis mdun du 'dug nas stong phrag brgyad bzlas pa byas pas dbang du 'gyur ro// sor mo gcig pa'i shing blangs nas stong phrag brgyad mngon par bsngags te gang dang gang kun tu 'gugs par byed pa de dbang du 'gyur ro// me tog brgya pa stong phrag brgyad 'phags pa spyan ras gzigs dbang phyug gi spyan sngar dbul bar bya'o// 'di la me tog gcig blangs nas bud med la bltas nas bskor bar bya ste 'ong bar byed cing dbang du 'gyur ro// 'o ma dang nas zan za zhing phyogs gcig tu bzlas pa bya'o// de nas grog mkhar gyi sa las byung ba'i nor rgyas kyi bu byas nas de la nye bar 'dug ste/ ji srid g.yo bar 'gyur ba de srid du bzlas par bya'o// de lta bus grub par 'gyur ro// nor rgyas kyi bu bdag nyid ma sha bcu gnyis kyi bza' ba sbyin par byed do// 'das pa dang ma 'ongs pa dang / da ltar byung ba'i don ston par byed do// 'o ma dang nas zan za zhing sku gzugs kyi mdun du stong phrag brgyad bzlas pas longs spyod so sor rnyed do// zla ba gcig tu bsod snyoms bza' zhing dkar po'i bcu gcig la mtshan mo gcig tu smyung bar gnas pas sku gzugs kyi spyan sngar mchod pa chen po byas nas 'phags pa spyan ras gzigs dbang phyug dang / sku gzugs kyi zhabs dag la 'jus nas ji srid du sku gzugs g.yo bar gyur pa de srid du bzlas par bya'o// g.yos pas gang mthong bar 'gyur ro// dngos grub thams cad kyi rgyal por 'gyur ro// yid kyis gang skyed par byed du 'jug go// lo stong phrag lngar 'tsho bar 'gyur ro// gang gAr zhugs te 'bum phrag gcig bzlas par bya'o// phyi nas de srid du sku gzugs kyi spyan sngar bye ma las byung ba'i mchod rten byas nas sbrang rtsi dang 'o ma gcig tu byas te sbyin sreg bya'o// klu thams cad 'ong bar 'gyur ro// gang smras pa de thams cad byed do// ri'i rtse mor 'dzegs te ras ris rab tu bzhugs nas til mar gyis btags pa'i tsan+dan gyi zhogs ma'i sbyin sreg bya ste/ gnod sbyin 'ong bar 'gyur ro// gang smras pa de thams cad byed do// nags su ras ris rab tu bzhugs nas sbrang rtsi dang pi pi ling gcig tu byas pa'i sbyin sreg stong phrag brgyad bya ste rig pa 'dzin pa thams cad 'ong bar byed do// bka' bsgo ba thams cad byed par 'gyur ro// shing gcig tu rten cing 'brel par 'byung ba'i snying po can gyi mchod rten rab tu bzhugs nas 'bum phrag bzlas par bya'o// 'bum yongs su rdzogs pa na gso sbyong can gyis gzugs kyi rnam pas byang chub shing las byung ba rtse gsum mtshan nyid dang ldan pa byed du bcug nas stong phrag rdzogs pa'i sbyin sreg bya ste/ zla ba nya la dri bzang pos rab tu byugs nas ras ris la ji ltar 'byor pa'i mchod pa byas nas lag pa g.yas pas blangs te/ mtshan thog thag tu bsgrub par bya ste/ ji srid 'bar gyi bar du'o// 'bar bas 'byung po'i bdag po gnyis pa/ gdul dka' 'dul ba po sems can thams cad kyis mi tshugs pa'i lha chen por 'gyur ro// rgya mtshor zhugs te 'bum bzlas so// klu'i rgyal po rgya mtsho la sogs pa gang 'dod pa'i klu de mthong bar byed do// nor bu rin po che yang 'di la rab tu stsol lo// de blangs pas rig pa 'dzin par 'gyur te/ klu'i rig pa 'dzin pa thams cad kyi rgyal por 'gyur ro// 'o ma dang nas zan za zhing 'bum phrag bdun bzlas par bya'o// de nas gso sbyong can gyis las byed pas zangs kyi snod byed du bcug nas cho 'phrul gyi phyogs kyi zla ba nya la 'bru dang sman thams cad kyis yongs su bkang bar byas nas ras ris kyi spyan sngar so sor bzhag ste/ ji srid 'bar ba de srid du bzlas par bya'o// de dang lag pa bcug nas gang 'dod pa de dang de 'byung bar 'gyur ro// snod bzang po'i sgrub thabs so// rgya mtshor 'gro ba'i chu klung du zhugs nas 'bum bzlas par bya'o// phyi nas zla ba nya la nor bu'am sa las byung ba'i mchod rten byas te de nyid du ras ris byed du bcug nas cho 'phrul gyi phyogs kyi zla ba nya la 'bru dang sman thams cad kyis yongs su bkang ba byas nas ras ris kyi spyan sngar so sor bzhag ste mchod pa chen po byas nas bzhag pa'i nor bu'am/ sa las byung ba lag pa g.yas pas blangs te skyil mo krung gis nye bar 'dug la ji srid 'bar ba de srid du bzlas par bya'o// yid bzhin gyi nor bu 'chang ba'i rig pa 'dzin par 'gyur ro// ring bsrel dang bcas pa'i mchod rten du ras ris rab tu bzhugs nas 'bum bzlas par bya'o// cho 'phrul gyi phyogs kyi zla ba nya la mchod pa sna tshogs pa byas nas mar me'i phreng ba yang rgya cher byas te lag pa g.yas pas rgyal mtshan gos dkar po 'phyang ba bzung nas ji srid 'bar ba de srid du bzlas par bya'o// rgyal mtshan gyi rig pa 'dzin par 'gyur ro// thams cad du thogs pa med par 'gro'o// cho 'phrul gyi phyogs kyi zla ba nya la ras ris la mchod pa chen po byas nas/ bcom ldan 'das ma shes rab kyi pha rol tu phyin pa'i glegs bam la dri bzang po'i dri yis so sor byugs nas dri zhim po'i me tog gi phreng ba dkris te lag pa g.yon pas bzung nas skyil mo krung gis nye bar 'dug ste ji srid 'bar ba de srid du bzlas par bya'o// rig pa 'dzin pa'i rgyal por 'gyur ro// gang du 'dod pa de ru 'gro bar byed do// byang chub sems dpa'i spyad pa spyod pa'i gzhon nu ma rab tu mdzes pa legs par khrus byas pa rgyan gyis brgyan par byas nas ras ris kyi spyan sngar ji ltar 'byor pa'i mchod pa bya ste/ lag pa g.yon pas rab tu bzung ste g.yas pa ji srid de dang thabs cig tu 'bar bar gyur pa de srid du bzlas par bya'o// ji lta ba bzhin du thabs cig tu rig pa 'dzin par 'gyur ro// mtshan ma gcig pa'i steng du lag pa bzhag nas ji srid 'khor rnams mi mthong ba de srid du bzlas par bya'o// ma mthong ba na sems can thams cad 'ongs nas grub pa gsum po thams cad sbyin par byed do// zla ba gzas bzung ba'am/ nyi ma gzas bzung ba na ba bla byang chub shing gi 'dab ma'i nang du btums par byas nas dbang phyug chen po'i lha khang du ring bsrel dang bcas pa'i mchod rten du ji srid du ba 'thul ba de srid du bzlas par bya'o// des thig le byas nas mi snang bar 'gyur ro// 'o ma dang nas zan bza' zhing rgya mtsho'i 'gram du'am/ shing drung du thun gsum du stong phrag bzlas par bya'o// mtshan mo bdun du rgya mtshor gnas pa'i til rnams mthong bar byed do// ji ltar 'dod pa blang bar bya'o// mon sran sde'u za zhing ri bo la 'dzegs nas stong phrag brgyad bzlas par bya'o// mtshan mo nyi shur ri bo la gnas pa'i gser dang nor bu rin po che ston cing smra bar byed do// ji ltar 'dod pa blang bar bya'o// rgya mtshor 'gra ba'i ngogs sam shing gi 'gram du zla ba gcig tu nyin mtshan du bzlas par bya'o// thams cad chu klung gi 'gram du mthong bar byed do// ji ltar 'dod pa blang bar bya'o// skyes pa dang bud med dbang du byed pa la sol bas sa la gzugs brnyan bris te/ de'i steng du nye bar 'dug nas stong phrag brgyad nyin zhag gsum thun gsum du bzlas par bya'o// dbang du 'gyur ro// rgyal po'am rgyal po'i gos 'dod pas me tog dkar po yongs su mnyes pa rnams la lan cig yongs su bzlas pa'i chur gzhug par bya'o// mtshan mo bdun la gos rnams rnyed do// ba'i mar la stong phrag brgyad bzlas pa tsam gyis skal ba bzang por 'gyur ro// bzlas pas brtan pa dang g.yo ba rnams khyad par du 'pho bar byed do// lcags las byung ba'i mdzub gang tsam gyi ral gri brangs nas ring bsrel dang bcas pa'i mchod rten du ras ris rab tu bzhugs nas mchod pa rgya chen po bya ste/ a shwat+tha'i 'dab mas g.yas nas bskor te ral gri rab tu bzhag nas ji srid 'bar ba de srid du bzlas par bya'o// de blangs pas 'khor dang bcas pa 'phur bar 'gyur te rig pa 'dzin pa stong gis yongs su bskor ba rig pa 'dzin pa rnams thams cad kyis shes nas bar gyi bskal bar gnas par 'gyur ro// 'o ma dang nas zan bza' zhing 'bum phrag bdun bzlas par bya'o// sngon spyad pa byas pas nag po'i brgyad pa'am/ nag po'i bcu bzhi pa la ras ris la mchod pa rgya chen po byas nas dge 'dun gyi bstan pa can nam slong mo zos nas dpa' bo'i rin gyis nyos pa'i ldong ros blangs te des ji skad gsungs pa bzhin du sa la pad+ma 'dab ma brgya pa bris nas pad+ma'i 'dab ma la nye bar 'dug ste nyi ma so sor ji srid du sa zos nas pad+ma gyen du 'gro ba de srid du bzlas par bya'o// pad+ma'i 'dab ma la nye bar 'dug pa'i rig pa 'dzin pa nyi shu 'byung bar 'gyur ro// lha'i gzhal med khang yang 'byung ngo // de nas de 'khor dang bcas pa de gzhal med khang la 'dzegs nas 'bur bar byed do// de yang pad+ma rin po che du mas brgyan pa'i lha'i gzhal med khang du 'gyur ro// bad gyi bskal par 'tsho bar byed do// bde ba can du yang 'gro zhing slar yang 'ong bar byed do// lus tha dad pa dag tu skye ba so sor rnyed do// stong phrag brgyad mngon par bsngags pa'i chus shing skam po la gtor na me tog dang 'bras bu phun sum tshogs par 'gyur ro// chu klung bskams par zhugs nas/ 'bum bzlas par bya ste chu skye'o// chu klung rgyas par 'dzags par bzlas na thang du 'gyur ro// rgyal po 'am rgyal po'i blon po dbang du byed par 'dod na ras ris kyi spyan sngar ji ltar rnyed pa'i me tog rnams nag po'i brgyad pa la stong phrag brgyad dbul bar bya'o// lan tshwa'i sreg blugs kyang stong phrag brgyad sbyin sreg bya'o// nges par rgyal po dbang du 'gyur ro// de nyid kyis brgyad pa nas brtsams te ji srid bcu gcig pa'i bar du gi wang la thun gsum du brgyad brgyar bzlas pa des thig le byas na gang 'dod pa de dbang du 'gyur ro// khye'u 'am bu mo dbang du byed par 'dod na gzugs brnyan gyi spyan sngar yungs kar stong phrag brgyad sbyin sreg bya'o// gnas kyi thal ba blangs te gzugs brnyan byas na gang gi ming nas smos pa de dbang du 'gyur ro// gtsang ma'i don du ba'i mar blangs te zla ba gzas bzung ba'am/ nyi ma gzas bzung ba'i dus su zangs kyi snod du bcug nas ji srid dngos grub rnam gsum du gyur pa de srid du bzlas par bya'o// 'gro bzhin pa la thos pa 'dzin par 'gyur ro// du ba 'thul bzhin pa la bcud kyis len no// 'bar bas mi snang ba dang / skye ba dran par 'gyur/ arga'i me tog 'bum gyis sbyin sreg byas na dong tse 'bum sbyin par byed do// sku gzugs kyi spyan sngar me tog stong phrag brgyad dbul bar bya ste dong tse brgyad rnyed do// gzugs brnyan gyi spyan sngar 'bras sA lu dang / 'bras thug po che la mar gyis btags pa'i sbyin sreg stong phrag brgyad byas na dong tse lnga brgya rnyed do// sngon spyad pa byas pas ras ris kyi spyan sngar zho dang sbrang rtsi dang mar gyis btags pa'i sbyin sreg stong phrag brgyad bya'o// dong tse sum brgya rnyed do// gzugs brnyan sbyin sreg stong phrag brgyad bya'o// dong tse brgya lhag par rnyed do// rigs kyi bdag po dang rigs kyi bdag mo dbang du byed par 'dod pas/ gzugs brnyan gyi spyan sngar arga'i yam shing gis mtshan mo bdun du thun gsum du sbyin sreg stong phrag brgyad bya'o// rigs pa'i bdag po dbang du 'gyur ro// rigs pa'i bdag po nyid du byed par 'dod pas sku gzugs kyi spyan sngar mtshan mo bdun du thun gsum du dur b+ha'i sbyin sreg stong phrag brgyad bya ste/ rigs kyi bdag po nyid du 'gyur ro// ji srid 'tsho'i bar du 'phags pa'i dge 'dun dbang du byed par 'dod pas ras ris kyi spyan sngar arga'i me tog stong phrag brgyad dbul bar bya'o/ mtshan mo bdun du 'dod cing don du gnyer ba'i don gang yin pa smra bar bya'o// rtag tu bzlas pas nor rnams rnyed do// ras ris kyi spyan sngar gu gul gyi ril bu'i sbyin sreg stong phrag brgyad bya'o// gser stong rnyed do// sku gzugs kyi spyan sngar zla ba gcig tu kun du ru'i bdug pa'i sbyin sreg stong bya'o// gter so sor rnyed do// sku gzugs kyi spyan sngar arga'i shing gi yam shing zho dang sbrang rtsi dang / mar gyis btags pa'i sbyin sreg stong phrag brgyad bya'o// dong tse stong rnyed do// dgra bo dbang du byed par 'dod pas gso sbyong can gyis thun gsum du gzugs brnyan gyi spyan sngar pA shA'i me la ske tshe'i sreg blugs stong phrag brgyad bya'o// dgra bo dbang du 'gyur ro// zla ba gcig gi dus la rgya skyegs kyis sbyin sreg stong phrag brgyad bya'o// skye bo thams cad dga' bar 'gyur ro// 'bras sA lu dang / thug po che'i sbyin sreg stong phrag brgyad bya ste thun gsum du kA ra ShA pa Na brgya rnyed do// 'o ma dang nas zan bza' zhing 'bum bzlas par bya'o// sngon spyad pa byas pas nag po'i brgyad pa'am nag po'i bcu gcig pa la skyes bu'i ro ma nyams pa blangs nas bkrus te rgyan gyis brgyan pa bag mar blangs pa'i 'dod ma'i gzugs kyi cha byad 'dzin pa byas nas dri dang me tog dang bdug pa rnams kyis mngon par mchod pa de rkang pa g.yon pas brang khar yang dag par mnan nas spyi bor yang dang yang du rig pa bzlas te thal lcag gis bsnun par byas te langs pa de srid du'o// langs nas 'das pa dang ma 'ongs pa dang da ltar byung ba ston par byed do// de nas rgyal gyi lcags las byung ba'i ral gris bsnun par bya'o// dngul dang gser gyi rang bzhin du 'gyur ro// de nas mi 'dod do zhes brjod par bya'o// 'dod pa byin cig ces so// de nas yid bzhin gyi nor bu skyug par byed do// de blangs nas yid bzhin gyi nor bu'i rig pa 'dzin par 'gyur te/ yid ltar mgyogs pa'i bar gyi bskal pa'i bar du gnas so// dkar po'i tshes gcig nas brtsams nas nyin mtshan du smyung bar gnas pas rgya mtshor 'gro ba'i chu bor zhugs nas zla ba tsam mam/ mA Sha'i tshad kyi sna ma'i me tog 'bum rab tu 'bab par bya ste/ yul gru bcu rnyed do// dkar po'i tshes gcig nas brtsams nas rgya mtshor 'gro ba'i chu klung du pad+ma 'bum dbul bar bya ste gter sbrag ma rnyed do// sngon spyad pa byas pa de nyid chu klung du zhugs nas sna ma'i me tog 'bum dbul bar bya'o// mthar til nag po'i sbyin sreg 'bum bya'o// yul grur ba dang bcas pa bcu rnyed do// mya ngan med pa'i shing la sran ma tsam dka'i tshad tsam gyi ril bu byas nas sku gzugs kyi spyan sngar zho dang sbrang rtsi dang mar gyis btags pa 'bum sbyin sreg byas na gang cung zad tshol ba de rnyed do// a pA marga'i yam shing la cho ga 'di kho nas gser stong rnyed do// mya ngan med pa dang / De De ka bsres la a pA marga'i dang / tan tu la gsum gyis btags pa'i sbyin sreg 'bum byas na rgyal po'i bu mo dang btsun mo rnyed do// rgyal po rnams blon po dang bcas pa dbang du byed par 'dod pas sku gzugs kyi mdun du mya ngan med pa'i yam shing gis me rab tu sbar nas zla ba gcig tu mya ngan med pa'i me tog rnams kho na zho dang sbrang rtsi dang mar gyis btags pa'i sbyin sreg stong phrag brgyad bya ste rang gi khyim du gter mthong par 'gyur ro// rgya mtshor 'gro ba'i chu klung du rked pa'i tshad kyis chur zhugs nas me tog brgya pa 'bum dbul bar bya'o// de nas me tog brgya pa la stong phrag brgyad yongs su bzlas nas gang gis bsnams pa'am mthong bar byin na de dbang du 'gyur ro// rgyal po 'am rgyal po'i blon po dbang du byed par 'dod pas zla ba gcig tu ske tshe zho dang sbrang rtsi dang mar gyis btags pa'i sbyin sreg stong phrag brgyad bya ste dbang du 'gyur ro// gang brjod pa de byed rgyal po nye bar dbang du byed pa la sku gzugs kyi spyan sngar ske tshe zho dang sbrang rtsi dang lhan cig pa rnams dang / de nas kyang li ta dang lhan cig dang / de nas kyang sbrang rtsi dang lhan cig pa rnams zla ba gcig tu thun gsum du ji ltar na gsungs pa'i rim pas brgyad brgyar sbyin sreg bya ste dbang du 'gyur ro// rgyal po'i mdun na 'don dbang du byed par 'dod pas mar dang lhan cig pa'i 'bras yos kyis sbyin sreg bya'o// rgyal rigs la 'o thug dang bsres pas so// rje rigs la 'o ma dang lhan cig pas so// dmangs rigs la til mar gyis btags pa rnams kyis so// gsum po thams cad la lan tshwa'i sbyin sreg gis so// yugs sa mo la ma sha'i sbyin sreg gis so// sems can thams cad la tsha'i til mar gyis btags pa'i til rnams kyis dbang du byed do// thams cad la zla ba gcig tu dus gcig tu pa lA sha'i me la sbyin sreg stong phrag brgyad pa'o// gtsang mar gyur pas nyin mtshan du smyung bar gnas te gzugs brnyan gyi spyan sngar bil ba'i yam shing gis me sbar nas bil ba'i sbyin sreg 'bum bya'o// gter mthong bar 'gyur ro// mtshan mo nyi shur 'o ma dang nas zan za zhing pa lA sha'i me la yungs kar dkar po'i sbyin sreg bya ste nor rnyed do// 'o ma dang nas zan za zhing 'bum phrag lngar bzlas par bya'o// de nas ras ris kyi spyan sngar zla ba gcig tu thun gsum du yungs kar dkar po la mar gyis btags pa'i sbyin sreg stong phrag brgyad bya ste nor gyi rgyun gang du 'dod pa der ltung bar byed do// zas bzhin smyung bar gnas pas yungs kar gyis sbyin sreg bya'o// rgyu skar gyi gnod pa nye bar zhi bar byed do// gzugs brnyan gyi spyan sngar mtshan brgyad du bil ba'i shing gis me sbar nas til gyis sbyin sreg 'bum bya'o// gter mthong bar byed do// yang na dbang phyug nyid rnyed do// gzugs brnyan gyi spyan sngar mchod pa rgya chen po byas nas dkar po'i tshes gcig nas brtsams te zla ba gcig tu pa lA sha'i me la me tog brgya pa'i sbyin sreg stong phrag brgya bya'o// ji ltar 'dod pa'i nor rnyed do// ring bsrel dang bcas pa'i mchod rten du pa lA sha'i shing gis me rab tu sbar nas zho dang sbrang rtsi dang mar gyis btags pa 'bum sbyin sreg bya'o// yul gru bcu la spyod pa rnyed do// gzugs brnyan gyi spyan sngar dkar po'i tshes gcig nas brtsams te 'o ma dang nas zan za zhing pad+ma 'bum dbul bar bya'o// gter rnyed do// yang na dbang phyug rnyed do// 'di rnams kho na ku mu da'i cho ga ste rgyal po la gang tshol ba de rnyed do// gzugs brnyan gyi spyan sngar bil ba dang til phan tshun bsres pas 'bum sbyin sreg bya'o// gter mthong bar byed do// gzugs brnyan gyi spyan sngar dkar po'i tshes gcig nas brtsams nas pri yang ku'i zhogs ma rnams zho dang sbrang rtsi dang mar gyis btags pa'i bil ba'i me la 'bum sbyin sreg bya'o// longs spyod chen por 'gyur ro// gzugs brnyan gyi spyan sngar nyin mtshan du smyung bar gnas pas dkar po'i tshes gcig nas brtsams te pad+ma zho dang sbrang rtsi dang mar gyis btags pa 'bum gyis sbyin sreg bya'o// dbang phyug nyid so sor rnyed do// ras ris kyi spyan sngar 'bum phrag gsum bzlas par bya'o// de nas bu ram gyi yam shing sor gcig pa'i tshad 'bum phrag gsum sbyin sreg bya'o// ras ris rab tu 'gul bar 'gyur ro// me tog chun po g.yo bar byed pa dang / de nas rgyal rigs so sor rnyed pa 'am yang na gang yid kyis bsams pa'o// skyes bu chen po dbang du byed pa la gzugs brnyan gyi spyan sngar sna ma'i me tog zho dang sbrang rtsi dang mar gyis btags pa rnams zla ba gcig tu thun gcig la stong phrag brgyad sbyin sreg bya'o// dbang du 'gyur ro// yul dbang du byed pa la gzugs brnyan gyi spyan sngar ka ra bI ra'i me tog la zho dang sbrang rtsi dang mar gyis btags pa 'bum sbyin sreg bya'o// yul so sor rnyed do// yul gyi dpon po byed par 'dod pas dong ka'i me tog la zho dang sbrang rtsi dang mar gyis btags pa 'bum phrag gsum sbyin sreg bya'o// yul gyi rje bor 'gyur ro// pa lA sha'i me la'o// sde dpon byed par 'dod pas gzugs brnyan gyi spyan sngar kun+da'i me tog la zho dang sbrang rtsi dang mar gyis btags pa 'bum sbyin sreg bya ste sde dpon nyid rnyed do// gzugs brnyan gyi spyan sngar pa lA sha'i me la btang bzung gi me tog la zho dang sbrang rtsi dang mar gyis btags pa stong phrag bcu sbyin sreg bya'o// yul gru'i rje bor 'gyur ro// gzugs brnyan gyi spyan sngar kar bI ra'i me tog la zho dang sbrang rtsi dang mar gyis btags pa'i sbyin sreg 'bum phrag gsum byas te cod pan gsum bcings par 'gyur ro// gzugs brnyan gyi spyan sngar nyi ma so so la mchod pa sngon du 'gro bas ji ltar 'dod pa'i thun mtshams nas brtsams te de nas arga'i shing gis me rab tu sbar nas dri'i til mar gyis btags pa'i shing gser gyi phye ma tshon gang tsam gyis stong phrag brgyad sbyin sreg bya'o// zla ba drug gis rgyal srid so sor rnyed do// ma skyes pa'i longs spyod skye bar 'gyur ro// lo gsum gyis rgyal srid chen por so sor rnyed do// cho ga 'di nyid kho nas lcags las byung ba'i phye ma'i sbyin sreg bya ste lo gsum gyis mtshon cha bcings par 'gyur ro// cho ga 'di nyid kyis gur kum gyi sreg blugs dri'i til mar gyis btags pa 'bum sbyin sreg bya'o// nor gyi bdag po chen por 'gyur ro// dri thams cad kyi sreg blugs dang / mar gyis sreg blugs 'bum sbyin sreg bya'o// ji ltar 'dod pa'i gnas su dpon po byed do// yang na ji ltar mngon par 'dod pa'i yul so sor rnyed do// pa lA sha'i me nyid la ga pur gyi sreg blugs mar gyis btags pa 'bum sbyin sreg bya ste rgyal po dga' bar 'gyur ro// pa lA sha'i me la sbyin sreg tsan+dan gyis yam shing dri'i til mar gyis btags pa 'bum sbyin sreg bya'o// yul chen po'i dpon por 'gyur ro// gser gyi ngang tshul gyis sreg blugs 'bum pa lA sha'i me la sbyin sreg bya'o// sems can thams cad kyis mi tshugs par 'gyur ro// a ga ru'i yam shing la mar gyis btags pa 'bum sbyin sreg bya ste thos pa 'dzin par 'gyur ro// pA sha ka'i yam shing la dri'i til mar gyis btags pa 'bum sbyin sreg bya ste/ nad chen po nye bar zhi bar 'gyur ro// nim pa'i 'bras bu la dri'i til mar gyis btags pa 'bum sbyin sreg bya ste/ gang 'dod pa'i bcings pa de grol bar byed do// rgyud mtshungs pa'i ba'i mar blangs te 'bum mngon par bsngags te 'thungs shig mchog tu yid gzhungs par 'gyur ro// arga'i me la arga'i me tog dri'i til mar gyis btags pa 'bum sbyin sreg bya'o// sems can thams cad kyi gnang chen por 'gyur ro// de rnams thams cad ring bsrel dang bcas pa'i mchod rten dang gzugs brnyan gyi mdun du sbyin sreg bya'o// me tog gam 'bras bu la lan bdun mngon par bsngags pa byas na de gang la byin pa de dga' bar 'gyur ro// gso sbyong can gyis dkar po'i lnga la ring bsrel dang bcas pa'i mchod rten du sa la ma lhung ba'i ba byung gis dkyil 'khor nye bar byugs te dri dang me tog dang bdug pa la sogs pa rnams kyis mchod pa byas nas gzugs brnyan gyi spyan sngar u dum bA ra'i shing gis me sbar nas zla ba gcig gi dus gcig la tsA ru bza' zhing tshangs pa'i yam shing gis sbyin sreg stong phrag brgyad bya'o// yid gzhungs par 'gyur ro// bram ze dbang du byed pa la gzugs brnyan gyi mdun du zla ba gcig tu 'o ma'i sbyin sreg bya'o// dbang du 'gyur ro// rgyal rigs dbang du byed pa la gzugs brnyan gyi spyan sngar tsA ru'i sbyin sreg byas na dbang du 'gyur ro// rje rigs dbang du byed pa la nas dang zho bsres pa'i sbyin sreg bya ste sngar bzhin dbang du 'gyur ro// dmangs rigs dbang du byed pa la nas la dri'i til mar gyis btags pa'i sbyin sreg bya ste sngar bzhin dbang du 'gyur ro// gzhan rnams la gzhan gyis mi thub pa la dug gis btags pa'i sbyin sreg bya ste dbang du 'gyur ro// dgra la bltas nas bzlas pas 'jigs par 'gyur ro// brgyad brgyar mngon par bsngags pa'i chus rig pa lan cig mngon par bsngags pas sam/ lan bdun mngon par bsngags pas kyang rung ste rgyal po'i pho brang du ngag 'dzin par 'gyur ro// dkar po'i tshes gcig nas brtsams te gzugs brnyan gyi mdun du seng ldeng gi me la gu gul gyi ril bu mar gyis btags pa'i stong phrag brgyad thun gsum du sbyin sreg bya'o// gang 'dod pa de rnyed do// ring bsrel dang bcas pa'i mchod rten du 'o ma dang nas zan bza' zhing 'bum zlos shig de nas bu ram gyi yam shing sor gcig pa'i tshad 'bum sbyin sreg bya'o// cod pan gsum bcings par 'gyur ro// ril bu sgrub par byed par 'dod pas/ dong ka'i me tog gi ge sar dang / nA ga ge sar dang / tsan+dan dkar po rnams gcig tu byas nas rgya shug gi tshig gu'i tshad kyi ril bu bya ste mi mnyam pa'i lcags gsum gyis dkri'o// dang por zangs kyis so// de nas dngul gyis so// de nas gser gyis so// de nas ril bu za ma tog tu bcug ste/ bcom ldan 'das ma'i spyan sngar ring bsrel dang bcas pa'i mchod rten du nyin mtshan du smyung bar gnas pas zla ba gzas bzung ba na mchod pa dang gtor ma'i cho ga byas nas mdun du bzhag ste ji srid kha Ta kha Ta zhes sgra sgrogs pa de srid du bzlas par bya'o// de nas gcig lung ston pa'i lha la dbul bar bya'o// gzhan rnams g.yog po rnams la sbyin par bya'o// bla ma'i bla mar gyur pa'i phyir sangs rgyas bcom ldan 'das la dbul bar bya'o// de nas de rnams rin gyis nyo bar bya'o// gang gang gi tshe bdag nyid kyi khar bcug pas mi snang bar 'gyur ro// mchog sgrogs par blta bar bya'o// lo stong phrag bcur 'tsho bar 'gyur ro// gzugs brnyan gyi mdun du ka dam pa'i me tog la zho dang sbrang rtsi dang mar gyis btags pa stong phrag brgyad sbyin sreg bya ste gang bsams pa de dbang du 'gyur ro// rgya mtshor 'gro ba'i chu klung du zhugs te smyung bar gnas pas nA ga ge sar gyi me tog stong phrag brgyad dbul bar bya ste gos cung zad rnyed do// gzugs brnyan gyi mdun du sna ma'i me tog la zho dang sbrang rtsi dang mar gyis btags pa'i stong phrag brgyad dbul bar bya'o// sems can thams cad dga' bar 'gyur ro// 'di kho na ku mu da rnams kyis rgyal po dga' bar 'gyur ro// rgyal po dbang du byed pa la thams cad du tsan+dan gyi phye ma la btags pas zla ba gcig tu sbyin sreg bya ste rgyal po dbang du 'gyur ro// bram ze dbang du byed pa la ku ruN+Da ki'i me tog stong phrag brgyad sbyin sreg bya'o// rje rigs dbang du byed pa la sau gan+d+hi ka'i me tog stong phrag brgyad sbyin sreg bya'o// dmangs rigs dbang du byed pa la kiM ka ra Ta'i me tog stong phrag brgyad sbyin sreg bya'o// bu mo dbang du byed pa la yu thi ka'i me tog stong phrag brgyad sbyin sreg bya'o// zhes pa 'di rnams gzugs brnyan gyi mdun du be kang+ka ta'i yam shing gi me la sbyin sreg bya'o// yugs sa mo la be kang+ka ta'i yam shing mar gyis btags pa'i sbyin sreg bya'o// ring bsrel dang bcas pa'i mchod rten du gzugs brnyan gyi spyan sngar lan bdun mngon par bsngags pa'i gi wang gis thig le byas nas rgyal po'i khab tu 'gro bar bya'o// thams cad dga' bar 'gyur ro// gdong la brgyad brgyar yongs su bzlas nas rgyal po'i khab tu 'gro bar bya'o// thams cad dga' bar 'gyur ro// gzugs brnyan gyi mdun du sngon du myu gu rnams la mar gyis btags pa pa lA sha'i me la sbyin sreg bya'o// mtshan mo bdun gyis pha rol zhing bar 'gyur ro// bdag nyid zhi ba la pa lA sha'i me nyid la thun gsum du mar dang lhan cig pa'i 'o mas sbyin sreg bya'o// mtshan mo bdun gyis zhi bar 'gyur ro// gzugs brnyan gyi mdun du zangs kyi snod du mar bzhag nas nyi zla gzas bzung ba'i dus su gtor ma'i cho ga byas nas bzlas par bya'o// snod g.yo bar byed do// mar yang grub par 'gyur ro// dpral bar thig le bya'o// skye bo thams cad dga' bar 'gyur ro// 'thungs shig yid gzhungs par 'gyur ro// nus pa byed pa la 'phags pa spyan ras gzigs dbang phyug gi spyan sngar dngul dang zangs kyi snod du ba las byung ba'i mar bzhag nas cho gas 'bum zlos shig // de nas gzas zin pa'i dus su bsgrub par bya ste grub par 'gyur ro// 'thungs na nus pa skye ste mgyogs pa dang / lding ba dang / ma chod ba la sogs pa nus par 'gyur ro// mar de nyid kyis lus la mngon par byugs nas mer rab tu zhugs na mi 'tshig go// chu la rab tu zhugs na thams cad chu la rkang pa mi 'bying bar 'gyur ro// lag pa la mngon par byugs na lcags tshig pa nyams par byed do// pad+ma'i rtsa ba za bar byed cing gzugs brnyan gyi mdun du ldong ros blangs nas lag pa kha sbyar bzhag nas ji srid gza' las grol ba de srid du bzlas par bya'o// des thig le byas pas srog chags thams cad dga' bar 'gyur ro// cho ga 'di nyid kyis ma sha gcig khar bcug ste ji srid myu gu byung ba de srid du bzlas par bya'o// myu gu'i phye mas dbang du byed do// pha rol 'gugs pa la myu gus rnam par stang bar byed do// ldong ros sgrub par 'dod pas gzugs brnyan gyi mdun du a shwat+tha'i 'dab mar bzhag nas 'bum yongs su bzlas par bya'o// nyi zla gzas bzung ba na cho gas bsgrub par bya/ grub pa la thig le byas na mi snang bar 'gyur ro// tshim par byed par 'dod pas 'o ma can gyi shing gi yam shing gis me rab tu sbar nas 'o ma can gyi shing gi yam shing zho dang sbrang rtsi dang mar gyis btags pa'i stong phrag brgyad sbyin sreg bya'o// de nas rig pa dang bcas pa tshim par 'gyur ro// gang gcig tu mnyam pa'i gnas gang du tshangs pa'i srin po 'am gzhan sems can gang la la so sor gnas pa der song nas 'bum zlos shig des 'dir 'grub par 'gyur ro// gter stsol bar byed do// 'o ma dang nas zan bza' zhing ring bsrel dang bcas pa'i mchod rten ras ris bzhugs su gsol nas lo gcig bzlas so// de nas nag po'i brgyad pa'am bcu gcig pa la nyin mtshan du smyung bar gnas pas mchod pa rgya chen po byas nas gtor ma dbul bar bya'o// gnod sbyin rnams la gnod sbyin gyi gtor ma sran tshod dang / ka ka mo Ti ka dang / zho dang / chur ba dang / 'khur ba can so kha ba d+hi la sogs pa phyi rol du 'byung po thams cad pa'i gtor ma phul nas ras ris kyi spyan sngar 'o ma can gyi yam shing gi me la 'o ma'i shing gi yam shing gi khru gang gi tshad la zho dang sbrang rtsi dang mar gyis btags pa stong phrag brgyad sbyin sreg bya'o// ku sha'i khres la nye bar 'dug ste nor byin cig gnod sbyin 'ong bar 'gyur ro// mdun du gnas pa la dri'i chus mchod yon dbul bar bya'o// de nas de rnams bdag gis ci bgyi ba brjod par bya'o zhes ston par byed do// gnod sbyin bdag gi bka' sgrub par gyur cig de bzhin du gyur cig ces byas na mi snang bar 'gyur ro// de nas brgya phrag du ma'i 'khor so so la lha'i gzhal du med pa'i bza' ba so sor stsol bar byed do// lha rnams kyis rin po che'i cod pan la sogs pa'i rgyan dang / bcud dang bcud len dang / sman rnams rab tu stsol bar byed do// yang na gang tshol ba de'o// gnas gang du gnod sbyin mo rnams kun tu gnas pa der sa lam lhung ba'i ba byung gis dkyil 'khor byas nas 'bum zlos shig // de nas seng ldeng gi sol ba du ba med pa la zho dang sbrang rtsi dang mar gyis btags pa'i gu gul gyi ril bu stong phrag brgyad sbyin sreg bya ste ji srid tho rangs kyi dus la ji ltar mngon par 'dod pa'i lha rnams 'ong par byed pa de srid du'o// lhan cig mchog stsol bar byed do// yang na lha'i sman stsol bar byed do// zos na tshe bskal par 'gyur ro// btu shAR+thi dang / dur b+ha dang / tsher ma rnams mar gyis btags pa stong phrag brgyad sbyin sreg bya'o// gos rnyed do// shu dag la stong phrag brgyad mngon par bsngags par byas nas khar bcug na tha snyad 'dod pa smra ba'i mchog tu 'gyur ro// dri zhim po'i til mar la yongs su bzlas nas khal skus shig // rgyal po'i khab tu smra ba'i mchog tu 'gyur ro// mig sman la stong phrag brgyad mngon par bsngags pa byas nas mig la mig sman du bya'o// tha snyad rnams la smra ba'i mchog tu 'gyur ro// nyi zla gzas bzung ba na rna ba'i mig sman khar bcug nas ji srid grol ba de srid du bzlas par bya'o// de nas de la bsrung ba byas nas yang dag pa'i cho gas btags par bya'o// stong phrag brgyad du mngon par bsngags pas mig la mig sman du bya'o// mi snang bar 'gyur ro// sems can thams cad la'o// ra sa ris kyi spyan sngar 'bum sbyin sreg bya'o// dpal mo mthong ngo // gang mchog stsol bar byed pa'i mchog rnyed do// mi smra bar slong mo za bas 'bum zlos shig // mi snang bar 'gyur ro// ras ris kyi spyan sngar lag pa g.yon pa khu tshur bcangs nas 'bum zlos shig // de nas grub par 'gyur ro// khu tshur bcings pas mi snang bar 'gyur te bkros pa snang bar 'gyur ro// ring bsrel dang bcas pa'i mchod rten nam chu klung gi 'gram du ras ris bzhugs su gsol nas pad+ma 'bum gyis sbyin sreg bya ste dpal mo mthong ngo // mA Shas de bzhin du mchog stsol bar byed do// cho ga 'di nyid kyis ut+pa la sngon pos 'bum sbyin sreg bya ste gter mthong ngo // gu gul gyi ril bus 'bum sbyin sreg bya ste dong tse 'bum rnyed do// dri zhim po'i me tog 'bum sbyin sreg bya ste gos bye ba rnyed do// gu gul gyi bdug pa brgyad brgyas yid la mngon par 'dod pa rnyed do// ras ris kyi spyan sngar nyi ma so sor yungs kar stong phrag brgyad sbyin sreg bya ste nyi ma gsum la dong tse nyi shu rtsa lnga rnyed do// cho ga 'di nyid kyis mtshan mo bdun du sbyin sreg bya'o// dong tse yang dag par rnyed do// lan tshwa las byung ba'i gzugs brnyan byas nas gtub cing gtub cing sbyin sreg bya'o// 'dod pa'i skyes bu dang bud med de dbang du 'gyur ro// bzhi gas kyang gos so// yungs kar la mar gyis btags pa'i stong phrag brgyad sbyin sreg bya'o// nyi ma gsum gyis bgegs thams cad nye bar zhi bar byed do// chur rkang pa gcig bcug nas de bzhin du thang la ste/ ji srid du chur gnas pa'i rkang pa yang bar gyur pa de srid du bzlas par bya'o// sdig pa las grol bar 'gyur ro// arga'i shing gis me rab tu sbar nas ske tshe stong phrag brgyad sbyin sreg bya ste nyi ma bdun gyis las kyi sgrib pa zad par byed do// tshangs ma dang / sle tres dang / shu dag dang / pi pi ling gi phye ma cha mnyam par byas nas sbrang rtsi dang lhan cig pas 'phags pa 'jam dpal gyi spyan sngar lan nyi shu rtsa gcig yongs su bzlas nas lhag par byas te nyi ma bdun la de bzhin du yid gzhungs par 'gyur ro// nyin mtshan bdun phrag gnyis kyis mchog tu yang yid gzhungs par 'gyur ro// zla ba gnyis kyi sbyor bas thos pa 'dzin par 'gyur ro// ras ris kyi spyan sngar ram gzugs brnyan gyi spyan sngar stong phrag brgyad byas nas phyis klog par byed do// de bzhin du nyi ma so so la mi smra bar bzlas par bya'o// yid gzhungs par 'gyur ro// bcings pa'am 'gags par yang rung ste/ bzlas pa tsam nyid kyis grol lo// chom rkun la bltas nas bzlas pas chom rkun gyis mi tshugs so// til mar la stong phrag brgyad mngon par bsngags par byas nas mgo la skus shig skye bo thams cad dga' bar 'gyur ro// sangs rgyas bcom ldan 'das kyi spyan sngar dkyil 'khor nye bar byugs pa byas nas me tog gcal du bkram ste khyor ba'i chu la lan bdun mngon par bsngags par byas nas btung bar bya'o// nyi ma bdun gyis yid gzhungs par 'gyur ro// sngon gyi tshig nyams par byed do// tshangs ma'i khu ba zho gang dang / 'o ma zho gang dang / sbrang rtsi zho gang la brgyad brgyar yongs su bzlas nas nyi ma re re btung bar bya ste/ ji srid mtshan mo nyi shu rtsa gcig gi bar du'o// yid gzhungs par 'gyur zhing // lnga brgya 'dzin par byed pa dang / 'chang bar byed cing srung ngo // chu la lan bdun bzlas nas mgo bor blugs pas dkyil 'khor bcing ba'o// seng ldeng gi phur bu la lan nyi shu rtsa gcig bzlas pa dang / gu gul gyi bdug pas ston par byed do// dug gso ba la chu gris so// lan bdun bzlas pa'i yal 'dab kyis gdon 'joms par byed do// me tog dkar po'am gu gul gyi bdug pas gdon gyis zin pa rnams la'o// khrus sam srad bus bdag nyid 'ching ba'o// yungs kar dkar po dang til 'dres pa la mar gyis btags pa'i sbyin sreg mtshan mo bya ste mchog sbyin par 'gyur ro// ring bsrel dang bcas pa'i mchod rten du zla ba nya la dang pas dkyil 'khor nye bar byugs te bum pa gang ba brgyad dang phreng ba brgyad dang / a ga ru dang / tu ru lka dang / tsan+dan dang / kun tu ru ka'i bdug pa sreg cing bzlas par bya'o// lus kyi dngos grub rab tu stsol lo// ring bsrel dang bcas pa'i mchod rten du 'o ma dang nas zan za zhing ji ltar 'byor pa'i mchod pa byas nas stong phrag brgya bzlas par bya'o// rmugs par byed pa dang / rmongs par byed pa la sogs pa'i las rnams nus par 'gyur ro// phye za zhing chu klung gi chur zhugs nas 'bum bzlas par bya'o// dbang du byed pa dang / mi snang ba dang / ldong ros la sogs pas sgrub pa rnams nus par 'gyur ro// klu'i gnas su karbA pa'i btus pa'i sbyin sreg bya'o// klu rnams dbang du 'gyur ro// gang tshol ba de rnyed do// lag pa g.yas pa'i sor mo la srung ba mngon par bsngags pa byas nas rgyal po'i mthar zlos shig // dbang du 'gyur ro// cho ga 'di nyid kho nas rgyal po dang / ma he dang / stag dang / gzig la sogs pa 'jigs par byed do// til gyi sbyin sreg gis ro ldan ma dbang du byed do// sha 'tshong bas bdag nyid srung ba dang gzhan srung ba'o// lan bdun mngon par bsngags pas gtsug tor bcing ba'o// g.yul dang rgyal po'i pho brang du rtsod pa la bzlas pas rgyal bar 'gyur ro// chus mngon par dbang skur bar byed par 'dod pas rtsa ba dang / nag po la sogs pa med pa'i bum pa bzhi yal 'dab kyis kha brgyan te 'bab chu dang / dri dang sa bon thams cad bcug nas stong phrag brgyad mngon par bsngags pa byas te chu des bdag nyid la mngon par dbang bskur na bdag bgegs dang log par 'dren pa thams cad las grol lo// skom pa ngang rims las dri'i chu la brgyad brgyar mngon par bsngags pa byas nas mngon par gtor bar bya ste rang gnas su 'gyur ro// ro langs la sang ldeng gi phur bus byas pa'i sbyor bas rab tu 'bad pa 'khrul 'khor legs par byas nas phyogs bzhir skyes du lag na ral gri thogs pa bzhi bzhag ste sting gar nye bar 'dug ste lcags las byas pa'i blugs gzar gyis lcags kyi bye ma'i sbyin sreg bya'o// 'di'i kha nas lce nges par 'byung ste ral gri rnon pos bcad nas ut+pal sngon po dang mtshungs pa'i ral grir 'gyur ro// de blangs pas 'khor dang bcas pa skye bar 'gyur te rig pa 'dzin pa'i rgyal por 'gyur ro// lo bye ba phrag bcu gcig tu 'tsho bar byed do// dus la bab pa dang lha rnams su nye bar skye bar 'gyur ro// lcags las byung ba'i dpral ris pub pa mtshan nyid dang ldan pa byas nas ras ris kyi spyan sngar 'bum bzlas par bya'o// mtshan mo bdun du lhag par gnas pa byas nas stong phrag rdzogs pa'i sreg blugs bya ste/ de nas nag po'i bcu bzhi la mtshan mo gsum du smyung bar gnas pas mchod pa rgya chen po byas te gtor ma'i cho ga byas nas bsrung ba dang / mtshams dang / dkyil 'khor bcing ba la sogs pa byas te/ 'phags pa'i dge 'dun la ji ltar nus pa'i ston mo byas nas zhabs gnyis la phyag byas te 'phags pa'i dge 'dun la rjes su gnang ba zhu bar bya'o// ras ris kyi spyan sngar yungs kar gyi phung po byas nas de la gong nas gong du bzlas pa dbul bar bya'o// gdon 'jug pa thams cad la gu gul gyi bdug pas so// dus ma yin pa'i 'chi ba thams cad rab tu zhi bar byed do// rlung dang sprin thams cad gnon pa la bzlas pas so// yungs kar la bzlas nas de mnan pas nam mkhar gtor bar bya ste/ chu rengs so// seng ldeng gi phur bu la lan bdun bzlas pas sa la brko bar bya'o// dgra 'am mtshon cha thams cad gnon par 'gyur ro// 'thab pa dang / rtsod pa dang / 'gyed pa rnams thams cad la tshon sna lnga pa'i srad bu la brgyad brgyar mngon par bsngags par byas nas gsang gnas su gdags par bya ste/ 'khrug pa dang / 'thab pa dang / rtsod pa dang / 'gyed pa rnams rnam par gnon par 'gyur ro// dug thams cad dang sngags rnams la chu la lan bdun bzlas pas sbyin sreg bya ste dug med par 'gyur ro// nor 'dod pas gtsang mas gos gtsang ma bgos te nyin mtshan du smyung bar gnas pas ras ris kyi spyan sngar kun tu ru'i bdug spos dbul bar bya'o// rmi lam du dge ba dang mi dge ba ston par byed do// stong phag bdun bzlas pas dngul sbyin par byed do// thams cad dbye ba la thal bas so// longs spyod don du gnyer ba'i chu klung 'dus pa 'am lteng kar gtsang ma'i phyogs su ras ris bzhugs su gsol nas bzlas pa dang sbyin sreg brtsam par bya'o// pad+ma la zho dang sbrang rtsi dang mar gyis btags pa'i sbyin sreg 'bum bya'o// yang na 'bum phrag gnyis so// de nas 'dod pa thams cad thob par 'gyur ro// sbyin sreg 'bum phrag gsum gyis mi snang bar 'gyur ro// sbyin sreg 'bum phrag gsum gyis rgyal srid so sor rnyed do// sbyin sreg 'bum phrag nyi shu rtsa gcig gis nor gyi bdag po chen por 'gyur ro// gang blangs pa de rnyed do// nam mkha' la 'gro ba dang / mi snang ba dang / phur bu rab tu 'jug pa la sogs pa byed do// dur b+ha la mar gyis btags pa 'bum bsreg par bya'o// nyi ma bdun gyis rgyas par 'gyur ro// zho dang sbrang rtsi mar gyis btags pa'i sbyin sreg stong phrag brgyad bya'o// mtshan mo nyi shu rtsa gcig gis rgyas par 'gyur ro// dong tse stong rnyed do// bu ram la rab gzhag par bya ste dgra thams cad rengs par 'gyur ro// ba byung gi dkyil 'khor byas nas srad bu gsang ba'i dkyil 'khor gyi dbus su bzhag ste gu gul gyi bdug pa phul nas sngags bzlas par bya'o// gal te 'tsho na srad bu gar byed do// mi 'tsho na gar mi byed do// ba byung gi dkyil 'khor khru bzhi pa byas nas me tog dang bdug pa phul te der gnas pas bzlas pa bya'o// dgra rnams la lan bdun bdun yongs su bzlas nas sa'i gnas su gdab bo// // byad stems thams cad med par 'gyur ro// pha rol gyi dmag tshogs la dbyug pa la yongs su bzlas nas der 'phang bar bya ste/ gnod pa med par 'gyur ro// brjed byed 'jug pa la a pA marga'i yam shing gis me sbar nas til nag po dang kar bI ra'i me tog dkar po sreg pa'i sbyin sreg bya'o// brjed byed kyi gdon nyams par byed do// gdon thams cad la srad bu nag po bcing bar bya'o// ye 'drog dang / 'bras dang / phol mig dang / btsog shu dang / khyi rngo gcod pa la sa dkar po ste sems can thams cad la gnod pa med par 'gyur ro// nyi zla gzas bzung ba na smyung bar gnas pa byas nas til mar la yongs su bzlas te til mar gyis gdong la bskus nas dgra'i khyim du 'jug par bya ste byams pa'i sems su 'gyur ro// cho ga 'di nyid kyis so sor 'brang ba brgyad brgyar mngon par bsngags par byas nas lag pa la bcings pas g.yul du 'jug par bya ste gzhan gyis mi thub par 'gyur ro// dus nyid du langs nas ring bsrel dang bcas pa'i mchod rten du dkyil 'khor byas nas chu khyor ba gsum po re re la lan bdun yongs su bzlas nas btung bar bya'o// yid kyis brjod pas btso bar bya ste ji srid du tshos kyi bar du'o// de nas zas kham dang po la lan gsum yongs su bzlas nas dus ma yin par brgyad brgyar bzlas pa byas nas de gzhag par bya'o// las kyi sgrib pa thams cad rnam par dag par 'gyur ro// ngag kyang yongs su dag par 'gyur te nyi ma re re la sha lo ka brgya 'dzin par byed do// de bzhin du nyin mo bdun du chu la lan bdun bzlas pas so// ldong ros a shwat+tha'i 'dab ma'i nang du btums par byas nas ras ris kyi spyan sngar ji srid dngos grub rnam pa gsum du gyur pa de srid du bzlas par bya'o// gzugs brnyan gyi spyan sngar a pA marga'i yam shing stong phrag brgyad kyis sbyin sreg bya'o// rgyal po rgyal po'i blon po dang bcas pa dbang du 'gyur ro// 'o ma 'thung ba'am/ lo ma za ba gso sbyong can gyis ring bsrel dang bcas pa'i mchod rten du 'bum phrag gsum zlos shig // de nas nag po'i brgyad pa'am/ nag po'i bcu bzhi pa la til nag po stong phrag brgyad sbyin sreg bya'o// kA ra ShA pa Na stong rnyed do// gzugs brnyan gyi spyan sngar gu gul gyi ril bu stong phrag brgyad sbyin sreg gyis shig // gang 'dod pa'i skyes pa dang bud med dbang du 'gyur ro// gu gul gyi ril bu stong phrag brgyad sbyin sreg byos shig // skye bo thams cad dga' bar 'gyur ro// yang na rgyal po'i pho brang du ngag 'dzin par 'gyur ro// shu dag khar bcug ste ji srid dngos grub rnam pa gsum du gyur pa de srid bzlas par bya'o// dro bzhin pa la dbang du byed do// du ba 'thul bzhin pa la mi snang bar 'gyur ro// 'bar bas nam mkha' la 'gro bar byed do// ring bsrel dang bcas pa'i mchod rten tu ras ris bzhugs nas nag po'i brgyad pa nas brtsams te pad+ma 'bum sbyin sreg byas na rgyal po dbang du 'gyur ro// tsan+dan dmar po las byung ba'i sor bcu drug pa la bzo bo gso sbyong can gyis shing gi dbyug pa byed du gzhug go// de nas ras ris kyi spyan sngar nyin mtshan smyung bar gnas pas 'bum phrag gsum bzlas par bya'o// zla ba nya la mchod pa rgya chen po byas nas shing gi dbyug pa lag pa g.yas pas blangs te ji srid dngos grub rnam pa gsum du gyur ba de srid du bzlas par bya'o// dro bzhin pa la smra bar bya ba 'dod pa thams cad myur du smra bar 'gyur ro// du ba 'thul bas mi snang bar 'gyur ro// 'bar bas nam mkha' la 'gro'o// ras ris la gos dkar pos kun nas g.yogs par byas nas ji srid du 'bar ba de srid du bzlas par bya'o// 'khor stong dang bcas pa 'phur bar byed do// ras ris kyi spyan sngar 'o ma dang nas zan za zhing mi smra bar ku sha bting ba'i mal stan la tshes gcig nas brtsams nas ji srid zla ba nya'i bar du 'bum phrag bcu drug bzlas par bya'o// u dum bA ra'i yam shing gis stong phrag brgyad sbyin sreg bya ste nad thams cad sel bar byed do// de la lcags las byung ba'i pad+ma sor drug pa'am/ brgyad pa byas nas ring bsrel dang bcas pa'i mchod rten du ras ris bzhugs su gsol nas dus gsum du yongs su bzlas par bya'o// 'bum phrag lnga bzlas par bya ste phyis mchod pa rgya chen po byas te mtshan mo gsum du smyung bar gnas pas ras ris kyi spyan sngar pad+ma bzhag nas ji srid 'bar ba de srid du bzlas par bya'o// de blangs pa tsam gyis 'khor dang bcas pa skra li zhing 'khyil bar 'gyur ro// yid kyis bye ba zlos shig 'grub par 'gyur ro// gang cung zad bsams pa ma tshang ba med par phun sum tshogs so// phyogs gang du 'gro ba der bong ba la lan bdun bzlas pa byas nas 'phang bar bya ste gdug pa thams cad gnon par 'gyur ro// gos la mngon par bsngags nas bgo bar bya ste/ bya ba rtsom pa thams cad la thogs pa med par 'gyur ro// gdong la kun tu byabs na smra ba'i mchog tu 'gyur ro// dug rab tu nyams pa ldang du 'jug par byed do// 'byung po'i gdon grol par byed do// bgegs mthu med par byed do// khyim du ras ris bzhugs su bcug na khyim gyi bdag por 'gyur ro// so ba'i phung por bzhugs su bcug na so ba 'phel bar 'gyur ro// de bzhin du 'dab mar bzhugs su 'jug par byed na de'i dngos grub tu 'gyur ro// de bzhin du yon tan brjod pa gzhal du med pa skye'o// de nas zhi ba can byed par 'dod na zho dang sbrang rtsi mar gyis btags pa'i dri zhim po'i me tog stong phrag brgyad sbyin sreg gyis shig // mchog tu zhi bar 'gyur ro// rgyas pa can la til dang 'bras thug po che dang / mon sran sde'u dang / mon sran gre'u la sogs pa rnams zho dang sbrang rtsi dang mar gyis btags pa 'o ma can gyi shing gi yam shing gis me rab tu sbar nas stong phrag brgyad sbyin sreg gyis shig // mchog tu rgyas par 'gyur ro// ras ris kyis sam ras ris med pas kyang rung ste/ gso sbyong can gyis skyabs gsum yongs su bzung nas byang chub kyi sems bskyed do// stong phrag bcu bzlas par bya'o// de nas zla ba nya la zla ba gzas bzung ba na 'dod pa can thams cad la gtor ma byin nas nyin mtshan du smyung bar gnas te mtshan thog thag tu bzlas par bya'o// de nas las thams cad nus par 'gyur ro// khyad par thams cad rang gis len par byed do// kun nas byabs pa tsam gyis 'tsho bar byed du 'jug go// chu la lan bdun bzlas pas bsngags par gyis shig // kun tu myur bar 'thungs na rang gi gnas su 'gyur ro// gdon dang srog chags la yungs kar gyi sbyin sreg stong gis lha ma yin gyi phug gi sgor da ltar rab tu bzhag nas nges par gnas pas 'bum bzla bar bya'o// lha ma yin gyi bu mo nges par song nas rab tu 'jug par byed do// der rab tu gnas pas gang tshol ba de rnyed do// gang du 'dod pa der kun tu gnas so// rgya mtsho'i 'gram du ras ris so sor bzhugs nas ras ris la 'bum bzlas pas klu'i rgyal po rgya mtsho yang rang gi gnas su rjes su 'jug par byed do// de la yid bzhin gyi nor bu btsal bar bya ste/ de blangs nas 'dod pa thams cad la spyod par 'gyur ro// de bzhin gshegs pa'i zhing du spyod par 'gyur ro// bskal par gnas shing thogs pa med par 'gyur ro// gzhon nu mas bkal ba'i skud pa la stong phrag brgyad mngon par bsngags pa byas nas mdud pa byed do// bgegs dang log par 'dren pa thams cad bcings par 'gyur ro// chu klung ngam/ chu gling du bsod snyoms za zhing 'bum phrag gsum bzlas par bya'o// mi snang bar 'gyur ro// tswa ru za zhing chu klung 'dus par 'bum zlos shig // mi snang bar 'gyur ro// mi snang ba thams cad kyi mnga' bdag tu 'gyur ro// yang dag par sdom pas lhung bzed lag pa g.yas pas blangs te skyil mo krung gis nye bar 'dug la ras ris kyi spyan sngar ji srid 'bar bar gyur pa de srid du bzlas par bya'o// rig pa 'dzin par 'gyur ro// bskal par gnas shing rig pa 'dzin pa'i tshogs thams cad kyis phyag byas par 'gyur ro// lhung bzed dang 'khar gsil la sogs pa rnams la cho ga 'di nyid kyis so// nyi zla gzas bzung ba na dge slong gis bsgrub par bya ste thams cad 'di nyid kho nas bya ste bskal par gnas shing tshangs par spyod cing thogs pa med par 'gro ba dang ji ltar 'dod pa bzhin du spyod do// ba lang gi gcin dang / nas zan za zhing 'bum phrag gsum bzlas par bya'o// yul gru brgyad so sor rnyed do// pu sI lA ka'i 'dab ma rnams kyis sdig pa dang / sdom dang / dug thams cad 'joms par byed do// 'bum phrag gnyis bzlas pas sbrul gyis 'chi ba'i dus kun tu 'joms par byed do// sna ma'i me tog gi gnas su 'gyur ro// mal+li ka dang / ut+pal dang / ku mu da dang / sau gan+d+ha ti ka la sogs pa rnams zho dang sbrang rtsi dang mar gyis btags te thun gsum du sbyin sreg stong phrag brgyad gyis shig rgyal po dang rgyal po'i blon po'am/ bram ze mdun na 'don yang rung ste mtshan mo bdun gyis dbang du byed do// rig pas nyams pa la gur gum gyis gro ga'i 'dab ma la bris nas/ bcom ldan 'das kyi spyan sngar ring bsrel dang bcas pa'i mchod rten du brgya bzlas par bya'o// tho rangs gang bar 'gyur ro// yungs kar la lan bdun bzlas pa grong ngam grong khyer du thor cig der sems can rnams shing bzhin du gnyid log par byed do// ji srid nyi ma 'char gyi bar du'o// bud med dam skyes pa yang rung ste dbang du byed par 'dod na phyogs gang na de'i khyim yod pa'i phyogs der kha bltas te mtshan mo stong phrag brgyad yongs su bzlas na rmi lam du mthong ba sbyin zhing nyi ma bdun gyis dbang du 'gyur ro// chu la lan bdun bzlas pas mche ba can thams cad kyi mchu bcing bar byed do// gter bcing bar byed do// gter bcing ba la yang seng ldeng gi phur pa la lan nyi shu rtsa gcig bzlas nas gter gyi gnas su grwa bzhi gdab bo// gter bcing ba byas par 'gyur ro// khyor ba'i chu la lan bdun mngon par bsngags pa byas nas chu la gtor na gtum po rnams kyis nya 'joms par mi nus so// se pha li ka'i me tog stong phrag brgyad sbyin sreg gyis shig mi snang bar byed do// rta'i sbangs la lan bdun bzlas pas bdug pa sbyin par byed do// sbal pa 'joms so// me tog gam 'bras bus kyang rung ste lan bdun bzlas pas sbrang bu 'joms so// dbang du byed pa la rgyal po'i sgor so shing za ba la so shing sbyin pa dang / 'bras bu sbyin pa dang / dri sbyin pa'o// sa gzhi bcing ba dang / chom rkun bcing ba dang / mche ba can thams cad rengs pa dang / gtan pa gcog pa dang / me rengs pa dang / dug 'dren pa dang / dug 'pho ba dang / dug bcing ba dang / 'byung po dbang du byed pa dang / mkha' 'gro ma'i gdon las dgrol ba dang / rims mngag pa dang / bdag nyid srung ba dang / gzhan srung ba dang / ro langs slong bar byed pa dang / phug tu 'jug par byed pa dang / mtshams bcing ba rnams la yang bzlas pa tsam gyis so// mi snang bar 'dod pas shing sha tA ba ri'i rtsa ba la stong mngon par bsngags pa byas na lag pas chings shig mi snang bar 'gyur ro// ras ris kyi spyan sngar bzlas pa byas nas phyi nas me tog brgyad pa dpa' bo'i rin gyis nyos pa blangs te/ zho dang sbrang rtsi dang mar gyis btags pa'i sbyin sreg bya'o// ji srid rtsa ba'i rin gyi tshad du byas pas brgya 'gyur gyi rin rnyed do// de nas zla ba gzas bzung ba na byang chub shing gi 'og tu dri dang me tog dang / bdug pas mchod pa byas nas ldong ros srang gcig blangs te/ a shwat+tha'i 'dab ma bdun gyi steng du bzhag nas lus rnam par bcom nas gzhag par bya ste skad cig de nyid la de skye ste rig pa 'dzin par 'gyur ro// lha dang / klu dang gnod sbyin thams cad la thogs pa med par 'gyur ro// lha'i rna ba dang yid ltar mgyogs pa dang / nyi ma 'char ka'i mdog can rig pa 'dzin pa thams cad kyis mang du 'dod par 'gyur ro// rig pa 'dzin pa brgya phrag gis yongs su bskor bar 'gyur ro// gi wang sgrub par 'dod pas 'o ma dang nas zan za zhing 'bum bzlas par bya'o// zla ba gzas bzung ba na lo ma bdun pa'i 'dab ma'i steng du byin nas ring bsrel dang bcas pa'i mchod rten du gi wang rnam par dor nas ji skad gsungs pa'i cho gas bsgrub par bya'o// ji srid 'bar bar gyur par ro// thig le byas na rgyan gyis brgyan pa'i rig pa 'dzin pa 'dod pa'i gzugs can du 'gyur ro// lo stong du 'tsho bar 'gyur ro// mig sman grub par 'dod pas/ so so bI rA ma na srang gcig blangs nas mes gdungs bzang por byas nas mig sman gyi las rnams rtogs par bya ste/ zla ba gzas bzung ba na chur rab tu zhugs nas ji srid grul bum du gyur pa de srid du bzlas par bya'o// skad cig la bcag pa tsam gyis gzi brjid dang ldan pa'i rig pa 'dzin pa rgyan thams cad kyis rnam par brgyan pa rna rgyan dang cod pan 'chang ba'i rig pa 'dzin pa rnams kyis mi gnod par 'gyur zhing 'khor dang bcas pa 'phur bar byed do// lo stong phrag lngar 'tsho bar byed do// pad+ma 'am ut+pal 'bum sbyin sreg bya'o// gser stong so sor rnyed do// pa lA sha'i yam shing 'bum sbyin sreg bya'o// gser stong rnyed do// mtshan mo gsum du smyung bar gnas pas 'o ma dang nas zan za zhing bsgrub par bya ste/ rgyal po dbang du byed do// 'o ma can gyi shing gi yam shing gis me rab tu sbar nas nyi ma bdun du yungs kar dkar po la zho dang / sbrang rtsi dang mar gyis btags pa nyi ma bdun nam/ bdun gnyis thun gsum du sbyin sreg stong phrag brgyad gyis shig // lhag par rtogs pa dbang du 'ong ngo // rgyal po'i blon po dbang du byed pa la arga'i shing gis me rab tu sbar nas nyi ma bdun du yungs kar rgyal po'i sbyin sreg byas nas dbang du 'gyur ro// rigs bzhi dbang du byed pa la ras ris kyi spyan sngar nyi ma bdun du thun gsum du til nag po dang zho dang sbrang rtsi dang mar gyis btags pa'i sbyin sreg stong phrag brgyad gyis shig sems can thams cad dbang du 'gyur ro// cho ga 'di nyid kyis til gyi sbyin sreg gyis shig // sems can thams cad dbang du byed do// arga'i yam shing 'bum sbyin sreg gyis shig gser srang brgya rnyed do// shing pi nA ka'i sbyin sreg gyis shig skye bo thams cad dga' bar 'gyur ro// tAm+bu la'i phye ma 'bum sbyin sreg gyis shig cod pan bcings par 'gyur ro// phyag g.yas pas mig nad sel bar byed do// rims kyis btab pa la ku shas phyags pas so// gzhon nu mas bkal ba'i srang bu la brgyad brgya bzlas te chings shig skal ba bzang por 'gyur ro// arga'i shing gis me rab tu sbar nas til stong phrag brgya sbyin sreg gyis shig // bza' ba mi zad pa 'byung bar 'gyur ro// 'bru thams cad gnas gcig tu byas nas stong phrag brgya sbyin sreg gyis shig // 'bru thams cad mi zad par 'gyur ro// shing wa Ta 'ching ba can gyi sbyin sreg gyis shig // rdzas zad mi shes par 'gyur ro// sbrang rtsi can gyi shing stong phrag brgya sbyin sreg gyis shig // nor skye bar 'gyur ro// ldong ros dang / ba bla dang cu gang gcig tu byas nas ras ris kyi spyan sngar stong phrag brgyad mngon par bsngags par bya ste byang chub shing gi 'dab mar bzhag nas zlos shig // de nas des gi wang grub par 'gyur ro// bud med dam skyes pa gang la byin pa de dbang du 'gyur ro// 'bras yos kyi sreg blugs stong phrag brgyad sbyin sreg gyis shig // ji srid nyi ma bdun gyi bar du'o// bgegs med par 'gyur ro// ras ris kyi spyan sngar dong ka'i me tog 'bum sbyin sreg gyis shig // rnam par btags pa'i gos bye ba bcu gnyis rnyed do// zan dang zho lhan cig sbyin sreg gyis shig // ji srid 'tsho'i bar du bza' ba ma tshang ba med pa nyid du 'gyur ro// mar gyi sreg blugs stong phrag sbyin sreg gyis shig // grong rnyed do// bye ba bzlas pas 'khor brgya dang bcas pa'i rig pa 'dzin par 'gyur ro// bud med dam skyes pa dbang du byed par 'dod pas gu gul gyi ril bu la lan nyi shu rtsa gcig yongs su bzlas nas sbyin sreg bya ste ming smos pa de dbang du 'gyur ro// shu dag la lan nyi shu rtsa gcig yongs su bzlas nas khar bcug na smra ba'i mchog tu 'gyur ro// lam du 'bum zlos shig bza' ba dang btung ba zhim po gang blangs pa rnyed do// 'bum sbyin sreg gyis shig // dpal dang ldan par 'gyur ro// til dang 'bras thug po che rnams ma sha dang lhan cig stong phrag brgya sbyin sreg gyis shig // gang 'dod pa de dbang du byed do// sin+d+hu pA ra'i me rab tu sbar nas btsos pa thams cad kyi phud kyi sbyin sreg gyis shig // ji ltar grub pa dang / bza' ba zad mi shes par 'gyur ro// gang 'dod pa'i cod pan bcings pa rnyed do// nim pa'i me tog 'bum gyis sbyin sreg gyis shig // skye bo thams cad dga' bar 'gyur ro// ma nyams pa'i 'bras sA lu dang thug po che rnams sbyin sreg gyis shig // grong rnyed do// mya ngan med pa'i shing gis me rab tu sbar nas lha'i sreg blugs 'bum sbyin sreg gyis shig // bu mo gang don du gnyer ba de so sor rnyed do// ras ris kyi spyan sngar a ga ru'i bdug pa bsregs te 'bum bzlas so// de nas yul de'i rgyal po bka' bsgo ba byed par 'gyur ro// slong mo za ba'am tsA ru za bas gso sbyong can gyis 'bum phrag lnga bzlas par bya ste sa'i rgyal srid so sor rnyed do// 'o ma dang nas zan za bar gyur pas 'bum phrag brgyad bzlas te pad+ma dkar po 'bum dbul bar bya'o// kun nas rgyal srid so sor rnyed do// dur b+ha dang byi ru stong phrag brgyar sbyin sreg byas na tshe ring por 'gyur ro// yungs kar dkar po stong phrag brgyar sbyin sreg gyis shig nad las grol lo// 'o ma'i snod kyis a mra'i 'dab ma stong phrag brgya sbyin sreg gyis shig // nad thams cad las grol bar 'gyur ro// pri yang ku'i snying po tshad gang yin pa 'bum sbyin sreg byed pa tshad de'i dong tse rnyed do// 'o ma'i sreg blugs stong phrag brgyad sbyin sreg gyis shig // nad grol lo// bza' ba don du gnyer na bza' ba'i sbyin sreg gyis shig // ri'i rtse mor 'dzegs te slong mo za zhing 'bum phrag gsum bzlas par bya'o// mthar mtshan mo gsum du smyung bar gnas pas a shwat+tha'i shing gis me rab tu sbar nas til la zho dang sbrang rtsi dang mar gyis btags pa'i mtshan thog thag tu sbyin sreg gyis shig // rgyal por 'gyur ro// til dang mar gyi sbyin sreg gis thams cad sgrub par byed do// sbrang rtsi'i sbyin sreg gyis shig // skye bo thams cad dga' bar 'gyur ro// mar gyi sbyin sreg gyis shig // gzi brjid dang ldan par 'gyur ro// 'o ma'i sbyin sreg gyis shig zhi bar 'gyur ro// zho'i sbyin sreg gyis shig // rgyas par 'gyur ro// ri'i rtse mor rten cing 'brel par 'byung ba'i snying po can gyi mchod rten ring bsrel dang bcas pa'i mchod rten du bzhugs nas pad+ma stong phrag brgya phul cig // rgyal po'am/ yul gyi bdag por 'gyur ro// las rnams grub par ma gyur na yul gru brgya rnyed do// rgyal po dbang du byed pa dang / kun nas 'jug par byed pa la zla ba gzas bzung ba na ba ser skya'i mar zangs kyi snod du 'jog tu bcug nas zangs kyi thur ma la ji srid dngos grub rnam pa gsum du gyur gyi bar de srid du bzlas par bya'o// lbu ba 'byung bzhin pa la thos pa 'dzin par 'gyur ro// du ba 'thul bzhin pa la mi snang bar 'gyur ro// 'bar bas nam mkha' la 'gro'o// sngon spyad pa byas pas dkar po'i tshes gcig nas brtsams te ji srid zla ba nya'i bar du me tog gi phur ma dang bla re yongs su bre ba byas nas dri zhim po'i dris mtho gang gi tshad kyi dkyil 'khor byas nas rnam pa sna tshogs pa'i dri dang me tog gis mchod pa byas nas gtor ma dbul zhing mar gyi mar me stong phrag brgyad dbul bar bya'o// de nas zla ba nya la skyil mo krung gis nye bar 'dug ste/ ji srid gang du ba g+ha sta ni ta zhes pa'i sgra thos pa de srid du bzlas par bya'o// de nas myur du mtshan ma skye bar 'gyur te/ me tog gi chun po g.yo ba dang / mar me'i rtse mo 'phel ba dang / 'od zer 'byung ba dang / ras ris 'gul ba ste/ 'di rnams mthong nas gang sgrub par byed pa de 'grub ste sdig pa zad par yang 'gyur ro// lha dang klu dang gnod sbyin dang dri za dang lha ma yin dang nam mkha' lding dang / mi'am ci dang / lto 'phye chen po rnams dbang du byed par 'dod pas ras ris kyi spyan sngar mtshan mo bdun du thun gsum du seng ldeng gi sol bas me rab tu sbar nas lan tshwa dang til dang yungs kar rnams zho dang sbrang rtsi dang mar gyis btags pa stong phrag brgyad sbyin sreg gyis shig // dbang du 'gyur ro// chu dang / thal ba dang / yungs kar gang yang rung ba la stong phrag brgyad mngon par bsngags pa byas nas phyogs bzhir thor cig // dkyil 'khor bcing ba byas par 'gyur ro// ras ris kyi spyan sngar rnam pa sna tshogs pa'i gtor ma phul nas mchod pa rgya chen po bya ste pad+ma 'dab ma'i gi wang bzhag nas skyil krung gis nye bar 'dug ste ji srid dngos grub rnam pa gsum du gyur pa de srid du bzlas par bya'o// dri gzhan pa las sems can thams cad du byed pa dang / lo stong du 'tsho bar byed do// dro bzhin pa la lo stong du 'tsho bar byed cing dpag tshad stong phrag tu 'gro zhing de nyid du 'ong bar byed do// grub pa thams cad kyi rgyal por 'gyur zhing yid kyis bsgrub par bya ba dang / yid kyis bza' ba skyed par byed do// de nas 'bar bar byed pa ni nyi ma 'char ka'i mdog ltar snang ba/ lo brgyad gnyis lon pa'i rnam pa/ skra li zhing tshe bskal par gnas pa rig pa 'dzin pa brgya stong phrag du mas yongs su bskor nas gang du 'dod pa der 'gro bar byed do// sngon spyad pa byas pas ras ris kyi spyan sngar cho 'phrul gyi zla ba'i phyogs la dus gsum du khrus bya zhing gos lan gsum brjes te thun gsum du stong phrag brgyad bzlas so// ji srid zla ba nya'i bar du'o// mthar mtshan mo gsum du smyung bar gnas pas snam sbyar bsgrub par bya ste dri thams cad kyis rab tu byugs te mar me stong phrag brgyad sbar nas skyil mo krung gis 'dug ste dri rnams kyis dkyil 'khor nye bar byugs pa byas nas/ de'i steng du snam sbyar bzhag ste lag pa g.yon pas mnan nas ji srid du 'phur bar byed pa de srid du bzlas par bya'o// 'phral du shing ta la'i tshang du 'phur bar byed cing gnas pa tshad 'di nyid kho nas sangs rgyas dang byang chub sems dpa' thams cad la phyag byas nas blang par bya'o// blangs pa tsam gyis rig pa 'dzin par 'gyur ro// lha dang klu dang gnod sbyin dang / nam mkha' lding dang / lto 'phye chen po rnams kyis mdun du bdar nas phyag byas par 'gyur zhing ci bgyir yang 'gyur ro// rtag tu snam sbyar la yongs su bzlas par byed pa ni de'i tshe sems bskyed pas gdug pa'i sems de las ltung bar byed do// yid kyis slar yongs su bzlas pas ldang bar byed do// mar sar las byung ba'i nor bu byas nas a shwat+tha'i 'dab ma bzhi la bzhag ste/ ji srid dro bar gyur pa de srid du bzlas par bya'o// sos ma reg par zo shig zos pa tsam gyis gang sems par byed pa de thams cad skye bar 'gyur te/ 'dod pa mang po dang / skyes bu bcu'i stobs dang / lo stong phrag bcur 'tsho bar byed do// sngon spyad pa byas pas zla ba nya la ras ris kyi spyan sngar mtshan mo gsum du smyung bar gnas pas ring bsrel dang bcas pa'i mchod rten du dri dang me tog la sogs pa rnams kyis mchod pa byas nas ku sha las byung ba'i ral gri las a shwat+tha'i 'dab ma bdun la bzhag nas/ khu tshur gyi mdzub mo blangs nas ji srid du 'phro bar byed pa de srid du bzlas par bya'o// de blangs pas nam mkha' la 'gro bar byed do// sems can thams cad la gnod pa med par 'gyur ro// thal bas me'i ra ba'o// chus sam gseg mas phyogs bcing ba'o// rang bzhin can gyi mig sman blangs nas lan nyi shu rtsa gcig bzlas pas mig la bsku bar bya ste/ skye bo thams cad dga' bar 'gyur ro// mig sman dang / rgya spos dang / ru rta dang / shu dag dang / pad+ma'i ge sar dang / gi wang dang / nA ga ge sar dang / gla rtsi la stong phrag brgyad mngon par bsngags pas kun byugs shig thams cad dga' bar 'gyur ro// lan tshwa la lan nyi shu rtsa gcig tu mngon par bsngags pas gang gi khyim du mngon par phyogs pas 'thor bar byed na nyi ma bdun gyis de dbang du 'gyur ro// khyor ba'i chu la lan bdun mngon par bsngags pa byas na gang gis khrus dang / 'thung bar byed pa de dbang du 'gyur ro// bdag gis mthong ba la nyi shu rtsa gcig bzlas pas ji srid mthong ba de dbang du byed do// gu gul gyi sbyin sreg 'bum gyis rgyal rigs so sor rnyed do// ut+pa la dang / ku mu da dang / puN+Da rI ka la sogs pa rnams 'bul bar byed bzhin pas ni gang 'dod pa de dbang du byed do// zla ba gzas bzung ba na mtshan mo gsum du smyung bar gnas pas mtshan ma gcig par mchod pa byas nas lus kyi g.yas su tsan+dan dmar pos dkyil 'khor nye bar byugs nas lag pa g.yas pas dkyil 'khor mnan nas 'bod bzhin pa'am ji srid dkyil 'khor sa nag por skyes pa de srid du bzlas par bya'o// lag pa grub par 'gyur ro// khu tshur bcings pas mi snang bar 'gyur ro// gtsug pud sgrub pa la dkar po'i tshes gcig nas brtsams nas ji srid mtshams su gyur pa de srid du bzlas par bya'o// de nas gtsug pud la brgyad brgyar mngon par bsngags pa byas nas bsod snyoms la rgyu ba ni ji ltar bsod snyoms ster pa bas mthong ba de'i tshe grub par 'gyur ro// nyi ma dang po la slong mo gcig go// de bzhin du nyi ma bdun gyi bar du'o// bsod nams dang mi ldan pas kyang 'grub par byed do// zla ba gzas bzung ba na 'o ma la yongs su bzlas nas 'thungs shig bcud kyis len chen por 'gyur ro// ba sha ka'i yam shing gi sreg blugs brgyas gang 'dod pa de dbang du byed do// ral gril brgyad brgyar mngon par bsngags te/ phug gam/ lha'i khyim gyi sgo ru gzhag par bya'o// sgo glegs lugs la mngon par 'dud pas sgo dbye bar byed do// lan cig bzlas pas bdag nyid srung bar byed do// 'o ma'i sreg blugs kyis bud med dbang du 'gyur ro// yid kyis grub pa'i gsang sngags rnams rengs par byed do// gsang sngags thams cad phye bar byed do// lha ma yin gyi bu mo dbang du byed do// dri thams cad kyis sreg blugs rgyal rigs kyi bud med dbang du 'gyur ro// lha de dri med kyi sbyin sreg gis mu stegs kyi brtul zhugs pa dang / rab tu byung ba dbang du 'gyur ro// snying ga dang / lag pa brgyar bzhugs nas zlos shig // sdig pa thams cad rab tu zhi bar byed pa dang / sems can thams cad 'gugs par byed do// mgo la lag pa bzhag nas brgyad brgyar zlos shig // sems can rengs par byed pa dang // sdig pa rab tu zhi bar byed do// bil ba la yongs su bzlas nas byin na sems can thams cad 'gugs par byed do// lha'i lus kyi g.yas su dpag tu med pa bzlas par bya'o// bud med dang skyes pa dang / khye'u dang rgan po yang dbang du 'gyur ro// thal ba la lan bdun mngon par bsngags pas go char bya'o// sems can thams cad kyis mi phyed do// chu la brgyad brgyar bzlas pas yan lag rnams la sbyin du chug cig nad nye bar zhi bar 'gyur ro// nyin mtshan du smyung bar gnas pas seng ldeng la ral gri byas nas nag po'i bcu bzhi la blangs nas dur khrod du ji srid 'bar bar gyur pa de srid du bzlas par bya'o// blangs pa des thogs pa med par 'gro bar 'gyur ro// ral gri'i rig pa 'dzin pa skra li zhing 'khyil pa tshe bskal par gnas pa rig pa 'dzin pa thams cad kyis mang du 'dod par 'gyur ro// yang na nyi ma dang zla ba gzas bzung ba na sngon spyad pa byas pas tho rangs langs nas ras ris la mchod pa byas te slong mo'i zas za zhing yon dang bcas pas dang dngos grub stsal bar bya'o// de nas ngag gi las rab tu 'grub par 'gyur te/ dUr ba dang bye rul zho dang sbrang rtsi dang mar gyis btags pa stong phrag brgyad sbyin sreg gyis shig // 'ching ba rnams grol bar byed do// bdag nyid mchog tu byed pa la gi wang la stong phrag brgyad bzlas pas dpral bar thig le byas nas rgyal po'i pho brang du phyin na mchog tu bsngags par 'gyur ro// blangs pa dang brjod pa yang ngo // bu mo dbang du byed pa la sna ma'i me tog stong phrag brgyad sbyin sreg gyis shig // bu mo rnyed do// 'di nyid kyis rnam par rgyas pa'i bud med rnyed do// rims thams cad dang // gdon thams cad dang / phyag rgya thams cad kyang ngag des byin pas grol bar byed do// dug thams cad gso bar byed do// gdon las thar bar byed do// ngag nyid kyi las rnams ni glang po zlog par byed do// tsher ma zlog par byed do// chom rkun dang dmag sde rengs par byed pa dang / mtshon cha rengs par byed pa dang // shing rta rengs par byed pa dang / me rengs par byed pa dang / gru rengs par byed pa dang / 'gugs par byed pa mche ba can rnams sam mche ba med pa'ang rung ste 'bebs par byed pa dang / shi ba slong ba dang / de dang rims mngag par byed pa'o// 'o ma dang nas zan za zhing 'bum bzlas te mtshan mo gsum du smyung bar gnas pas gos gtsang ma bgos te mtshan ma gcig par ku sha'i steng du bzhag ste/ mchod pa chen po byas nas 'byung po thams cad pa'i gtor ma byas te lus kyi g.yas su gnas pas/ ba bla dang / ldong ros dang / mig sman dang / btsod dang / gi wang rnams gcig tu byas nas a shwat+tha'i 'dab ma'i nang du btums te ji srid dngos grub rnam pa gsum gyi bar de srid du bzlas par bya'o// dro bar byed pa dang / du ba 'thul ba dang / 'bar ba ste dro bzhin pa la rkang 'thung la spyod pa dang / lo stong phrag lngar 'tsho bar byed do// sems can thams cad dbang du byed do// du ba 'thul bzhin pa la mi snang ba dang / tshe lo brgya phrag bcu thub bo// 'bar bas rig pa 'dzin pa thams cad mnga' bdag gi rig pa 'dzin par 'gyur ro// bskal pa'i tshe dang / gong nas gong du bzlas pa 'bum gyis ngag mngon par shes par 'gyur ro// steng dang 'og dang / phyogs rnams bcing ba dang / nges par len pa dang / tshig de yang thogs pa med par 'gro bar 'gyur ro// de nas ro langs sgrub par 'dod na ro yan lag ma nyams pa blangs nas dur khrod dam shing gcig gam/ lam bzhi mdo'am/ mtshan ma gcig par yang rung ste 'byung po thams cad pa la gtor mas nye bar mchod nas lha chen po'i lus kyi g.yas su dkyil 'khor nye bar byug te gtor ma phul nas/ khrus dang / rgyan gyis brgyan par byas nas/ thal bas dkyil 'khor bris te/ de'i dbus su mgo bo shar du bstan la bzhag cing ras dkar pos lus la g.yog go// grogs bzang pos phyogs skyong bar byed pa gnas su bcug nas de'i steng du skyil krung byas pa nye bar 'dug ste/ de'i khar til dang / yungs kar gyis sbyin sreg 'di'i kha nas nor bu 'byin par byed pa'i bar de srid du bya'o// kha'i nor bu de blangs pas skra li zhing 'khyil ba/ nyi ma 'char ka'i mdog can gyi rig pa 'dzin par 'gyur te/ glang po che stong gi stobs dang ldan pa 'dod pa'i gzugs can/ lha'i gnas su 'gro bar byed pa tshe bskal pa chen por gnas pa/ gang du 'dod pa der 'gro bar byed do// ro langs gzhan ni cho ga 'di nyid kyis skyes bu'i ro blangs nas seng ldeng gi phur bu bzhi la bsngags te 'di nyid kyis bdag nyid srung ba dang / phyogs skyong ba rnams kyang ngo // de'i steng du nye bar 'dug ste/ mar gyi sreg blugs ji srid de'i kha nas lce byung gi bar de srid du sbyin sreg bya'o// sngar mngon par bsngags pa'i ral gris gcad par bya ste ji srid lce brgya byung gi bar de srid du'o// lce de nyid blangs pas 'khor brgya dang bcas pa 'phur bar 'gyur ro// rig pa 'dzin pa rnams kyi mchog dang mtshon char 'gyur ro// bskal pa chen por gnas par byed do// nag po'i brgyad pa'am/ nag po'i bcu bzhi pa la yang rung ste/ mtshan mo rna ba'i mig sman btags par bya'o// stong phrag brgyad du mngon par bsngags pas mig la bskus pas sems can thams cad dbang du byed do// dril bzlas nas bsku bar bya ste/ sems can thams cad dbang du byed do// bdug pa la yongs su bzlas nas bdag nyid la bdug par gyis shig // sems can thams cad dbang du byed do// me tog la yongs su bzlas nas mgo bor byin cig // sems can thams cad dbang du byed pa dang / dga' bar byed do// gtsug tor la yongs su bzlas nas chings shig // thams cad du srung ba dang / sems can thams cad 'ching ba yang ngo // yugs sa mo dbang du byed par 'dod pas mA Sha'i sbyin sreg gyis shig // 'phral du dbang du 'gyur ro// gnod sbyin mo dbang du byed pa la pad+ma stong phrag brgyad sbyin sreg gyis shig // mtshan mo gsum gyis 'ong ngo // de nas ma 'ongs na mtshan mo bdun gyis 'ong bar byed do// de mchog sbyin par 'gyur ro// ji ltar 'dod pa bzhin du rdzogs par byed do// bu mo 'dod na 'bras yos kyi sbyin sreg gyis shig // 'dod pa'i bu mo rnyed do// dpal mo 'dod na pad+ma'i sbyin sreg gyis shig // pad+ma'am dpal mo 'ong ngo // rgyal ba 'dod na zho'i sbyin sreg gyis shig // rtag tu rgyal bar 'gyur ro// rgyas par 'dod na mar gyi sbyin sreg gyis shig // nor thob par 'gyur ro// dus rtag tu gtsang mas mtshan mo lngas sha za ba rnams dang mtshan mo dgus gnod sbyin dang srin po rnams dang mtshan mo bcus klu'i rgyal po rnams dang / zla ba phyed kyis dri za dang / chus byung dang / nyi ma nyi shu rtsa gcig gis lha ma yin dang / nam mkha' lding dang / mi'am ci dang / lha mo rnams dang / mtshan mo nyi shu rtsa gnyis kyis tshogs thams cad dang / zla bas rgyal po'i btsun mo ste/ dbang du byed pa la ro zhim po'i snyi ma zho dang sbrang rtsi dang / mar gyis btags pa stong phrag brgyad sbyin sreg gyis shig dbang du 'gyur ro// skyes pa dang bud med dbang du byed pa la yungs kar dkar po la zho btags pa 'bum sbyin sreg gyis shig // nor rnyed do// ka ra bI ra dmar po dang / dong ka'i me tog 'bum sbyin sreg gyis shig // rgyal po'i bu mo rnyed do// bil ba zhos btags pa 'bum sbyin sreg gyis shig // khyim du dpal mo 'byung ngo // me tog brgya pa la zhos btags pa 'bum sbyin sreg gyis shig // dong tse brgya rnyed do// gser mdog can gyi yam shing 'bum sbyin sreg gyis shig // ba lang stong so sor rnyed do// me tog 'bum sbyin sreg gyis shig // yul so sor rnyed do// arga'i yam shing gi sbyin sreg 'bum gyis shig // dong tse stong rnyed do// mar sar gyi sreg blugs 'bum sbyin sreg gyis shig // yul gru lnga so sor rnyed do// puN+Da rI ka'i me tog 'bum sbyin sreg gyis shig // gos bye ba bzhi rnyed do// 'o ma'i sreg blugs 'bum sbyin sreg gyis shig // ba lang dang nor yongs su gzhal ba rnyed do// byang chub shing gi yam shing 'bum sbyin sreg gyis shig // ma blangs par khyim phun sum tshogs par byed do// sna ma'i me tog 'bum sbyin sreg gyis shig // rnam par btags pa'i gos zung brgya rnyed do// pA mAn+nA'i sreg blugs stong phrag brgya'i sbyin sreg gyis shig // mtshan mo bdun gyis bram ze dbang du byed do// ku mud 'bum sbyin sreg gyis shig // chung ma dbyig dang bcas pa rnyed do// ri'i rtse mor 'dzegs te 'bum zlos shig // yul gang du bzlas pa byed pa'i yul de'i rgyal po de 'ong ste/ don du ma gnyer bar bu nyid dang nor thams cad rnam par 'byor bar 'gyur ro// bu dang bcas pa srung bar byed do// rgya mtshor 'gro ba'i chu klung du zhugs te dri zhim po'i me tog 'bum lhug cig // phyis me tog rgyun la bzlog phyogs su 'ong ngo // sos ma reg par bza' bar bya'o// nyi ma re re la gzhung lnga brgya 'dzin par byed cing de rnams 'chang bar byed do// sngon spyad pa byas pas gzugs brnyan gyi spyan sngar 'bum bzla'o// de nas gang du gter gnas pa der song nas rtsa ba dang nag po med pa'i bum pa thams cad dri zhim pos byugs par byas nas tsan+dan dkar po dang chus yongs su bkang ba byas te stong phrag brgyad mngon par bsngags pa cho ga'i gnas su gzhag par bya'o// sa thams cad 'gas par byed do// gal te gter mi gang tsam du yang gnas par byed do// chus mi gnod pa steng du gnas so// dran pa tsam gyis nye bar 'tshe ba thams cad nye bar zhi bar byed do// bud med gang mi 'dod pa de'i ming smos nas/ mar la yongs su bzlas nas 'thungs shig // skal ba bzang por 'gyur ro// rdo rje sgrub thabs ni rgyal gyi lcags las byung ba'i rdo rje sor bcu drug pa rtse mo gsum pa byas nas/ tsan+dan dmar pos rjes su byugs te/ ras ris la mchod pa rgya chen po byas nas/ nyi ma so sor phyag 'tshal bzhin pas bsod snyoms bza' bar bya'o// mthar mtshan mo smyung bar gnas pas ring bsrel can gyi mchod rten du/ ras ris bzhugs nas mchod pa rgya chen po byas te/ mar me brgya rab tu sbar nas ku sha'i khres la nye bar 'dug ste/ rdo rje gnyis ka dag kyang lag pa dag gis bzung nas/ ji srid bzung bar gyur pa de srid du bzlas par bya'o// yongs su 'khor ba bdun du 'phur bar bya ste/ rig pa 'dzin pa'i 'khor los sgyur bar 'gyur ro// bskal pa chen por 'tsho bar byed do// rgyal gyi zla bas/ mya ngan med pa'i shing gi 'og tu mtshan mo gsum du smyung bar gnas pas/ na le sham stong phrag brgyad sbyin sreg bya zhing // na le sham gcig khar bcug nas rnam par lta bar byed pa de dbang du 'gyur ro// nag po'i brgyad pa'am/ nag po'i bcu bzhi pa la nyin mtshan du smyung bar gnas par gos gtsang ma bgos te/ ras ris kyi spyan sngar mar me dang / rgyal mtshan dang / me tog gi phreng ba la sogs pa phul nas/ rang nyid kyis so sor btags pa'i chu zangs kyi snod du bzhag nas/ thun tshod gcig tu bzlas pa 'thungs nas slar yang cho ga de nyid kyis mtshan thog thag ji srid par ro// tho rangs dge 'dun gyis bstan pa can gyi slong mo bza' bar bya'o// zos nas mar dang phye dang se 'bru rnams kyang zos nas gang gi tshe gnyid 'ong bar byed do// phyogs bzhir rig pa'i gnas rnams khar rab tu 'jug par byed de thos pa 'dzin par 'gyur ro// rgya mtshor 'gro ba'i chu klung du zhugs nas lag pa g.yas pa khu tshur bcings nas nyi ma bcu gsum du zlos shig // dug dang mche ba rnams kyis shi ba thams cad slong du 'jug par byed do// khu tshur gyis gdon thams cad 'jug par byed cing thar bar yang byed do// sa la ma lhung ba'i ba byung gis khru bzhi pa'i dkyil 'khor nye bar byug pa byas nas nag po'i brgyad pa la kar+sha ra'i yam shing zho dang / sbrang rtsi dang / mar gyis btags pa nyi ma re rer stong phrag brgyad brgyad sbyin sreg gyis shig // ji srid bcu bzhi'i bar du'o// las 'dir khros pa'i rgyal po'i pho brang rab tu dang bar byed de/ grogs dang ldan pas nags su rab tu zhugs te/ shing ku pi ti'i sol bas mi bris nas rkang pa g.yon pas mnan te stong phrag brgyad bzlas par bya'o// de nas khros pa dang bral bar 'gyur ro// sngon spyad pa byas pas glog dang ldan pa'i shing sor mo drug pa blangs nas mtshan mo gsum du smyung bar gnas pas ring bsrel dang bcas pa'i mchod rten du ras ris rab tu bzhugs nas phur bu de lcags gsum dang ldan pa byas nas bum pa bzhi sman thams cad kyis yongs su bkang ba pad+ma stong pa la gzhag par bya'o// de nas phur bu de rkang pa g.yon pas mnan nas lag pa g.yon pas bzung ste ji srid lag pa nyams pa de srid du bzlas par bya'o// de nas lag pa grol lo// de nas tho rangs gtor ma chen po byin nas se 'bru bza' bar bya ste de 'grub par 'gyur ro// khyim gzhan du phur bu de gdab par bya ste/ 'dod pa sbyin par 'gyur zhing yo byad thams cad kyang 'byung ngo // bton pas thams cad mi snang bar 'gyur ro// sna ma'i shing gis me rab tu sbar nas me tog rnams zho dang / sbrang rtsi dang mar gyis btags pa'i stong phrag brgyad sbyin sreg bya'o// dong tse lnga rnyed do// a mra'i shing gis me rab tu sbar nas chu klung gi 'gram du zho dang sbrang rtsi dang / mar gyis btags pa'i arga'i yam shing stong phrag brgyad sbyin sreg bya'o// nyi ma lnga ru dong tse lnga rnyed do// dkar po'i bcu bzhi nas brtsams nas mya ngan med pa'i yam shing 'o mas btags pa stong phrag brgyad ji srid lnga pa'i bar du sbyin sreg gyis shig // dong tse brgya rnyed do// ka ra bI ra'i shing gis me rab tu sbar nas dkar po'i brgyad pa nas brtsams te ji srid dkar po'i bcu bzhi pa'i bar du ka ra bI ra'i zhogs ma 'o mas btags pa stong phrag brgyad sbyin sreg gyis shig // dong tse stong so sor rnyed do// legs par btsags pa'i chu la mngon par bsngags nas nyi ma bdun du spyad par bya'o// de nas bsrung ba byas pa'i phyugs rdzis deb ser skya la bsnun par bya'o// de nas de'i 'o ma phyogs dben par bum pa bzhag la bzlas par bya'o// de nas dkrugs nas bram ze'i bu mo'i lag pas rdzas 'di rnams 'thag tu gzhug par bya'o// de nas ril bu lcags gsum gyis yongs su dkris pa byed du gzhug go// ser skya de nyid kyi ba byung lnga'i ril bu rab tu bcug ste/ mtshan mo gcig gzhag par bya'o// de nas phyung ste ba'i chus bkru bar bya'o// pad+ma'i 'dab mar gi wang gis mngon par btags te gzhag par bya'o// de nas ring bsrel dang bcas pa'i mchod rten du ras ris bzhugs su gsol nas sang ba'i cho ga byas te/ mchod pa rgya chen po byas nas gtor ma dang mar me yang ngo // de nas rig pa 'dzin pas ril bu brgyad blangs nas pad+ma'i 'dab ma kha sbyor du pad+ma'i mtsho ru song nas ras ris bzhugs su gsol te pad+ma'i sbyin sreg gyis shig dpal mo 'ongs te mchog sbyin par byed do// pad+ma'i sa bon dang / rgya spos dang / pad+ma'i ge sar dang / tsan+dan dang / sbrang rtsis lhan cig btags te ril bu byed du gzhug go// de la bdug pa dang lhan cig mngon par bsngags nas gang la byin pa de dbang du 'gyur ro// me tog phreng ba la yongs su bzlas nas gang gi mgo la bcings pa de dbang du 'gyur ro// tsan+dan dmar po dang / tsam pa ka'i me tog dang / pad+ma ge sar dang / sA lu dmar po'i phub ma dang / gi ri kaR+Ni ka dang / ku ran+ta ka'i sa bon dang / 'bru dang / sran ma'i myu gu dang / ru rta dang / rgya spos dang / tu ru Sh+ka dang / til rnams cha mnyam pa gcig tu byas nas ba ser skya'i mar gyis ril bu byed du gzhug go// sngon du sgrub pa thams cad brtsam par bya'o// rgyal po'i btsun mo 'khor dang bcas pa dbang du byed par 'dod pas ku sha las byung ba'i gzugs brnyan byas nas lag pa g.yon pas mnan te zlos shig // 'khor dang bcas pa dbang du 'gyur ro// bram ze dbang du byed pa la til la zho dang sbrang rtsi dang mar gyis btags pa stong phrag brgyad sbyin sreg gyis shig dbang du 'gyur ro// rgyal rigs dbang du byed pa la nas la zho dang sbrang rtsi dang mar gyis btags pa'i stong phrag brgyad sbyin sreg gyis shig dbang du 'gyur ro// rje rigs dbang du byed pa la yungs kar nag po stong phrag brgyad sbyin sreg gyis shig dbang du 'gyur ro// dmangs rigs dbang du byed pa la 'bru nag po'i phub ma stong phrag brgyad nyi ma gcig pa'i sbyin sreg gyis shig // nyi ma gsum du ba ser skya khyim du btags te mngon par bsngags pa'i rtswa ljang gu zar gzhug par bya'o// mngon par bsngags nas phreng ba bzang po de dang ldan par bya'o// mngon par bsngags te chu 'thung du gzhug par bya'o// srung ba byas pa'i phyugs rdzis bzho bar bya'o// de nas 'o ma de rnam par dben pa'i phyogs su bzhag nas zho chags pa dang dkrugs par bya'o// mar des mA la tI'i me tog dang de gcig tu byas nas/ sreg blugs bdun sbyin sreg bya'o// lag pa gnyis kyis pad+ma'i 'dab mas dkris pa'i ril bu blangs nas ji srid dro bar gyur pa de srid du bzlas par bya'o// bsnyen pa sngon du 'gro ba can gyis ril bu de ji srid du ba 'thul ba dang 'bar ba dang / 'bar ba de srid du'o// dro bzhin pa la ni dbang du byed pa'o// du ba 'thul bzhin pa la mi snang ba'o// 'bar bas rig pa 'dzin par 'gyur te lo stong phrag lngar 'tsho bar byed do// shi nas kyang bde ba can du 'gro bar 'gyur ro// yungs kar dkar po la lan bdun mngon par bsngags pa gang gi mgo la byin pa de dbang du 'gyur ro// rgyal po dbang du byed pa la gzugs brnyan byas nas lag pa g.yon pas mnan nas stong phrag brgya zlos shig // stong dang bcas pa dbang du 'gyur ro// yungs kar dkar po la mar gyis btags pa stong phrag brgyad sbyin sreg gyis shig // de nas blang bar bya ste mi snang bar 'gyur ro// ring bsrel dang bcas pa'i mchod rten nam/ rgya mtshor 'gro ba'i chu klung du bye ma'am sa'i gong bu la bde bar gshegs pa'i mtho gang gi tshad kyi mchod rten rten cing 'brel bar 'byung ba'i snying po can byas nas gtsang ma gso sbyong la gnas pas ji ltar nus pa'i mchod pa byas nas/ slong mos za ba'am tsA ru za bas stong phrag brgyar zlos shig // las thams cad nus par 'gyur ro// dur khrod chen po'i phyogs su dkyil 'khor la sogs pa bcing ba dang / phyogs bcing ba dang / dug thams cad gso ba dang / nges par byab pa dang / gdon dang rims gzhom pa dang / chu klung chen po rab tu sgrol pa la bzlas par byas te/ bde bas sgrol bar byed do// la gcan dang sho gam med par mchod par bya bar 'gyur ro// rtsod pa la yang smra ba'i mchog tu 'gyur ro// gnyid du song ba na khu ba 'ching bar 'gyur ro// srad bu la stong phrag bzlas pa dang / seng ldeng gi phur bu la stong phrag brgyad bzlas pas lo thog thams cad kun tu srung ba dang / brkos pas lcang ma'i 'dab ma nye bar mnyam pa dang / 'bras sA lu dang / thug po che rnams kyi so nam phun sum tshogs par byed do// yungs kar gyis rgyal po dang blon po thams cad 'joms par byed do// ser ba dang / rdo rje dang / rdo ba la sogs pa rnams la brgyad brgyar bzlas pas gang du 'gro bar 'dod pa der 'gro bar byed do// thal ba la stong phrag bzlas pas gang gi phyogs su gtor ba de'i phyogs su tsher ma zlog par byed do// brgyad brgyar bzlas pas zug rngu thams cad med par byed do// sngon spyad pa byas pas ras ris kyi spyan sngar 'bum phrag nyi shu rtsa lnga bzlas so// de nas sen mos bcad pa'i ta la'i 'dab ma la ral gri byas nas/ de'i 'dab ma la gur gum gyis bri'o// nag po'i brgyad pa'i nyi ma nag po'i bcu bzhi pa la gso sbyong la nges par gnas pas/ gcig pu ri bo'i rtse mo la 'dzegs te/ phyogs su dor nas khru brgyad dam/ khru bcu drug pa'i dkyil 'khor nye bar byugs nas bye ma la mchod rten byas te de la ji ltar nus pa'i mchod pa byas nas kha shar du phyogs te/ lag pa g.yas pas ral gri blangs nas dpung pa gyen du bsgrengs te mchod rten gyi mdun du gsang sngags bzlas par bya'o// ji srid ral gri la yod pa'i nang gi sngags kyi yi ge de rnams 'bar bar gyur pa dang / de blangs nas ji ltar 'dod par 'gro zhing rig pa 'dzin par 'gyur te/ rig pa 'dzin pa thams cad kyis gnod pa med do// sems can thams cad kyis mi tshugs so// 'dod pa'i gzugs can bskal par gnas shing dpag tshad stong mthong bar byed cing thos par byed snom par byed do// ri la yang thad kar 'gro / rtsig pa la yang thad kar 'gro// ra ba la yang thad kar 'gro// rgya mtsho la yang mngon par 'phags par byed do// nges par bsags pa rnyed do// ba bla dang ldong ros sgrub par 'dod na ring bsrel dang bcas pa'i gzugs brnyan gyi spyan sngar de nyid du ras ris bzhugs su gsol te dkar po'i brgyad pa la mchod pa byas nas/ de'i dbus su yan lag ma nyams pa'i skyes bu bzhag nas rkang pa g.yon pas brang khar yang dag par mnan nas srung ba byas te sngags bzlas par bya'o// ji srid langs kyi bar du'o// sngar sbrang rtsi dang 'o thug bza' bar bya zhing lan bdun mngon par bsngags pa'i khu tshur bcings pa mgo bo la gzhu bar bya'o// de nas 'dzag par byed do// de 'thungs nas mi snang bar 'gyur ro// rgya mtshor 'gro ba'i chu klung du nya dang bcas pa'i chu bor zhugs te dri zhim po'i me tog stong phrag brgyad sbyin sreg gyis shig // gos zung so sor rnyed do// grong du zhugs nas brgyad brgya bzlas par bya ste/ mdzes pa'i bza' ba thob par byed do// lan tshwa dang / bsres pa'i chu la brgyad brgyar mngon par bsngags pas gzer thams cad nye bar zhi bar byed do// bud med bu ma thon pa la chu la lan brgyad brgyar mngon par bsngags nas sbyin no// bde bar btsa' bar byed do// dkar po'i tshes gcig nas brtsams te ji srid lnga'i bar du nyi ma re re la stong phrag 'phel bar byas nas bzlas par bya'o// mthar mtshan mo gsum du smyung bar gnas te ril bu'i sbyor bas ril bu rnams bsgrubs nas khar bcug na mi snang bar 'gyur ro// mya ngan med pa'i me tog dang / kr-iSh+Na sA ra'i mkhris pa dang / dur ba'i snying dang / so dri ya'i sol ba rnams lhan cig cha mnyam par byas nas rgyal gyi lcags kyis dkris te slar yang lcags gsum gyis dkris par byas nas ras ris kyi spyan sngar bsgrub par bya'o// khar bcug nas ku tu gnas pas dang por 'ching ba las grol bar bya'o// spra tshil las byung ba'i skyes pa'am bud med kyi gzugs brnyan byas nas rnam par dben pa'i phyogs su me rab tu sbar nas brgyad brgyar mngon par bsngags nas gzhu bar bya ste/ myos byed kyi tsher mas nges par gdab par bya zhing dbang du 'gyur te/ gang don du gnyer ba de rnyed do// dkar po'i nya la nyin mtshan du smyung bar gnas pas ras ris kyi spyan sngar dri zhim po'i me tog stong phrag brgyad dbul bar bya ste/ kA raShA paN lnga rnyed do// nag po'i bcu bzhi pa la nyin mtshan du smyung bar gnas te gzugs brnyan gyi mdun du pri yang ku'i shing gis me rab tu spar nas pe kang+ka ta'i ka yam shing stong phrag brgyad sbyin sreg gyis shig // nor thams cad thob par byed do// dkar po'i brgyad pa la nyin mtshan du smyung bar gnas pas ras ris kyi spyan sngar bya rog 'phur gyi bar du stong phrag brgyad bzlas par bya'o// dong tse bcu rnyed do// mtshan mo gsum du smyung bar gnas pas nag po'i bcu bzhi pa la gu gul gyi bdug pa bsregs te bA la'i me sbar nas zho dang sbrang rtsi dang mar gyis btags pa'i ka ra bI ra'i me tog stong phrag brgyad sbyin sreg bya'o// de nas me thab tu pad+ma'i tshad kyi ka ra bI ra langs te/ ka ra bI ra'i dbus su de'i mdog can gyi ldong ros mthong ste/ sags zlos shing blang bar bya'o// yid kyis blangs pa tsam gyis nyi ma 'char ba'i mdog can lo brgyad gnyis lon pa'i rnam pa rig pa 'dzin par 'gyur te rlung gi shugs dang bcas pa 'dod pa rgya chen po skye bar 'gyur ro// lo stong phrag bcur 'tsho bar byed do// sems can thams cad kyi yid du 'ong ba'i 'chi ba shes par byed pa dang / gal te slar yang sgrub pa byed na tshe nyis 'gyur du 'gyur ro// khang stong du zhugs te phyogs gtsang mar ras ris bzhugs su gsol nas mi smra bar 'o ma dang nas zan za zhing phyogs gcig tu bzlas par bya'o// de nas ras ris la mchod pa rgya chen po byas nas gtor ma ches rgya chen po phul te/ skyil mo krung bcings nas ji srid 'od zer 'byung bar byed pa de srid du bzlas par bya'o// de mthong bas mtshams med pa lnga yang zad par nye bar 'gro'o// de nas grub par 'gyur te/ kun nas rgyal srid chen po rnyed do// phyir rgol ba med par 'gyur ro// gi wang la stong phrag brgyad mngon par bsngags pa byas nas bdug pas bdugs te bar ma chad par 'jog tu bcug nas rgyal po'i pho brang du zhugs na smra ba'i mchog tu 'gyur ro// thams cad kyang 'di'i dbang du 'gyur ro// ma gyur na yang de dbang du byed pa la khyim du dkyil 'khor nye bar byugs te/ rkang 'thung a ba a bI ya lag pa g.yon pas sreg blugs stong sbyin sreg gyis shig // dbang du 'gyur ro// thun mong ba'i bud med dbang du byed pa la lan tshwas gzugs brnyan byas nas lag pa g.yon pas sbyin sreg gyis shig // dbang du 'gyur ro// 'bangs mo dbang du byed pa la pu n+nA ga'i ge sar dang / nas dang / gro dang / sha rnams gcig tu byas nas stong phrag brgyad sbyin sreg gyis shig // dbang du 'gyur ro// 'bras sA lu btags pa las byung ba'i gzugs brnyan byas nas gtub cing gtub cing sbyin sreg gyis shig // dbang du 'gyur ro// rna ba'i mig sman blangs nas mchod rten gcig dang a shwat+tha'i 'dab ma'i nang du btums te/ stong phrag brgyad du mngon par bsngags pas mig la bsku bar bya'o// gang lung phog pa de dbang du 'gyur ro// phug gi sgor 'bum zlos shig // 'khrul 'khor ltung bar byed do// ba lang gi gnas su rten cing 'brel par 'byung ba'i snying po can gyi mchod rten bzhugs nas 'bum zlos shig // dong tse 'bum so sor rnyed do// klu'i gnas su ras ris bzhugs nas srung ba'i cho ga byas pas 'dzam bu'i shing gis me sbar nas mngar gsum gyi gtor ma byin te klu shing gi me tog stong phrag brgyad sbyin sreg bya'o// de nas bram ze'i gzugs can gyi klu 'ong bar byed do// de yang ci bgyi zhes smra bar byed do// nyi ma re re la dong tse bdun bdun rab tu stsol cig ces brjod par bya'o// de bzhin du gyur cig ces brjod nas mi snang bar 'gyur ro// nyi ma re re la dong tse bdun bdun stsol bar byed do// lhag ma med par zad par bya'o// phyed dkon mchog gsum gyi nye bar sbyor ba'i ched du'o// ras ris kyi spyan sngar zla ba gcig tu bzlas par bya'o// dong tse stong phrag bcu gnyis rnyed do// dkar po'i brgyad pa nas brtsams te ring bsrel dang bcas pa'i mchod rten du zla ba drug bzlas par bya'o// rgyal srid sbyin par byed do// nag po'i brgyad pa la nyin mtshan du smyung bar gnas pas gzugs brnyan gyi spyan sngar bad kan mthar byed kyi snying po blangs nas srad bu dmar pos dkris te de nas pa lA sha'i shing gis me sbar nas phur bu can la stong phrag brgyad mngon bar bsngags pa byas nas dum bu gsum du gshags te dum bu re re la lan nyi shu rtsa gcig yongs su bzlas nas mer gzhug par bya'o// tho rangs dong tse sum brgya so sor rnyed do// dkar po'i brgyad pa la mtshan mo gcig tu smyung bar gnas pas a ti muk+ta ka'i me tog stong phrag brgyad dbul bar bya'o// nyi ma bdun bdun du dong tse stong so sor rnyed do// nag po'i bcu bzhi pa la mtshan mo gcig smyung bar gnas pas mtshan mo shing bat+ya Ta ka'i rtsa ba rnams bsres pa'i me la stong phrag brgyad sbyin sreg gyis shig // dngul stong so sor rnyed do// dkar po'i bdun pa la nyin mtshan du smyung bar gnas pa rgya mtshor 'gro ba'i chu klung du zhugs te pad+ma stong phrag bcu dbul bar bya'o// rgyal srid so sor rnyed do// skyes pa dbang du byed pa la nag po'i brgyad pa la nyin mtshan du smyung bar gnas pas nag po'i brgyad pa la mtshan mo gcig tu smyung bar gnas pas byang chub shing gi shing la me rab tu sbar nas ku mud la zho dang / sbrang rtsi dang mar gyis btags pa stong phrag brgyad sbyin sreg gyis shig // dbang du 'gyur ro// bud med dbang du byed pa la nag po'i bcu gnyis pa la so'u ga n+tI ka'i me tog stong phrag brgyad 'phags pa 'jam dpal la bsnun cig dbang du 'gyur ro// sman 'ching ba dang / yid kyis gnyis 'thung dang / rkang bzhi pa rnams kyi brun la lan nyi shu rtsa gcig yongs su bzlas nas rked pa'i phyogs su gzhag par bya ste/ khu ba 'ching ba byas par 'gyur ro// chos gos kyi rna ba la lan bdun bzlas nas mdud pa byas na dug 'ching ngo // dug gso ba la lo mas so// phyag rgya dbye ba la chus so// 'bebs pa la gu gul gyi bdug pas sam/ chus gdon 'ching ngo // sor mo la yongs su bzlas nas/ sdigs par byed pa de dbang du 'gyur ro// ras ris kyi spyan sngar brgyad brgya bzlas par bya'o// rmi lam du ji ltar 'byung ba bzhin ston par byed do// ring bsrel dang bcas pa'i mchod rten du ras ris bzhugs nas de'i spyan sngar mchod pa rgya chen po byas te a pA marga dkar po zho dang sbrang rtsi dang / mar gyis btags pa rnams bil ba'i shing gis me rab tu sbar nas 'bum sbyin sreg bya'o// rgyal srid so sor rnyed do// ma grub na grong bsdus pa stong so sor rnyed do// ras ris kyi spyan sngar gi wang ngam/ ldong ros la stong phrag brgyad mngon par bsngags pa byas nas bskus te dgra bo rnams kyi nang du zhugs na 'jigs par mi 'gyur ro// dgra bo rnams kyis gnod par mi 'gyur ro// 'bebs pa la me tog dkar po dang bcas pa'i chu dron la lan gsum bzlas pa dang / ka ra bI ra'i me tog la lan gsum bzlas pas 'bebs pa la bsnun par bya'o// 'das pa dang ma 'ongs pa ston par byed do// 'ching ba ni se gol gyi phyag rgyas shis par byed do// mig sman sgrub par 'dod pas dpa' bo'i rin gyis nyos ba'i so'u pi ra'i mig sman srang gcig blangs nas bram ze'i bu mo kha byang du bltas pas ba byung lngas 'thag tu gzhug par bya'o// ming med kyi sor mos ril bu bzhi byas nas phyogs brgyad kyis rab tu spar te cho ga 'di nyid kyis mar dang sra rtsi pog sreg cing stong phrag brgyad bzlas par bya'o// grong gi mchog bcu rnyed do// cho ga 'di nyid kyis mchod rten byas nas tsan+dan gyis btags pa'i pad+ma stong phrag brgyad dbul bar bya'o// yul gyi bdag po nyid so sor rnyed do// bde bar gshegs pa'i mtho gang gi tshad kyi mchod rten byas nas bdag pa bsregs te tsam pa ka'i me tog stong phrag brgyad dbul bar bya ste gser stong so sor rnyed do// bde bar gshegs pa'i mtho gang gi tshad kyi mchod rten byas te me tog gi ge sar stong phrag brgyad dbul bar bya ste gos stong so sor rnyed do// de bzhin du me tog thams cad kyi 'dod pa'i cho ga'o// dur khrod nas ro bsregs pa'i thal ba blangs te zla ba nya la nyin mtshan du smyung bar gnas pas ming med kyi sor mo'i khrag gis zlum po byas nas gzugs brnyan bris te rkang pa g.yon pas mnan nas stong zlos shig // rigs brgyud dang bcas pa dbang du byed do// bde bar gshegs pa'i mtho gang gi tshad kyi mchod rten byas nas 'bras yos la zho dang / sbrang rtsi dang mar gyis btags pa'i me la sbyin sreg stong phrag brgyad gyis shig // gi wang la stong du mngon par bsngags pas thig le byas na gang mthong ba dang / gang rnams mthong ba de rnams dbang du byed do// tho rangs tu ruSh+ka'i chu la lan bdun mngon par bsngags pa byas te gdong bkrus pas gang mthong ba de sbyin par byed do// thams cad de kho na bzhin du til mar za bas khyor ba'i chu la lan bdun mngon par bsngags pa byas te 'thungs shig // don du ma gnyer bar bza' ba rnyed do// rgyal po'i pho brang du rab tu zhugs te chos gos de blangs te lan nyi shu rtsa gcig yongs su bzlas te lag pa g.yon pas mdud pa byas na thogs pa med par 'gyur ro// chom rkun gyi nang du dran par byed cing bzlas pas 'ching ba grol bar byed do// gcod pa dang / 'bugs pa lag pa'i sngags rnams la pa lA'i 'bru dang / ka ra bI ra dkar po dang / yungs kar rnams kyis gzugs brnyan byas nas ras ris kyi spyan sngar lag pa g.yon pas mnan te stong phrag brgyad zlos shig // sngags rnams slong bar byed par 'gyur ro// rims gzhom par 'dod pas gi ri kaR+Ni ka'i me tog stong phrag brgyad sbyin sreg gyis shig shI rims 'joms par 'gyur ro// seng ldeng gi yam shing gis brgya rtsa brgyad sbyin sreg gyis shig // gdon thams cad grol bar 'gyur ro// thal ba la lan bdun bzlas nas gzhan gyi gsang sngags sgrub par byed do// chu la lan cig bzlas pas grol lo// ras sam gro ga la bris nas rgyal mtshan gyi rtse mo la btags na pha rol gyi dmag sde rengs par 'gyur ro// chu dang phye za zhing nag po'i brgyad pa'am/ nag po'i bcu bzhi pa la mtshan mo gsum du smyung bar gnas pas mtshan mo gcig par song nas lus kyi g.yas su ras ris bzhugs te bcing bar bya'o// khu tshur bcings nas ji srid khu ba byung ba de srid du bzlas par bya'o// 'ching bar byed do// zhes gsum pa la khu tshur sgrub par 'gyur ro// khu tshur byas na mi snang ngo // lo bdun brgyar 'tsho bar 'gyur ro// dbang phyug chen po yang ci bgyir 'gyur ro// phyogs gtsang mar ras ris bzhugs te nyin mtshan du smyung bar gnas pas ras ris kyi spyan sngar gzugs brnyan byas te cho ga bzhin du mngon par mchod nas bal ba'i yam shing zho dang / sbrang rtsi dang / mar gyis btags pa stong phrag brgyad sbyin sreg gyis shig // bcom ldan 'das 'jam dpal gyi dpral ba nas 'od zer byung ngo // de nas grub par 'gyur ba ste rdzas sam gser dpag tu med pa rnyed do// nyin mtshan du smyung bar gnas pas ras ris kyi spyan sngar ka ra bI ra'i me tog stong phrag brgyad sbyin sreg gyis shig // de nas ka ra bI ra'i me tog cig blangs nas klu'i gnas su song ste me tog klu mtsho bran du bcug la sngags bzlas par bya'o// klu ma dang bcas pa dbang du 'gyur ro// gang don du gnyer ba de thob par byed do// nyin mtshan du smyung bar gnas pas nag po'i bcu bzhi la lam sum mdor mchod pa byas nas nye bar 'dug ste sran ma'i tshad kyis ldong ros kyi ril bu byas nas khar bcug ste ji srid kha gas pa de srid du bzlas par bya'o// ldong ros grub par 'gyur te dpral bar thig le byas pas mi snang ngo // 'dod pa'i gzugs can lo lnga brgyar 'tsho bar byed do// nag po'i brgyad pa la khri'i tshogs can blangs nas gzhan mo'i brgyad pa la khro tshogs can la rtse gsum byed du gzhug go// gzhan pa'i nag po'i brgyad pa la nyin mtshan du smyung bar gnas pas dur khrod du song nas rtse gsum la mchod pa chen po byas nas skyil mo krung gis nye bar 'dug ste lag pa g.yas pas rtse gsum blangs nas ji srid rtse gsum las 'od zer byung ba de srid du bzlas par bya'o// de nas grub par 'gyur te mtshan mo ma brtsigs pa ru lha'i khyim 'byung ste rgyan thams cad kyis rnam par brgyan pa'i bud med 'byung ngo // 'khor gyi skyes bu mang po yang dgod pa dang sgeg pa la sogs pa rnams kyis kun khyab par nye bar gnas te gang bsams pa de thams cad rnyed do// tho rangs ston pas thams cad 'jog go// dkar po'i tshes gcig nas brtsams te nyin mtshan du smyung bar gnas pas ras ris kyi spyan sngar tshangs ma'i khu ba zho gang la brgyad brgyar zlos la 'thungs shig nyi ma bdun gyis thos pa 'dzin par 'gyur ro// ras ris kyi spyan sngar rnam pa sna tshogs pa'i srung ba byas te bza' ba'i Ti kA la ji srid zan du gyur pa de srid du bzlas par bya'o// de nas grub par 'gyur te phyi nas zan 'pho bar byed do// 'bru la skyes pa yang ngo // sngon spyad pa byas pas lcags gsum las byung ba'i 'khor lo sor bcu drug pa'i rnam pa byas nas nag po'i bcu bzhi pa la nyin mtshan du smyung bar gnas pas rtsa ba'i ras ris kyi spyan sngar mchod pa rgya chen po byas nas 'khor lo a shwat+tha'i 'dab ma bdun la bzhag ste skyil mo krung gis nye bar 'dug nas ji srid 'bar ba de srid du bzlas par bya'o// de nas blangs pa tsam gyis skra li zhing 'khyil ba nyi ma 'char ka'i mdog can rig pa 'dzin pa'i 'khor los sgyur bar 'gyur te gang rnams kyis mthong ba de rnams dang lhan cig 'phur bar 'gyur ro// 'bar ba can legs par mthong ba blangs nas lag pas mnan te lan bdun bzlas pa byas nas gang la reg pa de dbang du 'gyur ro// ku sha las byung ba'i 'khor lo byas nas lan bdun bzlas pa chur bcug ste klu rnams langs nas ci bgyi zhes smra bar byed do// dong tse 'bum byin cig ces brjod par bya'o// slong mo za zhing ri'i rtse mor 'dzegs te stong phrag brgya bzlas par bya ste/ de bzhin gshegs pa'i sku mngon du 'gyur ro// de mthong nas 'grub par byed do// rgya mtshor 'gro ba'i chu klung du zhugs nas arga'i me tog gis sbyin sreg gyis shig // nyi ma mchog sbyin par 'gyur ro// chu klung de nyid du rked pa nub tsam du zhugs nas bil ba'i me tog rab tu lhug cig // mes pos mchog sbyin par 'gyur ro// man+dA ra ba'i me tog gis sbyin sreg gyis shig // dbang pos mchog sbyin par 'gyur ro// de nyid chu la man+dA ra ba'i me tog gis nor sbyin mchog sbyin par 'gyur ro// 'bum phrag gnyis bzlas par bya'o// rgyal por 'gyur bar byed do// 'bum phrag gsum bzlas par bya'o// sems can thams cad 'gugs par byed do// rgyas tshor 'gro ba'i chu klung du zhugs te mya ngan med pa'i shing gi me tog stong phrag brgya blug par bya'o// mtshan mo bdun gyis gnod sbyin mo rnams 'gugs par byed do// shing la mi smra bar zla ba drug tu bzlas par bya'o// mngon par 'dod pa'i rdzas so sor rnyed do// arga las byung ba'i rgyal po'i gzugs brnyan sor drug pa byas nas kha dog ma 'dres pas rgyan thams cad kyis rnam par brgyan pa 'drir gzhug par bya'o// dkyil 'khor pa'i rgyal por 'gyur ro// yang na rig pa 'dzin pa nyid do// ras ris kyi spyan sngar mi smra bar zla ba drug tu lag pa g.yon pa la mngon par bsngags nas khri yongs su bzlas te nye bar gyur pa'i gter 'bum 'byung ngo // 'bras yos la zho dang sbrang rtsi dang mar gyis btags pa stong phrag bcu dang / a bA marga'i yam shing la zho dang sbrang rtsi dang mar gyis btags pa stong phrag bcu sbyin sreg gyis shig // gser stong phrag bcu so sor rnyed do// gi wang blangs te ril bu byas nas lcags gsum gyis dkri'o// de nas gtsang zhing dkar ba'i gos bgos te dur khrod du song nas dri dang bdug pa dang me tog la sogs pa rnams kyis mchod pa byas nas 'byung po thams cad pa'i gtor ma byin te ril bu thod pa kha sbyar du bzhag nas/ ji srid 'jigs pa'i sgra thos pa de srid du bzlas par bya'o// 'jigs par mi 'gyur grogs rnams la bgos nas yang khar bcug pas mi snang bar 'gyur ro// lo stong phrag bcur 'tsho bar 'gyur ro// phag gi mig blangs nas phyugs dang lhan cig gzhon nu ma'i lag pas btab par bya'o// ril bu byas nas lcags gsum gyis dkris te lag pa kha sbyar du bzhag nas dbang phyug chen po'i sku'i g.yas phyogs su kham phor kha sbyar du bzhag ste lag pa g.yas pas mnan pas ji srid shi ta'i sgra thos pa de srid du bzlas par bya'o// rig pa bzlas te grogs rnams la'ang byin nas khar bcug pas mi snang bar 'gyur ro// bsgrub par bya ba thams cad kun tu dga' ba dang / lo stong phrag tu 'tsho bar byed do// pad+ma ge sar dang / mig sman dang / ldong ros kyang rung ste/ cha mnyam par byas nas gso sbyong can gyi bu mo'i lag pas btab par bya'o// lcags gsum gyis dkris pa byas nas sngon spyad pa byas pa rgyal po'i sbyor bas dbang phyug chen po'i sku'i g.yas su 'byung po thams cad pa'i gtor ma phul nas dri dang me tog dang bdug pa rnams kyis mchod pa byas te kham phor kha sbyar du bzhag nas/ lag pa g.yas pas mnan te ji srid kha Ta kha Ta zhes sgrogs pa de srid du bzlas par bya'o// sangs rgyas bcom ldan 'das la gcig phul nas grogs rnams la'ang bgos te khar bcug pas mi snang bar 'gyur ro// lo stong du 'tsho bar byed do// sngon spyad pa byas pas 'o ma dang nas zan za zhing ri'i rtse mor ras ris bzhugs nas 'bum bzlas par bya'o// de nas gso sbyong can gyis grog mkhar gyi sa rtag tu blangs nas 'o mas sbyar te 'jam par byas nas/ bde bar gshegs pa'i mtho gang gi tshod kyi dad pa bya'o// ri mo mkhan gso sbyong can gyis kha dog ma 'dres pa 'drir gzhug par bya'o// de nas rnam par dben pa'i phyogs su ras ris bzhugs nas dri dang me tog dang bdug pas mngon par mchod de 'byung po thams cad pa'i gtor ma byin nas gos gtsang ma bgos pas ras ris kyi spyan sngar ji srid ngang pa g.yo bar byed pa de srid du bzlas par bya'o// de nas rig pa 'dzin pas sngar yongs su bzlas pa'i gzhan gyis mi thub pa'i me tog mchod yon dbul bar bya'o// slar yang brgyad brgyar bzlas par bya'o// thams cad 'ong bar byed de 'jigs par mi bya'o// sngags bzlas pa'i rma byas reg par bya'o// ci bgyi zhes smra bar byed do// lus kyi nang du son par gyur cig cas brjod par bya'o// de nas sgrub pa po'i lus su mi snang bar 'gyur ro// skad cig de nyid la skra li zhing 'khyil pa lo brgyad gnyis lon pa rnam pa nyi ma 'char ka'i mdog ltar snang ba thogs pa med par 'gro bar byed do// gang mthong ba dang lta bar byed pa de dang lhan cig 'phur bar 'gyur ro// rig pa 'dzin pa thams cad 'di'i dbang du 'gyur te bskal par gnas shing gang gi tshe 'chi ba de'i tshe lha rnams su skye bar 'gyur ro// sngon spyad pa byas pas ring bsrel dang bcas pa'i mchod rten du ras ris bzhugs nas 'bum phrag lnga bzlas par bya'o// gso sbyong can gyis mi smra bar thog phog pa'i shing blangs nas 'o mar nyin zhag bdun du gzhug par bya'o// de nas phyung ste sa dkar po dang tsan+dan gyi chus mnyes pas ji srid rdo rje phog pa'i shing 'khrur gzhug par bya'o// de nas sgrub pa po gso sbyang can gyis bzo bos seng ge byed du gzhug par bya'o// de nas rgyu skar snar ma la dkon mchog gsum la mchod pa rgya chen po byas nas dge 'dun gyis bstan pa'i slong mo bza' bar bya'o// ras ris kyi spyan sngar mchod pa rgya chen po byas nas rnam pa sna tshogs pa'i gtor ma dbul bar bya'o// de nas sgrub pa po gtsang mas gos gtsang ma bgos te ku sha'i khres la nye bar 'dug pas lag pa g.yas pas seng ge mnan te ji srid seng ge g.yo bar byed pa de srid du bzlas par bya'o// g.yos pa dang / rnam pa sna tshogs pa'i mtshan ma skye ste 'jigs par mi byed do// de nas rig pa 'dzin pas lan bdun mngon par bsngags pa'i yungs kar rnams kyis seng ge la gzhu bar bya'o// seng ge sgra chen po sgrogs par byed do// sgrub pa po yang ma bsams par dgon pa las 'da' bar mi 'gyur ro// de nas sgrub pa pos lan bdun brjod nas seng ge la 'dzegs te rig pa 'dzin pa thams cad kyang 'dus nas seng ge la zhon te 'khor dang bcas pa 'phur bar 'gyur ro// yid kyis rlung ltar 'gro ba dang / rig pa 'dzin pa'i 'khor du ma dang / bskal par gnas shing gang gi tshe 'chi ba de'i tshe gang du 'dod par skye bar 'gyur ro// seng ge'i sgrub thabs so// nor sgrub par byed par 'dod na dkar po'i zla ba nya nas brtsams te mi smra bar 'o ma dang nas zan za zhing ji snyed phyi ma zla ba gsum gyi bar du ras ris kyi spyan sngar 'bum bzlas par bya'o// de nas ras ris g.yo bar 'gyur ro// yang de bzhin gshegs pa'i gzugs brnyan g.yo bar byed do// nor gyi dngos grub chen por 'gyur ro// nI lA Ta ka la brgyad brgyar mngon par bsngags te mdud pa bya'o// gyad g.yul du rgyal bar 'gyur ro// thal ba la lan nyi shu rtsa gcig bzlas te spyi bor bzhag par byas na g.yul du rgyal bar 'gyur te gyad kyi dngos grub bo// dkar po'i tshes gcig nas brtsams nas 'o ma dang lhan cig zangs kyi snod du bzhag ste brgyad brgyar mngon par bzlas pa byas nas 'thungs shig // de bzhin du nyi ma bdun gyis thos pa 'dzin par 'gyur ro// 'phags pa spyan ras gzigs dbang phyug gi zhal nas 'od zer byung ste sgrub pa pos bskor ba byas nas steng du 'gro ste rig pa 'dzin par 'gyur ro// 'dod pa'i gzugs can lo brgya stong phrag gsum du 'tsho bar byed do// nag po'i brgyad pa la mtshan mo gcig // bar gnas pas gzugs brnyan gyi mdun du gi wang bzhag nas ji srid 'bar ba de srid du bzlas par bya'o// de'i tshe blang bar bya ste blangs pa tsam la sred med kyi bu'i stobs su 'gyur te/ gzhan gyi mtshon cha rnams mthu med par 'gyur ro// gang phreng ba dang ldan pa de gnas pas lo sum brgya 'cho bar byed do// nag po'i bcu bzhi pa la nyin mtshan du sbyang bar gnas pas ras ris kyi spyan sngar bil ba'i shing gis me rab tu sbar nas/ be kang+ka ta'i yam shing la tsha ba'i til mar gyis btags pa stong phrag brgyar sbyin sreg gyis shig // dong tseg cig rnyed do// dkar po'i bcu gsum pa la nyin mtshan du smyung bar gnas pas sa las byung ba'i 'dod pa'i lha byas nas de'i khar 'bras thug po che'i stong phrag brgya sbyin sreg gyis shig // nyi ma bdun la gang bu mo 'dod pa de dbang du 'gyur ro// nag po'i bcu bzhi la nyin mtshan du smyung bar gnas pas dur khrod du song ste/ sa la ma lhung ba'i ba lang gi lci bas dkyil 'khor nye bar byug pa byas nas ma nyams pa'i thod pa blangs te tsan+dan dmar po'i chus bkrus nas me tog dmar po dang / dri dang me tog gis mngon par mchod cing de nas thod pa la nye bar 'dug ste/ gsang sngags bzlas pas dgug par bya'o// ji srid thod pa g.yo bar gyur pa de srid du'o// de'i tshe grub par 'gyur ro// de'i tshe sen mos gang bkug pa de 'ong ste/ gang brjod pa de byed do// zhib byed par 'dod na ras ris kyi spyan sngar pad+ma stong phrag brgyad sbyin sreg gyis shig zhi bar 'gyur ro// ras ris kyi spyan sngar mA la ti'i me tog zho dang sbrang rtsi dang mar gyis btags pa stong phrag brgyad sbyin sreg gyis shig zhi bar 'gyur ro// sngon spyad pa byas pa nag po'i lnga pa la ring bsrel dang bcas pa'i mchod rten du ras ris bzhugs nas mchod pa chen po byas te gtor ma rgya chen po dbul bar bya'o// phyi rol du 'byung po thams cad pa'i gtor ma byan te/ de nas nA ga ge sar gyi phye mas gzugs brnyan bris shig // dkyil 'khor bcing ba yang byas nas ku sha'i khres la nye bar 'dug ste/ ji srid du skar mda' ltung ba de srid du bzlas par bya'o// slar yang ji srid ras ris 'gul ba de srid du bzlas par bya'o// dngos grub kyi mtshan ma gzhan rnams kyang 'byung ste/ de nas sangs rgyas dang byang chub sems dpa' thams cad la phyag byas nas 'phur ba'i rig pa 'dzin par 'gyur ro// 'dod pa'i gzugs can dpag tshad stong nas mthong bar byed cing thos par byed do// rig pa 'dzin pa thams cad kyis gnod pa med do// sngon spyad pa byas pas nag po'i bcu bzhi la nyin mtshan du smyung bar gnas pas mchod pa rgya chen po byas nas ma nyams pa'i lus blangs te dri dang me tog dang bdug pas mngon par mchod nas lag pa g.yas pas byin te ji srid du 'bar ba de srid du bzlas par bya'o// 'bar ba tsam gyis rig pa 'dzin pa stong gis yongs su bskor te nam mkha'i mthil du 'phur bar byed do// lo brgyad gnyis lon pa'i rnam pa skra li zhing 'khyil ba rig pa 'dzin pa thams cad kyis gnod pa med pa'o// 'bebs pa la 'dug pas so// dug 'joms pa la yal 'dab kyis so// bdag nyid srung ba la bzlas pas so// dkar po'i bcu bzhi pa nas brtsams te ji srid lnga'i bar du gzugs brnyan gyi spyan sngar gso sbyong can gyis dag pa gos gtsang ma bgos pas bzlas par bya'o// gang 'dod pa de thob par byed do// mar la brgyad brgyar mngon par bsngags par byas nas 'thungs shig // nyi ma bdun gyis yid gzhungs par 'gyur ro// ras ris kyi spyan sngar mal+li ka'i me tog stong phrag brgyad sbyin sreg gyis shig // mtshan mo bdun la rdzas skye bar 'gyur ro// dkar po'i bcu bzhi la mtshan mo gsum du smyung bar gnas pas/ u dum bA ra'i shing gis me rab tu sbar nas/ u dum bA ra'i yam shing la zho dang sbrang rtsi dang mar gyis btags pa'i stong phrag brgyad sbyin sreg gyis shig // dong tse lnga brgya rnyed do// nag po'i bcu bzhi pa la gso sbyong can gyis mar me stong phrag brgyad sbar nas mar me 'khyil pa stong phrag brgyad sbyin sreg gyis shig // phyi nas bzlas pa dbul bar bya'o// de nas mig thob par byed do// shes rab kyi pha rol tu phyin pa'i glegs bam ring bsrel dang bcas pa'i mchod rten du bzhugs nas stong phrag brgyad mngon par bsngags pa byas te/ sangs rgyas dang / byang chub sems dpa' thams cad la phyag bya ba byas nas/ nyi ma gcig la thun gsum du yongs su bzlas pa lan bcu gnyis su bzlas par bya'o// rna ba so sor rnyed do// nad la 'phags pa spyan ras gzigs dbang phyug ting nge 'dzin nges par skyes pa'i cho gas ras sam 'bras bu can la kha dog ma 'dres pa'i tshon gyis 'drir gzhug par bya'o// de'i spyan sngar mchod pa chen po byas nas stong phrag brgyar bzlas par bya'o// ku sha'i stan la 'o ma dang nas zan za zhing dus gsum du khrus byed cing gtsang ma bgos pas yan lag brgyad ldan pa'i gso sbyong can gyis tshes gcig nas brtsams nas ji srid gcig gi bar du bzlas pa dbul bar bya'o// de nas nad rab tu zhi bar 'gyur ro// sngon spyad pa byas pa'i 'o ma dang nas zan za ba'am ba lang gi gcin dang nas zan za bas dus gsum du khrus bya zhing gso sbyong can gyis ring bsrel dang bcas pa'i mchod rten du ras ris bzhugs nas mar me brgyad so sor sbar te pad+ma stong gis mchod par bya'o// nag po'i phyogs la bzlas par bya'o// dkar po'i tshes gcig nas bsgrub par bya'o// zla ba nya la mtshan mo gsum du smyung bar gnas pas mchod pa rgya chen po byas te/ mtshan thog thag tu bzlas pa bya'o// gal te rgyal por gyur na/ sgrub pa po'i khang pa 'bar bar byed cing me tog gi chun bu g.yo bar byed na dkyil 'khor ba'i rgyal por 'gyur ro// ras ris kyi spyan sngar tsan+dan dkar pos dkyil 'khor byas nas dri dang / me tog dang bdug pa la sogs pa dang gtor ma yang phul nas me tog gi ge sar brgya phrag gsum blangs te brgyad brgyar mngon par bsngags par byas nas mar gyi mar me gsum sbar te u dum bA ra'i yam shing gis me rab tu sbar nas me tog re re la brgyad brgyar mngon par bsngags par byas nas mar gyis byugs te sbyin sreg bya'o// gang 'dod pa de dbang du 'gyur ro// mtshan mo bdun du dus gsum du yongs su bzlas par byed na de'i mtshams med pa lnga bsrabs par 'gyur ro// nyi ma so sor brgyad brgyar zlos par byed na sdig pa rnams bsrabs par 'gyur ro// rtag tu bzlas pas gang 'dod pa'i grong de so sor rnyed pa dang / mig gis gang mthong ba de dbang du 'gyur ro// rtsod pa las rgyal ba dang smra ba'i mchog tu 'gyur ro// til dang mA Sha'i sbyin sreg gyis shig nor skyed par byed do// ba Ta'i myu gu zho dang sbrang rtsi dang mar gyis btags pa stong phrag brgyad sbyin sreg gyis shig // dus ma yin par 'chi bar mi 'gyur ro// ras ris kyi spyan sngar klu shing gi me tog stong phrag brgyad kyis mi bdag dbang du 'gyur ro// de nas yang shAkya thub pas slar yang thams cad dang ldan pa'i 'khor gyi dkyil 'khor la kun tu gzigs nas byang chub sems dpa' spyan ras gzigs dbang phyug la bka' stsal pa/ sems dpa' chen po khyod kyi rig pa'i sngags kyi le'u mtha' dag rnam par bkod pa'i khyad par gyi tshogs sbyin sreg gi las rab tu sbyar bas rig bsgrub pa po'i me la rab tu spyod pa'i khyad par gyi cho ga dang gang du rab tu gnas pas rig pa'i spyod pa la mngon par brtson pa'i sems can gyis rab tu sbyar bar bya ba yod de de gang zhe na/ 'di'i rig pa'i sngags kyi tshig rnams gsungs pa/ tad+ya thA/ oM tiSh+Tha ha ri sirga la lo hi tAk+Sha/ de hi/ da dA pa ya/ hU~M phaT swA hA/ 'di ni spyan ras gzigs dbang phyug gi me'i snying po ste/ las thams cad byed pa 'dod pa thams cad sbyin pa bdag nyid dgongs so// sgrub pa pos 'dis me la sbyin sreg bya ste lan cig bzlas pa'i sreg blugs gsum me la sbyin sreg bya'o// me spyan drangs par 'gyur ro// de bzhin du zhi ba can dang rgyas pa can dang drag po'i las rnams rab tu sbyar ba la yam shing gi shing rnam pa gsum du 'gyur te/ zhi ba'i don du mya ngan med pa'i shing rlan dang bcas pas khyad par du byas pa mtho gang ngam khru gang tsam mam sor gsum pa yang sgrub pa dang / 'jam zhing mnyen pa rab tu bsngags pa ni cho ga 'di bsgrub par bya'o// bug pa med cing khong stong yang ma yin pa ne tso'i gshog pa 'dra ba dang / de bzhin du ljang gu dang / lo ma bskams pa'am/ kha dog nag po yang sbyin par bya'o// srin bu rnams kyis zos pa spangs nas bug pa med pa yang kun tu 'jog pas kha dog gzhan mchog dang tha ma nyid kyang spangs nas skam po de rnams kyang spangs pa bsregs par kun tu spyod do// ma rul cing mi 'khyog pa nyid dang gzhan spang bar bya'o// de nas me thab kun nas gru bzhi pa byas nas 'og nyid du bskor bar bya ste/ gzhu gang dang khru gang gi tshad las khru gsum mam/ khru gnyis sam khru bzhi ste/ de bzhin kho nar srog chags rnams spangs pa rtag tu bye ma bsngags te de la pad+ma'i rnam pas so// de nas kha khyer kun nas dkyil 'khor gyi rnam pa gru bzhi pa yang 'bad pas so// ras ris kyi spyan sngar zhi ba can dang / rgyas pa can yang rung ste 'di rnams yang dag par rab tu bsgrags/ mngon spyod du ni bshad pa la// dbus su rdo rje bya ba ni// rtse mo gnyis ka rtse gsum pa// gzhan yang me thab khru gnyis pa// thad kar yang ni bdun pa'o// de bzhin gtsang ma'i phyogs rgyab tu// chu klung ngogs kyi phyogs gcig gam// brtan pa'i phyogs sam dur khrod dam// khang stong sbyin sreg legs brtsam bya'o// de bzhin kho nar ri rtser yang // lha yi khang pa stong pa dang // rtag tu dgon pa chen po dang // de bzhin du yang gsum rnams ni// sgrub po'i phyogs su gsungs pa yin// gang zag mchog gi gnas de rnams// gsungs pa'i sbyin sreg las kun las// ku sha'i khres la nyer 'dug pas// gnas nas khru yi tshad las ni// sbyin sreg las rnams khyad par du// der ni gsang sngags shes pas bya'o// dngos grub myur ba kho nar gnas// nyid du gnas par the tsom med// shar du bltas dang byang du bltas pa'ang // zhi dang rgyas pa can la bya// drag po la ni lho ru ste// de nas sngags pas rnam par spang // shar du kha bltas zhi ba 'phel// rgyas pa la yang byang bltas pa// 'di rnams sngags pas dus lhan cig // rig pa bzlas pas yang dag brtsam// bil ba arka pa lak+Sha// n+ya gro d+ha yis rgyas las bya// mngon spyod can la shing rnams ni// dkar dang tsha ba skyur dang rno// de rnams thams cad spang bya ste// thub pa rnams kyis bkag pa yin// rtag tu zhi dang rgyas las la// brlan bcas shing ni rab tu bsngags// de bzhin skam po drag las so// thub pa rnams kyis rtag tu spangs// de rnams med pa'i yam shing gis// shing de rnams su brtag par bya// ljang dang snum pa 'dra ba dang // rma bya'i mgrin pa dang mtshungs pa// de bzhin ku sha'i rnam pa yis// zhi dang rgyas pa rtag tu bya// maR+gad dang ni 'dra ba dang // de bzhin dkar po'i rtsa rnams kyis// sdig pa'i las rnams rtag tu bya// rgyal ba mchog gis bkag pa yin// 'dir ni dri med chu la yang // dag pa srin bu spangs pa las// rtag tu de nas mngon par bkru// kun nas bskor ba bya ba yang // rang snang phyi rol brtson pa'am// cho ga ji bzhin nye reg bya// gtsang mas rtswa yis sgron ma'i tshad la bya ba'o// de nas khu tshur tshad byas na// 'bad pas ma ni sbar bar bya// kha yi rlung gis phu mi bya// de bzhin gos kyi mtha' yis dang // gos kyi chun po'am sham thabs dang // sgrib g.yogs dag ni spangs pa yis// nam mkha'i nor dang tha dad rlung // nye bar bcom dang mngon dga' ba'am// gtsang ma nyams pa bral bas dang // de bzhin gos dang nor bus kyang // rlung yab bya'o rlung bzang pos// me ni yang dag brtsam par bya// de las gyur pa'i rlung 'di yis// sngags shes me ni sbar bar bya// shin tu mnyam gzhag sbyin sreg don// bud med mchog gzhan brtag pa dag // byas nas yang ni mtha' ru ni// ba yi mar gyi sreg blugs gsum// der ni sbyin bya de las ni// gang yang tshad du bya ba'o// sangs rgyas skyob pa thams cad dang // rang rang sngags kyis mgon po la// de nas ji bzhin 'dod phyag bya// de tshe me la sbyin sreg bya// gsang sngags lan bdun bzlas pa yis// rtag tu me ni spyan drang ngo // bdag nyid rtsom pa'i dri zhim po'i// me tog kho nas rtag tu 'bod// sngags pa gnas la mkhas pa yis// gdan ni gnas la phul ba pa// gsang sngags des so gzhan du min// zho ldan mar dang bsres pa la// sbrang rtsi btags pa'i yam shing gsum// rgyas don me la sbyin sreg bya// sngags kyi las kyis thams cad du// pad+ma'i gdan la nyer 'dug pas// zhi ba'i las kyi sbyin sreg bya// rgyas pa can la 'di rnams nyid// sbyin bya gzugs mthun sngags rnams kyis// mngon spyod can du gnas pa la// gzhan gyi gzugs su blta bar bya// dri ma med pa'i lha rnams ni// rim pa bzhin du me thab tu// ji ltar rnyed pa'i me tog dri// bdun du yongs su bzlas pa yis// mngon par bos pa de yi tshe// 'byur gnas nges par gzhag pa rnams// ji ltar gnyis kar gnas de bzhin// yam shing rdzas dang bsres pa dang // mar dang sbrang rtsi yang dag ldan// de bzhin kho nas zho bsres pas// bya'o stong ngam 'bum tshad dam// yang na brgya rtsa brgyad rtag bya// sngags ni blangs nas de bzhin du// rig pa lan cig bzlas pa yi// mig dang gtsug phud 'bar ba yi// phreng ba'i me la me lce gcig // de bzhin nyid du zhi ba'i las// sbyin sreg nges par bya ba yang // rgyas pa can la de dang dbang // drag po'i las ni smad pa ste// rgyas pas spangs so sbyin sreg las// rab sbyor me ni bsngags par 'gyur// sgra gcan brgyad cu'i stobs dang ldan// rgyal ba mchog gis rab tu bsngags// der ni gsang sngags rtag sgrub byed// dkar ba'i me la sbyin sreg bya// gal te kha dog dmar de bzhin// rtag tu rgyas pa'i dngos grub 'dod// nag po dud kha ser skya la'ang // g.yon pa can zhes bya ba nyid// kha dog rnam gsum rab 'jug pa// dngos grub rnam pa gsum yin no// sngags pa las gzhan kha dog gam// rnam pa sna tshogs kha dog nyid// de la sngags kyi dngos grub med// slar yang lag pa'i mthil 'dir ni/ rnam pa sna tshogs kha dog nyid// kha dog gsal ba de 'dra yod// me ni 'bar ba mthong nas ni// slar yang las rnams brtsam par bya// spyan drangs byas la gzugs kha dog // gal te sngags kyi dngos grub 'gyur// slar yang sbyin sreg rab 'jug pa// las kyi cho ga mthong ba yis// spyan drangs gshegs su gsol ba nyid// me la sngags ni brjod par bya// sngar ni rab tu btags pas kyang // dkyil 'khor 'di ru rnam pa gzhan// mchog de nyid kyis de gyis shig // sbyin sreg 'di la spyan drang dang // gshegs su gsol ba'i las can gyis// las rnams de nyid kyis bya'o// der ni me yi spyod pa'i las// de bzhin gzugs dang ras ris kyi// spyan sngar brtsams nas 'grub par byed// de la sngags ni sngar brjod pa// de bzhin gshegs pa rgyal bas bsngags// las rnams kun nas der bya'o// gzhan pa'i las rnams mi bya ste// khyad par sdig pa can gyi las// rgyal ba mchog gis smad pa dang // gang du 'jig rten dang 'gal smad// 'khor los sgyur ba nyid du langs// de nas byang sems sa yi bdag // de bzhin mngon shes lnga thob pa// de nas lha nyid 'grub par byed// 'dir ni rtag tu sbyor shes pa// ras ris sbyin sreg las la mkhas// sa 'og bdag po nyid dang ni// bar snang la ni spyod par byed// de nas sa bla'i lha dang ni// gnod sbyin nyid dam gnod sbyin mo// 'gugs par byed cing rtag tu yang // rgyal srid kyi ni bdag po nyid// yang na yul 'dir 'khor ba nyid// yang na rig dang rig 'dzin nyid// lha min nyid dang sems can kun// dbang byed rjes 'gro 'gugs par byed// sems dpa' chen po yang dag pa// byang chub sems dpa' bdag nyid che// sems can sa bcur gnas bcas pa// sbyin sreg las kyis 'gugs par byed// sa stengs mi rnams smos ci dgos// lhag ma'i bdag po nyid de bzhin// khyad par 'jig rten dbang phyug nyid// 'byung po kun la yang dag nges// mi bdag nyid dang de bzhin yang // dbang gi don du sems can kun// mi bdag des sam mi des ni// sa stengs thams cad mnyam pa yis// las rnams de bzhin kun nas ni// rtag tu sbyin sreg gis bya'o// nges par las kun yang dag brten// bdag nyid brtsams pas lhan cig sgrub// dpal gyi don du de yi las// mchog dang bar ma nyid dang yang // yang na chung ngu nyid bsgrub bya// de nyid du ni rdzas kun gyi// dngos grub brjod pa'i don du slar// lhan cig dngos grub blta bar bya// sbyin sreg las la legs 'jug pa// las rnams kun la phyag rgya bcing // bdag srung mar dang ldan pa yi// sbyin sreg las la rab 'jug byed// de nas ras ris gsang sngags 'di// bdun bzlas pa'am brgyad bzlas pa// rtag tu las 'dis spyod lam bya// na maHsar+b+ba bud+d+ha bo d+hi satwA nA na/ a pra ti ha ta ga ti satwA nA na/ tad+ya thA/ auM dz+wa la tiShA hU~M/ ru ru bi shwa sam+b+ha be swA hA/ shing la sbyor ba 'dis bzlas te// slar yang gnyis sam bdun bzlas pas// sngags rig me la sbyin sreg gis// me tog bdug pa dri yang rung // kun nas thams cad nyid la ni// lan bdun bzlas pa 'di nyid kyis// khyod kyis rab tu brjod par bya// las rnams thams cad rtsom byed pa// cho ga rgyu yi snga ma yis// rab sbyor nyid kyis bya ba'o// las rnams kun la sngar bcings pa'i// phyag rgya chen mo grags ldan ma// de bzhin bsrungs pa byas gyur nas// dngos grub rgyu la mkhas pa yis// las rnams thams cad rtsom par byos// gal te nus pa mthong ba na// dge ba'i sgra rnams nyid dang ni// rtag tu 'bras can sa de yi// gsang sngags ji ltar 'dod bzhin du// nges par mchog 'di sbyin pa'o// dang po las kyi rab sbyor ba// gsang sngags rgyu yis rab zhugs pa// 'bras bur bcas pa kho na yi// dngos grub de rnams bsgrub par bya// rgyal ba'i sgra dang pa Ta ha// rnga bo che yi dngos grub nges// thams cad du ni smad par brjod// sbyin sreg la ni gnas bcas pa// gzhan yang dge mtshan mchog dang ni// 'dab chags can nam dge ba'i sgra// rnam pa sna tshogs des sgrogs pa'i// sgra yang rung ste rgyal bas bsngags// rab bsngags dus bcas lha rnams dang // yid 'ong rnam pa sna tshogs sgra// gdugs dang rgyal mtshan ba dan dang // btsun mo rgyan gyis brgyan pa dang // de bzhin bum pa gang ba dang // mchod yon mthong na dngos grub rgyu// rnam pa 'di yis bsngags pa'am// rab bsngags 'jig rten gyis mchod pa'i// dge slong dang ni dge slong ma// de rnams mthong na gsang sngags kyi// sna tshogs spyod yul dngos grub bo// zhes so// byang chub sems dpa'i sde snod phal po che theg pa chen po'i mdo sde ral pa gyen brdzes kyi rtog pa las bgrang 'phreng srad bu'i cho ga'i le'u rab 'byam bcu gcig pa yongs su rdzogs so// // de nas ras ris kyi spyan sngar klu shing gi me tog stong phrag brgyad kyis mi'i bdag po dbang du 'gyur ro// nad thams cad las rkang shu dang / gdug pa'i rma rnams la sa'i gong bu la lan bdun mngon par bsngags pa byin na nye bar zhi bar 'gyur ro// sngon spyad pa byas pas ba byung lngas lus sbyang ba byas nas dus gsum du khrus byas te 'o ma btung bar bya'o// rtsa ba'i ras ris kyi spyan sngar brgyad brgya bzlas par bya'o// phyi nas nag po'i brgyad pa la ras ris kyi spyan sngar ji ltar nus pa'i mchod pa byas nas ku sha'i khres la nye bar 'dug ste/ bil ba'i yam shing la mar dang zho dang / sbrang rtsi btags pa stong phrag brgyad sbyin sreg gyis shig // 'phags pa 'jam dpal gyi spyi bo nas 'od zer 'byung bar byed do// des sgrub pa po la bskor ba byas nas bcom ldan 'das kyi gzugs brnyan gyi mdun du mi snang bar 'gyur ro// de nas 'phags pa spyan ras gzigs dbang phyug mthong ste mchog gsum po rnams gang rnyed pa de rnyed do// rig pa 'dzin pa nyid kyi rgyal srid dang / khyod ji 'dra ba'i bcom ldan 'das de 'dra ba nga'o zhes so// dngos grub 'di ni bla ma mchod pa dang / snying rjes sems can thams cad la sems mnyam pas sbyin pa nyid kyis sgrub par byed do// nyin mtshan du smyung bar gnas pas ras ris kyi spyan sngar mchod pa rgya chen po byas nas arka'i yam shing gi stong phrag brgyad sbyin sreg gyis shig // gang 'dod pa de skad cig nyid la 'gugs par byed do// a ga ru dang / pri yang ku dang nA ga ge sar rnams cha mnyam pa phye mar byas te/ kham phor kha sbyar du byas nas stong phrag brgyad du mngon par bsngags pas lus la byugs te g.yul du zhugs na gzhan gyis mi thub par 'gyur ro// spyan ras gzigs dbang phyug gi spyan sngar 'bum phrag nyi shu rtsa gcig bzlas pas rig pa 'dzin par 'gyur ro// 'bum phrag bcu gcig zlos shig 'phags pa 'jam dpal mthong ngo // ras ris kyi spyan sngar 'bum phrag bdun zlos shig me snang bar 'gyur ro// nad kyis btab pa la ras ris kyi spyan sngar 'bum phrag lnga zlos shig // nad 'joms par byed do// sngon spyad pa byas pas 'bum phrag bcu gnyis zlos shig // bcud dam bcud kyis len so sor rnyed do// de zos pas gnyer ma dang skra dkar spangs par 'gyur ro// lo brgyad gnyis lon pa'i rnam pa yun ring du 'tsho bar 'gyur ro// 'bum phrag gsum bzlas pas yungs kar rgyal po stong phrag brgyad sbyin sreg gyis shig // rgyal ba'i btsun mo dbang du 'gyur ro// mtshan mo bdun gyis 'di la nor rab tu sbyin te 'dod pa nye bar bzhag pa ni ma gtogs so// ras ris kyi spyan sngar arga'i yam shing 'bum sbyin sreg gyis shig // gser srang brgya so sor rnyed do// 'bras yos stong phrag brgyad sbyin sreg gyis shig // bgegs med par 'gyur ro// pi n+yA ka'i shing stong sbyin sreg gyis shig // skye bo thams cad dga' bar 'gyur ro// 'bum phrag gsum zlos shig // rked pa'i nad med par 'gyur ro// rims kyis btab pa la ku shas phyag par bya'o// bu mos bkal ba'i srad bu la stong phrag brgyad mngon par bsngags pa byas nas bcing bar bya'o// skal pa bzang por 'gyur ro// dong ka'i me tog stong phrag brgya sbyin sreg gyis shig // gos bye ba bcu gnyis so sor rnyed do// rgyal gyi lcags las byung ba'i srang shin tu mdzes pa la 'khor lo 'dab ma bcu pa byas nas ring bsrel dang bcas pa'i mchod rten du ras ris bzhugs nas nyin mtshan du smyung bar gnas pas mchod pa rgya chen po byas te 'khor lo blangs nas ji srid du mtshan ma byung ba de srid du bzlas par bya'o// gang gi tshe me stag 'phro bar byed pa dang ji srid du 'bar bar 'gyur ba de srid du bzlas par bya'o// de nas grub par 'gyur te rig pa 'dzin pa thams cad 'du bar byed cing 'khor dang bcas pa 'phur bar byed do// rig pa 'dzin pa'i rgyal po dang bskal pa chen por gnas pa dang / thogs pa med par 'gro bar byed do// snga bar langs nas lor bzlas par byed do// mchog sbyin par byed do// zla ba drug tu lan cig brjod pas nad chen po grol lo// zla ba gcig tu zlos shig dus ma yin par gu gul gyi bdug pas mche ba'i dug 'bebs par byed do// nyin gcig pa dang / nyin gnyis pa dang / nyin gsum pa dang / nyin bzhi pa la sogs pa rnams su'o// bud med dbang du byed pa la ras ris kyi spyan sngar lA pan la sbrang rtsi btags pa mtshan mo bdun du thun gsum du sbyin sreg nyi shu rtsa gcig gyis shig dbang du 'gyur ro// 'di ni yugs sa mos skyes bu yi'o// rgyal po ni ras ris kyi spyan sngar arga'i yam shing la zho dang sbrang rtsi dang / mar gyis btags pa stong phrag brgyad sbyin sreg gyis shig dbang du 'gyur ro// rgyal po'i blon po la sogs pa la mtshan mo thun gsum du lan tshwa nyi shu rtsa gcig sbyin sreg gyis shig dbang du 'gyur ro// mgo bo la lan gsum mam bdun du mngon par bsngags nas rgyal po'i sgor 'jug par byed na rgyal po'i gnang chen por 'gyur ro// brgyad brgyar mngon par bsngags pa'i rma bya'i mdongs kyis phyag par byas na dug 'joms so// ldong ros a shwat+tha'i 'dab ma'i nang du btums par byas nas stong phrag brgyad du mngon par bsngags pas yang dag par brtsam par bya ste skal pa bzang por 'gyur ro// ras ris kyi spyan sngar dkar po'i tshes gcig nas brtsams te/ 'o ma dang nas zan za zhing dus gsum du khrus byas nas gos lan gsum du brjes te/ a ga ru dang tu ruSh+ka dang / tsan+dan rnams bsregs shing dkar gsum gyi gtor ma dbul bar bya'o// 'byung po thams cad pa'i gtor ma chu las skyes pa'am/ thang las skyes pa'i dri zhim po'i me tog dang pa'i mar gyi mar me gsum mo// mthar mtshan mo gsum du smyung bar gnas pas mtshan thog thag tu bzlas par bya'o// gang don du gnyer ba de rnyed do// thun mtshams su bza' ba yang ji ltar nus pa sbyin no// ring bsrel dang bcas pa'i mchod rten du ras ris bzhugs nas mtshan mo gsum du smyung bar gnas pas a shwat+tha'i yam shing la zho dang sbrang rtsi dang / mar gyis btags pa stong phrag brgyad sbyin sreg gyis shig // de nas ras ris las 'od zer 'byung ba dang / sa 'gul ba dang / mar me'i rtse mo 'phel ba dang / phreng ba g.yo bar byed pa ste/ mtshan ma 'di rnams kyis grub par 'gyur ro// rna ba'i mig sman a shwat+tha'i 'dab ma'i nang du btums te stong phrag rdzogs pa'i sreg blugs byas nas/ skyil mo krung gis nye bar 'dug ste/ ji srid grub pa rnam pa gsum du gyur pa de srid du bzlas par bya'o// 'bras bu can la gang 'dod pa'i rdzas de'i ming bris te stong phrag brgyad du mngon par bsngags pa byas nas gang du klu gnas pa'i mtsho phran der dor bar bya'o// de'i klu des las thams cad rdzogs par byed do// nyi ma bdun gyis ji ltar 'dod pa'i gos sbyin par byed do// 'bras bu can la mngon par 'dod pa'i rdzas mngon par bris nas/ de bzhin du khron pa'am/ mtsho phran du gzhug par bya'o// de nas skyes bu chur byi 'dzul byed du gzhug go// der yang sgra chen po skyes bus thos te phyogs che ge mo na rdzas la sogs pa gnas so// de nas blang bar bya ste chu klung gi mtha' sgrol bar byed pa bgrod dka' ba can gyi 'dun sa'am/ rgyal po'i pho brang du'ang rung ste lha rnams dran par byas te gzhan gyis mi thub par 'gyur ro// gang du 'dod pa dbang du bya'o// de 'phags pa'i zhal du yang bcug nas cung zad yang dag par gsungs par mdzod cig ring por mi thogs par dbang du 'gyur ro// chu snod du byas nas de la 'phags pa spyan ras gzigs dbang phyug bsams te stong phrag brgyad du mngon par bsngags pa'i chu des mche ba can la gtor bar bya'o// dug med par 'gyur ro// de la brjod pa'i cho gas dkyil 'khor du rab tu zhugs pa ni don med par mi 'gyur ro// sa la ma lhung ba'i ba byung blangs nas tsA ru bza' zhing mi smya bar dkyil 'khor byas nas zla ba nya nas brtsams te ji srid gsum pa'i bar de srid du bzlas par bya ste 'bum bzlas so// zla ba drug tu tshangs par spyod pa dang brtul zhugs 'di nyid spyad cing zla bas dngos grub dang / zla ba drug gis 'gro ba mtha' dag mngon sum du mthong bar 'gyur ro// lus kyis kyang mchog gi dngos grub thob par byed do// zla bas sngags thams cad grub par byed do// gang 'dod pa'i klu'i rgyal po mngon par bris nas de'i steng du rkang pa g.yon pa bzhag ste g.yogs pa'i phyogs su 'bum bzlas par bya'o// klu'i rgyal po de 'ong ste de ci bgyi zhes smra bar byed do// klu thams cad kyi gnas su rab tu 'jug par gyis shig ces brjod par bya'o// der rab tu 'jug par byed do// de bzhin du gnod sbyin gyi rgyal po bris nas sgrub par byed na bka' bsgo ba byed do// thams cad 'dzin pa'i gtsang ma'i gnas nas rdul chung ngu blangs te sbrul gyi steng du yongs su thor cig // sbrul bzlog pa byas par 'gyur ro// slar yang gal te grol bar 'dod pa brjod par bya ste gos dkar po'i kha dog can las las byung ba'i phyag rgya byas nas stong phrag brgyad mngon par bsngags te mche ba'i steng du 'jog tu bcug nas khug cig shi yang slong bar byed do// ldong ros la sogs pa'i rdzas rnams dang ral gri dang / sta gri dang / 'khor lo dang / b+huShuN+Dal sogs pa rnams ba byung lngas sbyangs nas stong phrag rdzogs pa'i sreg blugs bya ste/ rdzas gang yang rung ba blangs nas ras ris kyi spyan sngar cho ga sngon du 'gro bas 'bum phrag lngar zlos shig phyi nas ji ltar byas pa'i rin gyis ldong ros blangs nas byang chub shing gi yam shing gis me sbar te ji srid me'i mdog tu gyur pa de srid du bsreg par bya'o// de nas rgyud mtshungs pa'i ba las byung ba'i po ma bu mos bsrubs pas mar du byas nas thal ba mar la gdab par bya'o// de bzhin du zhos bkang ba'i snod sbrang rtsis bkang ba la yang ngo // de nas blangs te gur gum gyi za ma tog tu bzhag nas bcom ldan 'das ma 'di nyid kyis bdag nyid srung ba byas te zla ba gzas bzung ba na mtshan mo gsum du smyung bar gnas pas ras ris la mchod pa rgya chen po byas te ma swat+tha'i 'dab ma gsum gyis kun tu dkris nas bzhis dgab par bya'o// ku sha'i khres la nye bar 'dug ste lag pa g.yas pas mnan nas ji srid dro ba dang / du ba 'thul ba dang / 'bar bar gyur pa de srid du bzlas par bya'o// dro bzhin pa la thig le byas nas sems can thams cad dbang du byed do// du bas mi snang ba'o// 'bar bas nam mkha' la 'gro'o// lo stong phrag bcur 'tsho bar byed do// sems can thams cad kyis mi tshugs so// de bzhin du mig sman ba bla sgrub par byed pa dang / gi wang la cho ga 'di'o// dkar po'i lnga la pad+ma'i 'dab mar bzhag ste ras ris la mchod pa chen po byas nas lag pa kha sbyor gyis blangs te/ ji srid dro ba dang / du ba 'thul ba dang / 'bar bar gyur pa de srid du bzlas par bya'o// 'di nyid la dngos grub rnam pa gsum mo// ras ris kyi spyan sngar 'bum phrag bcur zlos shig // de nas bzo bo dbang po ma tshang ba min pa gso sbyong can gyis lcags gsum gyis pad+ma 'dab ma bcu pa'am/ brgyad pa gdan dang rgyan gyis brgyan pa byas nas gur gum dang / gi wang dang / ga bur rnams nam mkha'i chus btags pa pad+mar bcug cing // dkar po'i brgyad pa la/ ras ris la mchod pa chen po byas nas mtshan mo gsum du smyung bar gnas pas skyil mo krung gis 'dug ste sdig pa bshags pa dang / gsol ba gdab pa la sogs pa byas nas lag pa g.yas pas pad+ma blangs nas ji srid du 'bar ba de srid du bzlas par bya'o// de nas pad+ma des 'khor dang bcas pa dga' bar 'gyur ro// sems can thams cad kyis mi tshugs so// lo stong phrag bcur 'tsho bar byed do// de bzhin du gdu bu dang / cod pan dang / lcags sgrog dang / rdo rje dang / dgra sta dang / 'khor lo yang zhes pa'o// 'di ni 'khor lo'i khyad par te lcags lnga ba'i 'khor lo byas nas so rnon po 'khor lo mtshan nyid phun sum tshogs pa mtho gang gi tshad do// gang gA'i 'gram gnyis kyis blangs nas ras ris kyi spyan sngar gong bur bya'o// de la 'khor lo rab tu bzhag nas tsan+dan dmar pos mchod de kar bI ra'i me tog dmar po dang phreng ba phul nas dkar po'i brgyad pa la gso sbyong can gyis smyung bar gnas pas/ slong mos dge 'dun la ston mo byas te dngos grub stsal bar bya'o// gtsang mas gos gtsang ma bgos pas snying rje'i sems kyis rab tu sbyar bar bya'o// ras ris la mchod pa chen po byas nas dri dang / me tog dang / bdug pa la sogs pa rnams phul nas ji ltar nye bar 'byor pa'i mar me phul nas 'khor lo'i phyogs bzhi ru yang mar me bzhi dang / gu gul gyi bdug pa dbul bar bya'o// ku sha'i khres la nye bar 'dug ste/ tsan+dan dmar pos btags pa rnams la lan re bzlas te re res bsnun par bya'o// ji srid stong phrag brgyad kyi bar du'o// de nas 'khor lo sgra dang / 'od zer 'phro ba dang / de nas 'bar ro gnyis pa la 'khor lo nges par 'gro ste/ de nas sgrub pa pos sangs rgyas dang byang chub sems dpa' thams cad la phyag byas nas rig pa zlos shig de blang par bya'o// blangs pa tsam gyis 'khor dang bcas pa rig pa 'dzin par 'gyur te/ dpag tshad stong phrag bcur rig pa 'dzin pa chen po klu dang gnod sbyin gyi rig pa 'dzin pa thams cad kyi mang du 'dod par 'gyur te/ lo stong phrag lnga 'tsho bar byed do// shi na yang bde ba can du skye bar 'gyur ro// de nas ril bu sgrub par 'dod na/ sai le ta ka dang / tsan+dan dmar bo dang / rgya skyegs dang / gu gul dang / tA ra bar ta ka'i rtsa ba dang / lcags kyi phye ma dang / gi ri kaR+Ni dang / 'bru'i phub ma dang / ru rta dang / rgya spos dang / sbrang rtsi dang / pi pi ling dang / tu ruSh+ka rnams gcig tu byas nas phye ma zhib mor byed du gzhug go// de nas ser skya rgyud mtshungs pa'i ba'i 'o ma blangs nas bu mos bsrubs pa'i mar gyis gcig tu byas nas phye ma des rgya shug gi tshig gu tsam gyi ril bu byed du gzhug go// de nas dkar po'i brgyad pa'am/ dkar po'i bcu bzhi pa la nyin mtshan du smyung bar gnas pas yan lag brgyad pa'i gso sbyong can gyis ril bu lnga tsam blangs te a shwat+tha'i 'dab ma'i nang du btums pa byas nas ras ris kyi spyan sngar bgrang phreng dang til mar dang / phye ma la sogs pa gzhan la sbyin par bya'o// ku sha'i khres la nye bar 'dug ste/ mchod pa'i cho ga byas pas lag pa g.yas pas mnan te ji srid du ba 'thul ba de srid du bzlas par bya'o// yang dag par bgos te/ khar bcug pas mi snang bar 'gyur ro// lha gzugs can rnams 'ong ngo // grub pa rnams thams cad 'thon nas mthong ngo // lo brgya phrag lngar 'tsho bar byed do// de nas 'bar byed nam mkha' la 'gro bar 'gyur ro// dngos grub rnam pa gnyis so// 'di yang bcom ldan 'das ma'i rtsa ba'i rig pa'i las sgrub pa'i thabs su 'gyur ro// gsum pa'am bdun pa'i sgrub pa la mtshams med pa lnga byed pa yang 'grub par 'gyur ro// rtsa ba'i snying pos kyang las 'di rnams 'grub par byed pa de ji lta ba bzhin du rtogs par byed do// bcom ldan 'das ma'i rtsa ba'i rtog par sgrub thabs thams cad ces bya ba 'di rdzogs so// // de nas yang bcom ldan 'das de bzhin gshegs pa shAkya thub pas thams cad dang ldan pa'i 'jig rten gyi khams la sangs rgyas kyi spyan gyis yang dag par gzigs nas 'khor gyi dkyil 'khor gyi dbus su son pa'i byang chub sems dpa' sems dpa' chen po spyan ras gzigs dbang phyug la bka' stsal pa/ mi dang 'byung po'i dbus gnas pa'i// sems can rnams la rjes brtse bas// dkyil 'khor las can thams cad ni// sems dpa' chen po smros shig smros// sgrol ma'i dkyil 'khor lha rnams dang // phun tshogs thams cad mngon par 'phel// sgrub po rnams la phan pa yi// don phyir 'dren pas rgyas par smros// ngo mtshar rmad byung thams cad kyi// lus can bar mar gyur pa rnams// khyod kyi tshig gi mchog gyur pa// 'byung 'gyur de dag thos nas ni// myur du lha rnams sgrub pa la// sems can gang du rab zhugs pa// de nyid du ni sngar bshad pa// byang chub sems dpa' blo ldan dang // sangs rgyas bye ba stong rnams kyis// thams cad de la rjes yi rang // dkyil 'khor sdig pa kun 'joms pa// dngos grub kun byed dge ba ni// sems can rnams kyi mgon pos smros// sgrol ma'i dkyil 'khor khyod kyi tshig // sems can cho ga yang dag 'gyur// dkyil 'khor gang 'di thos nas ni// rab tu dad pa skye bar 'gyur// dpal min 'joms shing zhi ba dang // de bzhin nad dang dgra 'phrog cing // dkyil 'khor sems can thams cad kyi// gzi brjid stobs ni rnam par 'phel// mthong ngam thos nas de nas ni// rab tu dad pa skyed par byed// gang yin de rnams bdag gis ni// sangs rgyas kun gyi byang chub ni// thob pa'i ched du'ang lung bstan to// ma 'ongs sangs rgyas 'byung 'gyur ba// 'jig rten mgon po rnams kyang ni// rjes su yi rang 'gyur ba yin// dkyil 'khor phun tshogs 'phel byed pa// de bzhin yon tan kun sdud pa// sgrol ma'i dkyil 'khor rmad byung ba// sems dpa' chen po 'jig rten mgon// yang dag bka' yis smros shig smros// de skad ces bka' stsal pa dang / byang chub sems dpa' sems dpa' chen po 'phags pa spyan ras gzigs dbang phyug stan las langs nas bla gos phrag pa gcig tu byas nas pus mo g.yas pa'i lha nga sa la btsugs te/ bcom ldan 'das gang na ba der thal mos phyag 'tshal nas/ bcom ldan 'das shAkya thub pa la tha mi dad pa'i tshigs su bcad pas bstod pa'i tshig gis mngon par bstod do// shAkya'i rgyal po lha yi rgyal// phun tshogs yon tan du ma can// rab bsngags rdzu 'phrul rab ma nyams// rgyun du dkar ba'i gos dang ldan// mchod sdong zhal ni 'dam skyes dri// blo bzang snying po bstan pa 'dzin// gang phyir khyod ni phun tshogs nyid// 'di ni 'gro ba de dag gi// dga' bas dga' bar byed pa ni// mgon po lha rnams kyi ni ste// rang bzhin dran pas kun tu snang // de yi tshig ni rab rig pa// dpa' de chags pa zad pa nyid// 'bras bu gsum nyid 'dzin par byed// de de gzhan du de yis ni// lha yi mdzes mas kun bsrungs pa// brgyad kyis 'dir ni dbang zhal las// skyes pa'i dpa' bo rab stobs dang // g.yo ba'i spro dga'i dbang po dang // kun nas gser gyi ri dang ldan// cod pan yang ni lhan cig gdan// lha dang lha min lhar bcas pa'i// lhag pa'i theg pa thams cad kyang // 'jig rten bar do'i srid pa dang // skye ba khyod kyi srog la sogs// byung ba mdzes ldan rang nyid kyi// 'di yi mig ni dga' ba ste// gang rnams zla ba lta bur dkar// lha rnams kyis bzung ri bong can// kun da du ku dkar po yi// gos ni mnabs nyid tsa kor// brgya byin 'dab brgya pa yi mig // sa srungs phrag par phyogs gcig 'gro// bla ma'i ri la ri bong can// rgyal po'i dpung ldan brgya byin ni// mig brgya brtson 'grus ma nyams pas// grangs dang chu gter chu 'byin pa// tshogs kyi sgra ni dga' ba dang / dri med spyan ni dga' ba la'ang // nyi ma'i 'od zer dam pa ni// rnam pas zas dang dri 'khor ba// bum dkar gang ba so so yi// bum pa de rnams dbang bskur zhing // tsan+dan sa mchog yan lag bshad// gi bang thig le rnam par bkra / yan lag dam pa yongs 'du ba'i// dga' ba mchog gi yan lag dang // lus med gzhom pa'i ched du byas// yan lag chags pa byas mtha' las// khrus ni stug pos mi 'pho bas// gzhan du 'chi med legs pa ni// de 'og thal mo sbyar ba yi// dug gis btab pa smad pa ltar// de bzhin gshegs pa'i mchog brjod pa'i// char ldan khyod kyi zhal du ni// sngon las khyod ni lam gyi mgo// dri ma bzhin du spangs pa yang // me tog ldan pa'i zla ba la// rnam par tshar phyin longs spyod ldan// bcings pa lta bur 'di rnams nyid// btsos nas sngar med cho ga yis// bcu par khyod ni zhi ba ste// mgon med 'gro ba mtha' yas las// gang phyir srid pa mtha' med cing // dri mas lha dang lha min yang // de yi brtul zhugs phan tshun du// dam pa'i spyan gyi 'od kyis snang // 'khyil pa spyan yangs yan lag mchog // phyogs su lha rnams gnas pa dang // mi rnams byang chub rnam sangs rgyas// rab tu byed 'gyur zhes pa ni// mi rnams 'byung dang sdud pa'i las// de phyir rnam pad chu skyes ni// lha yi yan lag dam par son// dpa' bo'i yan lag dkris chags bral// 'chi bzhin sa yi lus kyang 'khod// kun nas gtod dang kun nas sdud// yang dag sa dang phyogs dang ldan// rnam bzhi mnyam par byang chub ldan// byang chub shing drung bdud dpung las// rnam par rgyal ba thob pa dang // sangs rgyas go 'phang 'pho med dang // klu yi shing gi rtsa ba ru// zhe sdang rtsub po'i nags rnams kyis// rkang pa stong bu me yi ched// rmongs mun dri ma snang byed pa// khro bo'i me ni 'bar ba la// mi g.yo rab tu sbyin par byed// phyag rgya rdo rje lta bu sgom// gzhal ba'i 'khri shing gzugs brnyan brtan// dmar po'i me ni 'bar ba ni// 'jigs pa'i nyi ltar rnam mdzes pa// yan lag stobs bskyed phyag 'tshal bstod// de nas byang chub sems dpa' sems dpa' chen po spyan ras gzigs dbang phyug gis bcom ldan 'das la tshigs su bcad pa 'di rnams kyis mngon par bstod nas rang gi stan la 'khod de/ byang chub sems dpa' chen po'i ting nge 'dzin kun tu gzigs pa zhes bya ba la snyoms par zhugs so// snyoms par zhugs ma thag tu sems dpa' chen po'i zhal gyi sgo nas 'od zer bye ba khrag khrig brgya stong du ma byung ste 'od zer de rnams kyis gang gA'i bye ma dang mnyam pa'i sangs rgyas kyi zhing rnams kun tu snang bar byas par gyur to// dmyal ba pa'i sems can thams cad kyang skad cig de dang yud tsam de la sdug bsngal thams cad dang bral bar gyur to// gang sangs rgyas kyi zhing de rnams su sangs rgyas bcom ldan 'das de rnams kyis byang chub sems dpa' spyan ras gzigs dbang phyug la legs so zhes bya ba byin te/ legs so legs so// sems dpa' chen po smros shig // mthu chen po sems can sdig pa can thams cad dkyil 'khor du dbang bskur ba smros shig // gang gis de lta bu de rnams phyogs bcu mtha' yas pa mu med pa rnams su sangs rgyas bcom ldan 'das byang chub sems dpa' dang / nyan thos kyi tshogs kyis yongs su bskor ba dang / lhan cig byang chub sems dpa' spyan ras gzigs dbang phyug la legs so zhes bya ba gnang ba dang / sa chen po ri dang / nags dang / phug tu bcas pa 'di rab tu g.yos so// de nas byang chub sems dpa' sems dpa' chen po spyan ras gzigs dbang phyug byang chub sems dpa' chen po'i ting nge 'dzin de las bzhengs te/ bcom ldan 'das ma 'phags ma sgrol ma'i sngags bshad par brtsams so// dang por re zhig bcom ldan 'das ma'i dkyil 'khor gyi slob dpon dam tshig mthong bas slob dpon dang mtshungs pa'i rjes su gnang ba thob cing dad pas byang chub tu sems bskyed pa/ sems can rnams kyi stobs dang / stobs ma yin pa shes pa/ ser sna med cing g.yo sgyu med pas nag po med cing ha cang mi sbom/ ha cang mi phra ba dri ngan pa med pas dbang po ma tshang ba ma yin pa/ mdzes pa/ snying stobs dang ldan pas sbyin pa dang / tshul khrims dang / bzod pa dang / brtson 'grus dang / bsam gtan dang / shes rab dang / snying rje dang yang dag par ldan par gyur pa/ sems can gyi dgongs pa dang / bsam pa shes pa dang / sangs rgyas dang / chos dang / dge 'dun la mngon par dang ba/ cha mang po mngon par shes pa/ gsal zhing gsal bar smra ba/ dkyil 'khor bri ba'i las la byang ba/ rig gsum gang yang rung ba'i rig pa la sogs pas sngon du bsnyen pa byas pa/ phyag dang dkyil 'khor gyi rab tu sbyor ba shes pa/ mchod rten gyi las byas pa/ ha cang mi rgan byis pa dang / rigs dma' bar skyes pa ma yin pa/ gzhon zhing lang tsho dang ldan pa dang / tshul bzang po'i sgrub pa pos gsang ba'i dkyil 'khor bri bar bya'o zhes so// de nas 'di lta bu'i slob dpon gyis bcom ldan 'das ma'i dkyil 'khor gyi cho ga brtsam par bya ste/ nus med 'dul nyes ma yin pa// dkyil 'khor yang dag rab sbyar bya// rmongs pa'i sems dang chags can la// dkyil 'khor bstan par yang mi bya// gang zhig bslab la yud tsam yang // lhag par 'gro ba'i lus can des// mtho ris thar pa yang dag 'grub// yid kyi dbang phyug thob par 'gyur// byang chub sems ni rjes zhig pa'i// dngos grub dmigs pa nyid mi 'gyur// byang chub rtsa bar rig thob pa'i// sems de las ni yang dag brtsam// de nas dkyil 'khor slob dpon gyis// sangs rgyas chos dang dge 'dun la// rab tu dang ba'i sems can rnams// bdag nyid kho nar rab rtogs bya// de la bstan bya'i dkyil 'khor bri// de nas dkyil 'khor slob dpon gyis// stobs kyis sngon 'dul si tha'i lus// cho 'phrul gyi ni zla phyed la// grong dang grong khyer grong rdal dang // ljongs rnams su ni byang shar gyi// phyogs kyi cha ru mchod yon byin// sa yi mthil du de ji ltar// sa phyogs sngags la sngags 'gyur ba// snun dang ljon shig me tog bzang // 'bras bu yang dag mang po can// rgyun mi 'chad par 'bab pa'i phyogs// dkar dang ser ba'i sa gzhi la// gyo mo bong ba gseg ma bral// rnga bo che yi sgra dbyangs dang // lam gyi bzhi mdo dur khrod dang // lha gzhan yongs su bzung ba dang // shis shing sdug bsngal rdzogs spangs la// gang du kun nas rgyang grags lnga'i// tshad du chu klung lteng ka dang // mtsho phan chu bo rab 'bab pa// ljon shing mchod rten lha khang dang // me tog nyid ni dus rgyun du// shin tu rgya chen yang dag ldan// cho 'phrul phyogs ni gang rung la// de nas bcom ldan 'das ma yi// dkyil 'khor slob dpon sa phyogs der// nyi ma gung la song nas ni// ral pa gcig ma'i snying po yi// mngon par mdzes pa'i las bya'o// thog mar rab dag sems can kun// byams dang snying rje dang ldan pas// dkyil 'khor gnas der yid kyis dmigs// dge ba'i rig pa gdon par bya// sgrol ma'i snying po dam pa dang // de bzhin dbyangs ni rjes su gdon// 'dir ni sangs rgyas mchod don du// dkyil 'khor lus can kun gyis bri// phyogs kyis 'gro ba'i gnas su gnas// thog mar gtor ma byin byas nas// dri yi yam shing yang dag ldan// gnas su gnas pas kun zos nas// bzhin du spyan drang ba'i// dbyangs kyis tshig 'di brjod par bya// slob dpon ming ni che ge bdag // bcom ldan 'phags ma sgrol ma yi// dkyil 'khor dag ni bri bar 'tshal// bdag dang sems can kun gyis gang // bdag mthar gdug pa'i sems med pa// bskyed cing bkur stir byed pa dang // sangs rgyas bstan la rab dad pa'i// sems can rnams la phyir zhing ni// mang du rab tu dad pa'i ched// dkyil 'khor bri bar bdag 'tshal lo// de ltar lan gnyis lan gsum brjod// de nas sems can de rnams ni// dkyil 'khor gyi ni slob dpon gyis/ mtshan mo mthong ba sbyin par byed// de nas bris pa'am gzhan du song // tho rangs rmi lam rnam par spyad// sa yi phyogs der song nas ni// khru brgya yi ni tshad du yang // kun nas gru bzhi pa ru bya// phyi rol dpag tu med pa yi// dkon mchog gsum gyi tshad song nas// sa la shing dang phub ma dang // thal ba sol ba so phag dang // skra dang sen mo mchod sbyin gyi// so phag nag po la sogs gang // gzhan yang dkyil 'khor dge ba yi// mi dge'i zug rngu thams cad kun// lhag ma med par bas la nas ni// sa yi gong bu de nyid du// gzhan yang chu klung chen po yi// 'gram gnyis sa ni sbyang byas nas// rab tu bcug ste thobs brdung // tsan+dan chu yis yang dag gtor// de ltar byas nas ma ltung ba'i// ba byung tsan+dan chu bsres nas// khru brgyad pa yi phyogs su ni// phyi rol gyis kyang khru bcu yi// tshad du yongs su sbyangs pa la// gso sbyong sbyin nas byug tu gzhug // ji srid sa yi phyogs der ni// shin tu 'jam zhing shin tu ni// legs par rdzogs par skyes kyi bar// de ltar nyi ma bdun du ni// de nas khru bzhi'i tshad du ni// grwa bzhi seng ldeng phur bu brgyad// sor mo bcu gnyis tshad du bya// gzhon nu mas bkal srad bu ni// tshon sna lnga pa legs 'jam pa// shin tu sra ba bcom ldan ma'i// rtsa ba'i snying po lan bdun gyis// bsngags pas phur bu la dkris nas// bdun byas srod la gdab par bya// de nas dkyil 'khor slob dpon gyis// gtsang ma'i gos ni bgos pa yis// dkyil 'khor sa yi dbus de ru// rtsa ba nag po med pa yi// bum blang dri yi chu dang ni// me tog sgron mas bkang ba la// mgrin par me tog phreng bar dkris// a mra'i yal 'dab kha dgab bya// pus mo dag ni nges btsugs nas// rtsa ba'i rig pa bdun byas te// yang na nyi shu rtsa gcig brjod// de nas phyogs bcur kun bltas nas// 'di ni bsgrag bya che ge dag // gnas 'dir sangs rgyas mchod pa'i phyir// sems can kun gyi ting 'dzin ni// bsam byas dkyil 'khor bris pa 'dir// sangs rgyas phan par mdzad pa kun// dkyil 'khor du ni byon par mdzod// da lta 'dir ni byon nas kyang // bdag gi mchod yon bzhes su gsol// de dbus nyid du brtag bya ba// gnas su bris pa'i bcom ldan 'das// spyan drang bya zhing lha rnams kyi// gnas mdor bstan nas brjod par bya// dga' ldan du ni byang chub sems// 'jig rten gzhan du gang gnas pa// de bzhin kha ba'i gnas su dang // gang ldan pad+ma'i dbang phyug 'byung // lcang lo can du nor dbang phyug // te se ru ni bde byed bshad// mchod yon snod ni bkang ba yis// de rnams gnas ni rnam bsam bya// de nas zhal ni srub bsnyen bkur// dkyil 'khor las rnams thams cad la// ming dang gnas ni yongs nyams na// phyin ci log tu ldog par 'gyur// de ltar nyi ma bdun du ni// nyin re nyin re tsan+dan gyi// chu yis byug tu gzhug par bya// mtshan mo'i thun la'ang de bzhin bya// bar 'dir yo byad thams cad ni// rnam par 'byor par 'gyur ba yin// de la 'di ni brjod bya ste// dag pa'i shel dang mtshungs pa yi// phye ma rdo rje'i rang bzhin skyes// dzi ba'i me tog dang mtshungs pa'i// phye mas dkyil 'khor kun tu bri// pad+ma rA ga ut+pa la// phye ma mtha' dag gis gdab bya// gur gum chu dang mtshungs pa dang // puSh+pa rA ga yi dkyil 'khor// zar ma'i me tog dang mtshungs shing // de bzhin ma ra ka tas kyang // de tsam kha dog rin chen ma// lcags kyang rung ste ming can lnga// yang na dris btags phye mas sam// ji ltar snyed pa rnam sprul pas// rab bkug rin chen phye ma yis// yang dag pa yi dngos grub 'dod// nor bu mching bu mtshungs min gang // pad+ma rA gas rnam pa kun// dkyil 'khor yo byad thams cad kyang // slob dpon gyis ni gzhon nu ma'i// lag pas byed du gzhug par bya// bram ze rgyal rigs rigs skyes pa// byang chub sems ni bskyed pa dang // ma nor skyes pa rab mdzes pa// dbang po ma tshang ma yin pa// mdor na bud med mtshan nyid dang // yang dag ldan par skyes pa yis// 'di 'dra'i gzhon nu ma gcig gnyis// gsum la gso sbyong sbyin nas ni// 'o ma'i zas kyis mngon dga' bar// byas nas dkar po'i gos bgos te// dkyil 'khor yo byad thams cad ni// byed gzhug dkyil 'khor yo byad kun// legs bsags so sor brtags pa yis// chu dang rnam par dben pa dang // dge slong 'dul ba byas pa dang // yongs su sbyang ba byas pa dang // gtsang sbra'i spyod pa sngon 'gro bas// slob dpon rang gi lhag gnas ched// phye ma thams cad bdug pa bri// gtor ma dang ni mar rnams ni// cho ga can gyis byed du gzhug // de nas slob dpon yo byad kun// tshogs nas dkyil 'khor rang nyid bre// slob ma yongs su bzung bar gyis// de rnams sangs rgyas chos dang ni// dge slong dge 'dun la rab dang // yan lag cha shas kun rdzogs pa// bden par smra dang spom pa min// mdzes pa mthong dang kha dog gtsigs// gzung bar mi bya gcig gnyis gsum// brgyad dang ni gzhan bcu drug // de rnams skyabs gsum yongs su 'dzin// byang chub sems ni bskyed pa dang // 'o ma'i ston mo bza' ba dang // 'o ma'i shing las byung ba yi// so shing sor mo brgyad kyi tshad// bcom ldan rtsa ba'i snying po yis// lan ni nyi shu rtsa bdun du// mngon par bsngags nas ba yi gcin// rab sbyar mtshan mo'i thun mtshams su// dkyil 'khor sa gzhi phyi rol du// shar du mngon phyogs ku sha yi// khres la rim pas nyer 'dug nas// snying po re re lag par byin// rtsa ba'i snying po lan bdun bzlas// gtsug tor bcing la'ang bdun bzlas bya// de nas so shing de rnams la// byin nas rang rang so shing bza'// ral gcig ma yi snying po yis// lan bdun bsngags pa'i dri yi chus// spyi bor mngon par gtor bar bya// de nas de rnams la brjod bya// bcom ldan 'phags pa spyan ras gzigs// dbang phyug mchog gi thugs rje can// chen po'i mchog ni sbyin pa po// bsgral dka' sgrol ba dran par gyis// bcom ldan 'das ma sgrol ma yang // rig pa'i rgyal mo chen mo ste// sangs rgyas byang chub sems dpa' kun// skyed par byed ma dran par gyis// de yi 'og tu slob dpon gyis// slob ma de rnams kun la ni// 'dod chags bral dang ldan pa'i chos// brtan par byas nas de rnams mdun// shes rab pha rol phyin bklag bya// de lta bu yi cho ga yis// bud med rnams kyang yongs gzung bya// langs nas bu mos bkal ba yis// srad bu tshon sna lnga pa ni// mi mnyam rgyud du bsgrim pa la// dri yi chu yis mngon bkrus nas// re rer pad+ma'i bgrang phreng gis// bsang gtor byas nas rtsa ba yi// snying po lan grangs nyer gcig tu// mngon bsngags de la 'dir brjod bya// dpal gyi gzhi ni yod pa'i phyir// sangs rgyas rnams kyi zhabs mtshan ma// byang chub sems dpa' 'byung ba ste// pad+ma'i bgrang phreng de phyir bsngags// de nas slob dpon rang nyid kyis// slob ma rnams la cha phra mos// lag pa la ni bcing bar bya// slob ma rnams la gang kho na// de nyid slob ma bdag nyid bya// de nas dkyil 'khor lhag gnas pa// shar du mngon phyogs bla gos ni// phrag pa gcig tu byas nas ni// pus mo g.yas pa'i lha nga ni// sa la rab tu btsugs byas te// rtsa ba'i phyag rgya bcing ba dang // rtsa ba'i rig pa bzlas par bya// sangs rgyas byang chub thams cad dang // rang rgyal 'phags pa nyan thos dang // lha klu gnod sbyin dri za dang // lha mi'i dri dang me tog gi / phreng ba yongs su 'dzin pa yis// kun la gsol ba gdab par bya// dkyil 'khor gyi ni slob dpon bdag // che ge mo zhes bya ba yis// bcom ldan 'phags ma sgrol ma yi// dkyil 'khor bri bar 'tshal lags na// de dag rang nyid byon par mdzod// sangs rgyas bcom ldan 'das kun dang // byang chub sems dpa' rang sangs rgyas// nyan thos lha klu gnod sbyin dang // dri za lha min nam mkha' lding // mi'am ci dang lto 'phye che// rang gi rig pa sngags tshogs kyis// yongs bskor sems can thams cad la// rjes su brtse bas byon nas kyang // bdag la rjes su gnang bar mdzod// de ltar yang gnyis yang gsum du// de nas dkyil 'khor slob dpon gyis// rtsa ba'i rig pa bzlas pa dang // dkyil 'khor sa gzhi la bltas nas// dbus su me tog phreng ba dor// gal te me tog phreng g.yo byed// de nas byon par shes par bya// de nas sangs rgyas byang sems la// dri yi chu yis mchod yon dang // me tog phul cig de nas ni// khru brgya'i phyi rol sa gzhi la// yongs su sbyang ba byas pa ru// a pA marga'i yam shing gis// me ni rab tu sbar byas nas// shar du mngon phyogs ku sha yis// rtsa ba'i snying po sbrang rtsi zho// mar gyi sreg blugs brgyad brgyar dbul// de nas sangs rgyas byang sems dang // lha rnams la yang mchod yon dbul// de nas dkyil 'khor phyogs bzhi ru// gso sbyong yongs su blangs pa yis// skyes bu srung ba'i phreng ba dang // dbang po tshang ba gzhag par bya// de la 'dir ni brjod bya ste// gang zhig rnam pa gzhan bya ba// skyong ba bral bar 'gyur ba ste// dkyil 'khor dam tshig brgyad rnams ni// yang dag 'byung bar mi 'gyur ro// de phyir cho ga byas pa yis// slob mas dam tshig shes par 'gyur// de nas dkyil 'khor slob dpon gang // rab gnas slob mas thabs cig tu// song nas ku sha bting ba la// sangs rgyas byang chub sems dpa' yi// tshogs kun rjes su dran pa yis// g.yas pa'i gzhogs kyis nyal bar bya// de nas tho rangs slob dpon gyis// gtsang ma shar du kha phyogs pas// rmi lam rnam par dpyad par bya// de la 'di ni brjod bya ste// gang zhig tsan+dan bil ba sogs// u dum bA ra sogs n+ya gro d+ha// rgyal mtshan phreng bas khyab pa dang // rmi lam rab tu dad pa'ang rung // kha cig me lce mdzes pa dang // de ltar mthong ba de dngos grub// mchog gi bar du'o ngang pa dang // kA raN+Da ba krung krung dang // rma bya ro ha Na rnams ni// gang zhig de lta bu mthong 'gyur// rmi lam bar ma'i dngos grub de// myur ba kho nar 'byung bar 'gyur// ma 'am ra ha Na yang rung // de bzhin pi wang thogs pa dang // kuN+Da la sogs pa yang rung // de bzhin a sogs d+hi mthong na// gang yang rmi lam mthong byed pa// mi rnams tha ma'i dngos grub de// sgrol ma'i rtog par nges par bstan// gtum po khyi yi lag pa rnams// gang gis mthong bar gyur pa dang // bong bu rnga mo shing rta sogs// mthong dang rig pa nyid sogs sam// rgya skyegs til mar gyis reg pa// gang gis rmi lam du 'jug pa// de yi dngos grub nges par gnas// dam tshig tsam du 'byung bar 'gyur// de lta bu sogs yon tan ldan// rmi lam blo yis rnam dpyad nas// de ltar rab blo gang shes nas// slob ma de la rmi lam gyi// lung du yang ni bstan par bya// de nas dkyil 'khor slob dpon ni// gal te khyim gnas gyur pa'am// dge slong dge slong ma dang ni// dge bsnyen dge bsnyen ma yang rung // chen po de rnams gso sbyong ni// bzung ste phyi nas slob ma rnams// gso sbyong yang dag gus par bya// slob ma rmi lam mi dge ba// bstan bya sngon du sbyin sreg bya// de nas dkyil 'khor slob dpon ni// snga ma kho na ras dang ni// ras ris mthar ni a lA sa// zangs las 'byung bar ba zhugs te// yang dag 'jog par byed du gzhug // de nas dkyil 'khor sa gzhi la// tsan+dan chu yis legs par byug // slob ma thams cad gnas cig tu// snying pos bsrung ba byas nas ni// dkyil 'khor phyi yi gnas gcig tu// nyer 'dug dam tshig shes pa rnams// nang du rab tu gzhug par bya// de nas nyi ma nub dus su// dkyil 'khor thig ni gdab par bya// bu mos bkal ba'i srad bu ni// tshon sna lnga pa rtsa ba yi// snying po lan bdun bsngags byas te// dbang ldan phyogs nas brtsams nas ni// phur bu de rnams srad bus bcings// de dag thams cad khru yi tshad// gsum byas srad bus yongs dkri bya// phyi nas kun tu dung dang ni// rnga bo che dang rdza rnga dang // 'khar rnga rnam pa sna tshogs pa'i// 'khar ba dang ni pheg rdob rnams// kun nas 'khrol bar byed du gzhug // gdugs dang rgyal mtshan ba dan sogs// phyi rol du ni dgram par bya// dkyil 'khor gru bzhi sgo bzhi pa// tshon sna lnga pa'i thig skud kyis// khru brgyar byas nas thig gdab bya// de lam dkyil 'khor gnyis pa ste// de nas kha dog thams cad pa// rtsa ba'i phyag rgya bcings nas ni// rtsa ba'i rig pa brgyad brgyar bzlas// de nas dkyil 'khor slob dpon ni// sangs rgyas byang chub sems dpa' kun// rang sangs rgyas dang 'phags pa yi// nyan thos dge 'dun rnams la ni// phyag byas dkyil 'khor khor yug tu// rgyang grags lnga pa lhag gnas che// ral pa gcig pa'i snying po yis// gdug pa'i sems can thams cad kyi// sems ni bcing bar bya ba'o// dkyil 'khor yang ni thams cad kyi// slob dpon gyi ni yo byad rnams// ral gcig snying po nyid kyis ni// thog mar bsrung ba byas nas ni// byang shar phyogs nas brtsams byas te// tshangs pa'i thig ni gdab par bya// rtsa ba'i rig pa zlos pa nyid// dkyil 'khor thams cad mkhas pas bris// yongs su bcad cing lus dkar ba'i// slob de de bzhin gshegs rnams la// phyag bya rin chen phye mas so// pad+ma'i rigs la phyag byas te// phye ma ser pos bcom ldan ma// 'phags ma sgrol ma phyag byas nas// ljang gu rnams kyis nyan thos kun// rang sangs rgyas kun phyag byas nas// nag pos rdo rje'i rigs la'o// de ltar dang pos dkyil 'khor gru bzhi sgo bzhi ba'i snying por ro// phyi nas gnyis la khru gnyis kyi tshad du rab tu 'jug par byed pa'o// gsum pa mtho gang pa de'i nyis 'gyur ro// de ltar thams cad du rim gyis bris nas nang gi dkyil 'khor du bri bar 'dod pas sangs rgyas bcom ldan 'das dang byang chub sems dpa' dang rang sangs rgyas thams cad der rang byon par mdzad du gsol// 'bru thams cad dang rin po che thams cad dang sman thams cad dang / dri dang me tog thams cad dang / tsan+dan gyi chus yongs su bkang ba/ mA Sha'i yal 'dab kyis kha bkab pa/ du ku la'i ras dkar pos mgrin pa bcings pa/ gser dang dngul las byung ba/ dkyil 'khor de'i yo byad thams cad ris gnyis pa'i mthar me tog gi phreng bas dkris nas rtsa ba'i rig pas bsngags pa de rnam par rgyal ba'i bum pa zhes bya ba ste/ snying po'i dkyil 'khor gyi dbus su gzhag par bya'o// de la 'di brjod par bya ste/ dam tshig don dang bsod nams don// 'dod don so sor dmigs byed du// sdom pa gzung bar byas gyur nas// gang du gnas pa thams cad nas// dkyil 'khor mchog 'di bri bar bya// gzhan gyis mi thub thugs rje che// sangs rgyas byams pa spyan mar bcas// 'di rnams ming ni kun drangs nas// de bzhin gshegs pa bri bar bya// 'jig rten gsum rgyal dkar mor grags// de bzhin du ni khro gnyer can// khros ma zhes ni grags pa ste// 'di rnams ming ni kun dran nas// spyan ras gzigs ni bri bar bya// rig pa mchog las slar 'jigs byed// rdo rje ser skya rdo rje ni// drag por bzhed dang seng ge dang // de bzhin rdo rje khu tshur nyid// 'di rnams ming ni kun nas ni// phyag na rdo rje kun tu bri// de nas dkyil 'khor slob dpon gyis// snying po'i dkyil 'khor gyi dbus su phye ma dkar po dang / yungs kar dkar po bsres pas sangs rgyas bcom ldan 'das rin po che'i seng ge'i gdan la nye bar bzhugs pa chos ston par mdzad bzhin pa/ 'od kyi dkyil 'khor 'od kun tu 'phro ba/ gtsug tor nas 'od zer 'byung bzhin pa'i bcom ldan 'das rnam pa mchog thams cad dang ldan pa skyes bu chen po'i mtshan gyis brgyan pa dang por bris shing // bcom ldan 'das kyi steng gi gzhogs gnyis su phye ma ser po dang / pad+ma ge sar phan tshun bsres pas gtsug tor gyi rgyal po rnams kun nas 'bar ba'i phreng bas 'khrugs pa 'khor los sgyur ba'i rgyal po chen po'i gzugs dang / cha byad dang / dbyibs kyi rnam pa can rab tu dang ba'i sku de bzhin gshegs pa la mngon par phyogs pa/ sa bon gyis gang ba dang / 'bras bu phyag na bsnams pa la 'di lta ste/ bcom ldan 'das rgyal ba'i gtsug tor dang / 'khor los sgyur ba dang / kun nas 'bar ba'i gtsug tor dang / gdugs dkar po dang / gzi brjid phung po dang / nor bu'i phung po dang / gser gyi phung po dang / rnam par grags pa'i phung po dang / kun nas phung po dang / nyon mongs pa dang / nye ba'i nyon mongs pa'i phung po dang / ma nor ba de bzhin nyid kyi phung po dang / rtag pa'i phung po dang / dngos po med pa'i rang bzhin gyi phung po dang / thams cad phung po dang / sgra dbyangs snyan pa'i phung po dang / 'jig rten gsum pa'i phung po dang / mtha' yas phung po dang / bsod nams phung po dang / lha'i phung po zhes pa 'di rnams g.yas kyi gzhogs su nye bar bzhugs pa'o// g.yon du 'di lta ste/ bcom ldan 'das rgyal ba'i gtsug tor dang / mngon par 'phags pa dang / rnam par rgyal ba'i gtsug tor dang / mngon par mtho ba dang / sa'i 'dab ma dang / 'dab ma brgya pa dang / 'dab ma stong pa dang / 'od zer dang / 'od zer chen po dang / dri ma med pa'i 'od zer dang / bkod pa'i 'od zer dang / dkar po'i 'od zer dang / pad+ma'i 'od zer dang / bkod pa'i gtsug tor dang / bdud bzhi'i rnam par 'dul ba'i gtsug tor dang / gtsug tor mngon par 'phags pa dang / bsam gyis mi khyab pa'i gtsug tor zhes pa 'di rnams dang / de bzhin gshegs pa'i nus pa dang / lung bstan pa zhes gtsug tor gyi rgyal po 'di rnams g.yon gyi steng du bri bar bya'o// gtsug tor 'khor los sgyur ba'i nye logs su phreng gcig la brten pa'i rig pa'i rgyal mo chen mo brgyad bri ste/ bcom ldan 'das ma spyan ma dang / mdzod spu dang / zla ba dang / snying rje ma dang / byams pa ma dang / mi 'jigs ma dang / lung bstan ma dang / de bzhin gshegs pa'i nus pa zhes bya ba 'di rnams pad+ma'i gdan la gnas pa/ 'bar ba'i phreng ba'i 'khrugs pa rab tu dang ba'i sku de bzhin gshegs pa'i dri ma dang / de bzhin gshegs pa'i 'od kyi dra ba dang / de bzhin gshegs pa'i kun tu snang ba dang / de bzhin gshegs pa'i snying po dang / de bzhin gshegs pa'i nye ba'i snying po zhes pa 'di rnams pad+ma'i gdan la gnas pa 'bar ba'i phreng bas 'khrugs pa/ rab tu dang ba'i sku cung zad de bzhin gshegs pa la nges par rtog bzhin pa/ rang gi gzugs las rab tu snang ba'i sku bri'o// gtsug tor 'khor los sgyur ba'i 'og tu de bzhin gshegs pa'i khro bo gzhan gyis mi thub pa chen po khro bo'i gzugs can pad+ma'i gdan la bzhugs pa/ kun nas 'od kyi dkyil 'khor can/ rtse gsum dang zhags pas phyag brel ba/ cung zad de bzhin gshegs pa'i gzugs brnyan la blta ba'o// gzhan du rgyal ba'i gtsug tor gyi nye logs su phreng gcig la brten pa'i rig pa'i rgyal mo chen mo brgyad la 'di lta ste/ bcom ldan 'das ma gzhan gyis mi thub ma dang / phyi nas dge sbyong ma dang / de bzhin gshegs pa'i mdzes ma dang / sangs rgyas dkar mo dang / de bzhin gshegs ma sems ma dang / de bzhin gshegs pa lcags kyus 'gugs ma zhes pa 'di rnams pad+ma'i gdan la gnas pa/ 'od kyi dkyil 'khor gyi sku'o// de bzhin gshegs pa la mngon par phyogs pa'o// 'di rnams kyi steng du gsang sngags kyi rgyal po brgyad la 'di lta ste/ bcom ldan 'das de bzhin gshegs pa'i mtha' dang / de bzhin gshegs pa'i kun tu snang ba dang / de bzhin gshegs pa'i mkhyen pa dang / de bzhin gshegs pa'i 'jig rten gsum dang / de bzhin gshegs pa'i 'dus pa dang / de bzhin gshegs pa'i sku dang / de bzhin gshegs pa'i sprul pa dang / de bzhin gshegs pa'i 'jig rten zhes pa 'di rnams kun nas 'od kyi dkyil 'khor gyis yongs su bskor ba/ pad+ma'i gdan la gnas pa/ rab tu dang ba'i sku de bzhin gshegs pa'i gzugs brnyan la lta bar gyur pa'o// rgyal ba'i gtsug tor gyi 'og tu de bzhin gshegs pa'i yan lag dang ldan pa zhes bya ba'i rig pa'i rgyal po kun nas 'od pad+ma'i gdan la gnas pa/ phyag na pad+ma ste/ de rnams thams cad lha'i gzugs g.yas pas sa bon gyis gang ba dang / phyag g.yon pas mchog sbyin pa/ rang gi cha byad kyis kun tu gnas par yang ngo // gtsug tor gyi rgyal po'i steng du rang sangs rgyas brgyad ji ltar rig par bri bar bya'o// 'di lta ste/ bcom ldan 'das snyan grags zhes bya ba'i rang sangs rgyas dang / steng gi drang srong dang / drang srong chen po dang / lha'i drang srong dang / mA da ra dang / brtsegs pa dang / legs par brtsegs pa dang / brtsegs pa chen po zhes pa rang sangs rgyas brgyad po 'di rnams pad+ma'i gdan la skyil mo krung gis nye bar 'dug pa/ ting nge 'dzin la snyoms par zhugs pa/ 'bar ba'i phreng bas 'khrugs pa/ bla gos ser po can no// bcom ldan 'das kyi 'og tu yid bzhin gyi nor bu'i phyag rgya'o// g.yon du snam sbyar ro// mdun gyi 'og tu chos kyi 'khor lo rtsi bas bcu gnyis pa kun nas 'bar ba'i phreng bas 'khrugs pa/ pad+ma'i 'dab ma brgyad pa la gnas pa'o// de'i yang nye logs su khro bo'i rgyal po sgrol mas non pa zhes bya ba ral pa'i cod pan 'chang ba/ pad+ma'i gdan la gnas pa dang / bcom ldan 'das ma 'phags ma sgrol ma'i bka' nod par byed bzhin pa'i 'og tu pad+ma rigs mdzes ma zhes bya ba'i rig pa'i rgyal mo bri bar bya'o// pad+ma'i gdan la nye bar 'dug pa/ ral pa'i cod pan 'chang ba/ dar la dang / ras kyi smad g.yogs dang stod g.yogs can/ thal mo sbyar ba byas pa cung zad sgrol ma'i gzugs la lta bar gyur pa/ bka' nod par byed bzhin pa'o// de'i gong du pad+ma chen po zhes bya ba'i khro bo mdog dmar po kun nas 'bar ba'i phreng bas 'khrugs pa/ pad+ma'i gdan la nye bar 'dug pa/ bcom ldan 'das ma 'phags ma sgrol ma'i bka' nod par byed bzhin pa'o// khro bo'i rgyal po de rnams thams cad kun nas 'bar ba chen po'i 'od kyi dkyil 'khor dang rnam par 'gyur ba'i gzugs 'chang ba/ dar dang ras kyi smad g.yogs can/ rgyan thams cad kyis rnam par brgyan pa'i lus su bya'o// sgrol ma'i g.yon gyi gzhogs su byang chub sems dpa' mthu chen thob sku mdog dkar po ral pa'i cod pan 'chang ba/ rgyan thams cad kyis rnam par brgyan pa/ dar la'i stod g.yogs can/ dar la dang ras kyi smad g.yogs can/ pad+ma'i gdan la gnas pa/ bcom ldan 'das shAkya thub pa la phyag 'tshal bzhin pa'o// spyan ras gzigs dbang phyug gi pad+ma'i 'og tu byang chub sems dpa' dri ma med par 'gro ba zhes bya ba pri yang ku ltar sngo bsangs cung zad 'dzum pa'i bzhin dang / pad+ma'i gdan la nye bar 'dug pa/ ral pa'i cod pan 'chang ba/ g.yo ba dang bcas pa'i smad g.yogs dang / dar la'i stod g.yogs 'chang ba/ shin tu dang ba'i sku/ 'od zer 'bar ba/ bcom ldan 'das shAkya thub pa la phyag 'tshal bzhin pa'o// dri ma med pa 'gro ba'i steng gi g.yon du bcom ldan 'das spyan ras gzigs dbang phyug dbyug pa dang / ril ba spyi blugs dang / bgrang phreng dang / g.yang gzhi nag po can dang / rab tu dang ba'i sku 'bar ba'i phreng bas 'khrugs pa bya'o// de'i 'og tu 'dod pa phun tshogs byed pa pad+ma'i gdan la gnas pa sku dkar po pad+ma'i sdong bus dkris pa'i lus can/ phyag g.yon pas pad+ma dang / g.yas pas yid bzhin gyi nor bu phyag tu bkod pa/ 'bar ba'i phreng bas 'khrugs pa/ cung zad 'dzum pa'i bzhin ras can/ phyag na rdo rje'i g.yas kyi snam bu gcig la rig pa'i rgyal po chen po bri bar bya'o// 'di lta ste/ bcom ldan 'das rig pa mchog dang / nyal ba dang / legs par 'grub par byed pa dang / rdo rje sde dang / dpung bzang dang / ral pa gyen brdzes dang / rig pa bzang po dang / legs 'grub dang / sde bzang dang / stobs po che dang / rnam par 'joms pa dang / ki lI ki la dang / mchog dang / legs 'dul dang / 'gro lding ba dang / sngon rabs dang / rin chen ke lI dang / byis pa'i ke lI dang / legs par ke lI dang / legs par gang pa dang / gang ba chen po dang / lha mthar byed dang / rdo rje chen po dang / 'bar ba zhes pa nyi shu rtsa bzhi po 'di rnams sngags kyi rgyal po chen po ste/ kun nas 'bar ba'i phreng bas 'khrugs pa/ rma bya la nye bar 'dug pa/ ut+pal ltar sngo bsangs/ bzhin cung zad khro gnyer du byas pa/ phyag g.yon pas bcom ldan 'das shAkya thub pa la phyag 'tshal bar byed bzhin pa'o// 'di dag gi 'og tu rig pa'i rgyal mo chen mo bri bar bya ste/ 'di lta ste bcom ldan 'das mA ma kI dang / rdo rje lcags kyu ma dang / rdo rje lcags sgrog ma dang / rdo rje rgyal ma dang / rdo rje rnam par rgyal ma dang / dmar po ldan ma dang / grags ldan ma dang / bi shi ni rdo rje spyan ma dang / rdo rje khro gnyer ma dang / rdo rje khu tshur ma dang / rdo rje mi 'jigs ma dang / rdo rje phreng ba ma dang / rdo rje sgra ldan ma dang / rdo rje dge legs ma dang / rdo rje 'dzin ma dang / rdo rje ma mo dang / rdo rje gzhan gyis mi thub ma dang / rdo rje gnam lcags ma dang / dus kyi rdo rje ma dang / rdo rje gtsug phud ma dang / rdo rje bka' bsgo chen mo dang / rdo rje 'od dang / rgyal ba ldan ma dang / rdo rje gzugs ldan ma dang / rdo rje spyan ma zhes pa nyi shu rtsa bzhi po 'di rnams rdo rje'i rigs kyi rig pa'i rgyal mo chen mo ste/ rma bya la nye bar 'dug pa/ ut+pal ltar sngo bsangs kun nas 'bar ba'i phreng bas 'khrugs pa cung zad bzhin khro gnyer dang ldan par byas pa dang / dar dang ras kyi sham thabs dang / dar la'i stod g.yogs mnabs pa/ g.yon pa rdo rje dang / g.yas pa bcom ldan 'das shAkya thub pa la phyag 'tshal bzhin pa/ lhas bstod pa'i gzugs 'chang ba'o// de rnams de bzhin gshegs pa'i gzugs brnyan la lta bar gyur pa/ rang gi gzugs dang cha byad dang dbyibs bzhin du bri bar bya'o// bcom ldan 'das kyi g.yas kyi gzhogs su 'phags pa spyan ras gzigs dbang phyug ston ka'i sprin ltar dkar ba/ ral pa'i cod pan 'chang ba/ 'od dpag med dbus su bzhugs pa/ dar la'i stod g.yogs can/ dar la dang ras kyi sham thabs can/ rgyan thams cad kyis rnam par brgyan pa/ phyag g.yon pas pad+ma'i phyag rgya/ g.yas pas bcom ldan 'das la rnga yab g.yob par byed pa/ pad+ma'i gdan la sems dpa' chen po'i mtshan gyis brgyan par byas pa'i lus can/ cung zad de bzhin gshegs pa'i gzugs brnyan la lta ba'o// bcom ldan 'das kyi g.yon du 'phags pa phyag na rdo rje ut+pa la sngon po'i 'dab ma'i kha dog can/ pad+ma'i gdan la rgyan thams cad kyis rnam par brgyan pa/ rab tu dang ba'i sku/ dar dang ras kyi sham thabs can/ stod g.yogs dmar po mnabs pa/ phyag g.yas pas bcom ldan 'das shAkya thub pa la phyag 'tshal bzhin pa/ phyag g.yon pas rnga yab kyis brel ba/ 'bar bas 'khrugs pa'i spyan cung zad de bzhin gshegs pa'i gzugs brnyan la lta bar gyur pa'o// spyan ras gzigs dbang phyug gi g.yas su bcom ldan 'das ma sgrol ma chen po pri yang ku ltar sngo bsangs ma/ kun nas 'bar ba'i phreng bas 'khrugs pa/ rab tu dang ba'i sku/ pad+ma'i gdan la gnas pa/ cung zad 'dzum bzhin pa/ dar dang ras kyi sham thabs can/ stod g.yogs dmar po mnabs pa/ phyag g.yon pas ut+pal yongs su bzung nas g.yas pas bcom ldan 'das shAkya thub pa la phyag 'tshal bzhin pa/ lus cung zad 'dud pa/ lang tsho dang po can/ ha cang mi sbom/ ha cang mi phra ba'i bcom ldan 'das ma sgrol ma bri bar bya'o// 'phags pa spyan ras gzigs kyi g.yas su phreng gcig la brten pa'i rig pa'i rgyal po chen po bco brgyad la 'di lta ste/ bcom ldan 'das phyag mtha' yas pa dang / phyag stong pa dang / phyag brgya pa dang / phyag bcu gnyis pa dang / phyag drug pa dang / phyag bzhi pa dang / zhabs stong pa dang / zhabs brgya pa dang / zhabs bcu gnyis pa dang / zhabs drug pa dang / zhabs bzhi pa dang / rta mgrin dang / don yod zhags pa dang / 'od zer stong gis rnam par snang ba dang / mgrin pa dkar pos 'jig rten gsum las rnam par rgyal ba dang / mtha' yas rnam rgyal dang / rnam rgyal chen po dang / lha'i mtha' dang / mtha' dpag tu med pa dang / yid kyi shing rta dang / mi 'jigs pa sbyin pa zhes pa rig pa'i rgyal po chen po 'di rnams pad+ma'i rigs kyi gtso bo srid par 'jug pa nye bar spyod par byed pa/ kun nas 'bar ba'i phreng bas 'khrugs pa/ pad+ma'i lus kyis nye bar bskor ba'i lus phyag na pad+ma dang / g.yas pas mchog sbyin pa/ cung zad sgrol ma la lta bar gyur pa'o// bcom ldan 'das 'phags ma sgrol ma'i nye logs su gos dkar mo pad+ma'i gdan la nye bar 'dug pa/ rab tu dang ba'i sku/ ral pa'i cod pan 'chang ba/ de bzhin gshegs pa'i gzugs brnyan la lta bar gyur pa/ phyag na pad+ma rab tu rgyas pa dang / g.yas pas bgrang phreng bsnams pa'o// de'i yang g.yas su phreng gcig la brten pa'i pad+ma'i rigs kyi las kyi gtso mo bcu bzhi bri bar bya ba la 'di lta ste/ bcom ldan 'das ma khro gnyer can dang / dkar mo dang / dkar mo chen mo dang / dpal mdun ma dang / pad+ma go bo rig dang / grags ldan ma dang / sangs rgyas dpa' ba'i zla ba ma dang / longs spyod ldan ma dang / bde ldan ma dang / grags pa ldan ma dang / shes rab gos can ma dang / stobs gcig ma dang / stobs mang po dang / stobs bcu ma dang / sangs rgyas kyi yum dang / byang chub kyi yan lag gi yum zhes pa 'di rnams rig pa'i rgyal mo chen mo ste/ kun nas 'bar ba'i phreng bas 'khrugs pa/ pad+ma'i gdan la gnas pa/ rgyan thams cad kyis rnam par brgyan pa/ lha'i bud med kyi cha byad 'chang ba/ rab tu dang ba'i sku/ cung zad sgrol ma'i gzugs brnyan la lta bar gyur pa'o// pad+ma bsnams zhing g.yas pas mchog sbyin pa/ rang gi gzugs su bri bar bya'o// sgrol ma'i 'og tu ci bgyi zhes bya ba bcom ldan 'das las 'phags ma sgrol ma'i khro bo chen po zhal bzhi pa/ phyag bzhi pa/ pad+ma'i gdan la gnas pa/ lus brtan pa/ nag po mthar byed pa'i gzugs can/ khro gnyer du byas pa/ mche ba gtsigs pa/ zhal gcig gis drag tu bzhad pas gdangs bzhin pa/ gnyis pa de bzhin gshegs pa la lta bzhin pa/ dang pos sgrol ma lta ba'o// phyag dang pos rin po che mthong ba 'byin par byed bzhin pa/ g.yon dang pos zhags pa bsnams pa/ bcom ldan 'das ma sgrol ma'i bka' nod par byed bzhin pa'o// de'i yang g.yas su khro bo chen po sgrol mas non pa zhes bya ba lha chen po la nye bar 'dug pa/ pad+ma'i chu bas dkris pa'i lus can/ ut+pal ltar sngo bsangs/ bcom ldan 'das ma 'phags ma sgrol ma'i bka' nod par byed bzhin pa bri bar bya'o// 'jug pa dang dbang bskur ba'i cho ga thams cad sngar brjod pa kho na'o// ral pa gyen brdzes kyi rgyud phyi ma'i dkyil 'khor chen po'i cho ga'o// // de nas byang chub sems dpa' sems dpa' chen po spyan ras gzigs dbang phyug gis bcom ldan 'das la 'di skad ces gsol to// bcom ldan 'das ral pa gyen brdzes kyi rtog pa'i rgyal po chen por rang gi snying po sbyin par bgyi'o// gang gis brjod pa tsam gyis de bzhin gshegs pa thams cad kyi ting nge 'dzin mngon du 'gyur ro// 'jigs pa dang / nye bar 'tshe ba dang / nad 'go ba thams cad rab tu zhi bar byed do// de nas bcom ldan 'das kyis byang chub sems dpa' sems dpa' chen po 'phags pa spyan ras gzigs dbang phyug la legs so zhes bya ba byin te/ spyan ras gzigs dbang phyug legs so// khyod kyis smros shig // de nas byang chub sems dpa' spyan ras gzigs dbang phyug gis rang gi snying po'i dkyil 'khor 'di gsungs so// de nas 'di las dkyil 'khor che// dam pa yang dag rab 'chang byed// dkyil 'khor chen po'i rnam pa ru// phyi yi dkyil 'khor kun tu bri// de yi dbus su srad bu mnyam// gru bzhi yongs su bskor bar bya// gnyis par 'joms pa po song ste// dkyil 'khor dam pa bri bar bya// dkyil 'khor brgyad kyi tshul gyis ni// ri mo bzhi po rnams kyang ngo // pad+ma 'dab brgyad bri bar bya// pad+ma yi ge ze 'bru la// 'jig rten mgon po dgod par bya// pad+ma'i 'dab ma'i phreng ba rnams// sangs rgyas gzugs brnyan kun tu bri// de ru slob dpon rab bzhugs nas// pad+ma chen po'i phyag rgya mchog // dkyil 'khor gnas la nyer 'dug pas// mnyam par bzhag pas mnyam par dgod// ji ltar chu la pad+ma gang // gnas kyi nyes pa mang pos kyang // gos par mi 'gyur de bzhin 'dir// 'gro la chags pas yang dag byed// lan cig 'di gsungs dper brjod nas// de nas lcags kyu mchog dag gis// yang dag bkug nas pad+ma che// spyan ras gzigs dbang grol bar 'gyur// de la 'di ni pad+ma'i lcags kyu chen po'o/ o~M ma hA pad+mo hU~M dza hrI/ de nas bcom ldan 'das 'phags pa spyan ras gzigs dbang phyug 'ongs nas slob dpon la mthod pa sbyin par byed do// yang na 'od zer gtong bar byed do// de nas 'di nyid kyi phyag rgyas slob ma rab tu gzhug par bya ste/ dar dkar pos gos dkar po dang / gtsug tor dkar pos mgo bo dkri bar bya'o// 'di nyid 'jig rten du rab tu brjod nas de nas smros shig ces so// de nas pad+ma lag pa g.yon du byin nas g.yas pas chu snod byin te 'di skad ces brjod par bya'o// sangs rgyas thams cad pad+ma che// pad+ma'i dkyil 'khor dam pa ni// 'phags pa spyan ras gzigs dbang phyug // de nyid lhan cig brtag par bya// zhes so// de nas phyag rgya chen po bcing ba dang ting nge 'dzin yang bslab par bya'o// de bzhin gshegs pa'i pad+ma zhes bya ba'i dkyil 'khor chen po'o// de nas pad+ma'i dkyil 'khor 'byung ste/ de bzhin du dkyil 'khor bris nas dbus kyi ze 'bru la nye bar 'dug ste stong phrag brgya bzlas par bya'o// de bzhin gshegs pa thams cad kyi ting nge 'dzin ni pad+ma'i 'dab ma rgyas pa de la kun tu gzigs par byed pa 'phags pa spyan ras gzigs dbang phyug nyid thob par byed do// zhes pad+ma'i dkyil 'khor ro// de nas dam tshig gi dkyil 'khor 'byung ste/ de bzhin kho nas dkyil 'khor brtag par byas nas dbus su pad+ma stong dgod du gzhug go// de nas pad+ma stong po de bcom ldan 'das la dbul bar bya ste/ lan re lan re yongs su bzlas nas so// de nas slob ma rab tu bcug nas dam tshig brjod par bya'o// bu dang slob ma'i ched du yang // dam tshig nyams par mi bya ste// dam tshig bdag la brjod par bya// gang phyir pad+ma'i rnam pa las// 'dod pa'i 'dod chags thams cad dag // dam tshig gi ni dkyil 'khor ro// las kyi dkyil 'khor bri bar bya// mchod pa rnam pa bzhi yis ni// sangs rgyas thams cad yid kyis mchod// lus kyis spyan ras gzigs mgon la// ngag gis phyag na rdo rje la// las las nam mkha'i snying por skyes// ji ltar sgrub thabs cho gar 'gyur// bcom ldan 'das 'phags pa spyan ras gzigs dbang phyug ri rab lhun po'i ri'i rtse mor 'khod pa rang gi ting nge 'dzin gyis kun tu gnas pa'i sku thams cad nas de bzhin gshegs pa'i sku brgyad do zhes so// de nas dkar po'i phyogs kyi tshes gcig nas brtsams te/ rtag tu thams cad dag pa'i ting nge 'dzin gyis rgyun du bzlas pas ji srid 'phags pa spyan ras gzigs dbang phyug mngon du gyur pa de srid du bzlas par bya'o// de bzhin gshegs pa'i sku rnams 'phros nas sgrub pa po'i pad+ma'i dbus su 'khod de slar yang de nas sangs rgyas kyi sku gzhan 'byung ste sgrub pa po la mngon par dbang bskur ba gnas shing brtan par 'gyur ro// de nas bdag gi dngos po thams cad spyan ras gzigs dbang phyug dang mtshungs pa skad cig de la bde ba dang ldan pa dang / ji srid du 'phur bar byed do// sems can thams cad dbang du 'gyur zhing tshe dpag tu med par 'gyur ro zhes so// de nas sgrub pa gzhan dang las chen po thams cad 'byung ste/ 'bum bzlas pas las kyi sgrib pa thams cad rnam par dag par 'gyur ro// 'bum phrag gnyis bzlas pas mtshams med pa la sogs pa'i sdig pa thams cad lhag ma med par zad par 'gyur ro// 'bum phrag gsum bzlas pas bsod nams thams cad mngon du 'gyur ro// de nas gnod sbyin gyi dngos grub thams cad dang / de bzhin gshegs pa la sogs pa'i phun sum tshogs pa thams cad ni 'bum phrag sum cu rtsa lnga bzlas pas thams cad mkhyen pa'i ye shes kyang mngon du 'gyur ro// de nas phyag rgya chen po ni mchod rten stong phrag brgya byas nas mthar cho gas mtshan thog thag tu bzlas pa bya'o// de nas tho rangs de bzhin gshegs pa thams cad byon nas snying khar rab tu 'jug par byed do// de nas byang chub sems dpa' so sor rnyed do// de nas zhal du rab tu 'jug par byed do// de nas spyan ras gzigs dbang phyug so sor rnyed do// ma bsgrubs par yang las thams cad du 'gyur ro// thog mar brjod pas gzhan gyi grong dang grong khyer srung ba dang / mdzes par spyan drangs pas thams cad bya'o// 'bebs pa la tsan+dan gyi bdug pas gdon 'bebs so// shi rI Sha'i me tog gis sems can dbang du byed do// dri bzang po'i me tog gis sems can thams cad rengs par byed do// sa dkar pos bud med do// dri zhim po'i me tog gis chom rkun rengs pa'o// yungs kar dkar po'i sbyin sreg gis dang bya rengs so// yungs kar dkar po gtor bas mig 'phrul ston par byed do// rma bya'i nu mas rmi lam ston par byed do// dus gsum du bzlas pas rmi lam ngan pa 'joms par byed do// til gyi sbyin sreg gis sems can thams cad rengs par byed do// bya gag gi gshog pa'i sbyin sreg gis rgyal po dbang du byed do// rgyal po 'khyil pa'i me tog gi sbyin sreg gis 'dod pa thams cad dbang du byed do// bcom ldan 'das 'phags pa spyan ras gzigs dbang phyug la mchod pa byas nas mtshan mo brgyad smyung bar gnas pas bzlas pa bya'o// de nas 'dod pa thams cad thob par 'gyur ro// rgyal po'i btsun mo'i mchog dbang du byed pa la bud med kyi dbang po'i spu'i sbyin sreg gis so// bu mo dbang du byed pa la yang ngo // don gzhan la yang sbyin sreg dang bcas pas spyan ras gzigs dbang phyug gi mdun du nyi ma re rer dus gsum du bzlas pa bya'o// ral pa gyen brdzes kyi rgyud phyi mar las chen po thams cad kyi sgyu 'phrul lo// // de nas sems dpa' chen po de ting nge 'dzin de nyid sgom bzhin du khro bo'i rgyal po sgrol mas non pa'i mnyam par 'dzin pa'i gsang ba'i dkyil 'khor gsungs so// khru lnga pa dang sgo bzhi dang // sgo khyud rta babs nges gnas pa// phyi rol pad+ma'i rnam par bya// de nas kun nas grwa rnams su'ang // de ni legs par bsams byas nas// nang gi dkyil 'khor bri bar bya// sngar brjod snying po 'di yis ni// zlos bzhin 'di ni bsrung ba dang // dkar po dmar po ser po dang // nag po ljang gu'i tshon sna lnga'i// phye ma 'jam po rnams kyis ni// sgrol ma'i rig pas mngon bsngags pas// bsgrub bya bcom ldan 'das ni bya// khro bo'i rgyal po mdun du ste// g.yon du ral pa gcig ma bya// g.yas su 'dam skyes phyi rol gyi// sgo khyud snying por ji rigs grub// yongs su 'dod pas rdo rigs bya// dri yi phye mas yongs su byang // rdo rje khu tshur stobs po che// gang du 'jig rten gsum cho ga / rdo rje 'chang chen 'dod pa yis// 'das pas rnam par thim par 'gyur// khu tshur rdo rje khu tshur bcas// de ni g.yas kyi sgo khang du// stobs po che ni rab bzhag nas// nya yis mgrin par stobs po che// nub phyogs su ni bya ba'o// g.yas kyi phyi yi sgo khang du// de bzhin dbang phyug chen po bya// de la mdung gi phyag rgya dgod// ji 'dra'i u ma bri bar bya// lho yi grwa gnyis su bya ba// phyag rgya rnam pa sna tshogs pa'o// nub dang byang gi grwa rnams su// log 'dren phyag rgya rdo rje'o// byang gi grwa gnyis rnams su ni// mkhas pas rigs kyi phyag rgya bya// shar gyi grwa gcig rnams su ni// ma mo tshogs kyi phyag rgya dgod// b+h+r-ing gi ri Ta log 'dren bcas// de nas ji ltar 'byor ba yi// cho gas ji bzhin lha rnams mchod// khro bo stobs chen sgrol mas non// bzlas pas bdag nyid bsrung bar bya// ka ra bI ra ta la ni// blangs nas rang gnas smyung gnas pas// mkhas pas byang gi sgo khang du// gtsang ma gang du rab 'jug bya// blo dang ldan pas spyan drang bya// khro bo'i rgyal pos thams cad nas// ji ltar rig pa'i cho ga yis// tshar bcad rjes su 'dzin pa'i mchog // gdon dang lus kyi las rnams ni// de nyid du ni nges par bya// tshar bcad dam tshig bde ba 'dri// gdon 'pho byed dang za byed dang // gang zhig la la gsod pa dang // de bzhin sgrib pa sbyang ba dang // sems can rnams ni thams cad nyid// sgrub thabs bya dang 'khrul 'khor ni// ji 'dra ba yi bya ba dang // mkhas pas las ni stong dag dang // gdon rnams bod par byed pa dang // rang gi rigs dang gzhan rigs kyi// phyag rgya nye bar mtshon par bya// 'di yi dkyil 'khor thams cad nas// 'byung po'i tshogs la sogs pa kun// de nas gtor ma bdug pa sogs// rgyas pas mngon par mchod byar gyis// de yis gdon mthong de mchod bya// phyis kyi dbang las dul ba thob// skye bos btung ba sbyin sreg la// sogs pa rnam par gzhom par bya// shi Sha lAn tsa na blangs nas// gdon thob pa ni 'pho bar bya// srin po rnams kyis byin pa'i mchu// mthong ba de 'dra'i tshon rnams dang // sha za rnams la ri bong can// mig mi 'dzums par 'dzag pa yi// 'jigs pa mthong na sna tshogs pa// kun tu rnam par lta bar byed// skem byed gdon gyi rnam 'gyur gang // nus dang dpung pa brten pa yi// dgra bo rnams ni thams cad du// lha dang mtshon cha'i bya ba ni// pad+ma byed dang ral pa dang // dbyug gu bgrang phreng 'jigs pa'i gnas// ril ba spyi blugs mi thub nyid// phyag rgya bram ze can zhes bshad// rtse gsum kun dang zla phyed dang // ral pa mig la sogs pa dang // khyu mchog sgra dang drag po dang // dbang ldan rnams te bdun du grags// shak+ti gdengs ka ba dan dang // khyim bya de bzhin rma bya'i mjug // phyag rgya gzhon nu ma can bshad// 'khor lo dung dang be con nyid// ral gri phub nyid nam mkha' lding // mgo nyid phyag rgya khyab 'jug bshad// che ba sprin ni lha chen po'i// bum pa gtun shing de bzhin du// dang pa'ang g.yon gzhogs phyag rgya ste// phyag rgya la hi ri kar bshad// nam gru rnams dang gtor zan dang // rgan po gtum po mthong ba ni// nam gru dkar po rnams kyi rgya// rang gi gzugs nyid mthong ba ni// mdangs 'phrog rnams kyi lhung bzed dang // 'degs par byed pa grol ba'o// de nas mchog tu gsang ba'i dkyil 'khor 'byung ste/ byed pa thams cad dge ba la// shing gcig gam ni dur khrod dam// khang stong gtsang ma tsha sgo med pa'i sa gzhi mthong nas sgrub pa po khros pas sa la ma lhung ba'i ba lang gi lci bas dkyil 'khor nye bar byugs te re khA gsum der bya'o// kun nas khru bzhi pa la dang por thal ba'i re khA'o// gnyis pa ri'i btsag gis so// gsum pa sol ba'i phye mas rab tu 'bar pas bri bar bya'o// byang ngam nub tu yang sgo gcig byed du gzhug go// sgo'i dbus su yang lha chen po lag na mdung thogs pa bya'o// snam bu'i nang du sangs rgyas bden par rmad du byung ba'i bdag nyid can bya'o// sangs rgyas g.yas kyi gzhogs su sgrol mas non pa rnam par dgod par bya'o// g.yon du dpa' mo chen mo stobs mo che ma ral pa gcig ma bzhag nas/ bde bar gshegs pa'i sku rgyab tu dgod par bya ba ni klu'i rgyal po mtha' yas dang / de bzhin du 'jog po dang / dpa' bo chen po stobs kyi rgyu yang dgod par bya'o// de bzhin du pad+ma dang / pad+ma chen po dang / dungaskyong dang / rigs ldan stobs po che'i nang du mngon par brjod pa'o// lha de rnams ni 'khor dang bcas pa snam bu gang bar dgod par bya'o// 'di thams cad nas ma mo'i tshogs rnam par med par bya ste/ dpal ldan ma ni snam bu'o// sgo ru spre'u dang / ra dang / bu ma rnam yang sgo'i spyan par ba yi yang ngo // nag po'i brgyad pa la lha rnams lto 'phye chen po las ma 'das pa yang dag par mchod de/ stong phrag bzlas par bya'o// shes rab can sngags kyi rgyal po grub par 'gyur ro// rims dang gdon thams cad las 'byin pa dang / rtsod pa yang rnam par 'joms par byed do// rang gnas su 'jug go// de nas gsang sngags 'di yang rtag tu bzlas pa'i gu gul gyi chu'am ku shas gzhan gyis mi thub pa dang / zhi ba can dang / rgyas pa can dang / mngon par mdzes pa can nyid spyad pa ji ltar 'dod pa bzhin rab tu byas par grub ste/ thams cad 'joms pa sgrol mas non pa gang yin pa de ni gsang ba'i sgrub thabs kyi dkyil 'khor ro// de nas yang byang chub sems dpa' sems dpa' chen po byams pas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa la phyag 'tshal nas 'di skad ces gsol to// bdag gis mngon par shes pa ste/ de bzhin gshegs pa rin chen tog la mngon sum du thos pa de nas byang chub sems dpa' spyan ras gzigs dbang phyug gis ha la ha la zhes bya ba'i snying po ral pa gyen brdzes kyi rgyud phyi mar sems can gyi don gyi phyir dang / sgrol ma'i mthu bstan pa'i phyir dang / thabs la mkhas pa'i snying rje bdag gis bshad par bgyi'o// bcom ldan 'das kyis bka' stsal pa/ byams pa smros shig // na maHsar+b+ba ta thA ga te b+h+yo/ ma hA bu ru Sha ri Sha b+he b+h+yaHna ma Ar+ya a ba lo ki te shwa ra ma hA s+thA ma prA p+ta mai tri ya many+dzu shrI badzra pA Ni pra b+hi ti b+h+yo ma hA sa twe b+h+yaH/ de rnams la phyag byas nas bcom ldan 'das 'phags pa spyan ras gzigs dbang phyug khyod kyi snying po 'dod pa thams cad rab tu sgrub par byed pa sems can thams cad kyis mi tshugs pa srid pa'i lam rnam par 'joms par byed pa brjod par bgyi'o// sAd+ya the daM/ he bo d+hi satwA/ ma hA satwA/ he ha le/ Ar+ya a ba lo ki te shwa rA ya/ pa ra ma ma tri tsit+ta hi ta tsit+ta kA ru Ni kA mAM/ ga ma bi ya ti/ ma hA bi ya ti/ d+hu ru d+hu ru/ d+hu ru tsa len+t+ra/ ba la na ma ste stu/ sar+b+ba satwA/ b+ha ya pra ta/ ha ri ha ri ha ri bA ha nor+b+ba ba/ b+ha bA na kha/ tu ru tu ru/ g+hu ru g+hu ru/ su ru su ru/ su pra shA si/ pA ma la mUrti/ Ar+ya a ba lo ki te shwa rA ya/ kr-iSh+NA dzi na/ dza TA mu ku TA ba la mu trA la mA la ba la ma la ma la/ ka la ka la/ na la/ ha la ha la/ hu lu hu lu/ he bo d+hi satwA/ pri ya bo d+hi satwA/ ma hA bo d+hi satwA/ na ma te ru/ ku ru ku ru/ hr-i da yaM/ ma nu sma ra/ i daM tsa me/ kAr+ya ku ru swA hA/ 'di ni bcom ldan 'das 'phags pa spyan ras gzigs dbang phyug gis byang chub sems dpa' sems dpa' chen po ha la ha la zhes bya ba'i snying po ste/ nyi ma so sor tho rangs langs nas bcom ldan 'das kyi dkyil 'khor byas te dri dang me tog la sogs pa mngon par bkram nas/ de nas lan bcu gsum brjod par bya'o// de nas nad thams cad nye bar zhi bar byed do// zla ba drug kho nar byas pas ji ltar 'dod pa bzhin du yid kyi shing rta yongs su rdzogs par byed do// de bzhin du bcom ldan 'das byang chub sems dpa' spyan ras gzigs dbang phyug gis smras pa/ gal te mtshams med pa byas pas kyang ma grub pa na de'i tsheng mtshams med pa byas pa dang / bdag nyid de bzhin gshegs pa thams cad bslus par gyur cig ces so// de nas bcom ldan 'das byang chub sems dpa' spyan ras gzigs dbang phyug gis bcom ldan 'das la phyag 'tshal nas 'di skad ces gsol to// bcom ldan 'das kyis rjes su skyes pa/ bcom ldan 'das ma'i rtog pa chen po'i rgyud phyi mar 'jigs pa thams cad kyi rig pa sring mo bzhi gong nas gong du rab tu 'jug bzhin pa/ sangs rgyas bcom ldan 'das rnams kyis rnam par gzigs par gyur pa/ rtog pa bzhir skyes pa/ thung ngu'i gzugs can/ nam mkha' la 'gro ba/ sa 'og dang / mi snang ba dang / ro langs dang / 'thab rtsod dang / rkang pas rab tu bgrod pa dang / rgyas pa can dang / mngon spyod can dang / dbang du byed pa dang / skal ba bzang po nyid rab tu sbyin pa po tshangs pa dang / khyab 'jug dang / dbang phyug chen po la sogs pa rnams kyis gsungs pa las bzlog pa/ rang bzhin gyi mtshan nyid can gyis lhag pa'i cha khyim du skyes pa kun tu ston par byed pa/ sangs rgyas dang byang chub sems dpa'i mkhyen pa'i mthu'i don gyis ched stong phrag pas kyang stong phrag brgya po des kyang lan cig gzhom pa tsam dang / dpe tsam du byang chub sems dpa'i yul 'jig rten du ma'i 'byung gnas rang bzhin du gnas pa la ltos nas ral pa gyen brdzes kyi rgyud phyi mar bcom ldan 'das ma 'phags ma sgrol ma'i rjes su sbrub pa 'di rnams gsungs pa ni/ bcom ldan 'das yid dbang du gyur pa dngos grub rab tu stsol bar mdzad par gyur to// tad+ya thA/ na mo a mi tA b+hA ya/ na mo Ar+ya a ba lo ki te shwa rA ya/ bo d+hi satwA ya/ o~M dza ye swA hA/ rgyal ma zhes bya ba'o// tad+ya thA/ na mo a mi tA b+hA ya/ na ma Ar+ya a ba lo ki te shwa rA ya/ oM bi dza ya swA hA/ rnam par rgyal ba zhes bya ba'o// tad+ya thA/ na mo a mi tA b+hA ya/ na ma Ar+ya a ba lo ki te shwa rA ya/ o~M a dzi te swA hA/ mi thub ma zhes bya ba'o// na mo a mi tA b+hA ya/ na ma Ar+ya a ba lo ki te shwa rA ya/ o~M a pa rA dzi te swA hA/ gzhan gyis mi thub ma zhes bya ba'o zhes pa de lta bu sring mo bzhi'o// lnga pa ming po ni/ na mo a mi tA b+hA ya/ tad+ya thA/ aR+ha te/ na ma Ar+ya a ba lo ki te shwa rA ya/ o~M ki ni ki ni sarba ta thA ga tA ut+b+ha ba shAn+te/ ba ra de/ ut+ta ma ta thA ga tA ut+b+ha ba hU~M phaT swA hA/ ming po tum bu ru zhes pa'o// sngags kyi rgyal po yongs su bsgrags// mdor na nga rgyal can rlom pa// phyi ma'i rgyud kyi las rnams ni// ji lta ji ltar rab sbyar ba// de lta de ltar sgrub par byed// de nas byang chub sems dpa' phyag na rdo rje rang gi rdzu 'phrul yang dag par bstan par 'dod pas/ stan las langs nas bcom ldan 'das shAkya thub pa la lan gsum bskor ba byas te/ rang gi rdo rje yang dag par skul bar byed pa zhes bya ba'i ting nge 'dzin la snyoms par zhugs so// de nas ting nge 'dzin de las bzhengs te byang chub sems dpa' spyan ras gzigs dbang phyug la 'di skad ces smras so// byang chub sems dpa' bdag kyang rtog pa'i rgyal po rgyud phyi ma 'dir bcom ldan 'das ma 'phags ma sgrol ma'i mthu kun tu bstan pa'i don du 'jig rten pa thams cad kyi mchod rten rnams kyis bcom ldan 'das ma 'phags ma sgrol ma'i rjes su spyod pa sbyin par bgyi'o// de la rjes su yi rang ba'i sems dpa' chen po phyi ma'i dus kyi tshe mchog gi grub pa dang / mchog gi las byed pa tshul khrims 'chal ba rnams kyang khyad par du 'grub bar 'gyur ro// 'phags ma sgrol ma'i rjes su spyod pa bos gang rtul ba las byung ba 'di rnams rigs dang / pha rol gnon par byed pa'o// de nas byang chub sems dpa' sems dpa' chen po 'phags pa spyan ras gzigs dbang phyug gis byang chub sems dpa' phyag na rdo rje la 'di skad ces smras so// phyag na rdo rje gsungs shig // de nas phyag na rdo rjes slar yang ting nge 'dzin la snyoms par zhugs so// phyag na rdo rje snyoms par zhugs pa de ma thag tu stong gsum gyi stong chen po'i 'jig rten gyi khams 'di kun tu snang bar byas so// de nas phyag na rdo rjes phyag gi sor mo rab tu brkyang ste/ rdo rje rab tu 'joms pa zhes bya ba dang / rdo rje khu tshur dang / rdo rje dmar po dang / rdo rje mthar phyin dang / rdo rje nag po ste g.yon pa'i phyag las byung ba 'di rnams bcom ldan 'das rdo rje gzhon nu'i spun rnams so// de nas de rnams bcom ldan 'das la phyag 'tshal bar byed par gyur to// byang chub sems dpa' phyag na rdo rje dang / spyan ras gzigs dbang phyug la yang ngo // de nas bcom ldan 'das kyis gzhon nu'i spun lnga po rnams la legs so zhes bka' stsal ba ste/ sems can rnams kyi bsod nams 'byung bar 'gyur ba dang / dngos grub sbyin par byed pa sgrol ma'i rtog par don chen po sbyin pa phyag na rdo rje'i rigs las byung ba pad+ma'i phyag la mnga' bdag tu gyur pa'o// de nas phyag na rdo rjes dkyil 'khor gsungs par gyur to// gcig gnyis gsum bzhi lnga dang ni// ji srid khru ni brgyad kyi bar// nor 'dod pa yis khru gcig ste// bu 'dod pa yis khru gnyis so// dgra nyams byed bas khru gsum mo// bzlas pa nyid kyis khru bzhi'o// lnga pa dngos grub thams cad la// brgyad pa mkha' la 'gro ba yis// sa 'og don dang 'bab chu dang // rgya mtsho dang ni dngos grub gnas// khyim du'ang rung ste gtsang ma yi// gzhan du g.yogs par byas pa dang // las la shis pa gang rung gis// thig gis dkyil 'khor thig gdab bya// gru bzhi pa la grwa bzhi pa// sgo bzhi rta babs rgyan gyis brgyan// dkyil 'khor cha gsum byas pa yis// steng gi cha ru bcom ldan 'das// sangs rgyas pad+ma'i gdan gnas pa// chos ston par ni mdzad bzhin pa// g.yas su spyan ras gzigs dbang phyug // tshangs pa'i dbyug pa spyi blugs phyag // g.yon du 'phags pa phyag rdo rje// rdo rje'i phyag gam de gzhogs su// khyab 'jug dung dang 'khor lo ste// be con phyag na 'khor lo'o// dbus kyi cha ru gru la zhon// gru yi srog shing sgreng ba'o// dang bor rdo rje rab 'joms dang // sgyu 'phrul dang ni tum bu ru// gnyis par rdo rje khu tshur dang // rgyal mar bcas pa'o gsum pa ru// lus dmar dang ni rnam rgyal bcas// bzhi par rdo rje bsags mtha' dang // mi thub mar bcas lnga pa ru// lto nag gzhan mi thub dang bcas// ljang gu dkar po dmar po dang // ser po nag po bzhin// lha rnams dgod par byas nas ni// dkar po'i gos dang dkar po'i rgyan// be con rdo rje gtun shing dang // gzhu dang ral gri mtshon cha'i phyag // dbus su zla nyi pad+ma la// lha rnams mngon sum dgod par bya// gru yi 'og tu me dang ni// chu yi gter ni gnas par bya// dung dang nya dang chu srin gyis// rnam par brgyan pa'i shar dang lho// nub dang byang du dbang po dang // gshin rje chu lha lus ngan rnams// bzhon pa bcas shing phyag rgyar bcas// legs par dkris pa'i bum pa ni// dri yi chu yis yongs su bkang // yal 'dab kyis ni nye bar mdzes// grwa rnams su ni dgod par bya// 'dir ni bum pa lnga pa ni// rin chen gyis brgyan 'jam pa yi// gos kyis mgrin pa dkris pa dang // sa ha ka ra'i yal 'dab kyis// kha ni dgab par byas pa dang // gdugs sgreng me tog phreng ba dpyangs// shar gyi sgo ru dgod par bya// dkyil 'khor phyi ru rgya mtsho bzhi// dung dang pad+ma la sogs kyis// ri yi rtse mo yis kyang bya// rgyal mtshan rnams 'khrugs bla re bres// in+d+ra nI la gser dang ni// dngul dang zangs dang lcags rnams kyi// phye mas dkyil 'khor bri bar bya// lha yi me tog bdug pas bdug // rnam pa sna tshogs gtor mas mchod// dus kyis non pa'i me tog 'bras// dbyig gser sna tshogs rin chen dang // bza' ba phyi rol gcal du dgram// ri bo'i steng du rab 'jug bya// snying po phyi mas spyan drang sogs// las rnams kun dang gshegs su gsol// de nas gang gis dkon mchog gsum// dad pas byang chub sems bskyed de// bud med skyes pa gzhon nu yi// bsnyen gnas byas pa gos kyis ni// gdong ni nye bar bcings pa yis// dam tshig gis kyang mnyan par gyis// dbyig dang gser gyi me tog gis// lag pa yis kyang dor bar bya// de ni gang du lhung gyur pa// de yi rigs 'gyur de nas ni// gdong phye lha rnams bstan par bya// sngags dang phyag rgya rnams kyang 'gyur// yang na nyin dang mtshan mo ru// dkyil 'khor de bri mnyes par 'gyur// de nas gzugs brnyan 'byung ste/ a shwat+tha dang / n+ya gro d+ha dang / u dum bA ra zhi ba can dang / tsU ta dang / tsam pa ka dang / nA ga ge sar gyis rgyas pa can dang / bil ba dang / a riSh+Ta dang / ko Tha yis mngon spyod can no// dbang du byed pa dang skal ba ngan pa rnams la bad kan mthar byed dang / shasma li dang / dIr+g+ha bit+ta 'o// smyo bar byed pa la tsan+dan dang / mya ngan med pa'i shing dang / sbrang rtsi dang / myos byed rnams so// skal ba bzang po nyid la as+thi dat+ta las byung ba rnams so// las thams cad pa la gser las byung ba'o// rgyal srid 'dod pas ni dngul las byung ba'o// zangs ni skal ba bzang po'i ched du'o// lcags las byung ba ni mngon spyod can no// nyams par byed pa la tsam pa ka dang / nA ga ge sar dang / ba gu la dang / a ti muk+ta ka'o// nor 'dod pa yis ni sna ma dang / yu thi ka dang / mal+li ka dang / myos byed dang / gser shing dang / mA li ka rnams so// skal ba bzang po 'dod pas ni pad+ma dang // ku mu da'o// zhi ba can la ut+pa la dang / so'u gan+d+hi ka'o// rgyas pa can dang / gzhan la yang dri bzang po can gyi me tog go// rgyas pa can gang la dris dman pa'i me tog go// mngon spyod can dang nyams par byed pa la sogs pa la ni tsan+dan la sogs pa'i dri 'phrog pa'o// zhi ba can dang / rgyas pa dang / dbang du byed pa dang / skal ba bzang po nyid la de lta bu'i bdug pa lag pa sbyar nas snying po'i sngags 'di rnams kyi las bya'o// na mo rat+na tra yA ya/ na ma sh+tsaN+Da badzra pA Na ye/ ma hA yak+Sha se nA pA ba ta ye/ na mash+tsa tuR+nAM b+ha gi nI nAM/ na mo de ba tum+bu ru sAR+tha kA ha ya/ dzam+b+ha ni/ dzam+b+hi ka ro ti a mi traM/ staM b+ha ni/ staM b+hi ka ro t+ya/ mi traM/ mo ha ni/ mo hI ka ro t+ya mi traM/ an+d+ha ni/ in+d+hi ka ro t+ya mi traM/ dza ye A gats+tsha bi dza ya A gats+tsha dzam+b+ha ni A gats+tsha stam+b+ha ni A gats+tsha/ ba li ba li/ puSh+pa/ d+hU pa/ u pa hA raM/ pra ti gr-ih+Na thA/ sa mA ya yu pA lA yA thA/ su Tu Tu su sla badzra b+hany+dza nI ya swA hA/ rig pa 'di ni stong phrag brgyad cu rtsa bzhir 'gyur te/ 'di lta ste/ nam mkha' la 'gro ba dang / phug tu rab tu 'jug pa dang / gter 'pho bar byed pa dang / rig pa 'dzin pa nyid dang / mig sman ldong ros sgrub pa dang / dbang du byed pa dang / nyams par byed pa dang / gzhan rab tu 'joms pa dang / rang gi yul so sor skyong ba dang / dug dang / pho nya dang / nad 'go ba dang / mche ba rab bsnams la yang dag par gnas pa dang / sems can thams cad kyi dkyil 'khor bcing ba dang / khros pas rgyal po'i khab rab tu sgrub pa ste/ de lta bu la sogs pa'i las gzhan rnams kyang rang gi 'dod pas bsgrub par bya'o// sring mo bzhi'i snying po rdzogs // // de nas slar yang dkyil 'khor gsungs pa khru bzhi pa gru bzhi pa sgo bzhi pa/ kun nas rta babs kyis brgyan pa/ gshin rje dang / chu lha dang / lus ngan rnams bzhon pa dang bcas mtshon cha dang bcas pa'i sgo skyong dang gsum byed du gzhug go// byang gi rab tu thob par bya ste cha gsum byas nas steng gi cha ru bcom ldan 'das ma sgrol ma'o// 'phags pa phyag na rdo rje yang phyag g.yon pas rdo rje dang g.yas pas mchog sbyin pa/ kun nas 'bar ba bri bar bya'o// rdo rje 'dzin pa'i g.yon du rdo rje lcags kyu lag na thogs pa/ gzhan du rdo rje lcags sgrog lcags sgrog lag na thogs pa/ thams cad kyang ri'i rtse mo la yang dag par gnas par bya'o// dbang ldan gyi phyogs la brten pa'i lha chen po chung ma dang bcas pa/ khyu mchog dang bcas pa yang dag par bri'o// gzhan rnam pa gsum rim gyis mtshon cha dang / gnas dang bcas pa ji lta ba bzhin du bri bar bya'o// b+h+r-ing gi ri ti dang / nag po chen po rnams so// nub tu mi sbyin dang / tum bu ru dang / 'od srung dang / sna tshogs bshes gnyen lag pa rnams ril ba spyi blugs dang / chu snod phyag na bsnams pa'o// khron pa dang srog shing sgreng ba dang / ta ta spu bri'o// stod g.yogs ljang gu can lag na be con thogs pa cod pan gyis brgyan pa phyag na tog skyong bsnams pa/ rna ba la rgya skyegs kyis brgyan pa'o// rgyal ba dkar po phyag na rdo rje thogs pa/ stod g.yogs dang smad g.yogs can no// rnam par rgyal ba lus dmar po phyag na gtun shing thogs pa/ gos dmar po'i stod g.yogs can/ gser gyi kha dog can gyi gzhu phyag na bsnams pa'o// gzhan gyis mi thub pa nag mo gos khra bo'i stod g.yogs can/ gos nag po'i sham thabs can phyag na ral gri thogs pa gru la zhon pa'o// de nas zla ba dang / nyi ma dang / lha rnams dang / nang du pad+ma rab tu gtor ba bri bar bya'o// byang gi sgo ru log 'dren chen po g.yas kyi gzhogs su chu bo rab med khor yug tu rdo rje dang / dung dang / la da dang / dpal be'u rnams kyang kun tu bri'o// de ltar thams cad yang dag par bris te de nas ji ltar 'byor pa'i gtor ma dang / thug pa rnam pa lnga lnga dang / bza' ba rnam pa lnga dang / k+t+rany+tsa mang po dang / bza' dkris pa'i bag zan dang / dzam+bu li ka dang / zho dang / bu ram dang / mar dang / sbrang rtsi ji ltar rigs pa dbul bar bya'o// chu'i bum pa bzhi ji ltar 'dod pa'i yal 'dab kyis kha bkab pa dang / bum pa dri'i chu thams cad kyis yongs su bkang ba sa bon thams cad dang / sman thams cad dang / yal 'dab dang / gos kyis mgrin pa dkris pa/ dbyig dang / gser dang rin po che rnams dang / yal 'dab kyis brgyan pa'i bum pa rnam pa lnga lnga rnams dang / phyi ru rin po che rnams kyis mngon par bkram pa'o// de lta bu la sogs pa'i bkra shis pa rnams byas nas phyi nas bzlas par bya'o// de nas sngon du slob ma rab tu gzhug par bya ste/ 'di las gzhan pa'i sngags su 'gyur ba ni/ na mo rat+na tra yA ya/ na mash+tsaN+Da badzra pA Na ye/ ma hA yak+Sha se nA pa ta ye/ na mash+tsa tuR+b+ha gi nI nAM ma ma dza yA ya/ mA he ti swA hA/ sngags 'di rnam pa brgyad kyis sems can thams cad dbang du byed do// me tog dang / yungs kar dang / lan tshwa dang / chu dang thal bas dri med nyid sun 'byin pa'i cha byad kyis kyang ngo // na mo rat+na tra yA ya/ na mash+tsa N+Da badzra pA Na ye/ ma hA yak+Sha se nA pa ta ye/ na mo bi dza yA ya/ ha ha/ d+ha li/ ku mA ra ni piSh+Nu mu khe ra Te sha swA hA/ rig pa 'di 'bum bzlas pas sngon du bsnyen pa byas par 'gyur ro// de nas brgya byin gyi gnam lcags phog pa'i shing blangs nas mtshan mo gsum du smyung bar gnas par gyur nas/ gang du mchod rten ring bsrel dang bcas pa der song nas bum pa bzhi po thams cad kyang me tog dang yal 'dab kyis kha brgyan pa bzhag par bya'o// de nas ku sha bting zhing bkram pa'i dkyil 'khor lcags gsum bcings pa'i phur bu'am rkang pa g.yon pa lag pa g.yon pas mnan te/ ji srid du lag pa mi snang bar gyur pa de srid du bzlas par bya'o// lag pa gtang bar yang mi bya'o// de nas phur bu de dgon par gdab par bya ste/ phur bu khyim du 'byung ngo // cho ga 'di nyid kyis btab nas phur bu rkang pa g.yon pas yang dag par mnan nas dbang du gyis shig // grong khyer 'jig pa'i lag pa btsir bas phyag rgya thams cad dang / dug byas pa rnams kyang 'joms par byed do// skye bo'i nang du yang gdab par byaste thams cad du 'gyur ro// gzhan la yang ji ltar 'dod pa bzhin du las rnams byed do// na mo rat+na tra yA ya/ na mash+tsaN+Da badzra pA Na ye/ ma hA yak+Sha se nA pa ta ye/ na ma sh+tsa ta sr-i NAM/ b+ha gi nI nAM/ na ma stum+bu ru sar+b+ba ba ha s+ya/ ma hA kaR+Na s+ya/ pi tsi pi tsi/ a mu kA ya/ b+haR+ga pra pa tAn+tu swA hA/ nag po'i brgyad pa'am nag po'i bcu bzhi pa la mtshan mo gsum du smyung bar gnas pas sngags 'di thod par khrag gis bri bar bya'o// stong phrag brgyad du mngon par bsngags par byas nas chu la dor bar bya'o// rnam pa thams cad pa'i ngag tu 'gyur ro// na mo rat+na tra yA ya/ na mash+tsaN+Da badzra pA Na ye/ ma hA yak+Sha se nA pa ta ye/ na mash+tsa ta sr-i NAM b+ha gi nI nAM/ na mo dzam+b+ha ni tsA Tu tsA Tu tsA Tu tsA Tu swA hA/ rig pa 'dis rgyal gyi zla ba la mya ngan med pa'i shing gi 'og tu na le sham gsum khar bcug ste/ stong phrag brgyad bzlas par bya'o// de nas na le sham gcig khar rab tu bcug ste/ gang mig mi 'dzums par lta bar byed pa de dbang du 'gyur ro// na mo rat+na tra yA ya/ na mash+tsaN+Da badzra pA Na ye/ ma hA yak+Sha se nA pa ta ye/ na mash+tsa ti sr-i NAM b+ha gi nI nAM/ na mastu m+bu ru ma hA sAR+tha bA hA ya/ na mo dza ye bi dza ye a ji te a pa rA dzi te swA hA/ rig pa 'dis ji ltar 'dod pa bzhin du sngon du bsnyen pa byas nas nag po'i brgyad pa'am/ nag po'i bcu bzhi pa la nyin mtshan du smyung bar gnas pas gos gtsang ma bgos nas/ mar me dang rgyal mtshan dang phreng ba la sogs pa phul te mchod pa rgya chen po byas te chu rang nyid kyis blangs nas zangs kyi snod du bzhag ste thun gcig tu bzlas par bya'o// de 'thungs shing khrus byas nas cho ga de nyid kyis tho rangs dge 'dun gyis bstan pa'i slong mo zos nas de lta bu brgyad zlos shig // de nas phyogs bzhir rig pa'i gnas rnams kha ru rab tu 'jug par byed de thos pa 'dzin par 'gyur ro// na mo rat+na tra yA ya/ namash+tsaN+Da badzra pA Na ye/ ma hA yak+Sha se nA ba ta ye/ na mash+tsa ta sr-i NAM b+ha gi nI nAM/ tan+t+ri mi li mi li swA hA/ rig pa 'dis rgya mtshor 'gro ba'i chu klung du zhugs te lag pa g.yas pas khu tshur byas nas nyi ma bcu gsum du bzlas par bya'o// dug dang mche bas shi ba thams cad slong ba 'jug par byed do// khu tshur gyis gdon rnams 'bebs par byed do// na mo rat+na tra yA ya/ na ma sh+tsaN+Da badzra pA Na ye/ ma hA yak+Sha se nA pa ta ye/ na mash+tsa ta sr-i NAM b+ha gi nI nA/ na mastu m+bu ru/ sar+b+ba ma hA ya/ su Tu su Tu badzra pra b+hany+dza nI ye swA hA/ sngags 'dis ba byung gi dkyil 'khor khru bzhi pa byas nas der ba sha ka'i yam shing zho dang sbrang rtsi dang mar gyis btags pa sbyin sreg stong phrag brgyad gyis shig // nag po'i brgyad pa nas brtsams te ji srid bco lnga pa'i bar du'o// gang 'dod pa de 'gugs par byed do// 'dis kyang khros pas rgyal po'i pho brang rab tu bsgrub par bya ste/ kun tu rgyu rab tu zhugs nas de la sol bas mngon par bris te rkang pa g.yon pas mnan nas stong phrag brgyad bzlas par bya'o// de nas khro ba dang bral bar 'gyur ro// de nas phyag rgya rab 'chad byed// dge ba'i lag pa las kun la// las gang cung zad bya ba de// kun la lag pa g.yon sbyar bya// mthe bong can la bzung ba yi// phyag rgya lha yir yongs su bsgrags// sdigs mdzub can ni gnod sbyin la// dri za la ni gung mo ste// 'byung po rnams la ming med do// klu la lag pa mthe'u chung // srin po rnams la mthil du'o// dbyug pa'i phyag rgya rnams// phyag rgya rnam pa brgyad du bshad// mthe bong rdo rje rab 'joms pa// sdigs mdzub rdo rje khu tshur te// gug mo rdo rje lus dmar la// mthe chung nag po'i yan lag can// mthe bong tum+bu ru zhes 'di// rang gi gzugs kyis rang rang la// phyag rgya lnga po rnam par dgod// de nas yang byang chub sems dpa' sems dpa' chen po mthu chen thob bcom ldan 'das shAkya thub pa la mgo bos phyag 'tshal nas 'di skad ces gsol to// bcom ldan 'das thugs rje chen po can sems can thams cad la phan par mdzad pa rtog pa'i rgyal po chen po ral pa gyen brdzes kyi rgyud phyi mas ji ltar bcom ldan 'das rig pa'i sngags kyi spyod pa thabs kyi pha rol tu phyin pa yongs su rdzogs pa'i ched du ji ltar bya ba bstan du gsol// bcom ldan 'das kyis bka' stsal pa/ rigs kyi bu legs so// des na gang rig pa 'dzin pa bkrus bzhin pa rig pa de rjes su dran par byas nas rig pa med par khrus bya ba dang / rnam par dben pa'i phyogs ma yin par bzlog pa nyid de rnams ni lus rtsub pa dang / stobs chung bar 'gyur ro// gang lam du 'gro ba grong pa'i chos kyis gos pa rnams la yid kyis bzlas pa byed do// rtag tu sems g.yo ba dang / nad mang bar 'gyur ro// gang yang yang nas yang du rig pa thun mong du 'pho ba dang / gnas ma yin pa rnams la rab tu sbyor bar byed pa dang / sbyin sreg dang bral bas bzlas pa byed pa ni rtag tu don nyams pa dang / grogs nyams par yang 'gyur ro// gang zhig slar yang rig pa 'dzin pa rang gi rig pa la brnyas pa byed pa dang / lha la spyod par byed pa ni log par 'dren pa dang skrag par byed do// rtag tu 'jig rten dga' bar mi 'gyur ro// rtag tu yongs su brnyas par 'gyur ro// rtag tu yang rig pa 'dzin pas sangs rgyas dang / byang chub sems dpa' dang rang sangs rgyas dang / 'phags pa nyan thos kyis gsungs pa'i rig pa'i sngags rnams me tog dang bdug spos la sogs pa rnams kyis mchod par bya bkur stir bya'o// dam tshig med pa dang srog gcod par byed pa dang / sngags byed pa dang / dge slong ma sun 'byin par byed pa dang / mtshams med pa byed pa dang / tshul dang bral bas dge 'dun gyi rdzas la yongs su longs spyod pa dang / 'bru'i chang dang / bcos pa'i chang la yongs su 'gro ba dang / dge slong ngam dge slong ma gsod par byed pa dang / zas la rkang pas rdzi bar byed pa dang / dam tshig med par khro bas zas rdzi bar byed pa dang / 'thor bar byed pa dang / dam tshig med pa shi ba mthong nas 'gro bar mi byed pa dang / dam tshig med pa dang / dkyil 'khor du ma zhugs pa la phyag rgya dang / sngags sbyin par byed pa dang / de la'ang dam tshig med par sman rkang pas rdzi bar byed pa dang / dam tshig las nyams par byed pa dang / sangs rgyas dang byang chub sems dpa' rnams dang / lha gzhan rnams la yang dri med nyid kyis 'gom par byed pa dang / dam tshig med par dung dang / 'khor lo dang / rtse gsum kha gdengs dang / be con dang / mdung dang / rdo rje dang / phub dang / gzhu dang / gshol dang / gtun shing dang / mda' dang / mdung thung dang / glang po che dang / khyu mchog dang / bong bu dang / phag dang / sha ra b+ha dang / seng ge dang / bya gag dang / rma bya dang / ma he dang / rnga mo dang / ngang pa dang / mi dang / lha'i bzhon pa dang / mtshon cha sna tshogs pa rnams kyang 'gom par byed pa dang / sna tshogs byed pa mthong nas rkang pas gnon par byed pa dang / rnam pa gzhan du log par 'dren pa dang dngos grub ster bar mi byed do// bza' ba'i cho ga yang 'dir til dang / sha dang / par+pa Ta dang / dzam+bu li ka dang / nya dang spu pa li ka mang po dang / til gyi thug pa dang / lha bshos dang / dri med nyid bza' ba yang spang bar bya'o// lha'i dri med nyid gnon pa dang / pad+ma gnon pa dang / chu la gnas pa dang ldan pa dang / ut+pal gnon pa dang / nags kyi bdag po gcod pa dang / rtsa pa 'byin par byed pa yang spang bar bya'o// rig pa rjes su dran par byed pa nyid kyis rtag tu gos gtsang ma bgos pas bya ba thams cad la bstan pa nyid dang / gzhan rig pa'i cho ga thams cad la mchod par byed pa'o// de nas bcom ldan 'das kyis slar yang byang chub sems dpa'i tshogs rnams la bka' stsal pa/ grogs po khyed rnams nyon cig // bcom ldan 'das ma 'phags ma sgrol ma'i rig pa'i yi ge rnams thabs dang bcas pas bde blag tu sgrub par byed pa/ sems can thams cad la phan pa byed pa/ ral pa gyen brdzes kyi rgyud phyi mar yid kyis grub pa'i sngags kyi tshig rnams ni/ na mo rat+na tra yA ya/ na ma Ar+ya a ba lo ki te shwa ra ya/ bo d+hi satwA ya/ ma hA satwA ya/ g+hu ni g+hu ni la la la sid+d+he sid+d+he/ pA ra kra ma swA hA/ a mi tA b+hA su ta swA hA/ sar+b+bai sh+tsa Ar+ya a ba lo ki te swA hA/ 'di ni 'phags ma zla ba ma zhes bya ba bcom ldan 'das ma 'phags ma sgrol ma'i nu mo ste las thams cad byed pa'o// sgrub pa pos rtag tu gtsug pud bcing ba dang / phyag rgya bcing ba yang bya'o// bgegs thams cad rnam par 'joms par byed pa'o// de la 'di ni tho rangs langs nas gtsang mar gyur pas dkyil 'khor byas nas me tog la sogs pa gtor te/ lnga brtson pas brgyad brgyar bzlas par bya'o// mngon par 'dod pa'i don rdzogs par byed do// yang na gang 'dod pa de dbang du byed do// de nas dkyil 'khor du tse trA dzi kaM rab tu gtor nas gang 'dod pa de skrod par byed par 'gyur ro// bklags pas grub pa gang yin pa de ji lta ba bzhin du rtogs par bya bar 'gyur ro// yang 'dir rnam grangs kyi gter 'dir de dag gcig tu reg pa de dran par byed do// de nas gshed byed skyed par byed par 'dod na dur khrod du song nas dur khrod kyi shing gis me rab tu sbar te dar chen pos bskor la/ ji ltar skyes pa'i khrag gis sbyin sreg gyis shig // nyi ma bdun pa la 'jigs pa'i nga ro can gyi gshed byed mtshan mo phyed nas lang bar byed do// yang dag par bsngags pas ji ltar brjod pa'i gnas su yang byin gyis brlabs pa sbyin par bya'o// 'di ni bcom ldan 'das ma'i byin gyis brlabs pas ji ltar bde bar mngon par bde bar byed do// de nas gnas kha cig tu mi rnams 'chi ba dang / gnas kha cig tu me 'bar bar mthong ba dang / gnas kha cig tu lcags sgrog bcings pa mthong ngo // de ltar gshed byed de rnam par rgyu bar byed do// de zhi ba'i don du bcom ldan 'das kyi spyan sngar pad+ma stong phrag brgyad dbul bar bya'o// mchog tu zhi bar 'gyur ro// dgra rnams skyed par byed par 'dod na dur khrod du song nas dur khrod kyi shing gi me rab tu sbar te yungs kar dkar po la til nag po'i til mar gyis btags pa stong phrag brgyad sbyin sreg gyis shig // 'gro bar byed do// de nas rims kyis 'dzin par 'dod na dur khrod kyi me la dur khrod kyi thal ba stong phrag brgyad sbyin sreg gyis shig // rims chen pos 'dzin to// zhi ba'i don du chu la brgya rtsa bzlas te mgo bor sbyin par bya'o// rims las grol lo// mgo bo zug rngus 'dzin par 'dod na ba byung gi gzugs brnyan la mi rus kyi phur bu la stong phrag brgyad bzlas la mgo bor phur bus gdab bo// mgo bo zug rngu chen pos 'dzin to// phur bu bton pas zhi par 'gyur ro// dbang po la btab na ma ning du 'gyur ro// bton na thar ro// snying gar btab na gzer chen por 'gyur ro// bton na thar ro// seng ldeng gi phur bu sha dang khrag gis btags pa srad bus dkris pa la brgyad brgya bzlas pa mi rus kyi phur bu'i mgo bor gdab par bya'o// dgra'i sgor btab na tho rangs 'bros par byed do// ji srid phur bu bton par ma gyur gyi bar du gang du'ang gnas par mi byed do// rgyal po skyed par 'dod na lha chen po'i khang par song nas lha la dug dang khrag gis byugs te sha chen po'i bdug pa dbul bar bya'o// nim pa'i 'dab mas kyang mchod par bya'o// de nas dug dang / khrag dang / skye tshe rnams gcig tu byas nas brgyad brgyar sbyin sreg gyis shig // brgyad brgya dang pos rang gi sha'o// gnyis pas me tog go// gsum pas btsun mo'i 'khor ro// bzhi pas mtshon cha chen po'o// lnga pas glang po che'o// drug pas ma he ste/ khro bo chen pos bkris pa'i las so// blo bzang po nyid nyams par byed par 'dod na/ nim pa'i shing gis me sbar nas nim pa'i lo ma dang / dur khrod kyi thal ba phan tshun bsres pas sreg blugs stong phrag brgyad sbyin sreg gyis shig // skad cig la nyams par 'gyur ro// de nas lkugs par byed par 'dod na/ ka sa ma ya'i gzugs brnyan byas nas zangs kyi phur bu la brgyad brgya bzlas te dgra bo yid la byas nas kha la phur bu gdab par bya'o// lkugs par 'gyur ro// phur bu bton na thar ro// mngon spyod can rdzogs so// // ma bsgrubs par las rnams 'byung ste/ so shing la lan bdun bzlas nas bza' bar bya'o// ma blangs par bza' ba rnyed do// brgyad brgyar bzlas nas mgo bo la byugs pas skye bo thams cad dga' bar 'gyur ro// gos la lan bdun mngon par bsngags nas gon na skal ba bzang por 'gyur ro// mig sman la mngon par bsngags nas mig la bskus na khro bas dkris pa rnams kyis mthong na dga' bar 'gyur ro// lam du zlos bzhin par song ma chom rkun rnams kyis 'joms mi nus so// sor mo la lan bdun bzlas pas mche ba can thams cad rengs par 'gyur ro// gseg ma la brgyad brgyar bzlas nas chu la gtor na chu la rgyu ba thams cad rengs par byed par 'gyur ro// bcings pa lam 'gag pa la bzlas na thar ro// ka ra bI ra'i lcug ma la lan bdun bzlas pas dkyil 'khor du nye bar byugs nas sa la mtshon cha sbyin par bya'o// gang du 'dod pa der 'pho bar byed do// khyor ba'i chu la bsngags nas steng du gtor bar bya ste dus ma yin pa'i char rengs par byed do// thal ba la brgyad brgyar bzlas na thal pa 'debs par 'gyur ro// lcags kyi phye ma rdo'i ra bar 'gyur ro// sgron ma gsum gyis mar me'i ra bar 'gyur ro// bil ba'i 'dab mas bil ba'i ra bar 'gyur ro// brgyad brgyar bzlas pa'i chus chu'i ra bar 'gyur ro// mdor bsdus na bcom ldan 'das gtsug tor gyi rgyal po rtog pa gzhan gyi cho gas ji lta ji ltar rab tu sbyar ba de lta de ltar las byed do// rig pa bsgrubs pa las mtshams med pa las grol nas byang chub kyi sems rnyed do// o~M sarba ta thA ga ta uSh+Ni Sha/ a nA ba lo ki te mur+d+ha ni te dzo rA shi hU~M/ dz+wA la dz+wA la/ d+ha ka d+ha ka / da ra bi dar/ tshin+da tshin+da/ hU~M hU~M phaT phaT swA hA/ gzi brjid dang phung por rnam par bshad de/ 'dab ma chung ngu'i rgyab tu gnas par bya'o zhes pa de bzhin gshegs pa'i gtsug tor gyi rgyud chung ngu las bris pa 'dab ma so so la rdzogs par bya ba'i phyir/ gzhon nu mas bkal ba'i srad bu la ras byed du bcug nas sam/ yang na dpa' bo'i rin gyis nyos pa ste ji ltar rnyed pa'i ras kha tshar ma bcad pa skra dang bral ba la ri mo mkhan gso sbyong can dbang po ma tshang ba min pas kha shar du phyogs pas ras rnams 'khrul 'khor la bzhag ste/ de'i mdun du sangs rgyas dang byang chub sems dpa' la sogs pa thams cad dang / khyad par du bcom ldan 'das ma 'phags ma sgrol ma spyan drang bar byas nas/ de nas arga'i shing gis me rab tu sbar nas yungs kar dkar po la mar gyis btags pa ral pa gcig ma'i snying pos ras ris kyi spyan sngar khru bzhi pa'i tshad kyi dkyil 'khor du stong phrag brgyad sbyin sreg gyis shig // ras ris 'dri bzhin pa na bgegs med par 'gyur ro// de nas tshes grangs dang / byed pa dang / rgyu skar dang / yud tsam dge ba la snod sar par bzhag pa kha dog ma 'dres pa shin tu so sor btags pa'i kha dog gi chus sbyar nas ba lang gi spu'i pir gyis bcom ldan 'das byang chub kyi shing ni sna tshogs pa'i gnas rab tu bsngags pa/ bya'i tshogs skad 'byin pa/ dpag bsam gyi shing dang mtshungs pa bya'o// de bzhin gshegs pa 'od dpag med 'drir gzhug par bya'o// chos ston par mdzad bzhin pa/ skyil mo krung gis nye bar bzhugs pa/ skyes bu chen po'i mtshan gyis brgyan pa'i sku/ mdzes par snang bzhin pa'i lus/ gtsug tor nas 'od zer chen po gser gyi kha dog can 'phro ba/ pad+ma dkar po la bzhugs pa 'drir gzhug par bya'o// bcom ldan 'das kyi g.yon gyi gzhogs su dkar po rgyan gyis rnam par brgyan pa/ kha dog lnga pa'i gos kyi stod g.yogs pa gos pa/ phyag na rnga yab thogs pa'o// gzhan du rgyu skar me bzhi la 'phags pa dri ma med pa 'gro ba zhes bya ba'i byang chub sems dpa' 'drir gzhug par bya ste/ bcom ldan 'das kyi g.yas phyogs su thams cad dkar po gser gyi rgyan gyis brgyan pa/ ral pa'i tshogs dang / phyag na ril pa spyi blugs dang / dbyug gu'i shing bsnams pa/ mchod phyir thogs pa phrag pa la 'phyang ba/ gos dkar po bgos pa/ mchog tu skyes pa/ sgrub pa po'i steng du phyag brkyang ba/ phyag bzhi pa/ bde bar gshegs pa'i mtho gang gi tshad la 'phags pa dri ma med par 'gro ba cung zad mngon par lhags pa'o// bcom ldan 'das las cung zad dman pa'i 'phags pa spyan ras gzigs dbang phyug 'drir gzhug par bya'o// de'i g.yas kyi gzhogs su pri yang ku ltar sngo bsangs/ gser dang rin po ches rab tu gsal bar byed pa'i lus can/ cod pan gyis brgyan pa/ rnam par bkra ba'i gos bgos pa/ rin po che'i stod g.yogs can/ lus cung zad 'dud pa/ bcom ldan 'das la lag pa kha sbyor byas pas ut+pa la sngon po yongs su bzung ba phyag mchog tu skyes pa dang por bcom ldan 'das la rtog par byed bzhin pa'i sgrol ma 'drir gzhug par bya'o// de'i 'og tu pad+ma'i mtsho bya'o// de nas rtsa ba'i pad+ma la bcom ldan 'das kyi g.yas phyogs su 'phags pa spyan ras gzigs dbang phyug bya'o// g.yon du 'phags pa dri ma med par 'gro ba'o// gzhan du bcom ldan 'das ma sgrol ma'i g.yas su klu'i rgyal po mtha' yas mgo bdun pa/ phyag na pad+ma'i sdong po bsnams pa/ thams cad dkar ba rnam par bkra ba'i gos dang rgyan thams cad kyis rnam par brgyan pa 'drir gzhug par bya'o// g.yon du klu'i rgyal po rgya mtsho sngo bsangs phyag na pad+ma'i sdong bu bsnams pa/ 'di 'dra ba 'drir gzhug par bya'o// bcom ldan 'das kyi g.yas kyi gzhogs su rtsa dang nye bar dkar mo rgyan thams cad kyis rnam par brgyan pa/ rin po che'i stod g.yogs can rin po che dang / tsang+ga Ta ka phyag na bsnams pa/ pus mo sa la btsugs pa'i lha mo 'drir gzhug par bya'o// bcom ldan 'das ma sgrol ma'i g.yas kyi gzhogs su rtsa ba dang nye bar 'khod pa'i thams cad dkar mo gzhon nu'i gzugs can/ rgyan thams cad kyis rnam par brgyan pa/ thal mo kha sbyar du byas pa/ bcom ldan 'das ma dang / bcom ldan 'das la nges par rtog bzhin pa'i bde ldan 'drir gzhug par bya'o// 'phags pa spyan ras gzigs dbang phyug gi zhabs kyi drung du sgrub pa po spyan ras gzigs dbang phyug la lta bar gyur pa gos dkar po'i stod g.yogs dang / smad g.yogs can dang / dbyibs dang / rnam pa'i khyad par ji 'dra ba pus mo gnyis btsugs pa lag pa spos phor thogs pa bya'o// lha'i bu rnga bo che rdung bar byed bzhin pa bya'o// sprin las glog dang bcas pa bya'o// phyogs bzhi dang phyogs bral du yang bya'o// g.yas su ras ris kyi steng du gnas gtsang ma'i ris kyi lha'i bu me tog 'thor bar byed bzhin pa 'drir gzhug par bya'o// steng du zla ba dang nyi ma rgyan thams cad kyis rnam par brgyan pa 'drir gzhug par bya'o// steng du dung dang rnga bo che dag go// 'phags pa spyan ras gzigs dbang phyug gi g.yas su nag mo gsus pa 'phyang ba/ rgyan thams cad pa/ mche ba gtsigs pa/ stag gi pags pa'i sham thabs can/ go zhes bya ba'i pags pas dkris pa/ gtsug phud la thod pa'i phreng ba 'phyang ba/ rdo ba la rab tu bzhugs pa/ sbrul gyi mchod phyir thogs pa/ phyag bzhi pa g.yas kyi phyag gis dgra sta yongs su bsnams pa/ phyag g.yon pa'i dang pos khrag gis yongs su gang ba'i snod dang / phyogs dang ldan pa'i lus la smin ma dang skrar ldan pa/ bcom ldan 'das la thal mo sbyar ba byas pa/ sen mo ring po can glang po che'i pags pas stod g.yogs pa/ byang chub sems dpa' chen po'i bka' rab tu nod par byed bzhin par gyur pa'i 'phags ma sgrol ma'i sring mo chen mo 'drir gzhug par bya'o// de ltar ras ris 'drir bcug nas gtsang ma'i phyogs su dag pa dang / skyong ba dang / tshad ma nyid kyi yan lag rnam par spangs pa/ rin po che dang chu klung gi 'gram mam/ gzhan du yang rung ste gtsang ma'i gan du'o// de nas du ba 'thul bas ni dbang du byed do// gang thabs cig gsang sngags byed pa de'o// lha thams cad gsal bar byed par 'dod pas dkar po'i brgyad pa yang rung ste/ las brtsam par bya'o// gtsang ma'i sa'i phyogs su gzhu'i tshad kyi thang la yongs su byug par bya ste/ de'i dbus su so phag gzhag par bya'o// phyogs bzhi rnams su sa las byung ba'i rtsa ba nag po med pa'i chu'i bum pa bzhi la brgyad brgyar bsngags pa gzhag par bya'o// gzhon nu mas bkal ba'i srad bu tshon sna lnga las legs par dkris pa'o// dri zhim pa'i phye mas dkyil 'khor byas/ phyogs bzhir chang dang sha med pa'i gtor ma dbul bar bya'o// dri bzang ba'i me tog gi mchod pa bya'o// gu gul gyi bdug pa dbul lo// zangs kyi snod mar gyis bkang ba gzhan nas 'gram gyi phye ma rnams la nye bar gzhag par bya'o// shar du mngon par phyogs pas phyi rol du dkyil 'khor du ral pa gcig ma la mchod pa dang / gtor ma dbul bar bya'o// de nas ku sha ljang khu blangs nas gos dkar po gcig 'chang bar byas te/ ji srid du rkang pa gnyis kyi bar de srid du bya ba bar bya'o// de nas mar gyi snod kyi steng du ku sha des dor bar bya'o// de nas mar chung ngu de la gal te dri ma dang sen mo dang skra mthong na gang dang gang gcig tu bya'o// ji srid du rang 'dod pa dang smra ba lhag par skyes kyi bar du'o// de nas bum pa re re blangs te zlos bzhin pas gzhag par bya'o// sbyangs pa'i snod nges par gnas pa byas nas sangs rgyas dang byang chub sems dpa' thams cad la phyag byed du gzhug go// 'di la yang 'di'i sku mnye sbyin par bya'o// pri yang ku dang / nA ga ge sar dang / sbrang rtsi can dang / tu ruSh+ka rnams gcig tu byas nas lan bdun mngon par bsngags pa byas te bsku bar bya'o// ba'i mar dang bsres pa'i bza' ba mchog bza' bar bya'o// nad med par 'gyur ro// gzhon nu mas bkal ba'i srad bu sngon por btsos pa la lan bdun mngon par bsngags par byas nas bcing bar bya ste mig gi nad zhi'o// mgrin pa la bcings na skyugs pa sel bar byed do// srad bu 'di nyid kyi ras yug 'thag tu gzhug par bya'o// stong phrag brgyad du mngon par bsngags pa gyad kyi lus la bcing bar bya ste/ g.yul du gzhan gyis mi thub par 'gyur ro// khru bzhi pa'i tshad kyi dkyil 'khor nye bar byugs te bcom ldan 'das ma la dri bzang po'i me tog gis mchod pa byas nas ba'i mar gyi sgron me dbul bar bya'o// de nas byang chub shing gi me sbar nas ku sha'i khres la nye bar 'dug pas lan bdun mngon par bsngags pa'i sra rtsi pog gis sreg blugs thun gsum du stong phrag brgyad sbyin sreg gyis shig // nyi ma bdun la gang 'dod pa de'i nad yun ring por nye bar zhi bar byed do// bgegs thams cad nye bar zhi bar byed par 'dod pa rgya mtshor 'gro ba'i chu klung gi 'gram gcig gis blangs nas rnam pa sna tshogs pa'i seng ge dang / stag gi mdog can gyi bgegs rnams nyi shu rtsa gcig lhag pa'i brgya bya'o// de nas nag po'i brgyad pa la mtshan mo gsum du smyung bar gnas pas gtsang ma'i phyogs su khrag sgrub par byed pa nye bar thogs te las brtsam par bya'o// de'i 'og tu phyogs bzhin rgya skyegs kyi lo ma la 'dug pa'i bgegs rnams gzhag par bya'o// bgegs rnams kyi dbus su bgegs chen po log par 'dren pa gzhag par bya'o// lan cig mngon par bsngags pa'i tshon sna lnga'i phye ma de rnams kyis thog mar dkyil 'khor bdun bya'o// me tog dmar po dang dri dmar pos mngon par mchod par bya'o// phyogs bzhir mar gyi mar me dbul bar bya'o// rgya skyegs kyi khu ba phyogs bzhir gtor bar bya'o// de nas bcom ldan 'das ma stong phrag brgyad du mngon par bsngags pa'am brgyad brgyar mngon par bsngags pa'i sred bu dmar pos bgegs thams cad la g.yas skor du dkri bar bya'o// de nas bgegs kyi rgyal po chen po bcing bar bya ste/ de rnams kyi dbus su u dum bA ra'i yam shing gis me rab tu sbar nas bgegs bcing bar bya'o// zhes brjod nas swA hA'i yi ges be'u'i lci ba la zho dang sbrang rtsi dang mar gyis btags pa'i mtshan mo stong phrag brgyad sbyin sreg gyis shig // de nas sgrub pa po de'i bgegs dang log par 'dren pa thams cad bcing bar 'gyur ro// rig pa thams cad sgrub par byed bzhin pa na bgegs med par 'gyur ro// de rnams ni de rnams kyis bya bas bas log par 'dren pa chen po gcig tu bzhag nas bgegs rnams thams cad la me tog thams cad dbul lo// srung ba thams cad kyang ngo // bdug pa ni log 'dren chen po rnams la ka ra bI ra dmar po dang / tsan+dan dmar po dbul lo// gegs thams cad dang / nye bar 'tshe ba thams cad la mchod yon dbul lo// log par 'dren pa dang bcas pa la gu gul dang mar bsres pas mchod yon dbul lo// de nas lte ba'i tshad du dong brko bar bya'o// de so so so sor bcug nas slar yangs pa'i sar bya'o// de ltar rig pa 'dzin pa'i bgegs thams cad med par 'gyur ro// ring bsrel dang bcas pa'i mchod rten dus la ma lhung ba'i ba byung gis dkyil 'khor nye bar byugs te dri dang me tog la sogs pa rnams kyis mchod pa byas nas/ u dum bA ra'i yam shing gis me rab tu sbar te tshangs pa'i yam shing gis thun gsum du sbyin sreg stong phrag brgyad gyis shig // nyi ma brgya phrag gcig gam/ nyi ma brgya phrag gnyis su tsA ru bza' bas yid gzhungs par 'gyur ro// khru bzhi'i tshad kyis dkyil 'khor nye bar byugs te 'o ma can gyi yam shing gis me rab tu sbar nas 'o ma'i sbyin sreg gyis shig // bram ze dbang du 'gyur ro// tsA ru'i sreg blugs gyis shig // rgyal rigs dbang du 'gyur ro// zho'i sreg blugs gyis shig // rje rigs dbang du 'gyur ro// nas kyi sreg blugs gyis shig // dmangs rigs dbang du 'gyur ro// thams cad du bsgrub bya sgrub pa'i don du nyi ma brgya phrag gcig go// dgra la bltas nas bzlas par bya ste rengs par 'gyur ro// ma sha ka'i yam shing zho dang sbrang rtsi dang mar gyis btags pa rnams thun gsum du stong phrag brgyad sbyin sreg gyis shig // gang la bltas nas bzlas pa de las su mi rung bar 'gyur ro// chu la lan bdun mngon par bsngags pas dug thams cad sel bar byed do// dug thams cad la 'dod pas bya ba par bya'o// zhu mkhan gyi ril bu la lan bdun mngon par bsngags nas mig dag par bya ste/ mig nad nye bar zhi bar byed do// byis pa gdon gyis zin pa la srad bu la lan bdun mngon par bsngags pa byas nas bcing bar bya ste/ grol bar byed do// nad pa la bcing bar bya ste/ gdon thams cad mthu med par 'gyur ro// thal ba la lan bdun bzlas pas dkyil 'khor bcing ba'o// bu ma thon pa la til mar la yongs su bzlas nas sbyin par bya ste bde bar btsa' bar 'gyur ro// rmongs pa mngal gyi dus tshod la bzlas pa la khrus byas nas rgyud mtshungs pa'i mar la lan bdun mngon par bsngags par byas nas btung bar sbyin no// bza' ba mchog dang ldan pa bza' bar bya'o// bu skye bar byed do// de nas bu mo mang po can gyis yam shing stong phrag brgyad sbyin sreg gyis shig // thal ba de bum pa bzhi chus kun tu bkang nas brgyad brgyar mngon par bsngags pa dkyil 'khor du gsum gzhag par bya'o// skal ba bzang por 'gyur ro// 'di'i bu 'chi ba yang med do// shu dag la brgyad brgyar mngon par bzlas te lag pa g.yon la bcings na smra ba thams cad kyi mchog tu 'gyur ro// gzhan gyis mi thub pa'i me tog thun gsum du stong phrag sbyin sreg gyis shig // phyogs gcig la g.yul du gzhan gyis mi thub par 'gyur ro// gzhon nu mas bkal ba'i srad bu la brgyad brgyar mngon par bsngags pa byas nas mdud pa bdun bya'o// lag pa la bcings nas brtan pa dang g.yo ba'i dug mthu med par 'gyur ro// de nas mi bzad pa'i sbrul gyi mche ba'i dug la swA hA'i yi ge'i bar du khyor ba'i chu blangs nas brgyad brgyar ba sngags te btung ba sbyin par bya'o// dug nyal ba yang slong bar byed do// de nas ma langs na phyogs bzhi rnams su mngon par bsngags pa byas te btung ba sbyin par bya'o// 'jog pos kyang mche ba'i dug slong bar byed do// stan gan+ti ka la lan bdun mngon par bsngags pas la byug pa sbyin par bya'o// ma bcings par yang de nyid du skam par byed do// tshor ba med par byed do// yams kyis nye bar 'tshe ba rnams la grong ngam grong khyer gyi dbus su mtshan mo phyed nas ba lang gi pags pa'i tshad kyi thang la nye bar byug pa bya ste/ dkar gsum gyi gtor ma byin nas dri dang me tog lag pa'i gtor ma byin te lo ma'i shing gis me rab tu sbar nas 'o ma'i sreg blugs stong phrag brgyad sbyin sreg gyis shig // nyi ma gsum gyi grong gsum gyi dang / nyi ma bdun gyis khong ba'i yams nye bar zhi bar byed do// de nas nye bar zhi bar ma gyur na 'dir nyi ma bdun du bad kan mthar byed kyi yam shing gis me sbar nas/ ak+Sha'i til mar gyis btags pa'i 'bras yos stong phrag brgyad sbyin sreg gyis shig // nyi ma gsum la 'phral gyi yams nye bar zhi bar byed do// thal bas 'gram bcings te zlos bzhin pas gang mthong ba de dga' bar 'gyur ro// gang ma bsgrubs par yang bcom ldan 'das ma 'phags ma sgrol ma'i ras ris kyi spyan sngar 'gyur ro// cho ga gzhan ni ring bsrel dang bcas pa'i mchod rten du gzugs brnyan gyi spyan sngar zla ba nya la gzugs brnyan la dang por nag po phyogs la mchod pa rgya chen po bya ste/ arga'i yam shing gis me sbar nas zho dang sbrang rtsi dang mar gyis btags pas thun gsum du mdzub mo'i tshad kyi sbyin sreg stong phrag brgyad ji srid bco lnga pa'i bar du gyis shig // de nas grub par 'gyur ro// de lta bu'i sbyor bas stong phrag gsum du bzlas par bya'o// stong phrag gsum du bzlas pa bya ste las gzhan rnams su 'gyur ro// 'dis sngon du bsnyen pa byas pas grub par 'gyur ro// de nas rgyal po'am rgyal po'i blon po dbang du byed par 'dod na/ bcom ldan 'das ma la mchod pa byas nas/ byang chub shing gi yam shing la ing+gu da'i til mar gyis btags pa thun gsum du stong phrag brgyad sbyin sreg gyis shig // nyi ma bdun la dbang du 'gyur ro// cho ga 'di nyid kyis grul bum dbang du 'gyur ro// til btags pa stong phrag brgyad sbyin sreg gyis shig // 'byung po dbang du 'gyur ro// dur khrod du ro bsregs pa'i dum bu can stong phrag brgyad sbyin sreg gyis shig // sha za dbang du 'gyur ro// wa Ta'i shing gi yam shing stong phrag brgyad sbyin sreg gyis shig // gnod sbyin dbang du 'gyur ro// bal gyi sreg blugs stong phrag brgyad sbyin sreg gyis shig // 'o thug dang / tsA ru dang / til gyi thug pa rnams kyi sbyin sreg gyis shig // rigs bzhi dbang du byed cing dbang du 'gyur ro// gu gul gyi ril bu stong phrag brgyad sbyin sreg gyis shig // lha chen po rjes su 'brang ba'i gdon dbang du 'gyur ro// mtshan mo gtsang mar langs nas stong phrag brgyad sbyin sreg dang bzlas pa gyis shig // phyogs gcig la 'ching ba las grol bar 'gyur ro// zla bas 'ching ba chen po las grol bar byed do// til dang piN+d+ya ka'i sbyin sreg gis khro ba nye bar zhi bar byed do// yang na til gyi sbyin sreg gis so// gos 'dod pas dUr ba'i myu gu'i sbyin sreg gyis shig // gos zung brgya rnyed do// thun mong ba'i skyes bu dbang du byed pa la go be traM gi sbyin sreg gyis shig // sbrang bum chu mchu bcing ba la sA la'i 'dab ma'i sbyin sreg gyis shig // stag gi mthu bcing ba la/ gi ri kaR+Ni ka'i sbyin sreg gyis shig // seng ge'i mchu bcing ba la sing ha kaR+Ni ka'i sbyin sreg gyis shig // sprul rnams la nA ga ge sar gyi sbyin sreg gyis shig // zhi ba'i don du sA la'i lo ma dang / 'o ma can gyi yam shing gis ji ltar mngon par 'dod pa'i don thams cad la zho dang sbrang rtsi dang mar gyis btags pa thun gsum du nyi ma bdun nam zla ba phyed du sbyin sreg bya'o// sangs rgyas bcom ldan 'das lus dang byang chub sems dpa' rnams la mchod pa byas nas 'bum bzlas par bya'o// ma grub pa sgrub par byed do// gzhan gyis bsgrubs pa yang rnam par 'joms par byed do// klu la sogs pa'i gdon rnams la phyogs bcing ba dang / dkyil 'khor bcing ba la sogs pa bzlas pa nyid kyis byed do// mtshan mo bdun du thun gsum du tsher ma'i sbyin sreg gyis shig // dgra bcom par byed do// nim pa'i yam shing tsha ba'i til mar gyis btags pa stong phrag brgyad sbyin sreg gyis shig // mtshan mo bdun gyis skye bar 'gyur ro// skra las khyad par du phung bar byed pa la a riSh+Ta'i yam shing stong phrag brgyad sbyin sreg gyis shig // skyes pa'i sha dang / smyo byed la rtag tu bzlas par bya ste/ thams cad phyir ldog par mi 'gyur ro// gi wang la lan nyi shu rtsa gcig yongs su bzlas nas thig le byas te rgyal po'i sgo ru dang / shu dag la stong phrag brgyad mngon par bsngags par byas nas/ lag pa la bcings nas/ gang blangs pa de rnyed do// gdon 'bros par byed pas mi'i rus pa blangs nas/ sor brgyad pa'i tshad byas nas brgyad brgyar mngon par bsngags pa gdon gyi gnas su gdab par bya ste/ gdon 'bros par byed do// me tog dang / dri dang / 'bras bu la sogs pa brgyad brgyar mngon par bsngags par byas nas gang byin pa de dbang du byed do// rig pas bgegs rnam par gzhom pa'i don du seng ldeng gi yam shing gi stong phrag brgyad sbyin sreg gyis shig // nyi ma gsum nas bgegs med par 'gyur ro// de lta bu la sogs pa'i thabs thams cad byed do// thams cad du gso sbyong can gyis ras ris kyi spyan sngar bsgrub par bya ste/ ji lta ba bzhin du brjod par bya'o// stong phrag blangs nas/ g.yas kyi gzhogs su bzhag ste/ re re la lan bdun mngon par bsngags pa byas nas me la sbyin sreg bya'o// bar skabs 'dir ras ris rab tu 'gul bar byed pa dang / mar me'i rtse mo 'phel bar byed pa dang / nam mkha' la lha'i rnga bo che'i sgra sgrogs pa dang / dri zhim po'i rlung ldang ba dang / sa rab tu g.yo ba'o// de nas 'phags pa spyan ras gzigs dbang phyug thugs rje chen po can byang chub sems dpa' dang / rig pa'i tshogs du mas yongs su bskor ba/ ril ba spyi blugs dang / dbyug gu'i shing // g.yang gzhi nag po thogs pa/ ral pa'i cod pan 'phyang ba 'byon par byed do// 'phags pa spyan ras gzigs dbang phyug gi sku las 'od zer byung ste/ rnam par 'phro ba'i 'od zer de rnams kyis sems can dmyal ba dang / dud 'gro dang / thams cad yud tsam gyis tshor ba las nyams so// rang nyid thugs rje chen po can sems can thams cad la rjes su brtse ba'i 'phags pa spyan ras gzigs dbang phyug mthong bar byed do// sgrub pa po pus mo gnyis btsugs pas shar du bzhag pa'i rnam rgyal bum pas mchod yon dbul lo// de nas 'phags pa spyan ras gzigs dbang phyug gis gsungs pa/ mchog ci 'dod pa de sbyin par byed do// gang blangs pa de rnyed do// rig pa 'dzin pa'i 'khor los sgyur ba nyid dang / rgyal srid chen po dang / tshe ring po nyid dang / thos pa 'dzin pa nyid dam/ lus la dbang po ma tshang ba med pa nyid dang / gso dka' ba'i nad 'joms pa'am/ gter 'pho bar byed pa dang / phug tu 'jug par byed pa'am/ rig pa thams cad kyi dngos grub bam/ mi snang ba nyid dang / sa chen po'i dbang phyug gam/ gang blangs pa de rnyed do// 'phags pa spyan ras gzigs dbang phyug bcom ldan 'das gang 'dod pa der yang 'gro'o// 'dis tshe bskal par 'gyur ro// de'i tshe bcom ldan 'das ma sgrub par byed pa ni rig pa thams cad kyi 'khor los sgyur ba nyid dang / mang du 'dod pa dang / thogs pa med pa dang / lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci thams cad kyis mngon par 'dod pa sgrub pa bdun pa la mtshams med pa byed pas kyang 'grub par 'gyur ro// zhes pa de lta bu kho nas kun tu rtogs par bya'o// zhes pa sgrub pa chen po dang po'i cho ga bcom ldan 'das ma 'phags ma sgrol ma'i rtsa ba dang po las btus pa rdzogs so// // ras ris kyi zhal shar du phyogs par bzhag nas de nas cho 'phrul gyi phyogs kyi dkar po'i brgyad pa'am/ cho 'phrul gyi phyogs bcu pa la las brtsam par bya ste/ lo ma dang / nas zan dang / me tog dang / 'bras bu dang / tsA ru dang / 'dam pa dang / zho dang / 'o ma dang / phye dang / dri za'i bza' ba'am/ slong mo bslangs pa'i bza' bas kyang rung ste/ gso sbyong can gyis byams pa dang / snying rje chen po dang ldan pas byang chub mchog tu sems bskyed de/ sems can rnams kyi don rjes su bsams nas nyi ma so sor 'phel bzhin pa'i mchod pa byed cing ku sha bting ba'i mal stan la khrus lan gsum du byed cing gos lan gsum du brjes te ku sha'i khres la nye bar 'dug nas/ nyi ma re re la ji ltar 'byor pas 'phel bar byed bzhin pas slong mo bza' bar bya'o// rkang pa g.yon pas bgrod pa la sogs pa byed cing 'bum phrag bcu drug bzlas par bya'o// de ltar sngon du bsnyen pa byas pas dkar po'i brgyad pa'am bcu bzhi pa la sgrub pa brtsam par bya ste/ dge slong gi dge 'dun 'dra ba rnams kyis btsal bar bya'o// de nas ras ris kyi phyogs bzhir sa las byung ba bum pa rtsa ba dang nag po med pa bzhi bcu dang bcas pa/ a mra'i yal 'dab kyis kha bkab pa/ sa bon thams cad kyis yongs su bkang ba'i bum pa gzhag par bya'o// ras ris kyi spyan sngar khru bzhi pa'i tshad la zangs dang gser dang dngul las byung pa'am/ sa las byung ba'i bum pa chen po rnam pa sna tshogs pa'i 'dab ma dang 'khri shing gis spras pa dag pa'i chus yongs su gang ba smra ba thams cad dang / sman thams cad dang / ro dang / dri dang / rin po che'i snying po me tog gi phon pos kha btab pa du gu la'i ras mnyams pas mgrin pa bcings pa rnam par rgyal ba zhes bya ba'i bum pa gzhag par bya'o// ras ris kyi g.yon gyi gzhogs na gnas pa'i bcom ldan 'das ma shes rab kyi pha rol tu phyin ma gzhag par bya'o// de nas dri zhim po'i me tog gi phreng ba bcu drug ras ris la dbul bar bya'o// mdun du dri bzang po'i tsan+dan gyi chus yongs su bkang ba dang / 'o mas bkang ba'i brgyad po de rnams so// ba'i mar gyi mar me brgyad dbul bar bya'o// tsA ru dang / 'o thug dang / til gyi thug pa dang / zan dron dang / paN+Da ka dang / bca' bar bya ba rnams kyis kham phor bkang nas ras ris kyi phyogs bzhir dbul bar bya'o// thams cad du ras ris la bris pa'i lha rnams la dkar gsum gyi gtor ma dang / lha bshos dang / phyi rol du gtor ma dbul par bya'o// de nas 'bru thams cad dang / 'bras bu thams cad ji ltar rnyed pas ras ris kyi phyogs bzhir gtor ma dbul lo// a ga ru nag po'i bdug spos dbul bar bya'o// de nas ku sha'i khres la nye bar 'dug ste yid rtse gcig pas phyogs su las brtsam par bya'o// 'o ma can gyi shing gi yam shing gis me rab tu sbar nas a ga ru nag po'i yam shing la zho dang sbrang rtsi dang mar gyis btags pa stong phrag brgyad sbyin sreg gyis shig // sems can thams cad kun tu gzigs pa zhes bya ba'i ting nge 'dzin la snyoms par zhugs so// de yang ting nge 'dzin las langs nas thams cad dang ldan pa'i 'jig rten gyi khams la lha'i spyan gyis kun tu gzigs nas/ byang chub sems dpa' sems dpa' chen po mthu chen thob la smras pa/ rigs kyi bu nyon cig // rig pa'i rgyal mo chen mo ma bsgrubs par yang las thams cad 'gyur ba rjes su dran pa tsam gyis bdag nyid srung ba la lan cig brjod pas gtsug pud bcings pa/ gnyis bzlas pas srung ba chen mo dang / gsum bzlas pas dkyil 'khor bcings pa/ bzhi bzlas pas chu bcing ba dang / lnga bzlas pas rkang gnyis pa dang / rkang bzhi pa srung zhing dbang du byed pa dang / drug bzlas pas dur khrod du 'jug pa dang / bdun bzlas pas sems can thams cad dbang du byed do// zhi ba byed par 'dod pas ras ris kyi spyan sngar spyan ras gzigs dbang phyug gi drung du a riSh+Ta dang / 'o ma can gyi shing gi yam shing gis me rab tu sbar nas 'bras yos kyi sreg blugs thun gsum du stong phrag brgyad sbyin sreg gyis shig // nyi ma gsum la gcig gis dang / bdun gyis skye bo chen po dang / phyogs kyi grong dang / grong khyer gyi dang / zla bas yul 'khor chen po zhi bar 'gyur ro// rgyas par 'dod na ras ris kyi spyan sngar 'o ma can gyi yam shing gis me rab tu sbar nas 'bru dang 'bras thug po che'i thun gsum du sbyin sreg stong phrag brgyad gyis shig // nyi ma bdun phrag gsum gyis rgyas par 'gyur ro// nyi ma bdun gyis rgyas par 'gyur ro// nyi ma bdun gyis rgyas pa chen por 'gyur ro// a mra'i yam shing gis me rab tu sbar nas dUr ba'i myu gu stong phrag brgyad sbyin sreg gyis shig // smra ba rnams la smra ba'i mchog tu 'gyur ro// nyi ma shar ba nas ji srid nub kyi bar du arga'i shing gi me la ming nas smos te lag pa g.yon pas lan bdun du phub ma'i sbyin sreg gyis shig // dbang du 'gyur ro// byang chub shing gi yam shing gis me rab tu sbar nas me tog brgya pa dang / sha ta ba ri dang / shu dag dkar po dang / yungs kar dang / nas rnams thun gsum du stong phrag brgyad lan nyi shu rtsa gcig tu sbyin sreg gyis shig // nyi ma bdun gyis skyes bu chen po dbang du byed do// mar gyi sbyin sreg gis rkang gnyis pa dang / rkang bzhi pa dbang du byed do// rgyal po'i arga'i yam shing gis me rab tu sbar nas tsha ba'i til mar gyis btags pa'i rgya skyegs kyi lo ma stong phrag brgyad sbyin sreg gyis shig // nyi ma bdun la dmag sde 'jig par byed do// seng ldeng gi yam shing gis me rab tu sbar nas ku sha ljang gu stong phrag brgyad sbyin sreg gyis shig // phyogs kyi dgra'i 'gro ba gcod par byed do// 'o ma can gyi yam shing gis me rab tu sbar nas lha'i shing gi yam shing dus gsum du stong phrag brgyad sbyin sreg gyis shig // zla ba gcig la 'og gi lha mo rnams dbang du byed do/ tsA ru bza' zhing klu'i shing gis me rab tu sbar nas nA ga ge sar la mar gyis btags pa thun gsum du stong phrag brgyad sbyin sreg gyis shig // nyi ma so sor 'phel bzhin mchod pa bya ste/ nyi ma bdun nam/ zla ba gcig la steng du 'gro ba'i lha mo rnams dbang du byed do// tsA ru bza' zhing byang chub shing gi yam shing gis me rab tu sbar nas zho dang sbrang rtsi dang / mar gyis btags pa'i yungs kar rgyal po'i sreg blugs stong phrag brgyad sbyin sreg gyis shig // nyi ma gsum la rgyal po'i btsun mo dbang du byed do// gang smras pa de thams cad rdzogs par byed do// 'dod pas nye bar bzhag pa ni ma gtogs so// byang chub shing gi yam shing gis me sbar nas a mra'i 'dab ma rnams thun gsum du stong phrag brgyad sbyin sreg gyis shig // khyim gyi gnod pa nye ba zhi bar byed do// ras ris kyi spyan sngar mda' rgyang gi tshad kyi thang la nye bar byugs te/ nas kyi ril bu stong phrag brgyad la gzugs brnyan byas nas lan bdun mngon par bsngags pa'i mtshon rnon pos gtub cing gtub cing sreg blugs stong phrag brgyad sbyin sreg bya'o/ ji srid rkang ba'i bar ming nas smos nas khu tshur bcings te 'dug pa'i steng du lag pas dbul lo/ de nas khyim med par kun tu snang ba'i ched du rtog par bya'o/ de'i mdun du khu tshur dgrol bar bya ste zhi ba nyid dbang du 'gyur ro/ de ltar nyi ma bdun la 'bangs nyid kyis nye bar gnas so/ ariSh+Ta'i yam shing gis me rab tu sbar nas shing tA ra brta'i zhogs pa rnams la lan bdun bzlas pas thun gsum du stong phrag brgyad sbyin sreg gyis shig // phyogs kyi bza' ba rgyun mi 'chad par skye'o/ pa lA sha'i yam shing gi me rab tu sbar nas a pA marga'i yam shing gis btags pa thun gsum du ming nas smos te stong phrag brgyad sbyin sreg gyis shig // nyi ma bdun la gang 'dod pa de dbang du 'gyur ro// ba byung gi gzugs brnyan byas nas lan bdun mngon par bsngags pa byas pa'i mtshon rnon pos mgo bo nas brtsams nas rkang pa'i bar du gtubs nas stong phrag brgyad sbyin sreg gyis shig // nyi ma bdun la nga rgyal chen po dbang du 'gyur ro// dkar po'i bco lnga las la ma lhung ba'i ba byung gis ba lang gi bsam pa'i tshad kyi thang nye bar byugs te ring bsrel dad bcas pa'i mchod rten du ras ris bzhugs nas gser ram/ dngul lam/ zangs kyi snod du ser skya rgyud mtshungs pa'i 'o ma gzhon nu mas bsrubs pa'i mar blangs nas ku sha'i khres la nye bar 'dug ste/ a shwat+tha'i 'dab ma'i nang la snod byas nas g.yas su bskor ba bzhi rab tu bzhag nas lag pa g.yon pas mnan te thun gsum du stong phrag brgyad bzlas pa bya'o// nyi ma brgyad pa la lag pa g.yas pa'i ming med kyi sor mos dkrugs te ji srid du dro bar gyur pa de srid du bzlas par bya'o// de nas btung bar bya ste/ go cha bcing ba yang bcom ldan 'das ma nyid kyis bya'o// yid gzhungs par 'gyur ro// ral pa gyen brdzes kyi rgyud phyi mar zla ba'i cho ga'i nye bar spyod pa'o// sgrol ma'i sgrub thabs kyi rig pa thams cad las la ma lhung ba'i ser skya'i ba byung gis gtsang ma'i phyogs su dkyil 'khor gru bzhi ba bya'o// ba byung des yang dag par rdzogs par bya ste/ dkyil 'khor der sangs rgyas kyi gzugs brnyan gzhag par bya'o// de nas bil ba'i mgo bo'i 'dab ma rnams byas nas/ til dang / til gyi thug pa dang / til mar dang / smyo byed dang / 'o thug dang / bu ram dang / gang ba can dang / nas zan bza' ste ma rnyed pas a ga ru'i bdug pa sreg go// de lho dang / nub tu yang phyogs bzhir sngar brjod pa'i gnod sbyin mo rnams kyi ming smos nas brjod par bya'o// 'ongs pa dang / dri dang / me tog dang / bdug pa dang / gtor ma so sor bzhes pa dang / 'di lta bu'i ming gi rig pa bzlas so// der bu ram dang / gang ba dang / 'o thug kyang shar gyi phyogs su gzhag par bya'o// dri za rnams la gtor ma dang / til dang til gyi thug pa dang / chang gis bkang ba can lho'i phyogs su gzhag par bya'o// gnod sbyin dang / grul bum rnams la gtor ma 'o mas bkang ba dang / 'o thug nub kyi phyogs su gzhag par bya'o// klu dang 'dab bzang rnams la gtor ma rtsab mos bkang ba dang / zhos bkang ba dang / zan yang byang gi phyogs su gzhag par bya'o// gnod sbyin mo rnams la gtor ma dang dar bas bkang ba dang / chu dang bsres pa'o// bcom ldan 'das ma la dkar gsum gyi gtor ma phul nas me tog thams cad kyis kyang mchod par bya'o// de'i phyogs bzhi ru gu gul gyi bdug pa dbul lo// a ga ru dang / tu ru Sh+ka dang / ga pur ram dri'i sar dza ra'i gtor ma'am/ zan dron dang phye phyogs bzhir gzhag par bya'o// yod bzhin pa ma yin pas ji ltar 'byor pa dang / ji ltar yod pa'i gtor ma dbul bar bya'o// bcom ldan 'das ma la yang mar gyi mar me dbul lo// de nas myur du ril ba spyi blugs g.yas kyi gzhogs su gzhag par bya'o// ras ris sam bdun pa'am/ ku sha blangs nas lan brgya mngon par bsngags pa byas nas kha shar du phyogs te rig pa bzhi lan nyi shu rtsa gcig tu bor bar bya'o// brgyad brgyar mtshon las rgyal bar 'gyur ro// de'i ming nas smos pa nyid kyi dus gsum du bzlas par bya'o// de nas mtshungs par 'dor bzhin pa byas pa la bcom ldan 'das la gang me tog dang / bdug pa dang / mar me yang dor nas rnam pa gzhan gyi gtor ma thams cad blangs te 'phang bar bya'o// rdzing skam po dang / khron par gzhug par bya'o// yang na gzhan yang gtsang ma'i phyogs bla gab dang bcas pa yang rung ste/ rnam par dor bar bya'o// gang du wa dang / ce sbyang dang / khyi rnams kyis mi za bar ro// rkang pa dag kyang rung ste/ mnan par mi bya'o// yang na mes legs par bsreg par bya ba nyid do// dkyil 'khor gyi sgrub pa thams cad la yang gtor ma gshegs pa'i cho ga'o// phyi nas zla ba las byung ba'i dkyil 'khor phyogs su lnga byas pa zhes pa btags pa ma yin pa la sangs rgyas kyi gzugs brnyan byas nas rang gnas su gzhag par bya'o// 'di rnams byab pa'i thabs so// cho ga bzhin du thams cad du rdzogs pa'i rig pa dang / snying pos las chen po thams cad ji srid par de bzhin kho na ras la ma lhung ba'i ba ser skya'i ba byung gis sngar brjod pa'i cho gas dkyil 'khor byas nas de bzhin kho nas gtor ma gzhag par bya'o// bdug pa dang / me tog kyang ji skad gsungs pa bzhin phul nas byab par bya'o// srad bu bcing bar bya'o// bdag nyid bsrung bar bya'o// gang zhig las chen por rgyas par byed par 'dod pas cho ga de nyid kyis bsgrub par bya'o// snga ma kho na de srid du'o// ji ltar rnyed pa'i gos skra dang bral ba la sangs rgyas kyi gzugs brnyan ma 'dres pa'i tshon gyis 'drir gzhug par bya/ gzugs brnyan zhal nub tu phyogs pa de'i g.yon gyi gzhogs su bcom ldan 'das 'phags pa spyan ras gzigs dbang phyug 'drir gzhug par bya'o// phyag bzhi pa gi wang dpal be'u bya'o// ji srid du bsgrub par bya ba'i rig pa de yang de'i dbus su rgya skyegs kyi mdog tu snang ba gur gum gyis bri bar bya'o// dpral bar yang rung ste gser las byung ba'i dar thong bya'o// byang chub sems dpa'i g.yas su bcom ldan 'das ma sgrol ma gser dang sngo bsangs na bza' dkar po mnabs pa/ mchod phyir thogs pa can/ ut+pa la sngon po phyag na thogs pa/ g.yas pas mchog sbyin pa/ de'i g.yas su rig pa'i rgyal mo rma bya chen mo phyag bzhi pa'o// rma bya chen mo'i bar du rma bya'i rgyal po gser du snang ba zhes bya ba gser las byung ba'i gshog pa rin po che'i rgyan thams cad kyis brgyan par bya'o// rig pa rma bya chen mo ni dkar zhing dag pa 'drir gzhug par bya'o// 'di'i g.yas kyi phyogs su 'dzam bu'i gling rtse mo gsum pa/ shing rta'i gdong gi rnam pa'o// nub tu nub ba lang spyod kyi gling zlum po 'drir gzhug par bya'o// byang gi phyogs su byang sgra mi snyan gyi gling gru bzhi mnyam pa bya'o// shar du lus 'phags por rgyal po chen po yul 'khor srung dri za'i bdag po 'khor dang bcas pa 'drir gzhug par bya'o// 'dzam bu'i gling gi gzhogs su rgyal po chen po 'phags skyes grul bum gyi bdag po bya'o// nub kyi ba lang spyod kyi gzhogs su rgyal po chen po mig mi bzang klu rnams kyi bdag po sangs rgyas kyi gzugs brnyan gyi steng du gser gyi stan la gos dkar po can pa lang gi mig can bya'o// 'phags pa kun dga' bo bcom ldan 'das kyi gzhogs su thal mo sbyar ba byas pa pus mo gnyis sa la btsugs par bya'o// g.yas kyi gzhogs kyi gcig gi rgyab tu phyag na rdo rje phyag na rnga yab thogs par bya'o// sangs rgyas kyi gzugs brnyan gyi khor yug thams cad du me tog dang / 'bras bu phra mo rnams so// sangs rgyas kyi shar gyi phyogs su shar gyi lus 'phags kyi gling ngo // byang gi sgra mi snyan gyi gzhogs su rgyal po chen po ngal sos po gnod sbyin gyi bdag po chen po 'khor dang bcas pa 'drir gzhug par bya'o// de nas dkar po'i tshes gcig nas brtsams te tshangs par spyod pa bsnyen gnas yan lag brgyad pa dang / 'o ma dang zan bza' zhing dus gsum du kun tu ru'i bdug pa sreg cing ras ris de la rig pa lan nyi shu rtsa gcig tu brjod par bya'o// 'di skad ces brjod par bya ste/ rig pa'i dngos grub bdag la gyur cig // nyi ma phyi ma gsum la gso sbyong la gnas pa nyid kyis bco lnga la dga' bar 'gyur ro// dkar po'i phyogs la sa bon btang ba las khang ba can gyis nye bar sbyar ba dang / bram ze gzhon nus bkal ba'i srad bu dang / gzhon nu mas byas pa nye bar blangs te sangs rgyas kyi gzugs kyi zhabs kyi drung du bya'o// lcags lnga rgya shug gi tshig gu'i tshad kyi gser dang dngul dang zangs dang tshon mo steng ste/ nag po dang / lcags rnams sangs rgyas kyi gzugs brnyan gyi zhabs drung du bya'o// rig pa grub pa la lcags de rnams la dbul bar bya'o// yang na sangs rgyas la mchod pa'i las rnams so// de nas sa la ma lhung ba'i ba byung ba ser skya las byung bas ba lang gi lag pa'i rnam pa shar du mgo bo bstan par nye bar byugs nas kha'i rtsa bar shar gyi lus 'phags kyi gling zlum po bya'o// lho'i rkang pa gnyis su 'dzam bu'i gling zur gsum pa/ lho nub tu ras ris kyi spyan sngar nub ba lang spyod kyi gling zlum po bya'o// nub kyi rkang pa'i mdun du byang sgra mi snyan gyi gling gru bzhi mnyam pa'o// ngag sbyin gyi phyogs su sangs rgyas kyi gzugs brnyan zhal nub tu phyogs pa gzhag par bya'o// de'i g.yon gyi gzhogs su bcom ldan 'das ma sgrol ma 'drir gzhug par bya'o// ri mor byas sam sa las byung ba gzhag par bya'o// de nas sangs rgyas la gus pa dang bcas pas dri dang me tog la sogs pa ser po ji lta ba dang / tshad med pa'i mar gyi mar me rnams dbul bar bya'o// bcom ldan 'das ma'i spyan sngar mar gyi mar me dbul bar bya'o// gling par rnams su sbrang rtsis bkang ba dang / mar gyi mar me'am/ til mar gyi mar me dbul bar bya'o// shar gyi phyogs su tsan+dan btags pa'i bdug pa dri za rnams la dbul bar bya'o// bu ram gyis bkang ba dang / phye'i skyo ma dang / 'o thug rnams lho'i phyogs su bdug pa dang / 'bras yos dang / yungs kar dang / til dang / 'bras thug po che rnams bsres pa dang / til gyi thug pa dang / chang gis bkang ba yang grul bum rnams la dbul bar bya'o// nub kyi phyogs su mar dang gu gul gyi bdug pa dbul zhing 'o mas bkang ba dang / 'o thug rnams kyang klu dang 'dab bzang rnams la dbul bar bya'o// byang gi phyogs su kun tu ru'i bdug pa dang / rtsab mo dang / zho zan yang gnod sbyin rnams la dbul bar bya'o// kun tu ru ka ma rnyed na tsan+dan btags pa'am/ sra rtsi pog kyang rung ngo // phye'i skyo ma dang / sbrang rtsis bkang ba yang phyogs bzhir rab tu grags shing ji skad brjod pa'i yul 'khor srung la sogs pa'i bza' ba shes pa'i gnas kyis brtag par byas pa/ chu klung 'khyil pas bkang ba'i bum pa re re 'bru dang / ji ltar rnyed pa'i rgya shug dang / u dum bA ra dang kha stur dang / rgun 'brum la sogs pa rnams dbul bar bya'o// sa bon thams cad kyang nyung ngu nyung ngu lhag ma dang bcas pa bya'o// de la gal te rig pa bsgrub par bya bzhin pa la shar gyi phyogs su ce spyang mo'i sgra grag par 'gyur na de la gnas nas 'das pas shar gyi phyogs gang yin par gtor ma lhag ma dang bcas par bzhag ste/ rtag tu gtor bar bya'o// gal te lho'i phyogs su gtor ma lhag ma dang bcas pa bzhag pa can gyis gnas der 'jigs pa 'jigs pas gtor bar bya'o// de bzhin du nub dang byang gi phyogs su gtor bar bya ste/ 'di ni yongs su spyod pa pos bya'o// rig pa sgrub pa pos rig pa kun tu sgrub pa la drang bar bya'o// rig pa 'dzin pa'i snga ma'i rtsa bar kha shar du phyogs te ku sha blangs nas nye bar 'dug cing // nye bar 'dug nas rig pa 'dzin pas gling bzhi rnams kyi phyi rol du phyogs bzhir khor yug gi ri'i ngos bzhi la zlum po ser skya'i ba byung de nyid kyis bya'o// blangs nas nye bar 'dug pa de'i stan la sangs rgyas kyi gzugs brnyan gyi bar du sol ba dang ba byung dang / pa lA sha las byung ba rnams gzhag par bya'o// lhag ma la sogs pa yang med la stong phrag brgyad sbyin sreg bya'o// bsgrub par bya bar bsgoms te dang por mtshon cha dang / de nas yongs su bzlas pa'i swA hA'i mthar rab tu gzhug par bya'o// sa lI'i yam shing dang arga ma rnyed na u dum bA ra dang / pa lA sha dang / a pA marga dang / gzhan gang yang rung ba kun nas bsreg tu gzhug par bya'o// de nas gzhon nu mas bkal ba'i srad bu gang yin pa de la sngags 'dis ming nas smos par bya'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ a ba lo ki te swA hA/ sngags 'di brgyad brgyar bzlas la mdud pa brgyad byas te rak+Sha swA hA/ zhes bya'o// srad bu de dag bdag nyid srung ba'i don du bdag nyid kyi lag pa la bcing bar bya'o// sangs rgyas de dang de dus grub pa la lhag ma srad bu dang / sa bon la sogs pa rnams blangs nas yongs su spyod pa pos lha'i khang pa nam mkha' la gzhag par bya'o// lha mchod pos mchod par bya'o// de nas nad pa rnams kyis lhung bzed bza' ba dang btung ba la sogs pa rnams dbul bar bya'o// lhag ma yid kyis bgos te chu klung du rab tu blug par bya'o// rdzid skam po'am/ khron pa'am/ bla gab can gyis phyogs su sa la bskor bar bya'o// mes legs par bsreg par bya'o// gang la la bcom ldan 'das ma sgrol ma sgrub par 'dod pa bcom ldan 'das kyis gsungs pa'i don 'dis dang po kho nar byang chub kyi sems lhan cig bskyed par bya'o// bcom ldan 'das kyis gsungs pa thams cad kyang byang chub chen po'i mchog gi dngos grub kyi gnas so// de la sangs rgyas zhes bya ba ni rig pa 'gog pa dang / rig pa skye ba ste/ de'i phyir de la rig pa bsgrub par bya ste/ de la bgegs byed par mi nus so// thog ma kho nar gzhan du rig pa sgrub par byed pa'i dus ni sa ga'i zla ba'i bco lnga nya'am/ dbo'am/ chu stod dam/ smin drug gi dkar po'i bco lnga la rnam par gang du yang rung ste/ gang zhig drag po sgrub par byed par 'dod pa de rnam pa 'dis nag po'i phyogs kyi tshes gcig nas nye bar blangs te nag po'i bcu bzhi pa la sngags 'dis so// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ o~M be da bid swA hA/ sngags 'dis sngon du srad bu dmar po bcings te dur khrod du ba lang gi pags pa'i rnam par ser skya'i ba byung gis nye bar byugs pa byas nas de bzhin kho nar gtor ma'i cho gas 'byung po gzhan rnams la gtor ma sna tshogs bya'o// yongs su spyod par byed pa po bzhis mtshon cha dang bcas pas yam shing sreg tu gzhug par bya'o// srad bu la mdud pa brgyad brgya byas nas bdag nyid srung ba'i don du bcing bar bya'o// sangs rgyas des 'byung po dang / dang / sha za dang / tshangs pa'i srin po la sogs pa rnams dbang du 'gyur ro// rig pa grub pa na de bzhin kho nar gtor ma'i cho ga gshegs su gsol lo// rig pa sgrub pa thams cad la gang rig pa sgrub par byed par 'dod pa des mtshan mo gtsang mas gtsang mar gyur pa'i gos bgos te rang bsgrub par bya bar 'gyur ro// kun tu ru 'am a ga ru nag po'i bdug pa bsreg cing kha shar du phyogs pas lan bcur brjod par bya'o// 'di skad ces kyang brjod par bya ste/ bcom ldan 'das ma rang nyid byon nas me tog dang gtor ma yang so sor bzhes nas bdag gi bya ba 'di mdzod cig ces so// de bzhin du lho shar du kha phyogs pa dang / lho nub dang / nub byang dang / byang shar dang / steng dang / 'og tu yang brjod par bya bar 'gyur ro// rang nyid kyis byon te bdug pa dang / me tog la sogs pa dang / mar me so sor bzhes nas bdag gi bya ba yang bya'o zhes so// phyir zhing tho rangs zhib yang lan bdun nam/ bcur de bzhin nyid du phyogs bcu rnams su spyan drang bar 'gyur ro// byon pa dang bdug spos la sogs dbul bar bya'o// slar yang nyin mo rnam par mnan te gtor ma'i las thams cad byas nas ku sha blangs te nye bar 'dug par 'dod pas de bzhin nyid du phyogs bcur spyan drang bar bya'o// bcom ldan 'das ma byon pa dang / dri dang me tog la sogs pa yang bzhes te bdag gi bya ba yang mdzod cig ces so// de nas ku sha blangs te nye bar 'dug ste ji skad bshad pa'i bsgrub pa bya'o// rig pa sgrub pa la mtshan ma 'di rnams 'byung ste/ rig pa'i ched du rmi lam mthong ba ni glang po che dang / rta dang / lha'i khyim dang / khang mthong ba dang / 'dzegs pa dang / rig pa'i dngos grub kyi mtshan nyid rnams kyang rta mthong bas rlung gi bya ba'i dngos grub grub bo// de bzhin du ma dang / pha dang / mes po dang / yang mes dang / rgyal po chen po dang / bu mo rgyan gyis brgyan pa mthong ba dang / gos dkar po bgo ba dang / zan dang / ba lang dang / bram ze gzhon nu dang / gser dang / rlan dang / rma bya dang / sha dang / nya dang / 'o ma dang / zho dang / mar gyi gtor ma'i las la sogs pa rnams 'jug bzhin pas non par smra ba rnams dang / me tog dang 'bras bu la sogs pa mthong na ji lta bar ldan pa'o// de nas sos ka dang / dbyar nye bar ma mthong ba dang / rlan la gnas pa'i nas dang gro rnams mthong na phyin ci log gi dus kyi char pa dang / ji ltar rab tu bsngags pa'i zhi ba 'dod pa ni bum pa gang ba dang / 'o ma dang / zho dang / mar dang / me tog dang / 'bras bu rnams mthong na rab tu 'jug par bya bzhin pa 'di rnams ni mchog las so// ba la dang / bram ze dang / gzhon nu dang / gser dang / rma bya la sogs pa rnams mthong ba dang bltas nas dngos grub bo zhes rig pa thams cad sgrub pa'i bya ba rnams la las rnams brtsam par bya'o// phyin ci log 'di rnams mthong na gnyid mi log ste/ rmi lam du sdig pa dang / bong bu dang / rnga mo dang / phag dang / spre'u dang / bya rog dang / 'ug pa dang / bya rgod thams cad dang / byi ba dang / byi la dang / dbyig dang / gcer bu dang / si ta ruk+Sha dang / snod stong pa dang / shing skam po dang / dur khrod kyi sol ba dang / chu klung bskams pa dang / log par 'dren pa rnams te mi shis pa mthong na rig pa mi 'grub bo// bya ba thams cad la bgegs 'byung bar 'gyur ro// de la sngags 'di bgegs thams cad la rab tu sbyar bar bya'o// o~M badzra khu ru bi kri tA na na hU~M hU~M phaT/ sngags 'di ni rta mgrin zhes bya ba khro bo'i rgyal po'i ste/ sngags 'di lhag par gnas pas bdag nyid bsrung ba byas pa dang / las thams cad sgrub pa la 'jigs pa mi 'byung ngo // de nas rims rnams dang / byis pa gdon gyis zin pa rnams la bya bas pa dang / srad bu bcing bar bya ste/ dug byabs pa yang ji srid du rig pa lan cig bzlas pas 'grub par byed do// de la bum pa la 'drir gzhug par bya ste/ gzhon nu mas bkal ba'i srad bu gtso bo'i sngags kyis mdud pa brgyad brgya byas nas bum pa de la bcing bar bya'o// rim pa de dngos grub dang dngos grub med par ston par byed do// nyi ma gnyis pa la mdud pa thams cad dgrol bar bya'o// rnam pa gzhan du na rig pas bcings te ma grol bzhin pa don med par byed po de lta bu la sogs pa sngags de las bco brgyad du 'gyur ro// 'di ni lhag par gnas pa thams cad dang sngags thams cad kyi sgrub pa'i thabs te/ de la rig pa'i sngags kyi sbyor ba'i khyad par brjod par bya ste/ gang du bsgrub pa bya bzhin pa'i skyes bu la mthong ba sbyin pa byed de/ de la skyes bu lhag pa'i lha de skyes bu la nye bar gnas par rtog par byed de/ sngags de gang gis bsgrub par bya bzhin pa la mthong ba sbyin par byed do// lhag pa'i lha de nye bar gnas par rtog par byed do// 'di ni rig pa'i sngags kyi khyad par ro// sngags 'di'i sgrub pa'i thabs kyi cho ga ni dkyil 'khor gru bzhi pa nye bar byugs te de'i dbus su sangs rgyas kyi gzugs brnyan zhal nub tu phyogs par bzhugs nas de'i g.yas kyi phyogs su bcom ldan 'das ma gzhag par bya'o// g.yon du khro bo'i rgyal po rta mgrin no// de nas myur du shar du mngon par phyogs pas gnas nas ku sha blangs te/ bcom ldan 'das kyi gzugs brnyan la dri dang mar me la sogs pa mchod pa byas a ga ru dang tu ruSh+ka'i bdug pa bsregs te gtor ma thob pa yang sbas pa'i phyogs bzhi rnams su phul nas sangs rgyas kyi gzugs brnyan gyi spyan sngar ku sha blangs nas nye bar 'dug ste/ nad thams cad khyad par byab par bya'o// nad thams cad rnam par thim zhing grol bar 'gyur ro// nyi ma bdun pa'i tho rangs sam mtshan mo gsum la'o// sgrol ma'i rgyud de thams cad kyi cho ga 'khor dang bcas pa 'chang bar byed do// rgya mtsho dang / ri bo dang / dur khrod rnams su so sor gnas pa'i dge slong ma gzhan gang la las bdag nyid srung ba'i don du bzlas pa dbul bar bya'o// sha za'i gnod sbyin la sogs pa gang yin pa de rnams kyi 'jigs pa mi 'byung ngo // de la shar gyi phyogs su 'gro bar 'dod pas dkyil 'khor gru bzhi pa byas nas der dri dang me tog dang / bdug pa la sogs pa phul nas bdag nyid srung ba'i don du lan nyi shu rtsa bdun bzlas pa dbul bar bya'o// de bzhin du mtshan mo'i dus la bab pa na lam du bzlas pa dbul bar bya'o// rtag tu yid la bya'o// srad bu yang bdag nyid la bcing bar bya'o// sngar brjod pas de rnams kyis kyang lan bdun mngon par bsngags pas bris par 'gyur ro// de bzhin du snying por gdon rnams la sngar brjod pa'i cho gas ku shas byab par bya'o// sngar brjod pa de rnams kyis kyang rig pa bdun po de rnams kyis so// de bzhin du lho'i phyogs su 'gro bar 'dod pas bdug pa dang / me tog phul nas lan nyi shu rtsa gcig tu bzlas pa dbul bar bya'o// de bzhin du grul bum gyi gdon rnams la sngar brjod pa'i cho gas byab par bya'o// srad bu yang bcing bar bya ste zhi bar 'gyur ro// de bzhin du nub kyi phyogs su 'gro bar 'dod pas de bzhin du klu dang / 'dab bzang gi gdon rnams la sngar brjod pas byab par bya'o// sngar brjod pa'i cho gas so// de bzhin du byang gi phyogs su 'gro bar 'dod pas de bzhin du gnod sbyin gyi gdon rnams la sngar brjod pa'i cho gas so// de bzhin du phyogs bral rnams su yang ngo // de nas spyan ras gzigs dbang phyug gis slar yang lha dang gnod sbyin la sogs pa rnams la smras pa/ grogs po khyed rnams nyon cig // de bzhin gshegs pa'i gzugs mtshan thams cad rdzogs pa'i de bzhin gshegs pa'i sku mthong nas g.yas pas mchog sbyin pa dang / chos ston par mdzad bzhin pa/ mi 'jigs pa rab tu sbyin pa'o// der rig pa bsgrub par bya'o// mngon spyod can ni bsgrub par mi bya ste/ sgrol mas non pa'i khro bo dang / nye bar bsgrub par bya'o// ji srid ral gcig ma'i mdun na phyag na rdo rje dang nye bar ro// khro bo'i mtshan nyid kyang 'chang bar byed do// mtshan nyid thams cad yang dag par rdzogs par snum zhing sngo bsangs sngar brjod pa'i rnam pa las zhi ba'i gzugs can gyi mdun du rig pa gzhan yang bsgrub par bya'o// mngon spyod can gyi rnam par 'gyur ba'i gzugs can du bya'o// zhi ba can dang rgyas pa can ni zhi ba'i gzugs can no// gang du sgrub pa po mngon par phyogs nas bltas pa der bsgrub par bya'o// ral pa gyen brdzes su brjod pa'i rig pa thams cad kyi sgrub pa'i thabs kyi cho ga rjes su gnang ba yang bud med gang yin pa'i bud med de'i mtshan nyid dang / gzugs dang / cha byad 'chang bar bya'o// skyes pa yod na skyes pa'i mtshan nyid dang yang dag par ldan par gyur pa skyes pa'i rgyan gyis brgyan par byas pa lag cha dang bcas pa ji 'dra ba'am sngar brjod pa de 'dra ba bya'o// phyin ci log gi gzugs kyis dngos grub mi 'byung ngo // ji srid du lha drag po de'i nye logs su de bzhin gshegs pa gzhag par bya'o// mchod rten nam/ slar yang rten cing 'brel par 'byung ba'i snying po can ma gas shing dum bur ma gyur pa dngos grub sbyin par byed do// de la bcom ldan 'das ma 'phags ma sgrol ma'i dkyil 'khor 'di ni dam tshig thams cad skyed par byed pa zhes bya ba'i dkyil 'khor te rnam par rgyal ba mngon par dbang bskur ba zhes bya ba bkra shis dang bsod nams kyi las thams cad byed pa dang / lo thog dang / tshe dang / nad med pa 'phel bar byed pa dam tshig nyams pa rnams kyang dam tshig skyed par byed pa por 'gyur ro// sna tshogs pa'i chu klung gi 'gram mam/ pad+ma'i mtsho'i 'gram du dkyil 'khor 'di bri bar bya'o// chu'i legs par sbyangs pa'i sa gzhi'i char byas nas skra dang / phub ma dang / sol ba dang / thal ba dang / shing dang / so phag dang / gseg ma dang / thod pa dang / keng rus dang bral ba/ mgrin pa'am/ chu'i tshad gang du nye logs na chu yod pa'i g.yas kyi gzhogs sam/ nub tu gang du me tog dang 'bras bur ldan pa'i shing yod pa dang / gang yang yid du mngon par 'ong ba gang du nor yod pa'i phyogs su gru bzhi pa/ sgo bzhi pa/ tshon sna lnga pa'i sa lI'i phye mas dkyil 'khor kun tu bri bar bya'o// tshon sna lnga pa'i srad bu nyid kyis thig btab nas u dum bA ra'i phur bu rnams kyis kyang ngo // dkar po'i phyogs tshes grangs dang / byed pa dang / yud tsam dang / rgyu skar dang / sbyor ba dge ba la de rnams kyis dang por dkar po/ gnyis par dmar po/ gsum par ser po/ bzhi par sngon po/ lnga par nag po zhes so// lhag ma shar gyi dbus su lha rnams bri bar bya'o// pad+ma'i dbus su 'bru dang / rin po che dang / sman dang / me tog thams cad kyis yongs su bkang ba'i bum pa rab tu gzhag par bya'o// de'i shar du sangs rgyas bcom ldan 'das kyi g.yas su 'phags pa spyan ras gzigs dbang phyug go// g.yon du dri ma med par 'gro ba'o// 'phags pa spyan ras gzigs dbang phyug gi gzhogs su sgrol ma bdun no// g.yon du dri ma med par 'gro ba'i bud med bdun no// dpal lha mo'i gzhogs su gos dkar mo'o// sgrol ma rnams kyi gzhogs su zla ba ma gzhag par bya'o// zla ba ma nas brtsams nas dpal mo grags ldan mo dang / dkar mo yang ngo zhes so// gzhogs su dkar mo chen mo dang khro gnyer can no// sgo'i phyogs su snying stobs ma dang nus pa'o// dkyil 'khor gyi nang gi gzhogs gnyis kar tshangs pa dang / drag po yang ngo // drag po'i gzhogs su lha mo u ma'o// tshangs pa'i dbyangs can ma'o// sgo'i nang du dbyug gu dang / ril ba spyi blugs so// gcig tu shes rab kyi pha rol tu phyin ma'o// gcig tu zhi ba thob pa'o// sgo ru mngon phyogs dang / rta mgrin zhes bya ba'i khro bo gzhag par bya'o// de'i gzhogs su srin mo ral gcig ma zhes bya ba dgod par bya'o// 'di ni bcom ldan 'das ma 'phags ma sgrol ma'i dkyil 'khor bcing ba ste/ khru bzhi pa'am/ khru brgyad pa'am/ khru bcu gnyis pa'am/ khru bcu drug pa'i dkyil 'khor kun tu bri bar bya'o// gzugs dang phyag rgya rnams dgod par thams cad du bcom ldan 'das kyi pad+ma ni pad+ma'i phyag rgya rgyas par bya ba'o// byang chub sems dpa' rnams kyi rigs bzang po'o// 'phags ma sgrol ma'i ni ut+pa la'o// dpal mo ni me tog kha phye ba dang pad+ma dkar po'o// gos dkar mo'i de nyid sdong bu dang bcas pa mchog tu rgyas pa'o// 'phags ma grags ldan ma'i sdong bu dang bcas pa'i me tog go// sgo rnams thams cad du dang / grwa rnams thams cad du yang ku sha re re la tsu ta'i yal 'dab bcu dgod de/ stod du ba dan bsgreng bar bya'o// de nas rang rang gi sngags kyis spyan drang bar bya ste gshegs su gsol ba yang ngo // yang na 'phags pa spyan ras gzigs dbang phyug gi snying po tshar ba rig pas so// yang na 'phags ma sgrol ma'i snying pos me tog dkar pos spyan drang ba dang / gshegs su gsol lo// mtshan mo dri dang / me tog dang / bdug pa dang / mar mes mchod pa byas nas gtor mas nye bar mchod de/ bkra shis can dang / ul+lo pi ka dang / mon sran gre'u dang / snum khur la sogs pa dang / mon sran sde'u'i la du dang / til gyi thug pa dang / 'o thug dang / zho'i zan dang / dar ba dang / thug pa dang / 'byung ba'i zas snum khur gzhan rnams dang / byan bu ram dang / zho yang ste gtor ma'i cho ga'o// de nas slar yang dri bzang po'i dri dang me tog gi mchod pa mchod pa byas nas chu las skyes pa ni khyad par du'o// de nas re re sngags lan bdun bdun brjod par bya'o// yang na 'phags ma sgrol ma brgyad brgyar bzlas par bya'o// nang gi bum pa gang yin pa de la snying po yi ge lngas stong brgyad brgya bzlas par bya'o// de nas me'i gnas su me nye bar bzung nas/ mar dang / til mar dang / zas nyid kyis sbyin sreg gi cho ga ji ltar gzugs dang / grangs med par de ltar sbyin sreg kyang bya'o// phyi nas slob ma legs par yongs su btags pa'i snod dang ldan pa'i sgrub pa pos yang rab tu gzhug par bya'o// gos kyis gdong g.yogs te thal mo me tog gis bkang ba rab tu bcug ste gtor bar bya'o// gang du lhung ba de'i rigs su 'gyur ro// de ltar dkyil 'khor du rab tu bcug slob ma dam tshig shes par 'gyur ro// dbang bskur gang 'dod pa de byin te lho dang nub nas shar du mngon par phyogs nas sra rtsi pog gi bdug pa mar dang bsres pas nye bar bdug go// nyi ma gung la bum pas so// sngags thams cad bdun bdun bzlas pa'i sreg blugs sreg // sreg blugs bsregs nas de nas bcom ldan 'das ma'i las chen pos slob ma g.yon gyi phyogs su bzhag ste/ de nas dkyil 'khor la bskor ba byed du gzhug go// snying po yang sbyin no// des 'phags ma sgrol ma 'di'i phyag rgya bcings nas bzlas par bya'o// de lta bus mngon par dbang bskur bar 'gyur ro// de rnams thams cad du thams cad byas na 'di myur du zhi bar 'gyur ro// bcom ldan 'das ma la rab tu dad par byed do// seng ge'i khri la gnas pa lta bu'i rgyal srid 'dod pas mngon par dbang bskur bar bya'o// longs spyod 'dod pas rgya skyegs kyi 'dab ma la gnas pa'o// log par 'dres pa nye bar phyung ba bdag gis so phag la kun tu gnas pa'o// tshe 'dod pas thung ngu bcu la g.yo ba'i sa'i snying po la gnas pa'o// slob dpon rgyas par 'dod pas a riSh+Ta dang / thod pa la kun tu gnas pa can nye bar phyung ba mngon par dbang bskur bar bya'o// lan bdun du mngon par dbang bskur bas ni dpal med pa rab tu zhi bar byed do// lan bcu gnyis mngon par dbang bskur bas ni rgyal por 'gyur ro// lan lngar mngon par dbang bskur bas ni dbul po nor dang ldan par 'gyur ro// phyi nas slar yang mchod de gshegs su gsol bar bya'o// 'di ni 'phags ma sgrol ma'i rnam par rgyal ba'i dbang bskur ba zhes bya ba'i dkyil 'khor gyi cho ga'o// dkyil 'khor 'di kun tu bris nas ring por mi thogs pa nyid du bcom ldan 'das ma rab tu dgyes par byed do// de nas yang byang chub sems dpa' mthu chen thob kyis gsang ba pa'i bdag po phyag na rdo rje la smras pa/ ral pa gyen brdzes kyi rgyud phyi ma dang bcas pa 'di sangs rgyas kyi zhing du rjes su brtse bas rdo rje'i rigs thams cad kyi bstan pa kun srung ba dang / yongs su bskyang ba'i ched du rdo rje'i rigs thams cad nyid du dngos grub byed pa snyigs ma lngas nyon mongs pa 'di la yang chos kyi tshul thams cad lhag par gnas pa'i ched du sgrol mas non pa dang mtshungs pa las byed pa/ phyi ma 'di'i lam rab tu gnas pa'i ched du 'di skad dus kyang smras smras so// bcom ldan 'das rab tu gnas pa dang / smon lam brjod par bgyi'o// sngags kyi spyod pa de lta bu 'di ni ci nas de sems can rnams la shes rab kyi pha rol tu phyin pa'i rgyur yongs su 'gyur ba dang / ci nas de thams cad 'thab pa dang / rtsod pa dang / mu ge dang / nad kyis 'jigs pa dang / pha rol gyi dmag tshogs dang / dus ma yin pa'i char lhung ba dang / sdigs pa'i char byed pa'i mi dang / mi ma yin pa dang / dud 'gro'i 'jigs pa thams cad dang / de la yang bkra mi shis pa dang / rmi lam dang / mtshan ma ngan pa dang / gdug pa'i gnod sbyin dang / skyes bu dang / ro dang bral ba dang / kha ba dang / tsha ba dang / dri ngan pa dang / reg pa ngan pa dang / dug bsal bar bgyi'o// bcom ldan 'das ma 'phags ma sgrol ma bud med kyi gzugs dang / cha byad kyis de la chom rkun dang / chu dang / mu ge dang / rnam par 'tshe ba sel bar bgyi'o// rgyal po dang / seng ge dang / stag dang / ma he dang / spyang ki dang / dug dang / chom rkun dang / mi dang / mi ma yin pa'i 'jigs pa thams cad rab tu zhi bar bgyi'o// sems can thams cad kyang sngags sgrub pa'i cho ga la mkhas pa yongs su longs spyod pa rnam pa sna tshogs pa'i 'bras bu dang / sman dang / me tog dang / 'bras bu'i ro bza' ba dang / btung ba dang / gos dang / gnas dang / mal cha dang / stan rnams rdzogs par bgyi ba dang / sems can thams cad chos 'dod pa nyid dang / dge ba'i chos kyi spyod pa la sbyar bar bgyi'o// 'di ni bdag gis sangs rgyas thams cad kyi spyan sngar smon lam mthar thug pa ste/ gang du bdag la sangs rgyas bcom ldan 'das thams cad kyis gnang bar gyur cig // bdag la sangs rgyas bcom ldan 'das kyi las kyi dngos grub yid kyi shing rta yongs su rdzogs pa dang / bdag dang skyes bu'i rnam pa 'di nges par sgrol ba'i ched du de lta bu'i gzugs kyis bdag dang / phyag na rdo rje bud med kyi gzugs kyis dang / sna tshogs pa'i gzugs dang / cha byad kyis sems can yongs su smin par bgyi'o// de nas yang sangs rgyas bcom ldan 'das spyan ras gzigs dbang phyug la rjes su brtse bas brgya byin dang / tshangs pa dang / 'jig rten skyong ba gzhan rnams dang / lha dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po la sogs pa rnams dgug par byas nas de lta bu'i gzugs kyis skyes bu chen po'i rnam pa byed par 'gyur ro// de nas sangs rgyas bcom ldan 'das de rnams thams cad kyis 'di skad ces bka' stsal to// byang chub sems dpa' spyan ras gzigs dbang phyug grub par 'gyur ro// de nas shAkya thub pas byang chub sems dpa' chen po spyan ras gzigs dbang phyug la 'di skad ces bka' stsal to// rigs kyi bu 'di ni bdud dang / brgya byin dang / tshangs pa dang / 'jig rten skyong ba gzhan rnams dang / lha dang / klu dang / gnod sbyin dang / dri za dang / lha ma yin dang / gzi brjid che zhing gzi brjid che ba'i mi rnams yong bar byed cing sangs rgyas thams cad kyis yongs su bzung zhing byin gyis brlabs pa/ khyed kyi rig pa dang / sngags kyi tshig rnams ni gang khyod kyis nus pa de lta bu'i gzugs dang skyes bu'i rnam par byas pa'o// rigs kyi bu khyod kyang skad cig gis tshangs pa'i cha byad kyis sangs rgyas thams cad kyi chos kyi tshul yang dag par sbyor bar byed do// yud tsam gyis dge slong gi cha byad kyis dang / skad cig gis sman dang / rtsi'i gzugs kyis dang / yud tsam gyis brgya byin gyi gzugs kyis 'phags pa'i lam du 'jug par bya'o// skad cig gis bdud kyi gzugs kyis gzhan gyi gzugs sprul te dbang sgyur gyi lha'i dbang po dang / dga' ldan dang / mtshe ma dang / 'og min dang / rgyal po chen po bzhi dang / 'byung po thams cad pa dang / dur khrod dang / drag po dang / khyab 'jug dang / nor lha'i bu dang / nor sbyin dang / dbang phyug chen po dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po dang / srin po dang / dang / sha za dang / grul bum dang / rgyal rigs dang / bram ze'i rigs dang / rje rigs dang / dmangs rigs dang / seng ge dang / glang po che dang / ma he dang / spre'u dang / phag sna tshogs pa'i gzugs kyi 'dab chags dang / ri dang / shing dang / 'bras bu dang / gos dang / chos gos dang / bzhon pa dang / mal stan dang / rnga pa Ta ha dang / dung dang / rin po che sna tshogs dang / rgyan gyis brgyan pa'i gzugs kyis spras pa dang / sangs rgyas kyi gzugs dang mtshungs par 'gyur te/ rigs kyi bu 'di ni kha dog dang / gzugs dang / rtags dang / dbyibs brgyad cu rtsa bzhi'i gzugs dang mtshungs par 'gyur te/ de bzhin gshegs pa 'od dpag med kyis gsang ba pa'i bdag po phyag na rdo rje la bka' stsal to// rigs kyi bu 'di ni byang chub sems dpa' spyan ras gzigs dbang phyug gi mthu chen pos 'dir 'ongs pa ste/ bdud dpung dang bcas pa'i yul la nyan thos dang / rang sangs rgyas thams cad dang / gang du bdud dpung dang bcas pa'i yul du gnas pa byang chub sems dpa' spyan ras gzigs dbang phyug gi rig pa dang / sngags kyi spyod pa'i thabs kyis sems can rnams yongs su spyod par byed do// ji 'dra ba'i sems can phyogs bcu rnams su tshad med cing grangs med pa rnams yongs su dag pa dang / yongs su ma dag pa'i sangs rgyas kyi zhing rnams su sgrib pa med pa'i ye shes kyi spyan gyis gzigs par 'gyur ro// bsam pa ji lta ba'i gzugs kyis rang dang ji lta bus gdul bar bya ba'i sems can rnams gnas la gsum pa phyir mi ldog pa la 'jog par byed do// ji srid sangs rgyas kyi gzugs kyis gang yang sems can gyi chags pa zil gyis mnan te rnam pa sna tshogs pa'i yo byad dang / yongs su longs spyod par 'dod pa de rnams kyi zhen pa spang ba'i ched du de rnams la yo byad rnams byin nas phyir mi ldog pa nyid la rab tu 'jog par byed do// nges par slar yang dam tshig des byang chub sems dpa' 'phags pa spyan ras gzigs dbang phyug gis thams cad dang ldan pa'i 'khor la smras pa/ rigs kyi bu khyed rnams brgya byin dang / tshangs pa dang / 'jig rten skyong ba dang / lha dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po la sogs pa rnams yid kyis bshad pa la bdag rab tu spro ba chen po bgyid do// bdag rta mgrin zhes bya ba'i khro bo'i rgyal po chen po smras pa yang bcom ldan 'das dang phan tshun phan pa dang / 'jam pa'i sems su gyur cig // 'di ni bdag gi gsang sngags 'bras bu chen po gzi brjid chen po las kyi don thams cad sgrub pa por 'gyur te/ yang 'dir na/ na mo rat+na tra yA ya/ na mo a mi tA b+hA ya/ ta thA ga tA ya/ ar+ha te samyak+saM bud d+hA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ sarba satwA ya/ a nu kaM pa kA ya/ sar+b+ba satwA bya sa na g+hI te ni/ sarba satwA ma k+Sha ka rA ya/ sar+b+ba bIr+ya rA dza a d+hi b+hi krAM tA ya ma hA rA dzA prok+te/ 'di rnams la phyag byas nas 'phags pa spyan ras gzigs dbang phyug gi zhal nas gsungs pa sems can thams cad kyi don sgrub pa/ bgegs thams cad gsod par byed cing thams cad 'joms par byed pa'i sngags brjod par bgyi'o// o~M hu hu hu/ ta ru le/ bi ta ru le/ sar+b+ba bi Sha/ g+hA ta ka / dz+wa li ta bi phu ling+ka/ tri hA sa/ ke sha rA Te pa/ badzra khur nir g+hA ta/ ka tsa li ta/ ba su d+hA ta la/ ni shwA sa/ mA ru ti t+k+Ship+ti/ d+ha ra NI d+ha ra/ b+hI Sha NA/ tri ha sa/ a pa ri mi ta bA lA kra ma b+hI ta b+hu ta ga ni/ bu g+h+na bu g+h+na/ ha ya grI ba/ khA da khA da/ pa ra man+t+raM sid+d+hi me di na/ A be shA ya/ dz+wa la ra pi shA tsa gra he Shu/ a pra ti ha to/ b+ha ba/ badzra kiny+tsa rA ya si/ i maM duSh+Ta gra ha duSh+Ta sar+b+baM bA/ d+hu na d+hu na/ pa Ta pa Ta/ pan+d+ha ban+d+ha/ bud+d+ha d+d+har+m+ma sa~M g+ha/ a nu dz+nyA kA ra shI g+h+raM/ ha ya grI ba phaT/ badzra ga trA ya phaT/ badzra ne trA ya phaT/ badzra daMSh+TA ya phaT/ badzra khu rA ya phaT/ badzra Ar+ya khu rA ni g+hA ta nA ya phaT/ pa ra man+t+ra bi nA shA nA ya phaT/ trai lokya b+ha yaM kA rA ya phaT/ sar+b+ba kar+m+me Shu a pra ti ha tA ya phaT/ badzra ku lo tra sa nA ya phaT/ hU~M hU~M hU~M phaT phaT phaT phaT swA hA/ hU~M yig gsum dang / phaT yig bzhis bco brgyad kyis lhag pa'i bcu bzhi la brten pa'i rta mgrin gyi zhal gyi sngags rdzogs so// // o~M badzra khu ra bi kr-i tA na na hU~M phaT/ nye ba'i snying po'o// o~M ha ya grI ba hr-i da ya/ mA brta yi Sh+ya mi/ e hi e hi/ ma hA bA la/ badzra na kha/ badzra ro ma/ badzra ko Ta/ badzra ko Sha/ badzra khu ra/ badzra daMSh+Ta/ ha na ha na/ da nya da ha/ pa tsa pa tsa/ gr-ih+Na gr-ih+Na/ ban+d+ha ban+d+ha/ rang+ga rang+ga/ sa ha sa ha/ dzalpa dzalpa/ tu ru tu ru/ ru Tu ru Tu/ d+hu na d+hu na/ bi d+hu na bi d+hu na/ ma tha ma tha/ kam+pa kam+pa/ kaT kaT/ sar+b+ba de bAM/ sar+b+ba yak+Sha/ sar+b+ba bi he Tha kA/ sar+b+ba bi ShI pra bi/ pra be pra bi sha// ha ya grI ba pri ya dz+wA la a bi sha / A bi sha / badzra khur/ mA bi lam+ba/ bud+d+ha d+har+m+ma saM g+ha ba tsa na/ ma nu sma ra/ dza ti ma nu sma ra/ hr-i da yam nu smar/ pi kir pi ki ra/ ga dza ga dza/ nan+da nan+da/ gu lu gu lu/ mu lu mu lu/ ni ha na ni ha na/ hU~M hU~M/ phaT phaT swA hA/ snying po'i sngags so// na ma Ar+ya a ba lo ki te shwa rA ya/ 'di yang stobs dang pha rol gnon pa dpag tu med pa rig pa'i rgyal po chen po lus kyi mchog gi gzi brjid rnam par 'jig par byed pa/ de bzhin gshegs pa thams cad kyi rjes su 'jug cing mchod pa'i rjes su gnang ba/ rnam par 'tshe ba thams cad rnam par gnon pa/ rig pa'i tshogs thams cad kyis mchod pa/ lha dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen pos yang dag par bstod pa/ dang / sha za dang / grul bum gyis mchod pa/ rnam par 'gyur ba chen po mche ba gtsigs pa/ rta mgrin gyi rgyal po'i cho gar 'gyur ro// sdig pa byang bar byas nas mchod rten du 'bum phrag gsum bzlas so// de nas sgrub pa brtsam par bya ste/ dkar po'i bco lnga la mtshan mo gsum du smyung bar gnas pas/ kha tshar gyi rtse mo ma bcad pa skra dang bral ba'i ras la ri mo mkhan gso sbyong can gyis kha dog ma 'dres pa'i tshon gyis pir gtsang ma sar pas bcom ldan 'das kyi gzugs brnyan pad+ma'i gdan la gnas pa/ chos ston par mdzad bzhin pa 'drir gzhug par bya'o// g.yon gyi gzhogs su 'phags pa spyan ras gzigs dbang phyug mchod phyir thogs dkar po can ston ka'i sprin ltar dkar ba/ pad+ma'i lus dang / ral pa'i cod pan 'chang ba'i dbus su 'od dpag med dkar po sbyangs pa'i snod kyi nang du gnas pa/ phyag g.yas pas mi 'jigs pa rab tu sbyin pa/ g.yon pas pad+ma rab tu sbyin pas phyag brel ba'o// sgrub pa po yang nges par rtog bzhin pa'o// 'phags pa spyan ras gzigs dbang phyug gi 'og gi g.yon du ston ka'i sprin ltar dkar ba'i rta mgrin rig pa'i rgyal po bri bar bya'o// rnam par 'gyur ba'i zhal spyan dmar po/ skra ser skya/ e ne ya'i phyag chen po/ ras yug gis dkris pa/ drag po gsus pa 'phyang ba/ sbrul gyi mchod phyir thogs pa can/ spyan ras gzigs dbang phyug la nges par rtog bzhin pa/ 'bar ba'i zhal pad+ma'i phreng ba drug cus dbu la brgyan pa'o// de'i nye logs su brtson 'grus dang ldan pa'i rig pa 'dzin pa lag na spos phor gyis brel ba pus mo gnyis btsugs pa'o// de nas bcom ldan 'das kyi g.yon gyi gzhogs su khro bo la nges par rtog bzhin pa cung zad 'dzum pa'i bzhin rdo rje la nyug par byed bzhin pa/ 'bar ba'i phreng bas 'khrugs pa'o// bcom ldan 'das kyi 'og tu chos kyi 'khor lo'i gzhogs gnyis su pad+ma'i steng du gnas pa pad+ma de yang klu gzhon nus yongs su zin pa'o// de nas rig pa 'dzin pas ri mo'i las rdzogs pa dang / mchod pa rgya chen po byas te/ mtshan mo gsum du smyung bar gnas pas bgrang phreng bzhag nas mar gyi mar me rgya chen po dang / dkar po'i gtor ma phul nas/ de nas rig pa 'dzin pas sngon spyad pa byas pas mtshan mo gcig tu rab tu bcug ste gzhag par bya'o// de nas phyung ste rgyal gyi lcags las byung ba'i 'khor lo gso sbyong can gtsang ma dbang po ma tshang ba ma yin pa'i las byed pas byed du bcug nas sor brgyad pa rgyas pa/ yongs su zum pa/ rdo rje 'bar ba'i phreng bas 'khrugs pa'o// de nas rig pa 'dzin pas 'khor lo de yang ba byung lngar mtshan mo gcig tu bcug nas gzhag par bya'o// de nas bton nas khrus dang rjes su mthun par byas te/ gos dkar pos kun nas dkris nas ras ris zhal nub tu phyogs par bzhag ste/ bdug pa dang / gtor ma dang / mchod yon gyi snod blangs nas lha thams cad spyan drang bar bya'o// mchod yon phul nas slar yang gshegs su gsol ba yang bdag la byas nas/ rtsa ba'i sngags kyis yan lag bdun bzlas pa'i thal bas thal ba'i ra ba dang / sgron me la lan bdun bzlas pas sgron me'i ra ba dang / de nas srung ba'i cho ga byas nas yungs kar la lan bdun bzlas pas/ sa gzhi bcing pa dang / chu la lan bdun mngon par bsngags pas nam mkha' bcing ba'o// de nas rig pa 'dzin pas dri'i chus yongs su bkang ba me tog dkar po dang lhan cig pa pus mo gnyis btsugs pa'i rig pa 'dzin pas rtsa ba'i sngags kyis rang gi lha spyan drang bar byas nas mchod yon phul te stan de la lha rnams tshim par bya'o// mar dang sbrang rtsi dang / 'o mas sreg blugs lan bdun sbyin sreg bya'o// de nas rig pa 'dzin pas lag pa gnyis kyis 'khor lo blangs nas ji srid du 'bar bar gyur pa de srid du bzlas par bya'o// rnga bo che'i sgra thos pa dang sprin las go lu go lu sgrogs pa dang mar me'i rtse mo 'phel ba dang / ras ris 'gul ba dang / dung gi sgra thos pa dang / dril bu'i sgra sgrogs pa dang / ha ha'i sgra sgrogs pa dang / rigs kyi bu de rnams grub pa legs so legs so// 'khor lo 'di byang chub sems dpa'i lam bgrod pa/ srid pa'i rgya mtsho chen po sgrol bar byed do// de nas rig pa 'dzin pas rings pa rings par ji srid 'phags pa spyan ras gzigs dbang phyug ma byon gyi bar du bzlas par bya'o// byon pa na yang mchod yon dbul bar bya'o// de nas sgrub pa pos mchod yon phul nas de nas 'phags pa spyan ras gzigs dbang phyug gis sgrub pa po la gsungs pa/ bu bdud kyi phyogs de rnams nges par thul ba dang / byang chub sems dpa'i lam de rnams bgrod pa ci bya zhes so// de nas bcom ldan 'das 'phags pa spyan ras gzigs dbang phyug sgrub pa po la phyag g.yas pas spyi bor nyug par mdzad do// nyugs pa'i skad cig de nyid las dpag tshad stong du rgya che ba'i bla re g.yer kha'i dra ba 'phyang ba gser gyi 'dab mas rab tu 'phyang bzhin pas sgrol ma bcings pa/ in+d+ra nI la/ pad+ma rA ga / sau gan+d+yi ka dang / rgyan gyi khyad par gzhan rnams kyis kyang rdo rje'i nus pas rnam par spras shing nye bar spras pa/ bkra shis pa gzhan gyis kyang rig pa 'dzin pa'i bu mo gzugs bzang zhing mdzes pa glu len bzhin pa snyan pa'i sgra dbyangs sgrogs pa/ pi wang dang / rdza rnga dang / gling bu dang / pheg rdob rjes su sgrub pa'i 'phags pa spyan ras gzigs dbang phyug gi sgrub pa po'i bla re 'di rang nyid rig pa'i rgyal po de'i mthus ji srid zla ba dang nyi ma dang skar ma rnams yod kyi bar du 'khor dang bcas pa rol par byed pa dang / rig pa'i rgyal po 'di'i mthus rig pa 'dzin pa thams cad kyi 'khor los sgyur ba rnams kyi mnga' bdag go// de nas 'phags pa spyan ras gzigs dbang phyug la phyag bya ba byas nas yongs su spyod par byed pa po dang / lhan cig gzhal med khang la 'dzegs nas 'gro bar byed do// 'khor lo de yang 'bar bzhin pa gzhal med khang gi rtse mor rig pa thams cad kyi 'khor los sgyur ba rnam par 'gro ba'i yid kyis bde ba can du 'gro bar byed do// gang du de bzhin gshegs pa 'od dpag med bzhugs pa der lha dang klu dang gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po dang / rig pa 'dzin pas kyang bstod par bya bzhin pa/ me tog gi char rab tu 'bab pa rnams kyis bskal par gnas shing rig pa 'dzin pa thams cad kyi 'khor los sgyur ba'i mnga' bdag ste/ gang gi tshe 'chi ba na bram ze rnams su skye bar 'gyur zhing skye ba dran pa dang / mtshan thams cad yongs su rdzogs pa dang / dus thams cad mngon par shes pa dang / nor chen po dang / longs spyod chen po dang / brtson 'grus chen pos pha rol gnon pa dang / sems can thams cad kyis mthong na dga' ba dang / snying rje can dang / sangs rgyas la mngon par dang ba dang / yid gzhungs pa dang / thos pa 'dzin pa dang / bzo dang / yi ge dang / ri mo thams cad la mkhas pa dang / bsam gyis mi khyab pa gang sems par byed pa de yid kyis rtogs par bya'o// nad thams cad rnam par spangs pa'i bram ze'i rigs su skye'o zhes so// lan bdun mngon par bsngags gtsug phud bcings pa dang / hU~M yig gis 'phel ba dang / gnon pa dang / rmongs par byed do// dza yig gis gshegs su gsol lo// g+ha yig gis gsod pa'o// swA hA'i yi ges zhi ba'i don dang / 'tsho bar byed pa'o// mdor bsdus na ston par byed de/ rig pa 'dzin pa gsang chen mchog sgrub par 'dod pa de gcod pa dang / gsod pa dang / dbye ba dang / rlag par byed pa dang / bsdigs pa dang / gsod par byed pa gzhan thams cad kyang 'dir bya'o// thams cad snying rje'i bdag nyid kyis te drag po yis ni ma yin pa kho na'o// ji srid du rig pa'i rgyal po rab tu sbyar bar mi bya ba'i gnas su rab tu sbyar bar mi bya ste/ gang rab tu sbyor bar byed pa de'i mchog gi sgrub pa mi 'grub bo// dam tshig shes pa med par yang 'gyur ro// dngos grub 'di ni sgrub thabs thams cad dang / rgyud thams cad du'o// sor mo la lan bdun mngon par bsngags par byas nas sprin gnon par byed do// mgo reg byas nas rgyan po rgyal bar byed do// tha snyad thams cad nyid la yang ngo // yungs kar la lan bdun bsngags pa byas nas ril bsnun par byas te rnam par rnyil bar byed do// mA la re'i me tog la lan bdun mngon par bsngags te bud med gang gis bsnams par sbyin pa'am/ mgo bor blugs na de dbang du 'gyur ro// ru rta dang / shing tsha dang / a ga ru nag po dang / tsan+dan dang / gur gum dang / sa hA ka ra'i snye ma dang / tsha ba gsum gyi 'dab ma dang / na li sham dang / ba ku la'i me tog dang / pri yang ku'i me tog rnams phye ma zhib mor byas nas sbrang rtsis sbyar te tsa na ka'i 'dab mar ril bu byed du gzhug par bya'o// 'di rnams lan lngar yongs su bzlas te byin pa de dbang du 'gyur ro// rtsa ba'i sngags kyis skyes pa dang lhan cig bud med dbang du 'gyur ro// sgrub pa la zhugs pas gang dang der gnas pa de nyid kyis phye mas yang dag par brtsam par bya ste log 'dren rnams kyis zil gyis mi non no// 'di nyid kyis srin po dang la sogs pa rnams kyis so// ku t+yadza'i sa bon dang / nA ga ge sar dang pad+ma'i 'dab ma dang / shrI Sha'i me tog dang / spang spos dang / rgya spos dang / ru rta dang / lag skyes kyi sa bon dang / tsan+dan dmar po dang / gzhan gyis mi thub pa dkar po'i me tog dang / sa bon rnams gcig tu byas nas ba ser skya'i gcin gyis bu mo'i lag par btags par bya'o// de nas ril bu byas nas grib ma la mA la tI'i me tog dkar pos bsgo bar bya'o// 'di rnams kyis lus byugs na log par 'dren pa dang / dang / grul bum dang / sha za la sogs pa rnams gang gis kyang zil gyis gnon par mi 'gyur ro// gal te mi sbyin na ba lang gi gcin la lan bdun mngon par bsngags par byas nas nad rab tu 'joms par byed// gu gul dang pi tsu mar ta'i sa bon dang / tsan+dan dang / tu tuSh+ka dang / shrI bA la sa ka 'di rnams phye mar byas nas gos la bdug par gyis shig // gang gis kyang zil gyis gnon par mi 'gyur ro// ldong ros dang / gi wang dang / lag skyes dang / ba ru ra dang / ka dam pa'i me tog dang / shing mngar dang / se pha li ka'i me tog dang / shing tsa dang / na le sham dkar po'i sa bon dang / yung ba gnyis dang / shu dag rnams ba ser skya'i gcin gyis bram ze'i bu mo'i lag par gso sbyong can gyes btags par bya'o// ril bu byas nas ut+pa las bsgo bar bya'o// a ti muk+ta ka dang / sA la dang / me tog sngon pos bsgos par bya'o// log par 'dren pa rnams sam/ gzhan rnams sam/ dang / sha za dang / grul bum dang / srin po la sogs pa rnams gang gis kyang zil gyis gnon par mi 'gyur ro// nad med pa'i le'u rdzogs so// // de nas ro langs sgrub pa 'byung ste skyes pa'i ro ma nyams pa rab tu mdzes pa la dkar po'i bco lnga la rjes su byugs pa byas nas sbyangs pa'i snod du bzhag nas gso sbyong can des kyang skra bzhor du bcug nas me tog gi phreng ba mgrin pa la bcings te khron pa skam por zhugs nas ser skya'i ba byung gi ring bsrel dang bcas pa'i mchod rten de nyid du khron par bzhag nas/ mchod pa rgya chen po byas te gtor ma dang / seng ldeng gi phur bu bzhi rnams kyis bcing ba dang / phyogs skyong ba rnams gzhag par bya'o// ro de la 'bras yos dang / phye ba ser skya'i 'o ma dang sbyar te ji srid du ro de'i lce byung gi bar de srid du khar sreg blugs gyis shig // de bcad nas ral gri'i rig pa 'dzin par 'gyur ro// dpa' bo chen po pha rol gnon par 'gyur ro// nyi ma 'char ba dang / mnyam pa'i 'od du 'gyur ro// lo stong phrag lngar 'tsho bar byed do// ro langs kyi sgrub pa gnyis pa 'byung ste dur khrod kyi thal bas ro langs bris nas mchod pa rgya chen po dang / gtor ma byas te de'i mdun du ku sha'i khres la nye bar 'dug nas seng ldeng gi yam shing la tsha ba'i til mar gyis btags pas ji srid ro langs langs kyi bar de srid du sbyin srig bya'o// gang yid kyis sems par byed pa de myur du 'gugs par byed do// bcud kyis len sbyin par byed do// de la zhon nas sbyin sreg gis 'gro bar byed de/ lo stong phrag bcu gsum du 'tsho bar byed do// ro langs sgrub pa gsum pa 'byung ste/ ser skya'i ba byung gis dkyil 'khor nye bar byugs nas me la sbyin sreg byas pa'i thal bas ro langs bris nas mchod pa rgya chen po byas te de bzhin du yang dag par bzhag nas be kang+ka ta'i sreg blugs kyis sbyin sreg byed cing rig pa 'dzin pas be kang+ka tas kun nas bsnun par bya'o// rtsa ba'i sngags dran pas 'di skad ces brjod par bya'o// longs shig longs shig du bar byed pa dang / drag tu dgod pas grol bar byed na 'jigs par byed do// ji srid rang nyid las kyi bar du rgyab na rjes su 'gro bar byed de dbang po'i chung ma yang myur du 'gugs par byed do// bcud kyis len du 'gyur ro// de zos nas lo stong phrag bcu gsum du 'tsho bar byed do// gang gi tshe 'chi ba de'i tshe nor chen po'i rigs su skye bar 'gyur ro// skye ba dran par yang 'gyur ro// ro langs sgrub par 'gyur ba'o// rma bya dang nam mkha' lding dang / glang po che dang / rta dang grog mkhar gyis dang / 'o mas dkar po'i bco lnga la legs par btsags pa byas nas chu rnam par dbye ba gsum rnams rtsa ba'i sngags kyis yongs su bzlas nas de ser skya spyod du gzhug go// de nas rig pa 'dzin pas rnam par dben pa'i ba byung gis gso sbyong can gyis ser skya de'i 'o ma blangs nas sa'i gong bu de mnye bar bya'o// de nas rma bya dang / nam mkha' lding dang / glang po che dang / rta gang yang rung bar ri mo 'am gang yang rung ba byas nas ri mo mkhan gso sbyong can gyis 'drir gzhug par bya'o// ras ris kyi zhal nub tu phyogs par bzhag nas mchod pa rgya chen po byas te/ mar me rnams dang / srung ba'i cho ga byas nas u dum bA ra'i yam shing gis sreg blugs bdun gyis sbyin sreg bya'o// dri'i chus lha rnams spyan drangs nas slar yang rnam par phye ste mchod yon phul te rma bya de ras ris kyi mdun du bzhag nas ji srid 'bar bar gyur pa de srid du bzlas par bya'o// de nas rig pa 'dzin pas rings pa rings par bzlas par bya ste gal te rma bya sgrub par byed na de'i dngos grub kyi mtshan mar 'gyur ba ni rma bya skad 'byin pa dang / glang po che gu la gu la sgrogs pa dang / rta 'tsher ba dang / nam mkha' lding gshog pa g.yo ba ste/ dngos grub kyi mtshan ma 'di rnams su gyur na rma bya'i rgyal po smin drug gnyis par 'gyur te/ brtson 'grus chen pos stobs dang pha rol gnon par 'gyur ro// lha rnams kyi rgyags pa gnon par byed do// bar gyi bskal par 'tsho bar byed do// gang gi tshe 'chi ba de'i tshe bram ze'i rigs su skye bar 'gyur te/ 'di ni dngos grub bo// de nas rdo rje rnam par byed pa des a ka ru las byung ba'am/ tsan+dan las byung ba'am/ lha'i shing las byung ba'am/ seng ldeng las byung ba'am/ dri las byung ba'am/ nim+ba'i shing las byung ba'am/ rgyal gyi lcags las byung ba'am/ grog mkhar las byung ba'am/ shel las byung ba'am/ sar las byung ba'i 'khor lo dang / lcags kyu dang / dgra sta dang / mdung thung dang / rdo rje dang / rtse gsum kha gdeng sgrub par byed do// rdo rje rtse bzhi pa sor bcu drug pa las byed pa gso sbyong can gyis cha ma tshang ba med pa byed du bcug nas ser skya'i ba byung lngas rab tu bkru bar byas nas dkar po'i bco lnga la ras ris kyi spyan sngar gtor ma dang / mar me dang / mchod pa rgya chen po byas te/ rdo rje dri'i chus 'khrur bcug nas sangs rgyas dang byang chub sems dpa' thams cad bkod pa'i gzugs brnyan byas te dri'i chu dang / rtsa ba'i sngags brjod do// rang gi lha rnams spyan drang ba byas nas mchod yon yang dang yang phul te/ slar yang gshegs su gsol nas mar gyi sreg blugs sbyin sreg gyis shig // de nas rig pa 'dzin pas lag pa g.yas pas rdo rje thogs te ji srid 'bar ba dang / tsi Ti tsi Ti'i sgra sgrogs pa de srid du bzlas par bya'o// de nas rig pa 'dzin pas rings pa nyid du bzlas par bya ste ji srid shar gyi phyogs su mthong ba spyan ras gzigs dbang phyug thugs rje chen po can byang chub sems dpa'i sgrol ba po pha rol tu phyin pa thams cad kyis yongs su bskor ba dang / rta mgrin rgyal po rig pa bye bas yongs su bskor ba dang / 'phags pa khro gnyer can dang / sgrol ma dang / gos dkar mo dang / ri khrod lo ma can dang / byang chub sems dpa'i snying po re re la bye ba lnga rnams kyis yongs su bskor ba bcom ldan 'das kyi phyi bzhin rjes su 'brangs pas 'ong bar byed do// de nas 'phags pa spyan ras gzigs dbang phyug lha rnams kyis me tog gi char gyi char 'bebs pas mchod pa bya bzhin pa 'phags pa spyan ras gzigs dbang phyug ril ba spyi blugs dang dbyug gu'i shing bsnams pa/ g.yas pas sgrub pa po la dbugs 'byin par mdzad bzhin pa ston ka'i sprin ltar dkar ba sbyangs pa'i snod dkar po nges par gnas pa/ g.yang gzhi nag po 'chang ba/ ral pa'i cod pan 'chang ba'i dbus na de bzhin gshegs pa 'od dpag med nyi ma ltar 'bar ba gser gyi srang bu'i mchod phyir thogs pa can sgrub pa po la rnga bo che'i sgra zab mo'i tshig gis dbugs 'byin par mdzad bzhin pa'o// de nas sgrub pa pos byon cing byon pa rnams la mchod yon dang gdan phul te/ smon lam gdab pa byas nas rjes su brtse bas bcom ldan 'das la rjes su brtse ba nye bar blangs nas gsungs shig // sdig pa byed pa dang bsod nams dang dngos grub gzhan pa la bcom ldan 'das thugs rje chen pos yongs su sems can thams cad byang chub sems dpa' chen po thugs rje chen po thugs rje chen po'i bdag nyid can gsungs shig // bdag gi sdig pa byas pa la nor gyi dngos grub dang / sgrub pa pos lan bcu gsum du smon lam btab pa byas nas bcom ldan 'das la dngos grub gsol bar bya'o// de nas byang chub sems dpa' spyan ras gzigs dbang phyug sgrub pa po'i spyi bor phyag g.yas pa reg par mdzad do// 'di skad ces gsungs so// bu ci bya/ de nas mchod yon dang / me tog gi chun po phul nas pus mo gnyis btsugs te 'di skad ces brjod par bya'o// bcom ldan 'das rdo rje'i dngos grub bdag la stsol cig // khyed kyis phrin las brtson 'grus chen po dang / stobs chen pos rig pa 'dzin pa'i rgyal po rig pa 'dzin pa thams cad kyi mnga' bdag phyag na rdo rje dang 'dra ba'i lus su mdzod cig // de nas bcom ldan 'das kyis gsungs pa bu de rnams grub bo// rdo rje 'di ni brtson 'grus chen po'i stobs dang / pha rol gnon pa/ rig pa 'dzin pa'i rgyal po thogs pa med par 'gro ba mthu chen po phyag na rdo rje dang 'dra ba'i lus so// de nas rig 'dzin pas rdo rje blangs nas bcom ldan 'das la bskor ba byas te/ rig pa'i rgyal por 'gyur ro// rig pa 'dzin pa bye ba lngas yongs su bskor ba rig pa 'dzin pa'i bu mo rnams kyis lhan cig rol par byed pa/ gzugs bzang po rab tu mdzes pa/ mtshan thams cad yang dag par rdzogs pa/ bar gyi bskal par 'tsho bar byed do// gang gi tshe 'chi ba de'i tshe bram ze'i rigs su skye bar 'gyur ro// skye ba dran te 'di ni dngos grub bo// de nas mig sman sgrub par 'dod na nyi ma gung la dpa' bo'i rin gyis rna ba'i mig sman blangs nas ba ser skya'i 'o mas lan bdun du bkru bar byas nas ba ser skya'i ba byung lnga po de nyid kyi'o// de'i 'og de nas mig sman zangs kyi snod du byas nas btags par bya'o// de nas me nas bton te ras ris mchod pa rgya chen po dang / gtor ma byas nas mig sman khar bcug ste dkar po'i brgyad pa'am/ zla ba gzas bzung ba na mtshan mo gsum du smyung bar gnas pas ji srid dwo ba dang / du ba 'thul ba dang / 'bar bar byed pa de srid du bzlas par bya'o// dro bar gyur pas ni dbang du byed do// du ba 'thul bas ni mi snang ba'o// 'bar bas ni nam mkha' la 'gro bar byed do// mig la bskus pas lo stong phrag lngar 'tsho bar byed do// gang gi tshe 'chi ba de'i tshe nor chen po'i phyug po'i rigs su skye bar 'gyur ro// skye ba dran no// de nas gnod sbyin mo sgrub par 'dod na skra dang bral ba'i ras gzhi la ri mo mkhan gso sbyong can gyis kha dog ma 'dres pa'i tshon gyis bde bar gshegs pa'i mtho gang gi tshad kyi gzugs brnyan rgyan thams cad kyis rnam par brgyan pa cung zad 'dzum pa'i zhal/ phyag g.yas pas mya ngan med pa 'chang bzhin pa bsnams pa 'drir gzhug par bya'o// rig pa 'dzin pas dkar po'i brgyad pa la bcom ldan 'das kyi gzugs brnyan gyi spyan sngar ras ris bzhugs nas gtor ma dang / mchod pa rgya chen po byas te mtshan mo gsum du smyung bar gnas pas rang gi lha spyan drangs nas mchod yon dang gdan phul te slar yang gshegs su gsol ba'i mchod yon phul nas rtsa ba'i sngags kyis 'o ma'i sreg blugs brgyad sbyin sreg gyis shig // de nas rig pa 'dzin pas ku sha'i khres la nye bar 'dug pas ji srid gnod sbyin mo rang nyid 'ongs kyi bar du bzlas pa bya'o// 'ongs pa dang mchod yon phul nas 'di skad ces brjod par bya'o// so sor bzhes shig so sor bzhes la bzhugs shig ces so// rab tu 'dzum pa'i bzhin gyis legs so zhes smras te bka' sgo bar byed pa ci zhig bgyi zhes so// de nas sgrub pa pos chung ma'o zhes brjod par bya'o// gal te sring mo'o zhes rjod par byed na de nas sgrub pa po 'tsho ba las bral bar byed do// de nas chung ma'o zhes rjod par byed na de nas sgrub pa po lag pas bzung nas 'dzum pa'i bzhin gyis rang gi gnas su 'gro bar byed do// bcud kyis len sbyin par byed do// zos pas skad cig de nyid la skra li zhing 'khyil ba lo brgyad gnyis lon pa'i rnam pa nyi ma 'char ba'i kha dog 'dra ba lha'i gzugs brnyan gzugs bzang po rab tu mdzes pa lo stong phrag lngar 'tsho bar byed do// de dang lhan cig rol par byed do// gang gi tshe 'chi ba de'i tshe chen po'i rigs su skye bar 'gyur te/ skye ba dran no// cho ga de nyid kyis kha tshar ma bcad pa'i ras la ri mo mkhan gso sbyong can gyis kha dog ma 'dres pas bde bar gshegs pa'i mtho gang gi tshad kyi ga pur pri yang ku'i shing la 'phyang ba gos gcig pa zar ma'i me tog dang mtshungs pa'i gnod sbyin mo 'drir gzhug par bya'o// de nas sgrub pa pos dkar po'i brgyad pa la mtshan mo smyung bar gnas pas gos gtsang ma bgos te ring bsrel dang bcas pa'i mchod rten du mchod pa dang gtor ma dang mar me byas nas rang gi lha spyan drang bar byas te mchod yon dang gdan phul nas slar yang gshegs su gsol te pri yang ku'i yam shing ba ser skya'i mar gyis btags pa sreg blugs brgyad sbyin sreg gyis shig // de nas rig pa 'dzin pas ji srid gnod sbyin mo rang nyid 'ongs pa de srid bzlas par bya'o// 'ongs pa la mchod yon dbul bar bya'o// 'di skad zer te bka' bsgo ba ci bgyi/ de nas sgrub pa pos 'di skad ces brjod par bya ste/ bdag gi chung ma mdzod cig ces sgrub pa pos smras pa dang rab tu 'dzum pa'i bzhin gyis khyod kyis ji ltar bsgo ba bzhin du'o zhes zer ro// sgrub pa pos lag pas bzung nas rang gi gnas su 'gro bar byed do// bcud kyis len sbyin par byed do// skad cig de nyid la gzugs bzang po rab tu mdzes par 'gyur ro// lo stong phrag lngar 'tsho bar byed do// cho ga de nyid kyis kha tshar ma bcad pa'i ras la ri mo mkhan gso sbyong can gyis gnod sbyin mo 'drir gzhug par bya'o// gser ltar ser ba gos gcig pa/ skra grol ba kun tu chags pa'i sems kyis sgrub pa po la nges par rtog bzhin pa a ti muk+ta'i shing la 'phyang bzhin pa cung zad 'dzum pa'i bzhin can phyag g.yas pa'i sor mos sgrub pa po la sdigs par byed pa'o// de nas sgrub pa pos ring bsrel dang bcas pa'i mchod rten du ras ris bzhugs su gsol te gos gtsang ma bgos nas ras ris kyi spyan sngar mtshan mo gsum smyung bar gnas te mchod pa rgya chen po byas nas mchod yon dang ri mo bya ba dang slar yang mchod yon phul nas gshegs su gsol te 'o ma'i sreg blugs nyi shu rtsa brgyad sbyin sreg gyis shig // de nas sgrub pa pos rtsa ba'i sngags kyis lan bdun bsngags pa'i mA la ti'i me tog re res ji srid rang nyid 'ongs kyi bar du gnod sbyin mo la bsnun par bya'o// sgrub pa po lag pas bzung nas rang gi gnas su 'gro bar byed do// gnas su song nas bcud kyis len sbyin par byed do// skad cig de nyid la gzugs bzang por 'gyur te/ de yis lhan cig rol par byed do// lo stong phrag lngar 'tsho bar byed do// gang gi tshe 'chi ba de'i tshe nor chen po'i rigs su skye bar 'gyur ro// skye ba dran par 'gyur ro// cho ga 'di nyid kyis tsan+dan dang / rgya spos dang / ru rta dang / shing rtsa dang / pa ri pA la pA dang / gur gum dang / ldong ros dang / gi wang dang / pad+ma'i 'dab ma dang / pad+ma'i sa bon rnams gcig tu byas nas dri'i khu ba dang / nam mkha'i chus bram ze'i bu mo gso sbyong can gyi lag par bstabs par bya'o// dri dkar po'i gzugs brnyan byas nas ring bsrel dang bcas pa'i mchod rten du dkar po'i brgyad pa la mchod pa byas nas mtshan mo gsum du smyung bar gnas pa gzugs brnyan de mchod rten gyi spyan sngar bzhugs nas rtsa ba'i sngags kyis rang gi lha spyan drang bar bya ste mchod yon dang gdan phul nas slar yang gshegs su gsol ba'i mchod yon phul te/ ku sha'i khres la nye bar 'dug pas pad+ma ge sar la ba ser skya'i mar gyis btags pa'i sreg blugs bdun sbyin sreg gyis shig // de nyid du ku sha'i khres la nye bar 'dug pas ji srid gnod sbyin mo rang nyid 'ongs pa de srid du bzlas par bya'o// 'ongs pa la mchod yon dbul bar bya'o// de nas de na re bkas bsgo ba ci zhig bgyi zhes zer ro// 'di skad ces brjod par bya'o// chung ma mdzod cig ces so// de nas des smras pa de bzhin bya'o zhes sgrub pa po lag pas bzung nas rang gi gnas su 'gro bar byed cing bcud kyis len sbyin par byed do// lha'i gzugs can du 'gyur ro// lo stong phrag lngar 'tsho bar byed do// gang gi tshe 'chi ba de'i tshe bram ze'i rigs su skye bar 'gyur ro// skye ba dran par yang 'gyur ro// cho ga de nyid kyis ba ser skya'i mar sar pa la gzugs brnyan byas nas ras ris kyi spyan sngar gtub cing gtub cing sbyin sreg bya'o// ji srid gnod sbyin mo byung ba'i bar du'o// cho ga 'di nyid kyis tsan+dan dmar po las byung ba'i gzugs brnyan byas nas rtsa ba'i sngags kyis lan nyi shu rtsa gcig yongs su bzlas te chu klung du gzhug go// skad cig de nyid la gzugs bzang po'i gnod sbyin mo 'ong zhing 'dod pa thams cad rab tu sbyin par 'gyur ro// nim+ba'i shing las byung ba'i bde bar gshegs pa'i mtho gang gi tshad kyi gnod sbyin mo byed du bcug nas ri mo mkhan gso sbyong can gyis kha dog ma 'dres pa'i tshon gyis 'drir gzhug par bya'o// ring bsrel dang bcas pa'i mchod rten du cho gas gtor ma dang / mar me'i mchod pa rgya chen po byas nas/ de nas sgrub pa pos rnam par dben par sbyangs pa'i snod dang gos kyi rtsa ba'i sngags kyis lha rnams spyan drang bar bya ste mchod pa dang gdan phul nas/ slar yang gshegs su gsol te ji srid du gnod sbyin mo rang nyid kyis gzugs gsal bar byed bzhin pa me tog gi phreng ba byas nas 'ong bar byed do// de srid du bzlas par bya'o// de smra ba dang de nas sgrub pa pos chung ma mdzod cig ces brjod par bya'o// de nas de rab tu 'dzum pa'i bzhin gyis sgrub pa po la me tog phreng ba sbyin par byed do// rang gi lag pas bzung nas bcom ldan 'das kyi drung du 'gro bar byed do// bcud kyis len sbyin par byed do// skad cig de nyid la lha'i gzugs can du 'gyur ro// gzugs bzang po rab tu mdzes par 'gyur ro// de'i lhan cig rol par byed cing dga' mgur yongs su spyod par byed do// lo stong phrag lngar 'tsho bar byed de lha'i tshe'o// gang gi tshe 'chi ba de'i tshe nor chen po'i rigs su skye bar 'gyur ro// rab tu mdzes pa dang sems can thams cad kyis mthong na dga' ba dang / longs spyod chen po dang / nor chen po dang / 'dod pa chen po dang / snying rje can dang / thams cad sbyin pa/ brtson 'grus chen po skye ba dran pa'o// gnod sbyin mo'i le'u rdzogs so// // pad+ma'i mtshor song nas sgrub pa pos dpal mo 'ongs kyi bar sbyin sreg bya'o// ru rta dang / rgya spos dang / pad+ma'i sa bon dang / pad+ma'i ge sar dang / tsan+dan sbrang rtsis lhan cig btags par bya'o// gang la byin pa de dbang du 'gyur ro// rtsa ba'i sngags kyis me tog gi phreng ba la yongs su bzlas te gang la byin pa de dbang du 'gyur ro// de nas rtsal byed par 'dod pas rten cing 'brel par 'byung ba'i snying po can mchod rten ji srid du mchod rten phyi ma rab tu g.yo ba byed pa de srid du bya'o// de nas las kyi sgrib pa zad par byas nas mtshams med pa lnga byas pas kyang 'grub par 'gyur te/ rnam pa gzhan du ma yin no// de bzhin du byang chub sems dpa'i rnam par bsgyings pa'o// de nas 'phags pa spyan ras gzigs dbang phyug bsgrub par 'dod na/ kha tshar ma bcad pa'i ras skra dang bral ba la kha dog ma 'dres pa'i tshon gyis ri mo mkhan gso sbyong can gyis pir sar pas bcom ldan 'das 'phags pa spyan ras gzigs dbang phyug gser ltar ser ba ral pa 'phyang ba/ 'od dpag med dbu la 'dzin pa pha rol tu phyin pa thams cad kyis yongs su bskor ba 'drir gzhug par bya'o// 'og tu sgrub pa po spos phor lag na thogs pas pus mo gnyis btsugs pa byang chub la nges par rtog bzhin pa'o// de nas rig pa 'dzin pas dkar po'i phyogs kyi tshes gcig nas brtsams te ras ris kyi spyan sngar nyi ma re re zhing rgyun mi 'chad pa'i mchod pa dang / gtor ma dang / mar me yang ji srid du zla ba nya ba'i bar du bya'o// zla ba nya la mchod pa rgya chen po dang / gtor ma dang / mar me yang byas nas smon lam btab par yang bya ste/ sangs rgyas dang byang chub sems dpa' thams cad la phyag bya ba byas nas mA la ti'i me tog gis yongs su bkang ba'i dri'i chu'i snod lag pa gnyis kas blangs nas pus mo gnyis btsugs te rtsa ba'i sngags lan bdun brjod nas rang gi lha rnams spyan drang bar bya ste mchod yon dang gdan phul nas slar yang byabs te ba ser skya'i mar la btags pa'i mA la ti'i me tog gis sbyin sreg bya'o// lha rnams tshim par byas nas srung ba byas pa ku sha'i khres la nye bar 'dug ste/ nga rgyal dang bral ba mi smra bas g.yo bcom ste/ dran pa mchog gis dmigs par byas la ji srid 'phags pa spyan ras gzigs dbang phyug rang nyid pha rol tu phyin pa thams cad kyis yongs su bskor ba byon pa de srid du bzlas par bya'o// sems dpa' chen po byon pa dang / sa g.yo ba dang / ri'i rtse mo nyil ba dang / sems can thams cad kyi nad thams cad rab tu zhi bar byed pa dang / lha thams cad me tog gi char rab tu 'bebs par byed pa dang / rig pa 'dzin pa thams cad kyang tsan+dan gyi phye ma'i char 'bebs pa dang / gnas gtsang ma'i lha rnams rin po che chen po'i char rab tu 'bebs pa dang / lha ma yin thams cad ut+pa la'i char rab tu 'bebs par byed do// drag po thams cad khro ba dang bral bar 'gyur ro// dmyal ba pa rnams kyang skad cig de la bde ba skyes te/ mchog tu 'jigs pa smra bar byed do// dri za rnams glu snyan pa'i sgra thos par byed do// rig pa 'dzin pa thams cad kyang rang gi rig pas yongs su bskor te ji ltar rnam par 'phrul pa'i byang chub sems dpa'i drung du nye bar 'ong bar byed do// log 'dren thams cad dang / bgegs thams cad dang / srin po thams cad dang / thams cad dang / ji srid du drag po sna tshogs pa rnams byang chub sems dpa' byon pa mthong nas zhi ba'i sems su 'gyur ro// sprin las gu lu gu lu'i sgra sgrogs pa dang sa rnam pa drug tu g.yo ba dang / phyogs bzhi skyong ba rnams byang chub sems dpa'i drung du nye bar 'ong bar byed do// log par 'dren pa thams cad dang bgegs thams cad 'ongs te phyogs bzhi rab tu zhi bar 'gyur ro// rlung 'gro ba dang / drag po rab tu 'gro bar byed/ dus ma yin par shing la me tog tu 'gyur ro// 'jig rten pa'i rig pa 'dzin pa thams cad 'ongs te phyogs gang du rig pa 'dzin pa sgrub pa byed pa der sems dpa' chen po'i dga' ston la thams cad nyid 'dus so// sgrub pa pos byang chub sems dpa' spyan ras gzigs dbang phyug mthong nas mchod yon phul nas phyag bya'o// lha thams cad dang / rig pa 'dzin pa thams cad la mchod yon dang gdan phul nas de nas lha thams cad dang / rig pa 'dzin pa thams cad kyis sgrub pa po// byang chub sems dpa' la legs so zhes bya ba byin te srid pa gsum gyi chu bo chen po las bsgral bar byas pa de rnams nges par rgyal ba kun tu snang bas mnan pa byang chub sems dpa'i lam dang lhan cig 'tsho ba'o// de nas 'phags pa spyan ras gzigs dbang phyug gis lha thams cad la legs so zhes bya ba byin te/ byang chub sems dpa'i phyag g.yas pa/ sgrub pa po'i spyi bor nyug par mdzad do// de nas sgrub pa pos gang yid la snying po bsam pa der 'gyur ro// rig pa 'dzin pa'i 'khor los sgyur ba dang / rig pa 'dzin pa'i rgyal po lha nyid gang 'dod pa de rnams ches gzhan du snang ste 'di skad ces brjod par bya'o// bcom ldan 'das 'phags pa spyan ras gzigs dbang phyug gru 'dzin deng mthong bar 'tshal lo// byang chub sems dpa' skyes bu chen po phyag g.yas pas bzung ste rig pa'i rgyal po rta mgrin la yang dag par gtad par gyur to// gru 'dzin du song shig // gang 'dod pa de sbyin par 'gyur ro// de nas rig pa'i rgyal po rig pa'i rgyal po'i tshogs kyis bskor ba dang bcas pa sgrub pa po'i lag pa g.yas bzung nas rgya mtsho'i dbus su lha dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po la sogs pa sgrub pa po'i rig pa'i tshogs la me tog gi char 'bebs pa dang / rnga bo che dang / rnga pa Ta ha dang / rnga dang / rdza rnga kha gcig pa dang / rdza rnga rnams sgra 'byin bzhin du gru 'dzin du 'gro bar byed do// rgya mtsho'i steng der rgya mtsho chen po rig pa'i rgyal pos mthong nas skyes bu dam pa de yang chu klung thams cad kyis yongs su bskor ba'i rin po che'i mchod yon rab tu stsol bar byed par 'gyur ro// legs so zhes bya ba yang gnang bar mdzad do// rigs kyi bu legs so legs par 'tsho ba dang / gzi brjid dang ldan pa'i bcom ldan 'das 'phags pa spyan ras gzigs dbang phyug gi gnas so// de nas rgya mtsho chen po bsgral nas gru 'dzin du song ste/ mthong ba dang der gang rig pa 'dzin pa'i lha dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po rnams thams cad mchod yon gyis snod kyi me tog gi char chen pos sgrub pa po la bsu ba la 'ong bar byed do// de nas gru 'dzin mthong nas sna tshogs pa'i nor bu dang sman gyis bskus pa/ mu tig gi do shal rab tu 'phyang bzhin pa/ gser dang / shel las byung ba dang / baiNUr+ya las byung ba dang / in+d+ra nI la las byung ba dang / mthon ka chen po las byung ba'i them skas dang / snam bu rnams kyis sna tshogs pa'i me tog nye bar mdzes pas rig pa'i rgyal po dang / sgrub pa po de la mngon par dbang bskur ba byas nas sgrub pa po la smras pa gnas 'di ni bcom ldan 'das 'phags pa spyan ras gzigs dbang phyug gi gnas rin po che sna bzhi las byung ba khang pa dbus mar ji srid du byang chub kyi bar du rang gi gnas bzhin du kun tu spyod cing gnas so// de nas rig pa 'dzin pa'i rgyal po la mngon par dbang bskur te rig pa'i rgyal po rab tu bgrod par gyur to// 'di ni dngos grub ste/ bcom ldan 'das 'di'i mthu rnam par bsgyings pas mtshams med pa byed pas kyang // 'di 'grub par byed do// rta mgrin rgyal pos rig pa'i rgyal po thams cad la smras pa/ bcom ldan 'das ma dang 'phags pa spyan ras gzigs dbang phyug gi gnas rin po che sna bzhi las byung ba dbus ma'i khang par rang gi gnas bzhin du gzhi la gnas pa'i rig pa sgrol ma dang / khro gnyer can dang / gzhan rig pa thams cad pha rol gnon pa chen po'o// rig pa'i rgyal po 'di ni ma bsgrubs pa nyid du las byed de gtan pa gcod par byed pa dang / hU~M yig gis rgya mtsho skems par byed pa dang / sor mo'i sdigs mdzub kyis thams cad rengs par byed pa dang / o~M yig gis 'gugs par byed pa dang / phaT yig gis lhun po rnams yang rnam par 'joms par byed pa dang / yid kyis bzlas pas sems can thams cad dbang du byed pa dang / oM yig gis spyan drangs pa dang / hU~M yig gis gshegs su gsol ba dang / phaT yig gis gsod pa dang / swA hA'i yi ges 'tsho bar byed pa ste/ mdor na rig pa rnams kyi cho ga ji snyed yod pa de thams cad rig pa 'di nyid kyis 'jig rten las 'das pa bsgrub par bya'o// 'di ni sngags thams cad kyi cho ga thun mong ba ste/ gang la cho ga med pa dang / sdig pa byed pas kyang lan gsum du bzla'o// rta mgrin rig pa'i rgyal po brtson 'grus chen po sangs rgyas thams cad kyi rjes su gnang ba stobs dang pha rol gnon pa chen po 'di lan gsum gyis mtshams med pa byed pas kyang 'grub par byed do// dad pas byang chub kyi sems yongs su bzung ba 'dod pa chen po dang / snying rje'i bdag nyid can/ ser sna med pa dang / byas pa gzo ba dang / sangs rgyas dang chos la mngon par dad pa dang / ma dang / pha dang / ma dang phar shes pa dang / myur ba kho nar bzod pa dang / tshul khrims dang / sbyin pa sbyin par byed pa ma bsgrubs par 'grub par yang byed do// mdor na las thams cad pa ni brjod nas rig gcod par 'dod pa dang / sel bar 'dod pas 'di brjod nas te 'di ni las thams cad pa'o// 'di ni byang chub sems dpa'i ting nge 'dzin gyi khyad par gzhan gyis sbyin pa'i pha rol tu phyin pa 'di lta ste/ rig pa'i rgyal po sems can thams cad kyi bde ba rdzogs pa'i ched du rta mgrin rgyal po'i mgul du'o// byang chub sems dpa'i mthu rnam par bsgyings pa zhes bya ba'i le'u rdzogs so// // de nas 'od dpag med mthong bar 'dod na kha tshar ma bcad cing skra dang bral ba'i ras la ri mo mkhan gso sbyong can gyis kha dog ma 'dres pa'i tshon gyis bde ba can gyi 'jig rten gyi khams su 'phags pa 'od dpag med gser ltar ser pa/ pad+ma la bzhugs pa 'drir gzhug par bya'o// 'og tu chos kyi 'khor lo'i gzhogs g.yon du rta mgrin rgyal po zhal rnam par 'gyur ba 'jigs par byed pa gsus pa 'phyang ba pad+ma la bzhugs pa 'drir gzhug pa/ me dmar ser 'bar ba 'phro bzhin pa/ rin po che'i phreng ba'i mchod phyir thogs pa can/ lag 'gro'i rgyan gyis brgyan pa/ ral pa 'od dpag med 'dzin pa/ sor mos log par 'dren pa la sdigs par byed pa/ de'i rgyab nas log par 'dren pa 'bros par byed bzhin pa'o// g.yas kyi gzhogs su rnam par brgyan pa sbyangs pa'i snod dang / gos dang phyag g.yas pa sgrub pa po la dbugs 'byin par mdzad bzhin pa'i 'phags pa spyan ras gzigs dbang phyug gser ltar ser ba ral pa'i cod pan 'chang ba'i dbus su 'od dpag med mgo bos 'dzin par byed pa/ pha rol gnon pa'o// 'od dpag med kyi steng gi sprin de la sprin gseb nas gnas gtsang ma me tog rab tu 'thor bzhin pa 'drir gzhug par bya'o// bcom ldan 'das kyi pad+ma de yang klu gzhon nu rnams kyis 'dzin pa'o// 'og tu lag na spos phor thogs pa'i sgrub pa po pus mo gnyis btsugs pa 'od dpag med la rnam par lta bzhin pa'o// ri mo'i las yongs su rdzogs pa dang / sgrub pa pos gtor ma dang / mar me dang / mchod pa rgya chen po byas te zla ba nya la mtshan mo gsum du smyung bar gnas pas sbyangs pa'i snod dang gos 'di nyid kyis rig pa'i rgyal po rta mgrin bkug nas mchod yon phul te sgrub pa dang / slar yang gshegs su gsol te ba ser skya'i mar dang / pad+ma'i sa bon dang / nA ga ge sar rnams gcig tu byas nas/ nyi ma bdun du sbyin sreg gyis shig // de nas rig pa 'dzin pas lha rnams tshim par byed pa byas ku sha'i khres la nye bar 'dug pas smon lam gdab par bya ste/ ji srid du sa rnam par 'gyur ba drug tu g.yo ba dang / mar me'i rtse mo 'phel ba dang / sprin las gu lu gu lu'i sgra sgrogs pa dang / me tog gi char rab tu 'bebs pa dang / tsan+dan gyi phye ma'i char 'bebs pa dang / dril bu'i sgra thos pa de srid du bzlas par bya'o// de nas rig pa 'dzin pas rings pa rings par bzlas par bya ste/ ji srid du rig pa'i rgyal po brtson 'grus chen pos pha rol gnon pa rta mgrin rig pa thams cad kyis sgrub pa sa la 'ong ba de srid du'o// de nas sgrub pa pos me tog dkar po dang / dri'i chus yongs su bkang ba'i snod kyis mchod yon phul nas smon lam gdab po// 'di skad ces smras so// khyod legs par 'ongs so// 'phags pa spyan ras gzigs dbang phyug pha rol tu phyin pa dang bcas pa'i ched du slar yang legs par 'ongs so// rta mgrin 'di ni brtson 'grus chen po stobs dang pha rol gnon pa rig pa'i tshogs thams cad kyis mchod pa'o// de nas rig pa 'dzin pas spyan ras gzigs dbang phyug la lan gsum bskor ba byas te pus mo btsugs nas 'di skad ces brjod par bya'o// khyod la snang bar gyur pa gang yin pa de rnams lhan cig 'tshal lo// de nas bcom ldan 'das 'phags pa spyan ras gzigs dbang phyug gis phyag g.yas pa sgrub pa po'i spyi bor nyug par mdzad de 'di skad ces gsungs so// skyes bu dam pa brtson 'grus chen po stobs dang pha rol gnon pa khyod kyis gang brtson 'grus chen pos pha rol gnon pas rig pa'i rgyal po bsgrub pa legs so legs so// khyod cag gis mngon par 'dod pa smros shig // mchog sbyin par bya'o// 'di skad ces brjod par bya ste bcom ldan 'das bde ba can du 'gro bar 'tshal lo// de nas bcom ldan 'das 'phags pa 'od dpag med de dang / byang chub sems dpa' rnams dang / 'jig rten gyi khams su'o// de nas bcom ldan 'das 'phags pa spyan ras gzigs dbang phyug phyag g.yas pa brkyang ste sgrub pa po phyag g.yas pas bzung nas rta mgrin rgyal po la yang dag par gtad par gyur to// rig pa'i rgyal po chen po skyes bu dam pa 'di bzung nas me tog gi char rab tu 'bab pa'i bde ba can gyi 'jig rten gyi khams su song zhig // gang du de bzhin gshegs pa 'od dpag med bcom ldan 'das kyis 'khor gyi dkyil 'khor dang bcas pa der bstod du bcug nas slar yang gru 'dzin gang na yod pa der shog shig // de nas rta mgrin rig pa'i rgyal pos sgrub pa po bzung nas me tog gi char 'bebs pa'i bde ba can gyi 'jig rten gyi khams su song ste/ sgrub pa pos smras pa/ skyes bu dam pa de bzhin gshegs pa 'od dpag med de byang chub sems dpa' rnams la chos ston pa la ltos shig ltos shig // de nas rig pa'i rgyal pos de bstod du bcug nas slar yang 'phags pa spyan ras gzigs dbang phyug gi gru 'dzin pa der 'ong bar mdzad do// de nas sgrub pa po 'jig rten gyi khams der 'phags pa 'od dpag med kyi drung du chos nyan no// dngos grub 'di ni gnas ma yin pa rnams la gang sbyar bar mi bya ste/ gang zhig byed na dam tshig las 'da' bar 'gyur ro zhes brjod nas mchog gi sgrub pa rnams la 'di gnas ma yin pa rnams la rab tu mi sbyor te de'i dam tshig med do// las de rnams thams cad rtsa ba'i sngags kyis byed du gzhug go// thal bas thal ba'i ra ba'o// sgron me gsum gyis me'i ra ba'o// chu la lan bdun mngon par bsngags pas nam mkha' bcing ba'o// yungs kar dkar pos sa gzhi bcing ba'o// til gyi sbyin sreg gis log par 'dren pa thams cad dbang du 'gyur ro// skye tshe'i sbyin sreg gis dang / sha za thams cad dbang du 'gyur ro// ka ra bI ra'i me tog gi sbyin sreg gis khro bo thams cad 'grub par byed do// me tog thams cad tsha ba'i til mar gyis btags pa'i sbyin sreg gis 'jig rten pa'i rig pa'i rgyal po thams cad dbang du 'gyur ro// d+hu d+hu'i sbyin sreg gis dbang phyug chen po dbang du 'gyur ro// pri yang ku'i me tog dang / mA lA ti dang / sau gan+d+hi dang / gu gul ba ser skya'i mar dang lhan cig tu byas nas sbyin sreg byed na rig pa thams cad dang / lha dang / klu dang / gnod sbyin dang / dri za dang / lha ma yin dang / mi'am ci dang / rkang gnyis dang / rkang bzhi pa thams cad dbang du byed do// gi wang la lan bdun mngon par bsngags pa byas nas thig le byas te/ mche bas tha dad par za bar byed pa dang / tha snyad las rgyal bar byed do// sngar brjod pa'i cho gas ba ser skya'i mar blangs nas lus la mngon par byugs te mer rab tu 'jug par byed do// seng ldeng las byung ba'i rdo rje blangs te/ hU~M yig dang lhan cig pas phug gi sgor lha ma yin gyi bu mo byung ba dang / rab tu zhugs pa 'khor lo'i 'jigs pa mi 'byung ngo / gal te 'khor lo rab tu 'jug par byed na dam tshig dran pas hU~M yig gis phung pos 'khor lo phye mar byas par 'gyur ro// de nas ril bu'i sgrub pa 'byung ste/ rig pa 'dzin pa ril bu sgrub par byed pas tsan+dan dmar po dang / me tog lnga pa dang / pad+ma ge sar dang / 'bras sA lu dmar po'i phub ma dang / kat+ni ka'i myu gu dang / NU ka'i sa bon dang / 'bru dang / ma sha'i myu gu dang / ru rta dang / rgya spos dang / tu ru Sh+ka'i til mar rnams gcig tu byas te/ cha mnyam pa gcig tu byas nas rgyud mtshungs pa'i ba ser skya'i 'o ma la gso sbyong can gyis ser skya de la rnam par dben par rtsa ba'i sngags su bzlas nas khyim du btags te/ legs par btsags pa'i chu la mngon par bsngags nas nyi ma bdun spyad par bya'o// khyim du 'am rnam par dben pa'i phyogs su yang rung ste/ de nas srung ba byas pa'i ba lang gi rdzi des ba bzho bar bya'o// de nas 'o ma de gtsang ma'i phyogs rnam par dben par bum pa la bzlas par bya'o// de nas rig pa 'dzin pas bram ze'i bu mo la srub par byed du gzhug go// mar des rdzas rnams btags pa byas te lcags gsum gyis yongs su dkris pa byas nas de yang ba ser skya'i ba byung lngar ril bur mtshan mo gcig tu bcug nas gzhag par bya'o// de nas bton nas dri'i chu las gzhag par bya'o// bkrus te pad+ma'i 'dab mar gi wang gis byugs la gzhag par bya'o// de nas ras ris zhal nub tu phyogs par bzhag nas srung ba'i cho ga byas pas gtor ma dang / mar me dang / mchod pa'i cho ga rgya chen po byas te/ de nas rig pa 'dzin pas lag pa gnyis kas pad+ma'i 'dab ma rnams kyi ril bu brgyad blangs te pad+ma kha sbyor du bzhag nas ba ser skya'i mar de nyid mA la ti'i me tog dang gcig tu byas nas sreg blugs bdun sbyin sreg bya'o// de nas rtsa ba'i sngags kyis rang gi lha spyan drang ba byas nas 'phags pa spyan ras gzigs dbang phyug gi spyan sngar ji srid du du ba 'thul bar byed pa/ 'bar bar byed pa de srid du bzlas par bya'o// du ba 'thul bzhin pas mi snang ba dang / dbang du byed pa dang / nam mkha' la 'gro ba'i rig pa 'dzin par 'gyur ro// nyi ma 'char ka dang mtshungs pa'i 'od kyis rig pa 'dzin pa mtshan thams cad yang dag par rdzogs pa rig pa 'dzin pa'i bu mo rnams kyis lhan cig rtse bar byed dga' bar byed do// lo stong phrag lngar 'tsho bar byed do// gang gi tshe 'chi ba de'i tshe rgyal rigs kyi khyim du skye bar 'gyur ro// skye ba dran par yang 'gyur ro// 'di nyid kyis pad+ma'i sa bon dang / paN+DI ta ka ra'i sa bon dang / tu ruSh+ka dang / a ga ru nag po dang / tsan+dan dmar po dang / sau gan+d+hi ka dang / mA la'i me tog dang / gur gum dang / ldong ros dang / gi wang rnams ba ser skya'i ba byung rnams gzhon nu ma gso sbyong can dbang po ma tshang ba ma yin pas btags par bya'o// de nas rig pa 'dzin pas pri yang ku'i shing blangs nas khang pa brtsegs pa gtsang mar shing bzo ba gso sbyong can byang chub tu sems bskyed pa dbang po ma tshang ba ma yin pa'i lag pas za ma tog byed du gzhug go// za ma tog der ril bu nyi shu rtsa gcig bcug nas ras ris kyi spyan sngar mchod pa rgya chen po byas te gtor ma yang phul nas za ma tog blangs te gos gtsang mas g.yogs nas mtshan mo gsum du smyung bar gnas pa rig pa'i lha rnams spyan drang par byas nas ji srid du dro bar byed pa dang / du ba 'thul bar byed pa dang / 'bar bar byed pa de srid du bzlas par bya'o// dro bzhin pa la dbang du byed do// mi snang bar 'gyur ro// du ba 'thul bzhin pa la rig pa 'dzin pa gzhon nu'i mchog gcig go// 'bar bar byed pa ni rig pa 'dzin pa drug dang lhan cig 'gro ste/ rig pa 'dzin pa'i bu mo rnams kyis yongs su bskor nas lhun po'i rtse mor rtse bar byed dga' bar byed dga' mgur yongs su spyod par byed do// lo stong phrag lngar 'tsho bar byed do// gang gi tshe 'chi ba de'i tshe nor chen po rnams su skye bar 'gyur ro// skye ba dran par yang 'gyur ro// 'di nyid kyis mig sman ldong ros sgrub par byed do// dkar po'i bco lnga la dpa' bo'i rin gyis nyos pa'i gi wang blangs nas mtshan mo gcig tu smyung bar gnas pas nyi ma gung la bram ze'i bu mo gso sbyong can gyis pad+ma'i 'dab ma ba ser skya'i 'o mas btags par bya'o// ras ris la mchod pa rgya chen po byas te ras ris zhal nub tu phyogs par bzhugs nas srung ba'i cho ga byas pas rang gi lha rnams spyan drang par byas te/ mchod yon dang gdan phul nas pri yang ku'i me tog dang ba ser skya'i 'o mas sreg blugs bdun sbyin sreg gyis shig lha rnams tshim par byed pa byas nas slar yang lha de rnams mdun du pad+ma kha sbyor du ril bu bcug nas ji srid du du ba 'thul ba dang / dro bar byed pa dang / 'bar bar byed pa de srid du bzlas par bya'o// dro bzhin pa la ni thig le byas pa'i skye bo thams cad dga' bar 'gyur ro// du ba 'thul bzhin pa la ni mi snang bar 'gyur ro// rab tu 'bar bas thig le byas nas rig pa 'dzin pa drug gis yongs su bskor ba'i rig pa 'dzin pa'i bu mo rnams kyis lhan cig rtse bar byed do// gang gi tshe 'chi ba de'i tshe nor chen po'i khyim du skye bar 'gyur ro// skye ba dran par yang 'gyur ro// til gyi sbyin sreg gyis shig klu dbang du 'gyur ro// nya dang sha'i sbyin sreg gyis shig // dbang du 'gyur ro// mA la ti'i me tog gi sbyin sreg byed na lha mo chus byung dbang du 'gyur ro// pri yang ku'i me tog gi sbyin sreg gyis shig lha dbang du 'gyur ro// sau gan+d+hi ka'i sbyin sreg byed na gnod sbyin dbang du 'gyur ro// yungs kar dkar po la lan bdun mngon par bsngags pas gang gi spyi bor byin pa de dbang du 'gyur ro// gdon gyis zin pa dang / rims kyis btab pa dang / srin pos zin pa'i mdun du ske tshe la lan bdun mngon par bsngags pas sbyin sreg byed cing de'i thal bas snun par byed na grol bar 'gyur ro// rta mgrin rgyal po'i cho ga zhib mo 'di yang rdzogs so// // 'phags pa spyan ras gzigs dbang phyug gi mthu bsgyings pa 'jig rten dang 'jig rten las 'das pa thams cad du 'gyur ba de 'byung ste/ rig pa'i rgyal po gang la cho ga med pa de rnams cho ga 'di nyid kyis sgrub pa dang rtog pa'i rgyal po de nyid kyis thams cad byas te mdor na mtshams med pa lnga byas pa yang lan gsum gyis 'grub par 'gyur ro// rigs kyi bu gang dad pa dang ldan pa ser sna med pa g.yo med pa/ phra ma med pa/ rig pa'i rgyal po la gus pa'i gang rtog pa pa la mchod par byed pa dang / klog par byed pa dang / kha ton byed pa dang / gzhan la stod par byed pa dang / ser sna med par gyur nas skye ba dran par 'gyur ro// dge ba'i bshes gnyen gyis yongs su zin pa dang / sangs rgyas dang / chos dang / dge 'dun la mngon par dad pa'o// ral pa gyen brdzes kyi rgyud phyi mar rta mgrin rgyal po'i cho ga zhib mo'o// slar yang dus de nas shar gyi phyogs kyi cha nas mngon par dga' ba'i 'jig rten gyi khams na sgrol ma mi 'khrugs pa zhes bya ba'i de bzhin gshegs pa gzhal bar bya ba dang / bgrang bar bya ba'i byang chub sems dpa' sems dpa' chen po rnams kyis/ sangs rgyas thams cad kyi yul gyi rnam par 'phrul pa byin gyis brlabs pa'i stobs kyis skad cig gcig gis sangs rgyas kyi zhing 'dir gsang sngags thob pa gang du de bzhin gshegs pa dgra bcom pa yang dag par rdzogs pa'i sangs rgyas shAkya thub pa bzhugs pa gling bzhi pa bar ma 'di nyid du 'ongs nas ji ltar byung ba'i pad+ma'i gdan la gnas pa de rnams kyang byang chub sems dpa' sems dpa' chen po ji ltar 'phel ba'i stobs dang sgrub pas pad+ma'i gdan de la bzhugs so// de lta bu la sogs pa gzhal du med cing grangs med pa'i sangs rgyas kyi zhing gi rdul phra rab dang mnyam pa'i sangs rgyas bcom ldan 'das ji snyed bzhugs pa de rnams skad cig thang cig yud tsam gyis gling bzhi pa bar ma'i sangs rgyas kyi zhing du'o// de nas mi 'khrugs pa la sogs pa'i de bzhin gshegs pa de rnams rtog pa'i rgyal po chen po'i rgyud phyi ma 'dir bcom ldan 'das spyan ras gzigs dbang phyug gi sngags kyis spyad pa la so sor rjes su rang ba'i ched dang / bsrung ba dang / bskyab pa dang / snga ba'i ched dang / las kyi sgrib pa thams cad zad pa'i ched dang / bcom ldan 'das ma 'phags ma sgrol ma'i dngos grub kyi ched du bsod nams kyi stobs kyis bsgrub pa'i gzungs kyi sngags kyi tshig rnams gsungs pa/ na mo rat+na tra yA ya/ na ma ak+Sho b+h+yA ya/ ta thA ga tA ya/ aR+ha te/ samyak+saM bud+d+hA ya/ tad+ya thA/ kaM ka ni kaM ka ni/ ro tsa ni ro tsa ni/ tro Ta ni tro Ta ni/ trA sa ni trA sa ni/ pra ti ha na pra ti ha na/ sar+b+ba kar+m+ma pa raM pa rA Ni swA hA/ na mo rat+na tra yA ya/ na mash+tsaN+Da sUr+yA ya/ ta thA ga tA ya/ aR+ha te/ samyak+saM bud+d+hA ya/ tad+ya thA/ tsan+d+re/ ma ti/ tsan+d+re/ kar Ne/ mi lA mi lA/ bud+d+ha a d+hiSh+Thi te/ si li si li/ d+har+m+ma a d+hiSh+Thi te/ ki li ki li/ saM g+ha a d+hiSh+Thi te swA hA/ rigs kyi bu'am/ rigs kyi bu mo gang la la de bzhin gshegs pa 'di'i mtshan 'dzin par 'gyur ba dang / rtag tu rgyun mi 'chad pa bskal par brjod de yid la byed par 'gyur ba de rtag tu bskal pa stong phrag bzhi bcur 'tsho bar byed do// skye ba dran par 'gyur ro// byang chub kyi sems mi brjed pa thob par 'gyur ro// na mo rat+na tra yA ya/ na maHpuSh+pe ke ta be/ ta thA ga tA ya/ ar+ha te/ samyak+saM bud+d+hA ya/ tad+ya thA/ puSh+pe puSh+pe puSh+pe puSh+pe puSh+pe puSh+pe su puSh+pe swA hA/ gzungs 'di me tog la lan nyi shu rtsa gcig yongs su bzlas te cho ga ji lta ba dang / 'du shes ji lta ba bzhin du byas pas de bzhin gshegs pa'i mchod rten la rab tu gtor bar bya'o// de'i mngon par 'dod pa thams cad yongs su rdzogs pa dang / las kyi sgrib pa thams cad zad par 'gyur ro// na mo rat+na tra yA ya/ na maHsarba ni bar Na/ biSh+kaM b+hi ne ta thA ga tA ya/ ar+ha te/ samyak+saM bud+d+hA ya/ tad+ya thA/ s+phu Ta s+phu Ta/ s+phu Tan+du me/ sarba pA pA ni/ sarba bud d+ha sa t+ye/ d+harma sa t+ye na/ saM g+ha sa t+ye na/ in+d+ra sa t+ye na/ ba ru Na sa t+ye na/ ye lo ka sa t+ye na/ bir Na sa t+ye na/ sa t+ya sa tsa ne na s+phu Tan+tu/ sarba pA pA ni sarba bud d+ha a d+hiSh+ThA ne na swA hA/ mtshan mo nyi shu rtsa gcig gis las thams cad zad par byed do// nyin mo dang mtshan mo gsum byas nas drug tu rab tu sbyor bas mtshams med pa nges par zad par byed do// na mo rat+na tra yA ya/ na mo bai ro tsa nA ya/ ta thA ga tA ya/ ar+ha te/ samyak+saM bud d+hA ya/ na ma A kA sha gar+b+hA ya/ bo d+hi sa twA ya/ ma hA satwA ya/ ma hA kA ru Ni kA ya/ ka la ka la/ ki li ki li/ hu ru hu ru/ bai ro tsa na/ ra smi sany+tso di de/ A gats+tsha Ar+ya A kA sha gar+b+ha ma hA kA ru Ni ka / pU rA ya/ shu baM/ dar+sha ya/ bud d+ha pi Sha ya ra tsa ra tsa ra/ tsi ri tsi ri swA hA/ 'di ni rnam par snang mdzad kyi snying po zhes bya ba'i gzungs bklags pas 'grub pa ste/ skrag pa dang / rgyan po dang / dug dang / dug brtan po dang / byad stems dang / rgyal po dang / chom rkun la sogs pa rnams gnon par byed do// gang du bris pa gnas pa'am/ mgo dang lag pas bcang bar byed pa de la nye bar 'tshe ba dang / nad 'go ba thams cad mi 'byung ngo // 'di rtag tu bzlas pas dri ma med pa'i ting nge 'dzin so sor rnyed do// na me rat+na tra yA ya/ na mo ba ro tsa nA ya/ ta thA ga tA ya/ na ma A kA sha gar+b+hA ya/ bo d+hi satwA ya/ ma hA satwA ya/ ma hA kA ru Ni kA ya/ tad+ya thA/ badzram+bu badzram+bu/ badzra d+h+wa dze/ shU n+ya tA pra de she/ bai ro tsa na gar+b+he sany+tsa in+d+ri ya sho d+ha ne swA hA/ cho ga ni rtag tu bzlas pas 'phags pa shes rab kyi pha rol tu phyin pa'i gnas so sor rnyed do// bdud thams cad dang / phyir rgol ba thams cad dang / dgra thams cad dang bgegs dang log par 'dren pa thams cad kyis thub dka' bar 'gyur ro// de bzhin du gang bris nas lag tu bcang bar byed pa de yang yon tan 'di rnams so// na mo rat+na tra yA ya/ na maHsarba durga ti pa ri sho d+hA ya/ ta thA ga tA ya/ ar+ha te/ samyak+saM bud d+hA ya/ tad+ya thA/ sho d+ha ne sho d+ha ne/ sarba pA paM bi sho d+ha ne/ shud+d+he bi shud+d+he sarba kar+m+ma A ba ra Ni bi shud+d+he swA hA/ gzungs 'di'i cho ga ni 'di yin te/ rtag tu bzlas pas sdig pa thams cad grol bar 'gyur ro// sangs rgyas kyi byin gyis brlabs pas skye ba bzhar skye ba dran par 'gyur ro// ji srid byang chub kyi snying po la mthar thug pa'i bar du dge ba'i rtsa ba yongs su zad par 'gro bar mi 'gyur ro// na mo rat+na tra yA ya/ na mo b+ha ga wa ti Ar+ya pradz+nyA pA ra mi tA yai/ o~M shru ti/ smr-i ti/ bi dza ye/ swA hA/ 'di gzung bas shes rab kyi pha rol tu phyin pa bzung bar 'gyur/ 'di'i cho ga ni 'phags ma shes rab kyi pha rol tu phyin pa'i glegs bam bzhugs nas de'i mdun du sa la ma lhung ba'i ba ser skya'i ba byung gis dkyil 'khor nye bar byugs te nyin mtshan du smyung bar gnas pas gnas der mchod pa rgya chen po byas nas ba'i mar gyi mar me phul te bya ba yid la dran par gyur pas gdon par bya'o// de nyid du ku sha bting nas gser gyi kha dog gi de bzhin gshegs pa'i sku mthong ngo // de 'di la yang dag par lta ba bzhin ston par byed do// tho rangs sam/ mtshan mo nyid du yang rung ste/ tshig tu gdon par bya'o// sangs rgyas rjes su dran pa bsgom par bya'o// na mo rat+na tra yA ya/ na ma Ar+ya a ba lo ki te shwa rA ya/ bo d+hi satwA ya/ ma hA satwA ya/ ma hA kA ru Ni kA ya/ tad+ya thA/ dza ye dza ye/ ma hA dza ye/ dza ya bA hI ni/ dza la ut+ta re/ ka la ka la/ ma la ma la/ tsa la tsa la/ hu lu hu lu/ k+Shi Ni k+Shi Ni/ sarba kar+m+ma A ba ra NA ni/ me bi shwa d+hA ya/ b+ha ga ba te/ sa ha sra/ A brta/ sar+b+ba bud d+ha a ba lo ki te/ tsak+Shu/ shro tra/ g+h+rA Na/ dzi hwA/ kA ya/ ma no bidz+nyA na/ sho d+ha ni/ su ru su ru/ pra su ra pra su ra/ sar+b+ba bud d+ha/ a d+hiSh+Thi te swA hA/ d+harma d+hA tu gar+b+he swA hA/ a b+hA ba/ sarba d+harma a bi b+he da ni swA hA/ gzungs 'di'i cho ga ni 'di yin te/ mtshan mo gcig tu dran par byas nas rtag tu bzlas pas bskal pa stong du bsags pa'i sgrib pa yang zad par 'gyur ro// sangs rgyas stong gis nye bar bsags pa'i dge ba'i rtsa bar 'gyur ro// bskal pa stong gi 'khor ba las phyir phyogs par byed do// skye ba brjes te lha rnams su skye bar 'gyur ro// mi'i rgyal srid dam yongs su dag pa'i sangs rgyas kyi zhing rnams su skye bar 'gyur ro// nyi ma nyi shu rtsa gcig bzlas pas ji ltar 'dod pa'i rmi lam mthong bar byed do// 'di ni stong 'khyil ba zhes bya ba'i gzungs yin te/ phan yon chen po byang chub sems dpa' yang dag par brjod pa'i mdo bklag par bya/ rtag tu yid la bya'o// na mo rat+na tra yA ya/ na mo bud d+hA ya/ na mo d+harmA ya/ na ma sa~M g+hA ya/ na maHAr+ya a ba lo ki te shwa rA ya/ bo d+hi satwA ya/ ma hA satwA ya/ swe tA ya/ swe tA b+hu dzA ya/ dwA da sha b+hu dzA ya/ e hi e hi/ b+ha ga wA na/ Ar+ya a ba lo ki te shwa rA ya/ bud d+ha bud d+ha bud d+ha/ Ar+ya ma nu sma ra/ bud d+ha ma nu sma ra/ d+har+m+ma sat+ya ma nu sma ra/ saM g+ha sat+ya ma nu sma ra/ tad+ya thA/ na tu na tu/ ki Ni ki Ni/ tu ru tu ru/ b+h+yo b+h+yo/ ku ru ku ru/ sarba sarbaM/ me sA d+ha yaM hi ri mi ri Ti Ti/ ni ni/ ma ma sa ba ri wA ra s+ya/ si d+h+yan+tu/ man+t+ra pa dA swA hA/ de nas de bzhin gshegs pa 'od dpag med kyis gzungs 'di gsungs nas byang chub sems dpa' spyan ras gzigs dbang phyug la 'di skad ces bka' stsal to// byang chub sems dpa' rnams kyi rtsa ba'i rig pa'i gzungs 'di ni bklags pas 'grub pa/ ma bsgrubs pa yang las rnams 'byung ba ste/ zla ba nya la gso sbyong can gyis nyin mtshan du smyung bar gnas yang rung ngo // spyan ras gzigs dbang phyug gi spyan sngar byang chub kyi shing gis me rab tu sbar nas til nag po stong phrag brgyad sbyin sreg gyis shig // de bzhin du nyi ma bdun du lan re'am thun gsum du byas na rgyal po'am/ rgyal po'i blon po dbang du 'gyur ro// mtshan mo gsum du smyung bar gnas pas yungs kar dkar po stong phrag brgyad sbyin sreg gyis shig // phyogs sam zla bar yul gyis don du grog mkhar bdun gyi rtse mor song nas re re 'dzegs te/ nyi ma snga dro nas ji srid phyi dro'i bar bzlas par bya'o// mtshams med pa grol bar byed do// bu 'dod na 'o ma'i sbyin sreg gyis shig // mtshan thams cad yang dag par rdzogs pa'i khye'u 'byung ngo // gzungs 'di nyid kyis bdag nyid srung ba dang / gnod pas gdon 'bros par byed pa la bya bas pas sam/ rdzas su bcings pas kyang rung ngo // yang na chom rkun thams cad dbang du 'gyur ro// rtag par rgyun du zlos bzhin pa ni nor nye bar bsags par 'gyur zhing // dgra rnams las kyang rgyal bar 'gyur ro// de nas de bzhin gshegs pa 'od dpag med kyis slar yang ral pa gyen brdzas kyi rgyud phyi mar gzungs kyi gsang sngags kyi tshig rnams gsungs pa/ na mo bu da d+hA ya/ na mo d+harmA ya/ na maHsaM g+hA ya/ tad+ya thA/ hu lu hu lu/ bi ma le/ nir ma le/ sho d+ha ni/ kA tsa ti/ mir pa Ta la/ sar+b+ba ni ro gaH/ bi na sha nits+tsha da ni/ ts+tsha da ni/ bA ta sa mu t+Thi taM bA ta sa mu tiSh+Thi taM/ sh+leSh+ma/ san+ni pA ta sa mut+Thi taM sar+b+ba nA shA ni/ Ar+ya a ba lo ki te shwa ra s+ya/ te dza na na s+yan+tu/ ak+Shi ro gaHswA hA/ gzungs 'di'i cho ga ni 'di yin te/ bcom ldan 'das kyi spyan sngar dkyil 'khor byas nas mi snang bar gyur nas lag pa'am ku sha la brgyad brgyar yongs su bsngags nas mig la byab par bya'o// long bas kyang mig so sor rnyed do// zla ba drug gis rtag tu dran par byed na/ mig nad 'byung bar mi 'gyur ro// de nas de bzhin gshegs pa shAkya thub pas byang chub sems dpa' spyan ras gzigs dbang phyug dang gru 'dzin na gnas pa'i 'khor chen po la legs par gzigs nas byang chub sems dpa' mthu chen thob la bka' stsal pa/ rigs kyi bu grub pa'i gzungs kyi sngags kyi tshig 'di ni rtog pa'i rgyal pos rgyud phyi ma 'dir brjod pa sngon gyi sangs rgyas kyis gsungs pa ste/ bcom ldan 'das ma 'phags ma sgrol ma'i sgrub pa pos rtag tu dge slong ngam/ dge slong ma'am/ dge bsnyen nam/ dge bsnyen ma chos gos kyi rna ba'am/ gos kyi mtha' la mdud pa bya'o// gang la la zhig bcom ldan 'das ma sgrol ma sgrub par byed pa des lan cig brjod nas gsum gyis gos la bgos pas dgra dbang du nye bar 'gro bar 'dod pa dang / gdug pa thams cad rings par 'dod pa dang / dngos grub thams cad rtogs par 'dod pa dang / don thams cad yongs su rdzogs par byed par 'dod pa dang / rgyal po'i pho brang du 'jug par 'dod pa dang / mi mdza' ba rnam par 'joms par 'dod pa de ci'i rgyu dang / de bzhin du byang chub sems dpa'i rigs can don thams cad bya ba la rab tu 'jug pa 'dzin par byed do// de la yid la grub pa'i gzungs kyi sngags kyi tshig rnams ni/ na mo rat+na tra yA ya/ na mo a mi tA b+hA ya/ ta thA ga tA ya/ ar+ha te/ samyak+saM bud d+hA ya/ na maH Ar+ya a ba lo ki te shwa rA ya/ bo d+hi satwA ya/ ma hA satwA ya/ na ma Ar+ya ma hA s+thA ma prap+tA ya/ bo d+hi satwA/ bA ma ne trAn+na ma s+yA mi tAn+na maH/ s+yA mi bA ma ne/ pi shA tsi par+Na sha wa ri/ par+Na sha wa ri/ pi shA tsa/ b+ha ga ba ti/ pA sha ha sta/ paR+shu d+ha ra Ni/ yA ni/ kA ni/ tsh+tsha ta/ b+ha ya ni/ ut+pa t+yan+te/ yak+Sha sh+tsa/ ri tA yo/ yA kash+tsi ta/ ma hA bA d+yo/ ye ko tsi ta/ u pa dra bI/ ye ke tsi ta/ Ar+ya bak+sha/ ye ke tsi ta/ u pa sarga/ a u ba sarga/ sam+b+ha d+ha ba/ at+pa t+yan+te/ sar+b+ba Ni tA ne/ sar+b+bAM staM/ sarbe te/ bA la ta d+ha na/ ut+pa t+yan+ta ne/ paN+Di ta/ a ne na/ sa t+ye na/ sat+ya bA ke na/ i b+hiHpaN+Di ta/ a d+hiSh+Tha tai rma n+t+ra ba rai rma ma rak+ShiM ku ru pa ri tra NaM ku ru pa ri gra haM ku ru pa ri pA la naM ku ru swa sti/ ya naM ku ru daN+Da pa ri ha raM/ ku ru bi Sha pa ri ha raM ku ru/ bi Shad+bu Sha NaM ku ru/ bi Sha nA sha naM ku ru/ tad+ya thA/ a mri te a swa targe mA/ ma ra ma ra sa ma/ pra sa ma/ u pa sa ma tu nu bi tu nu/ tu le tu mu le/ ma ma sarba satwA nAny+tsa rak+ShaM ku ru swA hA/ 'di ni ri khrod lo ma can zhes bya ba'i gzungs te bzlas pa dang / sbyin sreg gis nad thams cad dang / gdon thams cad dang / nye bar 'tshe ba thams cad 'joms par byed do// 'di lta ste mi rnams la yams kyis nye bar 'tshe ba la shing sha ma'i yam shing gi me rab tu sbar nas gang ba'i sreg blugs stong phrag brgyad thun gsum du ji ltar nus pas sbyin sreg gyis shig // bcom ldan 'das 'phags pa spyan ras gzigs dbang phyug la mchod pa byas nas ri khrod lo ma can la yang bya'o// de bzhin las byas pas nye bar 'tshe ba thams cad 'joms par byed do// ba lang gi nye bar 'tshe ba la ba lang gi spu dang rus pas sbyin sreg bya ste zhi bar 'gyur ro// ma he'i nad thams cad la skra dang rus pas nyi ma bdun du sbyin sreg bya ste/ zhi bar 'gyur ro// rgyu skar gyis gnod pa la nyi ma bdun du 'o ma'i sbyin sreg bya'o// dngos grub thams cad rtogs par 'dod pa nyi ma bdun du nye bar 'tshe ba la seng ldeng gi phye ma'i sbyin sreg go// mgo bo na ba la dri bzang po'i me tog la yongs su bzlas nas bsnams nas mer gzhug par bya'o// rang gi gnas su 'gyur ro// rims la srad bu bcing bar bya ste/ rang gi gnas su 'gyur ro// za ba dang sbyin sreg kyang bya'o// gdon la bag zan las byung ba'i gzugs brnyan byas la lan bdun bzlas te nyi ma bdun nas grol bar 'gyur ro// mig na ba la mig sman gyis sbyin sreg gyis shig // nyi ma bdun gyis grol lo// zhi bar 'dod pas dUr ba'i sbyin sreg gyis shig // zhi bar 'gyur te/ rgyas par 'dod pas yungs kar gyi sbyin sreg gyis shig // rgyas par 'gyur ro// rgyal ba la shu dag gi sbyin sreg gyis shig // rgyal bar 'gyur ro// lan tshwa las byung ba'i gzugs brnyan byas nas sbyin sreg gyis shig // dbang du 'gyur ro// sbrul gyi mche bas zin pa la yal 'dab kyi las so// sbrul las byung ba'i nyi ma bdun la dbang du byed do// 'byung po dang sha za'i rgyas btab pa la lan nyi shur bzlas pa'i yungs kar gyis bsnun par byas te rang gi gnas su 'gro'o// rtag tu bzlas pas skye bo thams cad dga' bar 'gyur ro// rgyal po'i pho brang du 'jug pas lan nyi shu rtsa gcig gdong la yongs su bzlas na gang mthong ba de dbang du 'gyur ro// sbyin sreg gi las thams cad la nyi ma bdun du sbyin sreg bya'o// mdor na nye bar 'tshe ba thams cad 'joms par 'gyur ro// sna ma'i me tog gi sbyin sreg gis las thams cad byed do// las thams cad la dang por gang ba'i sreg blugs sbyin sreg gyis shig // las thams cad la yang las 'di nyid gyis shig ces bya'o// gso sbyong can gyis bya ba'o// sems dpa' thams cad la sems kyis dmigs pas sa las byung ba'i ka pA la dang / sel+la ka la brgyad brgyar mngon par bsngags par byas nas gzhon nu mas mdud pa brgyad brgya bya'o// de nas de dri'i chus bkrus nas shing la bzhag ste/ de'i mgo la bcing bar bya'o// de bzhin du ma he rnams dang / ra rnams dang / phyugs rnams la chom rkun gyis nye bar 'tshe ba la rwa la bcing bar bya'o// bum pa chus gang bar byas nas gtsang mas brgyad brgyar mngon par bsngags par byas te nad pa'i rked pa la bcing bar bya'o// rang gi gnas su 'gyur ro// khyim du tshangs pa'i srin po dang / sha zas nye bar 'tshe ba rnams la sbyin sreg gyis shig // ji ltar nus pa'i gtor ma bya'o// zhes te 'di ni ri khrod lo ma can zhes bya ba'i gzungs ral pa gyen brdzes kyi rgyud phyi ma gsungs pa byang chub sems dpa' yang dag par brjod pa'i mdo sde yang ngo // slar yang dus de'i tshe sangs rgyas bcom ldan 'das thams cad byang chub sems dpa' sems dpa' chen po 'phags pa spyan ras gzigs dbang phyug gi spyi bor phyag g.yas pa rab tu brkyang nas nyug par mdzad de 'di skad ces bka' stsal to// rigs kyi bu rin chen phreng bzhes bya ba'i gzungs yod de 'di klog par byed pas 'grub par sangs rgyas thams cad kyis rjes su yi rang bas gsungs so// rtog pa'i rgyal po chen po phyi ma de la bsrung ba dang bskyab pa dang / smra ba'i ched dang / ral pa gyen brdzes kyi rgyud phyi mar bcom ldan 'das ma 'phags ma sgrol ma'i sgrub po'i dngos grub byed pa rtag tu byed du gzhug go// blo gros dang ldan pas gang dge ba'i tshes grangs la bris nas so// de nas de bzhin gshegs pa shAkya thub pas sngags kyi tshig rnams bka' stsal to// na mo bud+d+hA ya/ na mo d+harmA ya/ na maHsaMg+hA ya/ na maHsap+tA nAM/ samyak+saM bud+d+hA ko TI nAM na mo me tre ya/ pra mu khA nAM/ sarba bud+d+ha bo d+hi sa twA nAM/ na maHsamya g+ga tA nAM/ na maHsamyak+p+ra ti pan+nA nAM/ na mo ar+ha tAM/ na mo nA gA mI nAM/ na maHsa kri dA gA mI nAM/ na maHshro tA pan+mA nAM/ na mo ar+ha te/ mar+d+h+wa tu/ a pa rA dze ta hr-i da yaM/ ma brta yiSh+ya mi samyak+saM bud+d+ha/ b+hA Shi ta/ ma nu mo da taM/ de ba ga nai sarba karma ka raM/ shu b+haM/ pa pi trany+tsa bA/ maM ga l+yaM/ d+ha n+yaM/ shu b+h+ya ka raM/ shu b+haM rAk+Sho/ g+h+na sarba satwA nAM/ de bany+tsa a pa rA dzi tA hr-i da yaM/ mA brta mi sarba pA pa/ pra sha mA nAM/ sarba ar+tha sA d+ha nAM/ d+ha n+yaM/ sarba gra ha bi nA sha nAM/ ni t+yaM dza ya/ ka ri h+ye Sha sha kra s+ye ba a pa rA dzi ta pa Sha kri t+ye/ nA sha ne tse ba/ rA dzA/ ag+ni ri pu nA sha nI krit+ya karmA Ni/ be ta Do duHswap+haduHswap+nA bi a tha spu ta na de ba dA na ba/ gan+d+ha rba/ yak+Sha rAk+Sha sa/ pan+nA ga/ rak+ShaM/ kurba n+tu me ni t+yaM sa mAn+ta tsa/ te dza naM e hi kA/ dri tI ya ka dz+wa rA tri tI yak+Sha/ tsa tur+tha ke b+h+yo rak+Sha yaM bi Sha ma dz+wa ra karmA Ni bi Sha b+huk+taM ga raM tsai ba b+h+yo dz+ye brdza yi Sh+ya ti/ ya s+ya bA na b+ha ba ta gar+b+ho ha yan+te ya s+ya dA ka ra ka/ rat+na mA la i yaM te ShAM k+Shi pra ma ma ba ha te/ dzA ya mar+tha/ kA mo la ba tar+the/ shrI kA mo la b+ha te/ shrI yaM/ bi tha te ra Na/ saM gra he/ k+Shi pra mA bA te/ dza paM/ a tra bi t+yaM/ pra bak+ShA mi/ rat+na mA la ti/ bi pru taM/ ta ba tA lo ka nA tha hri driSh+Ta satwA nu pa dru tAM/ tad+ya thA/ oM d+ha na ka ri bi pu la ka ri ya sha ka ri/ bid+d+ha ka ri a yun+ta ti a lak+Shi pra sa ma ni d+haM narbA n+ya bi n+ya bi bar+d+ha ni ba shrI ka ri/ sarba gra ha nak+Sha tra ba sha/ brti ni me/ t+hA dza na ni/ su tra dza na ni ba ri bA ra bad+h+ya ni/ A yun+da ni/ prI ti kA ri/ dzam+b+ha ni/ stam+b+ha ni/ a mo ha shak+ti kAny+tsa na mA la gra ha sau mya/ ka ra Ni sarba kA li kA lA hA bi gra ha/ bi bA da pra sha ma ni/ par tsa tra/ ni bA ra Ni pa ra sai n+ya stam+b+hA ni tsit+ta ni rma lI kar Ni/ sarba pA pra sha ma ni sarba kilbi Sha nA sha ni swA hA/ tsu Tu tsu Tu/ tu Tu tu Tu/ mu Tu mu Tu swA hA/ sarba de ba a nudz+ny+wA te swA hA/ sarba nA gsaM rak+Shi te swA hA/ o~M ni ri phaT/ ha na ha na phaT/ da ha da ha phaT/ pa tsa pa tsa phaT/ ye ShAM bid+h+wa Shan+ti bi sha ma tsit+tA yan+ti/ ha ha ni/ ka kho rda kurba n+ti ka ra yan+ti/ kr-i tany+tsa a b+ha yA nu mo de nar+tha ba phaT swA hA/ ag+niM stam+b+ha yA mi bi ShaM shasta u da ka tsau ri sarba duSh+Ta sarba byA d+hi ta/ tsan traM dza na yA mi hU~M hU~M phaT phaT swA hA/ gzhan gyis mi thub pa'i 'dab mas khrus byas te rin po che'i phreng bas rnam par brgyan pa las thams cad byed pa 'di ni rtag tu srung bar byed pa'o// de bzhin nyid du yang gro ga'i 'dab ma la bris pa'am gang du'am der yang rung ste la la'i bgegs srung ba dang / bsod nams mchog dang / sdig pa dang / dri ma 'joms pa dang / g.yul du'am/ rtsod pa'am/ thams cad du rgyal ba sbyin zhing dge ba'o// gang 'di 'dzin pa la rig pa bzhi pa bris pa dang / skyes pas rtag tu klog pa de la 'jigs pa 'byung bar mi 'gyur ro// klog pa dang 'dzin pa thams cad rtag tu srung bar byed do// gsang ba rnams kyis yongs su skyong bar byed do// cho ga'i rgyal po 'di rtag tu mthar byed pa ni ji ltar rin po ches spras pa'i phreng ba steng du rnam par 'bar ba'i dpal gang yin pa de rig pa 'dzin par byed do// 'di las gdon de rnam par nyams par byed do// nad rnams kyang mi 'byung ngo // bu tsha bo rnams kyang 'phel lo// 'khor bzang po can rnam par gnas so// rig pa 'di ni thams cad nas de bzhin gshegs pa rnams kyis sems can la phan pa'i don gyi ched dang / byis pa rnams khyad par du bsrung bar bya ba'i ched do// lha dang / rgyal po dang / byang chub sems dpa' rnams dang / de bzhin du de bzhin gshegs pa de yang phyogs bcu rnams su kun nas gzigs par mdzad do// dge ba'i don rnam par 'phel ba dang / sdig pa thams cad kun nas zad par 'gro ba dang / rmi lam ngan pa rnams dang / nyes par byas pa rnams las kyang grol te 'dir the tshom med do// ral pa gyen brdzes kyi rgyud phyi ma'i gzungs so// de nas 'di las rgyud 'dir byang chub sems dpa' spyan ras gzigs dbang phyug gi phyag rgya'i mtshan nyid gsungs so// 'di lta ste/ gtsug phud dang / go cha dang / ra ba dang / snying po dang / nye ba'i snying po dang / zhes pa ste rnam pa lnga'o// rtsa ba'i rig pa la ni drug cur bshad do// don thams cad sgrub pa de la dang por re zhig ra bi ta dang / bi Ni ka dang / sangs rgyas kyi mthar thug pa rnams so// mthe chung khab kyi rnam pas nges par btsir ba'i gung mo dang mthe bong dag tu bshad do// 'di ni 'phags ma sgrol ma'i gang ba'i phyag rgya'o// zhes rnam par grags te don thams cad sgrub pa'o// rig pa tshim par byed pa la mthe chung gnyis bsnun par bya ste rnam par tshim par 'gyur ro// lhag par gnas pa ni mthe bong gnyis ka khab kyi rnam pas so sor g.yo bar bya ste/ snying po rnam par shes par bya'o// bstod pa kho na'i ming gis so// nye ba'i snying po la mthe bong gnyis 'di lta ste/ nang kho na'i khu tshur ro// mthe chung lcags sgrog gi cha'i sgra dang / sdigs mdzub kha phye ba khab tu byas pa 'di ni go cha'i mtshan nyid de/ rtag tu bdag nyid la rab tu sbyar bar bya'o// sdigs mdzub gnyis nges par btsir nas gung mo dkris te khab kyi rnam pas bsdigs pa 'di ni gtsug phud kyi phyag rgya'i mtshan ma ste/ bdag nyid kyi gtsug phud bcings pa'i dus su rab tu sbyar bar bya'o// slar yang khu tshur bcings nas/ sdigs mdzub kha phye ba khab kyi rnam pa ste/ 'di ni bzlas pa'i phyag rgya'i mtshan nyid do// de lta bu kho na yongs su gyur pas sdigs mdzub khab kyi rnam pas ra ba'i phyag rgya bya'o// khu tshur bcings nas sdigs mdzub gnyis lcags sgrog gi rnam pa ste/ mtshan ma 'di ni dam tshig srung ba'i phyag rgya'o// rkang pa bsnyams pa la g.yas pa'i rkang pa rab tu bzhag nas gar gyi sbyor bas yongs su bskor bar bya ste/ gzhan du bskor nas lag pa gnyis kas rtsa ba'i phyag rgya'i las sbyar ro// dpral bar yang las thams cad kyi dam tshig gi phyag rgyar 'gyur ro// de nas phyag rgya bcing ba dang / bzlas pa'i dus dang / nyal ba'i dus dang / rnam pa gzhan du yang rab tu sbyar bar bya'o// gdon gyi las dang las thams cad la rtsa ba'i phyag rgya rab tu sbyar bar bya'o// de nas yang bcom ldan 'das de bzhin gshegs pa shAkya thub pas ral pa gyen brdzes kyi rgyud phyi mar spyan ras gzigs dbang phyug la rjes su brtse bas bcom ldan 'das ma 'phags ma sgrol ma sgrub pa'i don du phyag rgya bcings pa gsungs so// de la 'di rnams yang dag sbyar bya ba// yams ni bde bar bya dang mkhas pas phyag 'tshal ba// rig gsum la yang thun mong phyag rgya ni// de rnams nye bar drangs ba phyag 'tshal phyag rgya ni// g.yas pa'i sor mo'i tshigs la tshigs kyis rtse mo kun// phyag rgya nyid ni rjes su bcing bar gyis shig dang // rtag tu gsol ba 'debs la gtsang ma gsol 'debs pa'i// phyag rgya de bzhin kho nar g.yas pa sor mo yi// tshigs rnams tshegs su byas nas rjes su yi rang bya// mchod pa thams cad kho na gtsang mas rtag tu ni// mchod pa rtag tu rjes su yi rang byed pa dang // sor mo rnams kyi bdud rtsi thams cad yang dag ldan// tshigs kyi rtse mo mthe bong snying por yang dag ldan// 'di rnams rgyal ba yi ni phyag rgyar 'gyur// sor mo'i rtse mo yang dag sbyar ba gung mo dang // mthe bong gnyis kar gang du mi 'gyur phyag rgya yis// bzlas pas mchog sbyin yid kyi bzlas pas phyag rgya'o// de nas yang bcom ldan 'das de rnams thams cad rang rang gi sangs rgyas kyi zhing du gshegs pa'i mtshan ma ston par mdzad bzhin pas slar bzhengs pa'i mtshan ma mdzad do// de nas thams cad dang ldan pa'i 'khor sa dang / nam mkha' la gnas pa dang / sems rab tu 'gul ba dang thams cad dang ldan pa'i sa 'di rang 'gul bas skrag cing me tog gi char 'bab pa dang / bar snang las spyod pa'i 'byung po bye bas thams cad du 'gro ba'i gdug pa rab tu btul lo// de nas yang byang chub sems dpa' mthu chen thob kyis de bzhin gshegs pa shAkya thub pa la yongs su zhus pa/ bcom ldan 'das chos kyi rnam grangs 'di'i ming ci lags/ bcom ldan 'das kyis bka' stsal pa/ rigs kyi bu des na ral pa gyen brdzes zhes bya bar yang zungs shig // rtog pa'i rgyal po zhes bya bar yang zungs shig // spyan ras gzigs dbang phyug gis zhus pa zhes bya bar yang zungs shig // rig pa dang gsang sngags kyi spyod pa'i mdo sde zhes bya bar yang zungs shig // rtog pa'i rgyal po chen po'i le'u rab 'byam zhes bya bar yang zungs shig // thabs kyi spyod pa zhes bya bar yang zungs shig // de nas byang chub sems dpa' byams pas 'di skad ces gsol to// bcom ldan 'das dge ba'i rtsa ba ji tsam gyis de rnams yang dag par ldan par 'gyur/ chos du zhig gis lhag par gnas pa lags/ byams pa des gang chos bcus 'di lta bu mthong ba kho na ste/ sangs rgyas dang byang chub sems dpa' thams cad dang / lha dang / klu dang / gnod sbyin dang / dri za dang / lto 'phye chen po dang / nam mkha' lding dang / mi'am ci dang / la sogs pa rnams kyis kun tu bsrungs bar 'gyur ba dang / gzungs mnyam pa'i sems zab mo'i bzod pa dang ldan par 'gyur ba dang / dge ba'i chos las kun tu gnas pa'i sa ji srid du 'dri bar 'gyur ba dang / bris nas 'chang bar 'gyur ba dang / glegs bam du 'gyur bar byas nas mchod par 'gyur ba dang / tshe dang nad med pa dang / dbang phyug dang / bde ba phun sum tshogs par 'gyur ba dang / bde 'gror 'gro ba ste/ phan yon mang po nyid dang / phan yon chen po nyid kyis chos kyi rnam grangs dang lha dang bcas pas byin gyis brlabs pa/ rig pa dang / sngags chen po 'dus pa 'khor ba'i pha rol tu song ba bdag gis kyang yang dag par rgyu skar dang / mtshan mo dang / nyin mo dang / zla ba dang / lor bde ba'i ched du mtho ris su skye bar 'gyur ro// dge ba bcu'i las kyi lam dang grags pa 'phel zhing yongs su rdzogs par 'gyur ro// ral pa gyen brdzes 'chang ba po dang khyim du gzhag pa dang rab tu byung ba rnams la'o// de skad ces bka' stsal pa dang / bcom ldan 'das la yid kyis kyang thams cad dang ldan pa'i 'khor lha dang / mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par dga'o// ral pa gyen brdzes kyi rgyud phyi ma rdzogs so// // 'di ni jo bo chen po a ti sha'i phyag dpe rwa sgreng nas dka' thub chen pos gdan drangs nas/ shAkya'i dge slong rin chen grub kyis 'phar ba'i lo cho 'phrul chen po rta'i zla ba'i tshes lnga la rdzogs par bsgyur ba'i yi ge pa ni lots+tsha ba chen po 'di nyid kyi zhabs drung du nye bar gnas pa/ shAkya'i dge slong bsod nams grub kyis bgyis so// paN+Di ta la ma gtugs shing // dpe dbang 'grel pa ma rnyed pas// sgra don log par gyur srid na// mkhas pa rnams kyis bcos par gsol// 