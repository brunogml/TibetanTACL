@##// rgya gar skad du/ ga ga nA ma la su pa ri shud+d+ho d+har+m+ma d+hA tu dz+nyA na gar+b+ha nA ma/ bod skad du/ nam mkha' dri ma med pa shin tu yongs su dag pa chos kyi dbyings kyi ye shes kyi snying po zhes bya ba/ dkyil 'khor thams cad bsdus par gyur pa/ bcom ldan 'das rje btsun 'jam dpal gyi don thams cad sgrub pa nam mkha' dri ma med pa shin tu yongs su dag pa chos kyi dbyings kyi ye shes kyi snying po zhes bya ba'i dkyil 'khor chen po'i don gyi dgongs ba sbas pa phyin ci ma log pa'i man ngag las brgyud pa brjod par bya ste/ de nas yang dag bshad bgyi ba// dkyil 'khor chen po dam pa ste// gru bzhir bgyi zhing sgo bzhi dang // rta babs bzhis ni rnam par brgyan// thig bzhi dang ni ldan gyur pa// dar dang me tog phreng bas brgyan// grwa yi phyogs ni thams cad dang // sgo khyud kyi ni mtshams rnams su// rdo rje rin chen spras bar ni// dkyil 'khor phyi rol thig gdab po// de yi rim pa'i nang bzhugs la// 'khor lo 'dra bar rdo rje yi// thig gis yongs su bskor bar bya// ka ba brgyad kyis mdzes bgyis par// rdo rje ka ba'i nang logs su// zla ba'i dkyil 'khor lngas brgyan la// dbus kyi dkyil 'khor dbus su ni/ sna tshogs pad+ma yid 'ong ba// 'dab ma brgyad pa ge sar bcas// dag pa thams cad rab tu gnas// de yi lte ba'i dbus su ni// 'od bzang ston ka'i zla ba'i 'od// nyi ma 'char ka'i dkyil 'khor 'dra// sen mo'i 'od ni shas cher dmar// chags bral la sogs chags pa che// kha dog sna tshogs 'bar ba'i 'od// skra mchog chen po mthon ka'i rtse// sangs rgyas rin chen cod pan ldan// zhal bzhi pa la phyag brgyad pa// sgeg pa la sogs nyams dang ldan// sna tshogs na bza' yang dag bsnams// byis pa'i rgyan gyis yang dag spung // mtshan ni sum cu rtsa gnyis dang // dpe byad brgyad cus yang dag brgyan// chos kyi 'khor lo'i phyag rgya ches// phyag gnyis dag ni rnam par brgyan// ral gri mda' dang rdo rje yis// g.yas pa'i phyag mchog rnam par mdzes// shes rab pha rol phyin dang gzhu// rdo rje dril mchog g.yon pa na// dri med dpe bral bsam mi khyab// shes rab ye shes dri ma med// mgon po sangs rgyas kun gyi dngos// dkyil 'khor mdun gyi gtso gyur la// rdzogs sangs rdo rje'i skyil krung bcas// 'jam pa'i dbyangs ni nges par dgod// pad+ma'i 'dab ma thams cad la// seng ge'i gdan gyi stengs bzhugs shing // thams cad rin chen bdun bskor bar// 'khor lo can ni brgyad bri'o// gtsug tor chen po yi ge bdag // shar gyi 'dab mar yang dag bri// gtsug tor gdugs ni dkar po dag // nub kyi 'dab mar dgod par bya// gzi brjid phung po lho phyogs su// gtsug tor rnam rgyal byang phyogs su// rnam par 'thor ba dbang ldan phyogs// me yi phyogs su gyen 'byung dgod// gyen 'byung chen po bden bral phyogs// rgyal ba rlung gi phyogs su dgod// sngags rnams kun la'ang sgrub pa po// 'khor lo can ni de dag bri// rdo rje shugs kyis song nas su// dkyil 'khor bzhi po dag tu ni// mi bskyod pa la sogs pa bzhi// sangs rgyas thams cad dgod par bya// rdo rje sems dpa' la sogs pa'ang // sna tshogs rgyan dang gos 'chang ba// dbang ldan phyogs nas brtsams nas ni// go rims ji bzhin bri bar bya// de nyid kyi ni mtshams kyi char// spyan dang de bzhin mA ma kI// gos dkar de bzhin sgrol ma ni// rab tu 'bad de bri bar bya// sgo rnams su yang sgo srung ni// rang gi mtshan mas phyag brgyan pa// rdo rje slob dpon blo ldan pas// rab tu 'bad de bri bar bya// rdo rje shugs kyis byung nas ni// dkyil 'khor mchog ni gnyis pa ru// zur bzhi pa la sgo bzhi pa// sgo srung rnams dang yang dag ldan// dag pa'i gzugs kyi dkyil 'khor du// der ni cho ga bzhin bri bya// shar phyogs su ni sa rnams bri// de bzhin lho ni rab 'bar ba'i// pha rol phyin pa thams cad bri// nub tu dbang rnams bcu po ste// byang du gzungs ni thams cad bri// de bzhin mtshams su sgeg mo sogs// dngos grub bde ba kun sogs pa// gsang sngags don dang ldan par bri// rdo rje shugs kyis byung nas su// dkyil 'khor dam pa gsum par ni// bskal ba bzang po thams cad dang // de bzhin sgo srung rnams kyang bri// rdo rje me tog la sogs pa'ang // go rims ji bzhin bri bar bya// de yi pho brang phyi rol bri// phyi rol rdo rje rigs kyi gnas// zlum zhing kun du bzang ba dang // sgo bzhi shin tu mdzes par yang // der ni tshangs pa la sogs pa// chung ma la sogs tshogs kyis brgyan// rgyan dang rang gi mtshan mar ldan// kun du rim bzhin legs par bri// phyi sgo'i shar gyi cha la ni// gshin rje gshed po'i phyag rgya che// thams cad bsrungs la rab brtson pa// rnam pa kun du legs par gzhag // g.yon brkyang bas ni legs bzhugs shing // phyag g.yas dbyug pa 'phyar mdzad la// phyag g.yon thugs kar sdigs mdzub bsgreng // rab tu drag por bri bar bya// gzhan gyis mi thub khro bo che// phyag rgya chen po lho phyogs su// khro bo chen po rta mgrin gyi// phyag rgya chen po nub phyogs su// rdo rje 'jigs byed spyan gyis ni// phyag rgya chen po byang phyogs su// phyi yi dkyil 'khor phyi rol du// bsrung ba'i phyir ni thams cad dgod// de yi phyi rol khor yug dang // khor yug chen po de bzhin bri// blo ldan yang dag kun rdzogs par// sngags zhes pas ni legs par bri// da ni sku mdog la sogs pa'i nges pa bshad par bya ste// bcom ldan 'das 'jam pa'i dbyangs ni zla ba nya ba'i mdangs can gyi sku la/ rdo rje dang / rin po che dang / pad+ma dang / sna tshogs rdo rje'i phreng ba dang ldan pa'i cod pan gyi steng du/ sangs rgyas lnga'i rin po che'i rtse bran can du byas te lhag ma ni gsal bas go bar zad do// 'khor los sgyur ba brgyad ni kun kyang gser gyi mdog can// rdo rje'i skyil mo krung gis bzhugs pa/ rin po che'i dbu rgyan can/ phyag g.yas na 'khor lo bstod de bsnams pa/ phyag g.yon gyis gdan la mnyes pas brten par mdzad pa'o// zhe sdang chen po bcom ldan 'das mi bskyod pa ni// ut+pal sngon po'i mdog can zhal bzhi pa/ phyag brgyad pa rdo rje'i skyil mo krung gis glang po'i gdan la bzhugs pa/ rin po che'i dbu rgyan can/ zhal dang po khro bo sgeg pa/ zhal g.yas pa gdangs shing drag po/ zhal g.yon pa tshems kyi sgros gnon pa/ zhal rgyab ma mchog tu gdug pa thams cad skrag par mdzad pa/ phyag g.yas pa rnams na ral gri dang / rdo rje dang / mda' dang / lcags kyu bsnams pa/ phyag g.yon rnams ni sdigs mdzub bsgreng ba dang / dril bu dang / gzhu dang zhags pa bsnams pa'o// chags pa chen po bcom ldan 'das rin chen 'byung ldan ni gser gyi mdog can rin po che'i dbu rgyan mnga' ba/ zhal ser po dang / nag po dang / dkar po dang / dmar po dang ldan pa phyag brgyad pa/ rdo rje'i skyil mo krung gis rta'i gdan la bzhugs pa/ phyag g.yas rnams na rdo rje dang / ral gri dang / mda' dang / lcags kyu bsnams pa/ phyag g.yon rnams na yid bzhin gyi nor bu'i rgyal mtshan dang / dril bu dang / gzhu dang zhags pa bsnams pa'o// 'dod chags chen po bcom ldan 'das 'od dpag tu med pa ni sku mdog dmar po rin po che'i dbu rgyan can/ zhal bzhi pa/ phyag brgyad pa/ rdo rje'i skyil mo krung gis rma bya'i gdan la bzhugs pa/ zhal sgeg pa la sogs pa dang ldan pa dmar po dang nag po dang / dkar po dang / ser po mnga' ba/ phyag g.yas rnams ni rdo rje dang / mda' dang / ral gri dang / lcags kyu bsnams pa/ phyag g.yon na pad+ma dang / gzhu dang / zhags pa dang / dril bu bsnams pa'o// khro bo chen po bcom ldan 'das don yod grub pa ni sku mdog nag po rin po che'i dbu rgyan can/ zhal bzhi pa/ phyag brgyad pa/ rdo rje'i skyil mo krung gis nam mkha' lding gi khri la bzhugs pa/ zhal dang po mche ba gtsigs pa/ kha dog nag po g.yas pa zhi ba/ kha dog dkar po rgyab sgeg pa/ kha dog dmar po// g.yon pa zhi ba'i tshul can mdog dkar po/ phyag g.yas pa rnams ral gri dang rdo rje dang // mda' dang lcags kyu bsnams pa/ phyag g.yon rnams na dril bu dang // gzhu dang sdigs mdzub bsgreng ba dang / zhags pa bsnams pa'o// de bzhin gshegs pa de dag thams cad kyang nyi ma'i 'od mnga' ba/ rang gi gdan gyi steng du nyi ma'i dkyil 'khor la bzhugs par bya'o// rdo rje sems dpa' la sogs pa'ang sna tshogs rgyan dang gos 'chang ba/ dbang ldan phyogs nas brtsams nas ni/ go rims ji bzhin bri bar bya/ zhes bya ba la/ de bzhin gshegs pa'i dkyil 'khor de nyid du/ bcom ldan 'das mi bskyod pa'i dkyil 'khor la dbang ldan gyi phyogs su rdo rje sems dpa' sku mdog dkar po/ phyag g.yas kyis rang gi thugs kar rdo rje bstod pa'i tshul gyis bsnams pa/ g.yon bsnyems pas dril bu bsnams pa'o// pad+ma dang zla ba'i dkyil 'khor gyi steng na rdo rje'i skyil mo krung gis bzhugs pa/ rdo rje sems dpa'i gdan dang / skyil mo krung dang / dbu rgyan gyi nges pa ni rdo rje rgyal po la sogs pa dang / thun mong yin la khyad par rnams ni bri bar bya ste/ rdo rje rgyal po sku mdog ser po rdo rje dang lcags kyu 'dren zhing bzhugs pa'o// rdo rje chags pa sku mdog dmar po mda' dang gzhu bsnams pa'o// rdo rje legs pa margad kyi mdog can phyag gnyis kyis legs so zhes bya ba stsol ba'o// bcom ldan 'das rin chen 'byung ldan gyi dkyil 'khor du/ rdo rje rin chen sku mdog ser po rang gi dbang bskur ba'i gnas su/ phyag gnyis kyis dbang bskur ba'i phreng ba 'ching zhing bzhugs pa'o// rdo rje nyi ma sku mdog dmar po/ phyag gnyis kyis rang gi thugs kar nyi ma'i dkyil 'khor bsnams pa'o// rdo rje rgyal mtshan sku mdog nam mkha' ltar sngo bsangs/ phyag gnyis yid bzhin nor bu'i rgyal mtshan bsnams pa'o// rdo rje bzhad pa ni sku mdog pad+ma'i rtsa ltar dkar ba/ so'i phreng ba gnyis dang ldan pa'i rdo rje gnyis pa bsnams pa'o// bcom ldan 'das 'od dpag tu med pa'i dkyil 'khor du rdo rje chos sku mdog dmar skya/ phyag g.yon pa bsnyems pas pad+ma'i sdong bu 'dzin cing phyag g.yas pas pad+ma'i 'dab ma kha 'byed pa'o// rdo rje rnon po ni 'dir sku mdog gur gum lta bu phyag g.yas kyis ral gri 'phyar ba/ phyag g.yon pas thugs kar shes rab kyi pha rol tu phyin pa'i glegs bam bsnams pa'o// rdo rje rgyu sku mdog gser gyi mdog can chos kyi 'khor lo'i phyag rgya dang ldan pa'o// rdo rje smra ba sku mdog dmar po phyag g.yas pa lce'i phyag dang ldan pa/ phyag g.yon pas dung bsnams pa'o// bcom ldan 'das don yod grub pa'i dkyil 'khor du/ rdo rje las sku mdog ljang gu phyag gnyis na rdo rje rtse gsum pa bsnams nas spyi bor 'jog cing de bzhin gshegs pa rnams la mchod pa'i don du gar mdzad cing bzhugs pa'o// rdo rje srung ba sku mdog ser po phyag gnyis kyis rdo rje go cha bsnams pa'o// rdo rje gnod sbyin sku mdog nag po phyag gnyis kyis mche ba gnyis rang gi zhal du 'dzin cing gdug pa thams cad 'jigs par mdzad pas bzhugs pa'o// rdo rje khu tshur sku mdog dkar po phyag gnyis kyis rdo rje khu tshur bsdams nas bzhugs pa'o// mtshams rnams su spyan ni 'jam pa'i dbyangs dang 'dra'o// mA ma kI ni mi bskyod pa dang 'dra'o// gos dkar mo ni 'od dpag tu med pa dang 'dra'o// sgrol ma ni don yod par grub pa dong 'dra'o// sems ma bcu drug ni kun du bzang mo dang / de bzhin gshegs pa'i lcags kyu mo dang / dga' la chags ma dang legs ldan ma ste rdo rje rigs kyi'o// rin po che'i gtso mo dang / rat+na'i sgrol ma dang / rgyal mtshan rtse mo'i dpung rgyan dang / bkod pa dang ldan ma dang bzhi ni rat+na'i rigs kyi'o// rdo rje sa mo dang kun du 'khor lo ma dang rlan 'dzin ma dang / stong du zlos ma bzhi pad+mo rigs kyi'o// dngos grub kyi rtse mo dang / thams cad bsrung ma dang / mdangs slar 'phrog ma dang / gzungs kyi phyag rgya rnams dang bzhi ni las kyi rigs kyi'o// sku mdog phyag mtshan sems dpa' bcu drug dang mthun no// 'di'i lugs kyis spyan ma la rdo rje rigs kyi sems dpas bskor/ mA ma kI la rin po che'i rigs kyi sems dpa' bzhis bskor/ gzhan gnyis po yang rigs mthun pas bskor ba'o// 'dir rdo rje thig gi nang logs su ri mo zur bzhi pa byas pa'i brgyad cha'i sgo ste rta babs med pa'o// lhag ma ni phyi'i dkyil 'khor ro// de'i shar gyi sgor rdo rje lcags kyu sku mdog dkar po rdo rje lcags kyu bsnams pa g.yas brkyang bas bzhugs pa'o// lho'i sgor rdo rje zhags pa sku mdog ser po phyag na rdo rje zhags pa bsnams pa g.yon brkyang bas bzhugs pa'o// nub kyi sgor rdo rje lcags sgrog sku mdog dmar po phyag gnyis kyis rdo rje lu gu rgyud bsnams pa sa ga'i 'dug stangs kyis bzhugs pa'o// byang phyogs kyi sgor rdo rje 'bebs pa sku mdog ljang gu phyag gnyis kyis rdo rje bsdams pas rdo rje dang dril bu bsnams pa zlum po'i 'dug stangs kyis bzhugs par bri bar bya ste nang gi dkyil 'khor ro// gnyis pa nang gi dkyil 'khor gyi nyis 'gyur te gzungs kyi dkyil 'khor ro// gnyis pa der yang shar phyogs su sa bcu gnyis bri bar bya ste/ kun kyang sna tshogs pad+ma la sems dpa'i skyil mo krung gis bzhugs pa/ rin po che'i dbu rgyan can/ phyag g.yas na rdo rje bsnams pa/ phyag g.yon na rang gi mtshan ma bsnams pa'o// de la mos pas spyod pa'i sa ni sku mdog pad+ma ltar dmar ba phyag g.yon na pad+ma dmar po bsnams pa'o// rab tu dga' ba'i sa ni rin po che pad+ma rI ga'i mdog can/ phyag g.yon na yid bzhin gyi nor bu bsnams pa'o// dri ma med pa'i sa ni nor bu tshon shel gyi mdog can/ phyag g.yon gyis thams cad dag par so sor rtog pa'i pad+ma dkar po bsnams pa'o// 'od byed pa'i sa ni nyi ma 'char ka'i mdog can/ phyag g.yon gyis sna tshogs pad+ma'i steng du nyi ma'i dkyil 'khor bsnams pa'o// 'od 'phro ba'i sa ni margad lta bu'i mdog can phyag g.yon na ut+pa la bsnams pa'o// shin tu sbyangs dka' ba'i sa ni sku mdog ser po phyag g.yon pa pang bar bkan nas bzhag pas nor bu markata bsnams pa'o// mngon du gyur pa'i sa ni gser btso ma lta bu'i mdog can/ phyag g.yon gyis pad+ma'i steng du shes rab kyi pha rol tu phyin pa'i glegs bam bsnams pa'o// ring du song ba'i sa ni nam mkha' ltar sngo ba sangs phyag g.yon gyis sna tshogs pad+ma'i steng du sna tshogs rdo rje bsnams pa'o/ mi g.yo ba'i sa ni ston ka'i zla ba ltar dkar ba/ phyag g.yon pa bsnyems pas pad+ma'i steng du zla ba'i dkyil 'khor de'i steng du rdo rje lnga pa mdog dmar po ste/ pad+ma'i sdong bu 'dzin pa'o// legs pa'i blo gros kyi ni sku mdog dmar skya phyag g.yon gyis ut+pa la'i steng du ral gri bsnams pa'o// chos kyi sprin gyi ni gser gyi mdog can phyag g.yon gyis chos kyi sprin gyis yongs su bskor ba'i shes rab kyi pha rol tu phyin pa'i glegs bam bsnams pa'o// sangs rgyas kyi kun du 'od ni nyi ma gung gi mdog can phyag g.yon pas pad+ma'i steng du yang dag par rdzogs pa'i sangs rgyas ston par byed pa'i sangs rgyas kyi sku gzugs bsnams pa'o// lho phyogs su pha rol tu phyin pa bcu gnyis sna tshogs pad+ma'i steng du zla ba'i dkyil 'khor la sems dpa'i skyil mo krung gis bzhugs pa/ rgyan sna tshogs 'chang ba/ gzhon zhing dar la bab pa zhal gyi pad+ma sgeg pa'i nyams kyis rgyas pa/ rin po che sna tshogs pas spras pa'i gser gyi gdu bus lag ngar bkang ba/ rin po che'i rgyan dang / rtse bran mnga' ba// phyag g.yas pas sems can thams cad kyi bsam pa yongs su rdzogs par mdzad pa'i phyir yid bzhin gyi nor bu rin po che bsnams pa/ phyag g.yon pas rang gi mtshan ma bsnams pa rim bzhin du bri bar bya'o// de la rin po che pad+ma'i pha rol tu phyin pa ni pad+ma dmar po ltar sku mdog dmar po phyag g.yon pas pad+ma'i steng du zla ba'i dkyil 'khor bsnams pa'o// sbyin pa'i pha rol tu phyin pa sku mdog dmar skya// phyag g.yon pas 'bru dang rin po che sna tshogs pa'i snye ma bsnams pa'o// tshul khrims kyi pha rol tu phyin pa sku mdog dkar po phyag g.yon pas a shwa ka'i me tog gi mgo lcogs 'dab ma dang bcas pa bsnams pa'o// bzod pa'i pha rol tu phyin pa gser gyi mdog can phyag g.yon pas pad+ma dkar po bsnams pa'o// brtson 'grus kyi pha rol tu phyin pa markata kyi mdog can/ phyag g.yon pas ut+pal bsnams pa'o// bsam gtan gyi pha rol tu phyin pa nam mkha' ltar sngo bsangs phyag g.yon pas pad+ma dkar po bsnams pa'o// shes rab kyi pha rol tu phyin pa gser gyi mdog can phyag g.yas kyis chos kyi 'khor lo'i phyag rgya dang ldan pa'o// phyag g.yon gyis shes rab kyi pha rol tu phyin pa'i glegs bam bsnams pa'o// thabs kyi pha rol tu phyin pa pri yang ku ltar sku mdog ljang gu phyag g.yon pas pad+ma dkar po'i steng du rdo rje bsnams pa'o// smon lam gyi pha rol tu phyin pa ut+pa la sngon po lta bu'i mdog can phyag g.yon gyis ut+pa la'i steng du ral gri bsnams pa'o// stobs kyi pha rol tu phyin pa nyi ma'i mdog can phyag g.yon gyis shes rab kyi pha rol tu phyin pa'i glegs bam bsnams pa'o// ye shes kyi pha rol tu phyin pa ston ka'i zla ba lta bu'i mdog can phyag g.yon pas rin po che sna tshogs kyi 'bras bus brgyan pa'i byang chub kyi shing gi yal ga bsnams pa'o// rdo rje las kyi pha rol tu phyin pa sku mdog sna tshogs pa phyag g.yon pas sna tshogs pad+ma bsnams pa'o// nub phyogs su dbang bcu pad+ma dang zla ba'i dkyil 'khor kyi steng du sems dpa'i skyil mo krung gis bzhugs pa/ rgyan dang na bza' sna tshogs pa mnga' ba/ gzhon zhing dar la bab pa/ sgeg pa'i nyams dang ldan pa/ zhal gyi pad+ma cung zad 'dzum pa dang / spyan ut+pa la sngon po'i 'dab ma 'dra ba/ 'od mtha' yas pa'i rin po che'i dbu rgyan can/ phyag g.yas na pad+ma bsnams pa/ g.yon na bsnyems pas rang gi mtshan ma bsnams par rim bzhin du bri bar bya// de la tshe la dbang ba sku mdog dmar skya/ phyag g.yon na pad+ma rA ga'i nor bu'i 'dab ma'i dbus su bcom ldan 'das tshe dpag tu med pa ting nge 'dzin la snyoms par bzhugs pa'i sku bsnams pa'o// sems la dbang ba zla ba'i mdog can phyag g.yon gyis me tog ban+du ka ltar dmar ba'i rdo rje rtse lnga pa bsnams pa'o// yo byad la dbang ba sku mdog ser po phyag g.yon na yid bzhin gyi nor bu rin po che'i rgyal mtshan bsnams pa'o// las la dbang ba markata lta bu'i mdog can phyag g.yon sna tshogs rdo rje bsnams pa'o// skye ba la dbang ba sku mdog sna tshogs pa/ phyag g.yon kha dog sna tshogs pa dzA ti'i yal ga bsnams pa'o// rdzu 'phrul la dbang ba sku mdog ljang gu phyag g.yon na pad+ma'i steng du nyi ma dang zla ba'i dkyil 'khor bsnams pa'o// mos pa la dbang ba pad+ma'i rtsa ba ltar mdog dkar ba/ phyag g.yon na me tog pri yang ku'i snye ma bsnams pa'o// smon lam la dbang ba gser gyi mdog can phyag g.yon ut+pa la sngon po bsnams pa'o// ye shes la dbang ba mthon ka chen po'i mdog can// phyag g.yon na ut+pa la sngon po'i steng du ral gri bsnams pa'o// chos la dbang ba sku mdog dmar skya/ phyag g.yon na pad+ma'i steng du bum pa bzang po bsnams pa'o// yid bzhin nor bu'i tshon shel gyi mdog can/ phyag g.yas na pad+ma dkar po bsnams pa'o// phyag g.yon na rin po che'i shing gi yal ga bsnams pa'o// sangs rgyas kyi byang chub gser btso ma lta bu'i mdog can phyag g.yas na pad+ma ser po'i steng du rdo rje rtse lnga pa bsnams pa/ phyag g.yon na yid bzhin gyi nor bu rin po che'i rgyal mtshan gyi steng du 'khor lo bsnams pa'o// 'di gnyis kyi gdan dang dbu rgyan la sogs pa'i dbang rnams dang 'dra bar bya'o// byang phyogs su gzugs bcu gnyis sna tshogs pad+ma'i steng du zla ba'i dkyil 'khor la sems dpa'i skyil mo krung gis bzhugs pa/ rgyan thams cad kyis brgyan pa/ rin po che'i dbu rgyan gyi rtse bran can/ phyag g.yas na sna tshogs rdo rje bsnams pa/ phyag g.yon gyis dkur brten pas rang gi mtshan ma bsnams par rim bzhin du bri bar bya'o// de la nor ldan gyi gzungs ni gser gyi mdog can/ phyag g.yon na 'bras kyi snye ma bsnams pa'o// rin chen sgrol ma'i gzungs ni pad+ma rA ga'i mdog can/ phyag g.yon na yid bzhin gyi nor bu'i rgyal mtshan bsnams pa'o// gtsug tor rnam par rgyal ba'i gzungs ni sku mdog dkar po/ phyag g.yon na nor bu chu shes kyi bum pa bsnams pa'o// 'od zer can gyi gzungs ni sku mdog dmar skya/ phyag g.yon na khab dang skud pa bsnams pa'o// ri khrod lo ma can gyi gzungs ni/ sku mdog ljang gu phyag g.yon na lo ma sbom pa bsnams pa'o// dug sel ma'i gzungs ni sku mdog dkar po phyag g.yon na dug gi me tog gi snye ma bsnams pa'o// sgo mtha' yas pa'i gzungs ni sku mdog pri yang ku ltar ljang ser/ phyag g.yon na pad+ma dmar po'i steng du mi zad pa'i gter chen po'i bum pa bsnams pa'o// sku la byed ma'i gzungs ni ston ka'i zla ba lta bu'i mdog can/ phyag g.yon na phreng ba 'phyang ba'i bum pa bsnams pa'o// shes rab 'phel ba'i gzungs ni ston ka'i zla ba nya ba lta bu'i mdog can phyag g.yon na ut+pal sngon po'i steng du ral gri bsnams pa'o// las kyi sgrib pa thams cad rnam par sbyong ba'i gzungs ni nor bu ma rkang lta bu'i mdog can/ phyag g.yon pa na rdo rje rtse gsum pas mtshan pa'i pad+ma dmar skya bsnams pa'o// ye shes mi zad pa'i za ma tog gi gzungs ni/ sku mdog dmar po phyag g.yon na rin po che'i za ma tog bsnams pa'o// sangs rgyas thams cad kyi chos kyi mdzod dang ldan pa'i gzungs ni gser btso ma'i mdog can phyag g.yon na kha dog sna tshogs pa'i sgrom bu bsnams pa'o// gzungs kyi dkyil 'khor 'di nyid kyi shar phyogs kyi sgor/ chos so so yang dag par rig pa sku mdog dmar skya/ rgyan thams cad kyis brgyan pa/ rin po che'i cod pan can phyag na rdo rje lcags kyu dang zhags pa bsnams pa sems dpa'i skyil mo krung gis bzhugs pa bri'o// lho phyogs kyi sgor don so so yang dag par rig pa sku mdog markata lta bu phyag na rin po che'i zhags pa bsnams pa// rgyan thams cad kyis brgyan pa sems dpa'i skyil mo krung gis bzhugs pa'o// nub phyogs kyi sgor nges pa'i tshig so so yang dag par rig pa sku mdog dmar skya/ phyag na mtha' gnyis su pad+mas mtshan pa'i lcags sgrog bsnams pa/ gdan dang rgyan la sogs pa ni snga ma bzhin no// byang phyogs kyi sgor spobs pa so so yang dag par rig pa sku mdog markata ltar ljang gu/ phyag gnyis kyis rdo rje rtse gsum pas mtshan pa'i dril bu bsnams pa ste lhag ma rnams ni snga ma bzhin no// shar lho'i mtshams su lha mo sgeg mo gser gyi mdog can rin po che'i cod pan mnga' ba/ rdo rje skyil mo krung gis bzhugs pa/ phyag gnyis ka rdo rje bsnyems pa'i tshul 'chang ba'o// lho nub mtshams su phreng ba ma sku mdog dmar skya/ phyag na rin po che'i phreng ba bsnams pa/ bzhugs tshul la sogs ni sgeg mo dang 'dra'o// nub byang mtshams su glu ma sku mdog dmar po pi wang brdung ba la brtson pa ste/ lhag ma ni snga ma dang 'dra'o// byang shar mtshams su gar ma sku mdog ljang gu/ phyag gis mchog gi rtsed mo dang gar mdzad pa ste lhag ma ni sgeg mo dang 'dra'o// nang gi dkyil 'khor gyi sgo srungs rnams ni tshangs pa'i gnas bzhi'i ngo bo nyid do// dkyil 'khor bar ma ni so so yang dag par rig pa bzhi'o// phyi'i dkyil 'khor gyi sgo srung rnams ni bsdu ba'i dngos po bzhi'i rang bzhin yin no// rim pa gsum pa'i shar phyogs su kun du bzang po gser gyi mdog can rgyan thams cad kyis brgyan pa/ rin po che'i dbu rgyan can phyag g.yas kyis mchog stsol ba/ phyag g.yon gyis ut+pa la'i steng du ral gri bsnams pa/ pad+ma'i steng du zla ba'i dkyil 'khor la sems dpa'i skyil mo krung gis bzhugs pa'o// blo gros mi zad pa gser gyi mdog can phyag g.yas na ral gri bsnams pa'o// phyag g.yon gyis chos ston pa'i tshul gyis pad+ma bsnams pa ste/ rgyan dang / bzhugs tshul la sogs pa ni kun du bzang po dang 'dra'o/ sa'i snying po gser btso ma'i mdog can phyag g.yas kyis sa gnon/ phyag g.yon pad+ma'i steng na dpag bsam gyi shing bsnams pa'o// nam mkha'i snying po sku mdog markata ltar ljang ser phyag g.yas kyis rin po che thams cad kyi char 'bebs pa/ phyag g.yon na yid bzhin gyi nor bu'i rgyal mtshan bsnams pa'o// lho phyogs su nam mkha' mdzod gser gyi mdog can phyag g.yas na yid bzhin gyi nor bu bsnams pa'o// phyag g.yon na bum pa bzang po las 'phyang ba'i dpag bsam gyi shing bsnams pa/ phyag na rin po che sku mdog ljang gu phyag g.yas pa rin po che sbyin pa la brtson pa/ phyag g.yon pa na pad+ma'i steng du byang chub kyi zla ba bsnams pa'o// rgya mtsho'i blo gros ston ka'i zla ba ltar dkar ba/ phyag g.yas na dung bsnams pa/ phyag g.yon na ral gri bsnams pa'o// rdo rje snying po sku mdog ut+pa la sngon po'i 'dab ma lta bu phyag g.yas na rdo rje bsnams pa/ phyag g.yon na sa bcu ston pa'i glegs bam bsnams pa'o// nub phyogs su spyan ras gzigs kyi dbang phyug sku mdog dkar po 'od dpag tu med pa'i cod pan can phyag g.yas kyis dam pa sbyin pa/ phyag g.yon na pad+ma bsnams pa'o// mthu chen po thob pa gser gyi mdog can/ phyag g.yas na ral gri bsnams pa/ phyag g.yon na pad+ma bsnams pa'o// zla ba'i 'od pad+ma'i rtsa ba ltar dkar ba/ phyag g.yas na rdo rje'i 'khor lo bsnams pa// phyag g.yon gyis pad+ma'i steng du zla ba'i dkyil 'khor bsnams pa/ dra ba can gyi 'od sku mdog dmar skya phyag g.yas na ral gri bsnams pa/ phyag g.yon na pad+ma'i steng du nyi ma'i dkyil 'khor bsnams pa'o// byang phyogs su 'od dpag tu med pa sku mdog pad+ma'i rtsa ba ltar dkar ba/ phyag g.yas na sna tshogs rdo rje bsnams pa/ phyag g.yon na pad+ma'i steng du bum pa bsnams pa'o// spobs pa brtsegs pa gser gyi mdog can phyag g.yas kyis se gol brdebs par brtson pa phyag g.yon na pad+ma'i steng du ral gri bsnams pa'o// mya ngan gyi mun pa thams cad nges par 'joms pa'i blo gros gur gum gyi mdog can phyag g.yas na 'od 'phro ba mang po 'khrugs pa'i rdo rje rtse lnga pa bsnams pa/ phyag g.yon na mdung thung bsnams pa'o// sgrib pa thams cad rnam par sel ba ut+pal sngon po'i 'dab ma'i mdog can phyag g.yas na ral gri bsnams pa/ phyag g.yon na sna tshogs rdo rjes mtshan pa'i ba dan bsnams pa bri bar bya ste/ de dag thams cad kyi bzhugs tshul dang / rgyan dang na bza' dang / dbu rgyan rnams ni kun du bzang po dang 'dre bar shes par bya ste/ spyan ras gzigs dbang phyug ni 'od dpag tu med pa'i cod pan can te khyad par ni de yod do// byang chub sems dpa'i gnas de nyid kyi byang shar mtshams su khams gsum rnam par rgyal ba ut+pal sngon po'i 'dab ma lta bu'i mdog can/ zhal bzhi pa/ phyag brgyad pa/ zhal dang po khro bo sgeg pa ste/ dmar ba g.yas pa/ drag po g.yon pa/ 'jigs su rung ba/ rgyab dpa' bo'i zhal dang ldan pa/ phyag gnyis rdo rje dang dril bu dang ldan pa ste/ de gnyis kyi thugs kar hUM mdzad kyi phyag rgya 'chang ba/ phyag g.yas rnams na ral gri dang lcags kyu dang / mda' bsnams pa/ phyag g.yon rnams na gzhu dang / zhags pa dang / rdo rje bsnams pa/ g.yon brkyang bar bzhugs pa'i zhabs g.yon pas dbang phyug chen po'i spyi bor gnon pa/ zhabs g.yas pas u ma'i nu ma rgyas pa mnan pa/ sangs rgyas kyi me tog gi phreng ba brgyus pa la sogs pa'i rgyan dang / na bza' sna tshogs mnga' ba/ gdug pa can thams cad gdul bar bya ba'i phyir nges par gzhag par bya'o// shar lho mtshams su khro bo rdo rje me ltar 'bar ba char sprin gyi mdog can 'od can gyi phreng ba 'bar bas kun du 'khrug pa/ zhal bzhi pa/ phyag brgyad pa/ zhal sgeg pa dang / dpa' ba dang / 'jigs su rung ba dang / snying rje chen po la sogs pa'i nyams dang ldan pa/ phyag g.yas rnams na rdo rje dang / ral gri dang / mda' dang / 'khor lo bsnams pa/ phyag g.yon rnams ni dril bu dang / zhags pa dang / gzhu dang / kha T+wAM ga btags pa'i ba dan sna tshogs pa bsnams pa/ me ser skya 'bar ba'i sgra'i tshogs shin tu 'jigs su rung ba/ sbrul chen po'i gdu bu dang / dbu rgyan dang ska rags dang / zhabs gdub dang / mgur chu dang / rna rgyan dang / cod pan gyis brgyan pa/ sgyu 'phrul chen po'i 'khor lo dgod pa la mkhas pa las/ g.yon brkyang bas khyab 'jug chung ma dang bcas pa gnon pa bri bar bya'o// lho nub mtshams su khro bo chen po rdo rje khrag 'thung sku mdog mthing shun ltar sngo ba/ zhal bzhi pa/ phyag brgyad pa/ zhal dang po drag po/ zhal g.yas pa rab tu rmongs pa rnams sems rmongs par byed pa/ zhal g.yon pa sgeg pa dang ldan pa/ zhal rgyab baM za bar byed pa/ phyag g.yas pas rdo rje rtse lnga 'bar ba bsnams pa/ phyag g.yon dril bu dang ba dan dang bcas pa'i kha T+wAM ga bsnams pa dang gar mdzad pa/ yang gnyis kyis 'jigs byed chen po'i pags pa rlon pa rlung gi gos 'dzin pa'i tshul gyis bzung nas bsnams pa/ yang gnyis na mda' dang gzhu bsnams pa/ yang phyag g.yas na ma hA rak+tas yongs su bkang ba'i ka pA la'i thod tshal tsa sha ka bsnams pa/ yang phyag g.yon na snying gi pad+ma'i nang na ma hA mAM sas bkang ba'i ka pA la bsnams pa/ sangs rgyas lngas mtshan pa'i thod pa lnga'i dbu rgyan gyis sangs rgyas kyi gtsug gi nor bu can cod pan mnga' ba/ 'od zer sngon po 'bar ba'i rang bzhin mnga' ba/ 'od zer dmar po 'bar ba'i dkyil 'khor can zhes bya ba'i 'od kyi dkyil 'khor dmar po mnga' ba/ g.yon brkyang bas tshangs pa chung ma dang bcas pa mnan nas bzhugs par bri'o// nub byang mtshams su rta mchog sku mdog ljang gu zhal bzhi pa zhabs bzhi pa phyag brgyad pa/ zhal dang po khro bo sgeg pa'i nyams dang ldan pa/ spyan gsum pa/ zhal g.yas drag po/ zhal g.yon tshangs pa'i gdong dang ldan pa/ spyi bo'i zhal ljang gu mchu dang spyi bo'i gtsug nas gyen du 'degs pa/ phyag g.yas kyis ba dan gsum pa lta bu'i sna tshogs rdo rje dang bcas pas 'degs pa'i tshul du mdzad pa/ phyag g.yon na kha T+wAM ga sna tshogs pad+ma bsnams pa/ phyag g.yas pa'i gnyis pas ba dan gsum pa lta bus gyen du slong ba'i tshul du mdzad pa/ phyag g.yon pa'i gnyis pa na mdung thung bsnams pa/ yang phyag g.yas kyi gnyis na ral gri dang mda' bsnams pa/ g.yon gyi phyag gnyis na dbyug pa dang gzhu bsnams pa/ g.yon brkyang ba'i gnas pas bzhugs pa/ g.yas pa gcig gis dbang po dang dbang mo mnan pa/ gnyis pas dga' ba mo dang mgu ba mo mnan pa/ g.yon gyi dang pos brgya byin dang khyab 'jug mnan pa/ gnyis pas rgyal bar byed pa dang 'dod pa'i lha mnan nas bzhugs par bri'o// de nyid kyi shar phyogs kyi sgor khro bo gshin rje gshed char sprin gyi mdog can/ zhal drug pa phyag drug pa zhabs drug pa/ zhal drug po sgeg pa dang / dpa' ba dang / 'jigs su rung ba dang / zhi ba dang / drag po dang rngam pa ste/ nyams rnam pa sna tshogs pas yongs su khyab cing rgyas pa/ phyag g.yas na lcags kyu bsnams pa/ phyag g.yon pas thugs kar sdigs mdzub bsgreng ba dang / zhags pa bsnams pa/ yang phyag g.yas pa gnyis na ral gri dang mda' bsnams pa/ phyag g.yon gnyis na gzhu dang dril bu bsnams pa/ thod pa'i phreng ba'i cod pan can sbrul gyis brgyan pa stag gi pags pa bsnams pas/ ma he'i steng du rol pa'i stang stabs kyis bzhugs pa bri'o// lho phyogs kyi sgor shes rab mthar byed ge sar ser po lta bu'i mdog can/ zhal bzhi pa phyag brgyad pa/ zhal dang po sgeg pa/ zhal g.yas pa gdangs shing 'jigs su rung ba/ zhal g.yon pa zhi ba/ zhal rgyab ma shin tu drag cing gtum pa/ phyag g.yas na gzhug par byed pa'i zhags pa bsnams pa/ de las gzhan pas rdo rje dang ral gri dang mda' bsnams pa/ phyag g.yon pas thugs ka'i phyogs su lcags kyu dang bcas pa'i sdigs mdzub bsgreng ba la brtson pa de las gzhan par dril bu dang mdung thung dang gzhu bsnams pa/ sbrul gyis brgyan pa/ mi bskyod pa'i cod pan can/ rol pa'i stang stabs kyis nyi ma'i dkyil 'khor la bzhugs par bri'o// nub phyogs kyi sgor pad+ma mthar byed sku mdog dmar po/ zhal bzhi pa/ phyag brgyad pa zhal dang po dang / g.yas pa dang g.yon pa dang / rgyab ma ste bzhi po grangs ji lta ba bzhin du sgeg pa dang / drag po dang zhi ba dang / dgod pa'i nyams dang ldan pa/ g.yas dang g.yon gyi phyag gnyis kyis rdo rje lcags sgrog bsnams pa/ phyag g.yas rnams kyis rdo rje dang ral gri dang mda' bsnams pa/ phyag g.yon rnams kyis sdigs mdzub dang / zhags pa dang gzhu bsnams pa/ klu'i rgyal pos brgyan cing stag gi pags pa mnabs pa/ sangs rgyas kyi byang chub la brtan par chags shing // 'ching ba dang / pad+ma dang nyi ma'i steng du rol pa'i stang stabs kyis bzhugs par bri bar bya'o// byang phyogs kyi sgor khro bo bgegs mthar byed sprin sngon po'i mdog can/ zhal bzhi pa/ phyag brgyad pa/ zhal sgeg pa la sogs pa'i nyams dang ldan pa/ phyag g.yas dang g.yon gnyis kyis rdo rje bcings pas dril bu bsnams pa/ phyag g.yas rnams na ral gri dang mda' dang lcags kyu bsnams pa/ phyag g.yon rnams na sdigs mdzub zhags pa dang bcas pa dang / gzhu dang dril bu bsnams pa/ sku la sbrul gyis brgyan pa/ sangs rgyas kyi cod pan can g.yon brkyang bas tshogs kyi bdag po mnan nas bzhugs pa bri'o// phyi'i dkyil 'khor gyi mtshams su ri mo bris la me tog la sogs pa'i mchod pa rnams dgod par bya ste/ me'i phyogs su me tog ma sku mdog ser ba phyag gnyis me tog gis bkang ba'o// bden bral gyi phyogs su bdug pa ma sku mdog sngo ba/ phyag na spos khang bsnams pa'o// rlung gi phyogs su mar me ma sku mdog dmar ba phyag na mar me'i sdong bu bsnams pa'o// dbang ldan gyi phyogs su byug pa ma sku mdog ljang gu phyag na dung chos bsnams pa'o// shar phyogs kyi sgo'i mtshams su rdo rje gzugs ma sku mdog ser po phyag g.yas na me long bsnams pa'o// lho phyogs kyi sgo'i mtshams su rdo rje sgrol ma nam mkha' ltar sngo bsangs/ phyag na rdo rje pi wang bsnams pa'o// nub phyogs kyi sgo'i mtshams su rdo rje dri sku mdog ljang gu phyag na dri'i snod bsnams pa'o// byang phyogs kyi sgo'i mtshams su rdo rje ro sku mdog sna tshogs pa phyag na ro'i snod bsnams pa'o// rdo rje shugs kyis byung la phyi rol gyi rdo rje rigs kyi dkyil 'khor du dbang ldan gyi phyogs nas brtsams te/ yongs su bskor bar tshangs pa la sogs pa go rims ji lta ba bzhin du bri bar bya'o// de la byang shar mtshams su dbang ldan mdog dkar po ral pa dang cod pan yod pa/ kha T+wAM ga rtse gsum pa thod pa 'dzin pa/ lag pa gnyis kyis thal mo sbyar nas mgor bzhag pa ste/ bcom ldan 'das la phyag 'tshal ba/ khyu mchog la zhon pa/ lha mo/ u ma dang bcas pa dkyil 'khor la mngon du phyogs par bri'o// de bzhin du thams cad kyang phyag 'tshal ba'i thal mos 'dud par byed pa la mchog tu gzhol ba/ dkyil 'khor la mngon par phyogs par bri'o// de la 'jig rten skyong ba brgyad ni phyogs dang mtshams rnams su bri bar bya ste/ shar du brgya byin mdog ser po rdo rje thogs pa/ glang po che dkar po la zhon pa chung ma dang bcas pa bri'o// shar lhor me lha mdog dmar po lag pa bzhi pa/ g.yas gnyis na blugs gzar dang dbyug pa thogs pa/ g.yon gnyis phreng ba dang gun+d+he thogs par skyes la zhon pa chung ma dang bcas pa bri bar bya'o// phyag 'tshal ba'i thal mo ni thams cad kyi thun mong ma yin pas so sor ma smras so// lhor gshin rje mdog nag mo dbyug pa dang mdung thung thogs pa/ ma he la zhon pa chung ma dang bcas pa bri'o// lho nub tu srin po'i bdag po mdog sngon po lag na ral gri dang phub thogs pa/ mi ro la zhon pa chung ma dang bcas pa bri'o// nub tu chu lha mdog dkar po g.yas dang g.yon gnyis na dung dang sbrul gyi zhags pa thogs pa/ chu srin la zhon pa gdengs ka bdun pa chung ma dang bcas pa bri'o// nub byang du rlung lha nam mkha'i mdog can lag pa gnyis na ba dan thogs pa ri dgas la zhon pa chung ma dang bcas pa bri'o// byang du lus ngan po gser gyi mdog can g.yas na lcags kyu thogs pa/ g.yon na dbyug ba thogs pa mi la zhon pa chung ma dang bcas par bri'o// 'di dag gi chung ma rnams kyi mdog la sogs pa ni de rang rang gi khyo dang 'dra bar blta bar bya'o// dbang ldan dang nye bar tshangs pa mdog ser po gdong bzhi pa/ lag pa bzhi pa/ lag pa gnyis na pad+ma dang phreng ba thogs nas phyag 'tshal ba'i thal mo sbyar te/ 'jog pa de las gzhan pa gnyis kyis dbyug pa dang spyi blugs 'dzin pa/ ngang pa la zhon pa chung ma dang bcas pa'i 'khor gyis bskor bar bri'o// de'i 'og tu khyab 'jug mdog nag mo lag pa bzhi pa g.yas dang g.yon gnyis kyis 'khor lo dang mdung thogs nas spyi bor thal mo sbyar te 'jog pa/ de las gzhan pa gnyis kyis sha ra'i gzhu dang dbyug pa 'dzin pa nam mkha' lding la zhon pa chung ma dang bcas pa'i 'khor gyis bskor bar bri'o// dbang phyug chen po mdog dkar po lag pa gnyis na thod pa dang / rtse gsum thogs te thal mo sbyar ba zla ba'i rtse bran thogs pa khyu mchog la zhon pa chung ma'i tshogs dang bcas pas yongs su bskor bar bri'o// gzhon nu kArti ka mdog dmar po byis pa'i gzugs can gdong drug pa/ lag pa drug pa lag pa gnyis kyis thal mo sbyar ba byas la/ yang lag pa gnyis na mdung thung dang rdo rje thogs pa/ yang gnyis na khyim bya dang / dril bu thogs pa rma bya la zhon par bri'o// nag po chen po mdog nag po mdung rtse gsum pa dang thod pa thogs pa'o// dga' byed dbang phyug ni mdog nag po rdza rnga brdung ba la brtson pa rdza rnga la zhon pa'o// nyi ma ni mdog dmar po lag pa gnyis na pad+ma la gnas pa/ nyi ma'i kyis 'khor thogs pa rtas drangs pa'i shing rta la zhon pa'o// zla ba ni mdog dkar po lag pa gnyis na pad+ma'i steng du zla ba'i dkyil 'khor thogs pa ngang pa la zhon pa'o// mig dmar ni mdog dmar po la lag pa g.yas pa na chu gri thogs pa/ lag pa g.yon pa na mi mgo za bar byed pa glang po che la zhon pa'o// gza' lag ni mdog ser po lag na mda' gzhu thogs pa pad+ma la 'dug pa'o// phur bu mdog dkar po lag na phreng ba dang spyi blugs thogs pa pad+ma la gnas pa'o// pa ba bsangs mdog dkar po phreng ba dang gu n+d+he thogs pa bum pa la 'dug pa'o// spen pa mdog nag po dbyug pa thogs pa rus sbal la zhon pa'o// sgra gcan mdog dmar nag lag na nyi zla thogs pa'o// mjug rings mdog nag po ral gri dang sbrul gyi zhags pa thogs pa'o// stobs bzang mdog nag po ral gri dang gshol thogs pa glang po che la zhon pa'o// rgyal bar byed pa mdog ljang gu me tog gi phreng ba dang / mda' dang gzhu dang kham phor thogs pa/ ko ki la'i shing rta la zhon pa'o// sbrang rtsir byed pa mdog dkar po lag na chu srin gyi rgyal mtshan dang / mda' dang gzhu dang kham phor thogs pa ne tsho'i khri la zhon pa'o// dpyid kyi lha mdog dkar po lag na mda' dang gzhu dang / kham phor dang ral gri thogs pa sprin la zhon pa'o// mtha' yas dang nor rgyas dang / 'jog po dang / stobs kyi rgyu dang / pad+ma dang / pad+ma chen po dang / dung skyong dang / rigs ldan te klu'i rgyal po brgyad de gdengs ka bdun bdun dang ldan pa/ thal mo sbyar ba byas pa bri'o// de la mtha' yas dang / rigs ldan gnyis ni bram ze'i rigs te mdog dmar po me lha'i bu'o// nor rgyas dang dung skyong gnyis ni rgyal rigs te/ mdog ser po brgya byin gyi bu'o// 'dzog po dang pad+ma chen po gnyis ni dmangs rigs te mdog nag po rlung lha'i bu'o// stobs kyi rgyu dang pad+ma gnyis ni rje'u rigs te/ mdog dkar po chu lha'i bu'o// de dag kyang 'khor dang bcas pa bri'o// thags bzangs ris dang stobs ldan dang / rab dga' dang / rnam par snang byed la sogs pa'i lha ma yin gyi dbang po rnams ni mdog nag po ral gri dang phub la sogs pa mtshon cha sna tshogs pa lag na go cha gon zhing chas pa 'khor dang bcas pa bri'o// nam mkha' lding gi dbang po rnams ni gshog rgyang ring ba kha dog sna tshogs pa pus mo'i lha nga'i bar du kha ba ltar dkar ba/ de'i steng du lte ba'i khung bu la thug gi bar du gser gyi mdog can/ de nas lkog ma'i bar du nyi ma 'char mdog can/ de nas klad pa'i steng gi mthar thug par ma lus par any+dzA na bcag pa lta bu'i mdog can/ nam mkha' lding du mas yongs su bskor bar bri'o// mi'am ci'i rgyal po ljon pa ni mdog dmar skya/ lag na pi wang thogs pa rgyan thams cad kyis brgyan pa// mi 'am ci'i rgyal po du mas yongs su bskor bar bri'o// dri za'i rgyal po gtsug phud lnga pa ni gser gyi mdog can rgyan thams cad kyis brgyan pa/ dri za'i rgyal po du mas yongs su bskor bar bri'o// rig pa 'dzin pa'i dbang po'i rgyal po don thams cad grub pa ni gser btso ma lta bu'i mdog can/ rgyan thams cad kyis brgyan pa/ rig pa 'dzin pa'i rgyal po du mas yongs su bskor bar bri'o// gnod sbyin rnams kyang lag na pany+tsa pu ra dang ne'u le thogs pa'o// de la gang ba bzang po ni mdog sngon po/ nor bu bzang po ni mdog ser po/ nor sbyin ni mdog dmar po/ rnam thos sras ni mdog ser po pi tsi guN+Da li mdog dmar po ki li mi li mdog ljang gu/ sgo'i dbang po mdog ser po/ spyod pa'i dbang po mdog ser po/ 'phrog ma gser gyi mdog can de la bu dang bcas pa'o// de dag thams cad kyang rgyan thams cad kyis brgyan par bri'o// tha skar sku mdog dkar po/ bra nye mdog ljang gu/ smin drug mdog ljang ser/ snar ma mdog dmar skya/ mgo mdog nag po/ lag mdog dkar po/ nab so mdog dkar po/ rgyal mdog ljang gu/ skag mdog dkar po/ mchu mdog dkar po/ bre mdog pri yang ku ltar ljang ser/ dbo mdog ljang gu/ me bzhi mdog dkar po/ nag pa mdog ljang gu/ sa ri mdog dkar po/ sa ga mdog nag po/ lha mtshams mdog ljang gu/ smron mdog dkar po/ snrubs mdog dkar po/ chu stod mdog nag po/ chu smad mdog skya bo// gro bzhin mdog dmar skya/ byi bzhin mdog ljang gu/ mon gru mdog nag po/ mon gri mdog ser po/ khrums stong mdog ljang gu/ khrums smad mdog ser po/ nam gru mdog ser skya ste/ rgyu skar nyi shu rtsa brgyad po de dag thams cad kyang rgyan dang ldan zhing gos gyon pa/ thal mo sbyar ba/ bud med kyi gzugs su bri'o// tshangs pa ma ni tshangs pa dang 'dra bar bri'o// drag po ma ni drag po lta bu'o// khyab 'jug ma ni khyab 'jug lta bu'o// gzhon nu ma ni kArti ka lta bu'o// dbang po ma ni brgya byin lta bu'o// phag mo ni mdog nag po ste/ yi dags la zhon pa/ nya rlon pa dang / thod pa lag na thogs pa'o// dga' byed ma ni mdog dmar po yi dags la zhon pa/ kA ti ra dang thod pa lag na thogs pa'o// de dang nye ba nyid du bri b+h+r-ing+gi ri ti bri ste/ ma mo bdun b+h+r-i ng+gi ri ti dang bcas par bri bar bya'o// tshogs kyi bdag po ni mdog dkar po lag pa bzhi pa/ glang po che'i mdog can lag pa g.yas dang g.yon pa na la du dang la phug thogs pa/ de las gzhan pa gnyis na mdung rtse gsum dang dgra sta thogs pa/ sbrul ser mkhar thogs pa/ byi la la zhon pa/ tshogs du mas yongs su bskor ba bri bar bya'o// lha gzhan dag kyang gzhal yas khang na gnas par bri'o// 'dir yang sgo srung rnams ni rdo rje lcags kyu la sogs pa de dag nyid yin no// de ltar na nam mkha' ltar dri ma med pa shin tu yongs su dag pa chos kyi dbyings kyi ye shes kyi snying po'i dkyil 'khor chen po sems can thams cad kyi sangs rgyas nyid la sogs pa'i dngos grub ma lus shing // ma tshang ba med par bsgrub pa la sangs rgyas nyid la sogs pa'i 'bras bu mngon par 'dod pa rnams kyi dkyil 'khor du 'jug pa la sogs pas mngon par 'dod pa'i don rdzogs par 'gyur bas dkyil 'khor bri bar bya ba'i phyir dkyil 'khor gyi cho ga mdor bsdus nas bri bar bya'o// de nas sngar nam mkha' dri ma med pa shin tu yongs su dag pa/ chos kyi dbyings kyi ye shes kyi snying po zhes bya ba'i dkyil 'khor chen por dbang bskur zhing rjes su gnang ba thob pa'i slob dpon gyis gang gi tshe/ slob mas lan gnyis lan gsum du gsol ba btab par gyur na/ de'i tshe 'di ltar yid la bya ste/ ngas chos kyi dbyings kyi ye shes kyis bsdu bas sems can thams cad bsdu bar bya'o// 'di la yang bla na med pa yang dag par rdzogs pa'i byang chub sbyin par bya'o zhes bsam mo// de nas slob ma de la che ge mo zhes bya ba khyod de bzhin gshegs pa thams cad kyi ye shes kyi snying po'i dkyil 'khor chen por 'jug par 'dod dam zhes dri bar bya'o// gal te bdag 'tshal lo zhes zer na/ des kyang dkyil 'khor gyi yo byad tshogs sam/ 'on te ma yin zhes dri bar bya'o// gal te cung zad ni chogs so zer na/ de nas de'i lte bar nyi ma'i dkyil 'khor de'i steng du 'od zer 'bar ba'i phreng ba kun du 'khrigs pa'i yi ge hUM bsam pa dang / snying gar yang las kyi sgrib pa'i ngo bo yi ge ka nag por bsams la yi ge hUM gi 'bar ba'i 'od kyis gyen du 'byin par byed cing sna bug g.yas pa nas nges par 'byung ba ni gcer bu gzugs mi sdug pa gsus pa 'phyang ba/ skra gyen du brdzes pa byung ba dang / yi ge hUM yang snying gar phyin pa dang / rdo rje gnod sbyin gyi gzugs kyi sna khung de nyid nas byung nas gsang sngags de za bar gyur par bsam par bya'o// oM badzra yak+Sha khA da ya khA da ya/ sarba pA paM A ba ra Na A s+ya hUM phaT/ yang na hUM las byung ba'i ro stod khro bo'i gzugs la ro smad rdo rje rtse gcig pa'i dbyibs su gnas pa'i phur bus gsang sngags 'di dang de nyid du phur bus gdab par bya'o// oM badzra kI li kI la ya/ sarba big+hAM ban+d+ha ban+d+ha hUM phaT/ de nas slob ma de saM las byung ba'i kun du bzang po'i gzugs su bsams la/ de'i spyi bor haM phyung ba'i sna tshogs rdo rje bsrung ba'i don du bsam par bya ste/ de ltar byas na nang gi bdag nyid can gyi bgegs rnams 'byung bar mi 'gyur ro// yo byad ma tshogs pa rnams kyang bde blag tu tshang bar 'gyur ro// slob ma yongs su gzung ba'i cho ga'o// de nas rdo rje hUM mdzad kyi sbyor ba dang ldan pas grog mkhar gyis dang / skra dang phub ma la sogs pa las rang rang gi phyogs skyong gi gzugs brnyan bya ste/ dkyil 'khor gyi bgegs byed pa rnams sngags 'dis bkug la bcug ste/ bcings la phur bus legs par btab ste/ hUM bzhi ba'i sngags bzlas pa'i yungs kar gyis bsnun la gzhag par bya'o// khro bo'i khu tshur gnyis rgyab sbyar ba byas la mthe'u chung gnyis lcags sgrog lta bur mdud de/ mdzub mo g.yas pa lcags kyur byas la bzhag pa ni rdo rje lcags kyu'i phyag rgya ste sngags la/ oM badzra aM gu sha ma hA kro d+ha A kaR+Sha ya sarba sa ma yaM hUM dzaH/ de nyid dang mdzub mo gnyis rtse sprad nas zhags pa dang 'dra bar bzhag pa ni rdo rje zhags pa'i phyag rgya ste/ sngags la oM badzra pA sha ma hA kro d+ha pra be sha ya sarba sa ma ya hUM hUM/ de nyid las mdzub mo gnyis lu gu rgyud ltar mdud pa ni rdo rje lcags sgrig gi phyag rgya ste/ sngags la/ oM badzra s+pho Ta ma hA kro d+ha ban+d+ha ya sarba sa ma ya hUM baM/ de nas rdo rje hUM mdzad kyi phyag rgya bcing sa la de rnams kyi mgo la yi ge hUM bkod de/ snga ma bzhin du rdo rje phur bu bskyed la/ rkang pa'i mthar thug pa'i bar du phur bus gdab par bsams te/ bka' bsgo ba'i tshul gyis sngags 'di brjod par bya'o// oM badzra kI li kI la ya sarba big+h+nam ban+d+ha hUM phaT/ de nas badzra kI li kI la ru Ta ma Ta/ zhes bya ba lan bdun bzlas pa'i yungs kar yi ge hUM 'bar ba lta bus brdeg par bya ste/ cho ga 'di ni ji srid dkyil 'khor zhag gi bar du nyin re zhing nyi ma gung la bya'o// pha rol gyi bgegs gzhom pa'i cho ga'o// // de nas yid dang rjes su mthun pa'i gnas su spos chu la sogs pas nye bar byugs shing me tog sil ma gtor la bdug spos dri zhim pos bdug pa dang / ci snyed pa'i mchod pa rnam pa lnga dang ldan pa dag tu stan nang tshangs can 'jam pa la 'dug ste/ sngags 'di dag gis sdig pa bshags pa la sogs pa bya'o// oM sarba pA paM ka pi ka pi ka pi ci ka ma na so b+hA taM rA ga de sha mo ha mA da ma na a b+hiSh+Thi na ya r+k+ri taM tre kA li kaM / hUM hUM hUM hUM/ phaT phaT phaT phaT/ sarba pA pa spo Ta yA mi swA hA/ oM sarba pA paM pra ti de sha mi swA hA/ sarba ta thA ga ta naM/ a t+ma b+ha ba na nir+yA ta yA mi/ sarba ta thA ga ta pra ti grih+Nan tu maM swA hA/ oM sarba ta thA ga ta puN+ye dz+nya na saM b+ha raM a nu mo de yA mi swA hA/ oM sarba ta thA ga ta sa man+ta b+ha dra ma hA badzra sa ma ya ma hA bo d+hi tsi t+to t+pA ta mut+pa da ya mi swA hA/ de nas oM sarba ta thA ga ta shwan si ta sarba sa ta d+hA naM/ sarba sid+d+ha ya saM pa na byan taM sarba ta thA ga ta sh+tsa ad+hi Sh+Tha nA taM/ swa b+hA ba shud+d+haHsarba d+ha rmAHswA b+hA ba shu d+d+hou0f85haM/ zhes bya bas phyi deng nang gi chos thams cad gzod ma nas ma skyes pa rang bzhin gyis yongs su dag pa nam mkha' dang mnyam par bsgom par bya'o// de nas bsod nams dang ye shes kyi tshogs kyis bsgom pa'i sems nyid nam mkha'i ngos kyi dbus su chud pa 'od kyi dra ba chen po dang ldan pa'i pad+ma dang zla ba'i dkyil 'khor du gyur pa la de'i steng du shes rab dang thabs kyi bdag nyid can gyi yi ge mu kha dog dmar skya/ de bzhin gshegs pa dpag tu med pa'i 'od zer 'phro ba'o// de yongs su gyur pa las rje btsun 'jam dpal zla ba lta bu'i sku dang ldan pa/ pad+ma dang zla ba'i steng du rdo rje skyil mo krung gis bzhugs pa/ phyag g.yas gnyis na ral gri dang / mda' bsnams pa/ phyag g.yon gnyis na shes rab kyi pha rol du phyin pa'i glegs bam dang gzhu bsnams pa nyid de/ shes rab ral gri mda' gzhu thogs// zhes bya ste/ sangs rgyas lnga'i cod pan can mnga' ba/ byis pa'i rgyan thams cad kyis brgyan pa/ de bzhin gshegs pa rnams dang / khro bo dang / byang chub sems dpa' dang / rig pa'i lha mo thams cad spro ba dang / bsdu ba'i bdag nyid can du bdag nyid rnam par bsams la/ snying ga dang smin mtshams dang / lkog ma dang spyi bo rnams su rdo rje dang rin po che dang / pad+ma dang sna tshogs rdo rje dag la rdo rje sems ma dang / rin chen sems ma dang / chos kyi sems ma dang / las kyi sems ma'i ngo bo nyid de/ phyag rgya bzhis rgyas btab par bdag nyid rnam par bsams la/ sa ma ya s+t+waM haM/ zhes brjod do// de nas mdun du yi ge hrIHlas pad+ma a las zla ba'i dkyil 'khor bskyed la ye shes sems dpa' rdo rje lcags kyu la sogs pas bkug la bcings te/ dbang du bya ba nas mchod yon dang zhabs bsil dang / me tog dang / spos dang / mar me dang / dri la sogs pas yang dag par mchod la/ lta ba nyid du byas nas de bzhin du mchod cing dbang bskur la rang gi lus la gzhug par bya ste/ ye shes sems dpa' de bltas nas rang gi lus la rnam par bsgom zhes gsungs pa'i phyir ro// de nas gcig tu gyur pas rnam pa thams cad kyi mchog dang ldan pa mtshan sum cu rtsa gnyis dang / dpe byad bzang pos brgyan pas de bzhin gshegs pa thams cad la sogs pa'i 'jig rten las 'das pa'i dkyil 'khor gyi 'khor lo sprul par bya ba'i phyir sangs rgyas thams cad kyi dbang bskur bas dbang bskur bar bdag nyid shes nas rdo rje 'khor lo'i phyag rgya bcings la/ gan rkyal du khar bzhag ste/ thams cad bskor la sngags 'di lan bdun bzlas par bya'o// oM badzra tsa kra hUM phyag rgya ni rdo rje khu tshur gnyis bcings la/ mdzub mo dang mthe'u chung gnyis lu gu rgyud ltar byas pa ni rdo rje 'khor lo'o// de nas dkyil 'khor gyi 'khor lo ma lus pa mngon sum bzhin du yang dag par bltas la/ 'og nas bshad pa'i mchod pa'i khyad par rnams kyis legs par mchod de/ rje btsun gyi mtshan yang dag par brjod pa thun bzhi'i rim gyis ji srid du mthong bar gyur pa de srid du bzla bar bya ba'am/ mtshan ma byung ba'am/ dkyil 'khor bri ba'i phyir rmi lam mthong gi bar du/ oM badzra tI k+Sha zhes bya ba la sogs pa'am/ gsang sngags gzhan dag bzla ba'am/ rnam pa thams cad kyi mchog dang ldan pa spro ba dang bsdu ba'i bdag nyid can skad cig ma'i ye shes las byung ba'i rje btsun 'jam dpal du bdag nyid bsams la/ dngos po thams cad kyi ngo bo nyid sems tsam gyi sprul pa khong du chud pas sems kyi sprul pa'i dkyil 'khor gyi 'khor lo yang dag par bltas la ji srid mtshan ma byung bar gyur pa de srid kyi bar du mtshan yang dag par brjod pa bklag par bya'o// sngon du bsnyen pa'i cho ga mdor bsdus pa'o// de'i 'og tu nyin re'am/ zla ba re'am/ lo re nyid du ji ltar mngon par dga' bar bsgrub cing zla ba yar gyi ngo la cho ga bzhin du dkyil 'khor bri bar bya'o// de la rgyal pos ni khru brgya'am/ khru lnga bcu'o// blon po'am blon po chen po rnams kyis ni khru lnga bcu'am/ nyi shu rtsa lnga'o// ded dpon nam/ tshong dpon chen po rnams kyis ni nyi shu rtsa lnga'am/ de'i phyed do// sgrub pa po rnams kyis ni khru bcu gnyis sam/ khru drug pa'am/ ci nus par bya'o// de la dang por re zhig yo byad thams cad yang dag par ldan pas mngon par 'dod pa'i dkyil 'khor gyi sa'i dbus su mi rus kyi phye ma'i sbyin sreg gis dkyil 'khor gyi bgegs mngon par bsal la/ bdag dang slob ma la sogs pas zhi ba'i sbyin sreg bya'o// de nas sa sbyang bar bya ste/ 'dom gang tsam mam khru gang tsam 'og tu brkos la dri zhim po'i chus gtor ba'i sas slar bkang la/ rdo rje rtse mos mngon par bsngags pa'i spos chus chag chag btab ste/ kun du brdungs la shin tu mnyam pa khang pa brtsegs pa'i nang du chud pa rta babs bzhis mdzes par byas la/ sgo bzhi dang skar khung dra ba can la sogs pas yongs su bskor ba la mtha' ma rnams su legs par bris shing dril bu btags pa'i rgyal mtshan bzang po gzugs pa dang / bla re dam pa bre ba dang / sangs rgyas rin po che la sogs pa'i ras ris kyis nye bar mdzes par byas pa ba'i lci bas yang dag par sbyangs shing dris nye bar byugs pa dang / mtshams bzhir spos khang bzhag pa dang / me tog dang gos la sogs pas nye bar mdzes par byas la// lag pa sa la bzhag ste/ hUM bzhi pa dang / yi ge brgya pa lan bdun yongs su bzlas par bya'o// de nas khrus byas shing dris byugs la gos dmar po'i stod g.yogs dang / ze'u ka bcings la me tog gi phreng ba gdags shing gdong dri zhim pos byugs la gdu bu dang / rna rgyan la sogs pas bdag nyid legs par brgyan te/ zla ba nya ba nas brtsams nas/ phyi ma'i nya'i bar du dkyil 'khor gyi las byas pa'am/ yar gyi ngo la tshes gcig nas brtsams pa'am/ de bzhin nyid tshes brgyad dang / tshes dgu dang / tshes bcu gsum dang tshes bcu bzhi rnams la brtsams nas nya'i bar du'am/ snga dro'i dus su brtsams nas bya'o// de la dang por dkyil 'khor gyi sa'i dbus su 'dug la bgegs bsal ba la sogs pa bya ste/ sems dpa'i skyil mo krung du 'dug nas/ de nyid kyis na rdo rje gzung // chos kyi dril bu dkrol bar bya// dam tshig gi ni phyag rgya cher// byin gyis brlabs nas snying po bzla// de ltar mchog tu dam tshig gsum thob pa'i slob dpon gyis rang gi phyag rgyas rdo rje dang dril bu bzung la/ sems can thams cad la phan pa'i cho ga'i bya ba byas te/ rtog pa kun la yang dag 'jug // dkyil 'khor thams cad bsgrub pa ni// dam tshig chen po gsum zhes bya// rgya 'di gsang sngags bsgrub pa'o// dngos grub cho ga thams cad la// rdo rje dril bu rab bskul bas// cho ga lhag gam ma tshang yang // 'grub 'gyur smad par mi bya'o// de yang dang po sa'i lha mo yi ge paM las byung ba lag na bum pa thogs pa rgyan thams cad kyis brgyan pa bsams la/ 'dod pa'i rgyal pos bkug ste/ me tog la sogs pas mchod nas gsol ba gdab par bya'o// de la phyag rgya dang sngags 'di yin te/ rdo rje khu tshur gnyis rgyab sbyar la mdzub mo dang / mthe'u chung gnyis mdud pa bya ba ni 'dod pa'i rgyal po'i phyag rgya ste/ sngags la Tak+ki hUM dza/ de nas 'di skad brjod do// skyob pa sangs rgyas thams cad kyi// spyod pa'i tshul gyi khyad par dang // sa dang pha rol phyin pa la// lha mo khyod ni dpang du gyur// shAkya seng ge skyob pa yis// ji ltar bdud kyi sde bcom pa// de bzhin bdag gis bdud kyi sde// bcom par byas te dkyil 'khor bri// zhes lan gsum brjod do// de nas de nyid du thim par gyur par bsams la/ de'i steng du rdo rje bcing ga ba thur du bstan te bcings la bzhag ste/ oM badzrI b+ha ba hUM/ zhes lan gsum brjod do// de nas rdo rje bcing ba las byung ba'i hUM 'bar ba'i tshogs kyi sa gzhi gtan pa la thug gi bar du rdo rjer gyur par rnam par bsams la 'di skad do// dr-i D+ha badzra tiSh+Tha/ de nas dang po'i sbyor ba dang dkyil 'khor gyi rgyal mchog dang las kyi rgyal mchog ces bya ba'i ting nge 'dzin gsum bsgom par bya ste/ bsod nams dang ye shes kyi tshogs yongs su rdzogs pa'i bdag nyid can/ byang chub sems dpa' chen po'i gzugs su 'og min gyi gzhal yas khang na gnas nas mngon par byang chub mngon sum du byed cing // mi g.yo ba'i ting nge 'dzin la snyoms par bzhugs par rim pa 'dis bsam par bya ste/ yang dag par rdzogs pa'i byang chub ces bya ba'am/ phyin ci ma log par yang dag par rdzogs pa'i byang chub pa'i man ngag sbyin par bya ba'i phyir de bzhin gshegs pa thams cad yang dag par 'dus par gyur nas/ byang chub sems dpa' sems dpa' chen po don zhes bya ba byang chub kyi snying por bzhugs pa gang na ba der gshegs te/ byang chub sems dpa' de la ched du bya ba rdzogs pa longs spyod rdzogs pa'i sku bstan nas 'di skad ces bka' stsal to// rigs kyi bu khyod kyis gang gis de bzhin gshegs pa thams cad kyi de kho na nyid ma rtogs par dka' ba spyad pa thams cad la spro ba bskyed cing // ji ltar bla na med pa yang dag par rdzogs pa'i byang chub mngon par rdzogs par bya snyam zhes gsung zhing gan du byon te/ badzrod tiSh+Tha zhes bya ba'i sngags dang / se go la brdabs pas slong bar mdzad par bsam mo// de nas langs nas mchog tu dad pas/ oM sarba ta thA ga ta kA ya bAka tsit+ta badzra pra Na mya na badzra ban+d+ha naM ka ro mi zhes brjod la phyag byas nas 'di skad ces gsol to// bcom ldan 'das de bzhin gshegs pa thams cad bdag gis ma 'tshal na de kho na nyid ji lta bu lags/ de ltar na bsgrub par bgyi/ bka' stsal du gsol/ de nas rigs kyi bu rang gi sems la so sor rtog cing mnyam par zhog la/ rang bzhin gyis grub pa'i sngags 'di ci dgar bzlas shing bsgrub par gyis shig // ces gsung zhing sems so sor rtogs pa'i man ngag de stsol bar bsam par bya ba ni/ oM tsit+ta pra ti be d+hi ka ro mi zhes bya ba phung po dang / khams dang skye mched dang / gzung ba dang 'dzin pa la sogs pa'i rnam par rtog pa dang bral ba/ de bzhin gshegs pa thams cad dang gnyis su med pa de kho na nyid kyi ngo bo nyid rtogs pa de'i bdag nyid kyi sems so sor rtogs pa dang / sems kyi rin po che de nyid snying rje chen pos brgyan pa/ de bzhin gshegs pa thams cad dang mnyam pa'i mtshan nyid can/ zla ba'i dkyil 'khor lta bu rang gi snying gar bsgom par bya'o// de nas 'di skad ces gsol to// bcom ldan 'das de bzhin gshegs pa thams cad bdag gi snying ga na zla ba'i dkyil 'khor lta bur gda' ba bdag gis rtogs so// de nas rigs kyi bu sems de ni rang bzhin gyis 'od gsal bas na/ de lta bur sbyangs pa de ltar 'gyur te/ dper na ras dkar po la tshon gyis bsgyur ba bzhin no zhes bka' stsal nas/ slar yang byang chub kyi sems kyi man ngag ston par mdzad par bsam pa ni/ oM bod+hi tsi t+ta ut+pa' da yA mi zhes bya'o// de nas shin tu 'od gsal ba'i sems zla ba'i dkyil 'khor gyi rnam par yongs su gyur pa las/ rim gyis nye bar 'phel bar 'gyur ba dang / zla ba'i dkyil 'khor yongs su rdzogs par gyur to// de nas 'di skad ces gsol to// zla ba'i dkyil 'khor lta bur mthong ba gang lags pa de ni zla ba'i dkyil 'khor nyid du mthong zhes bya ba ste/ shin tu rnam par dag cing nam mkha' ltar dri ma med pa la spros pa thams cad par bral ba me long lta bur rnam par gnas so// oM dz+nyA na shash+mi pri si dza hUM zhes bya ba'i sngags kyis rnam par spros te/ zla ba'i dkyil 'khor gang ba las 'od zer rnam pa sna tshogs par gang zhing byung ste/ byung ba de rnams chos kyi dbyings kyi gzhal yas khang du zhugs nas shes bya'i dkyil 'khor thams cad snang bar bya ste/ sems can thams cad kyi sems kyi ri bo'i rtse mo bcom ste/ rtogs par byas nas rdo rje chen po'i gzugs gcig tu gyur nas byung ste/ rtse lnga pa spyi bo nas thugs kar bzhugs te/ zla ba'i dkyil 'khor la rab tu gnas so// de nas de bzhin gshegs pa thams cad kyi snying po sems bskyed pa kun du bzang po khyod kyis mngon sum du gyur gyis de legs par sgrubs shig // de bzhin gshegs pa thams cad kyi sems bskyed pa kun du bzang po de bstan par bya ba'i phyir/ sngags 'dis rang gi snying ga'i zla ba'i dkyil 'khor la rdo rje'i dbyibs su soms shig // oM tiSh+Tha badzra/ yang sngags 'dis spro bar bya'o// oM s+phar badzra/ oM saM ha ra badzra/ oM oM dz+nyA na badzra/ oM sarba ta thA ga ta dz+nyA na badzra hUM hUM/ de nas gsol pa/ bcom ldan 'das de bzhin gshegs pa thams cad du zla ba'i dkyil 'khor gyi steng na rdo rjer bdag gis mthong ngo // de nas de bzhin gshegs pa thams cad kyi kun du bzang po'i sems rdo rje 'di/ sngags 'dis brtan par bya'o// oM badzra At+ma kou0f85hAM/ de nas nam mkha'i dbyings thams cad du mnyam par 'jug pa'i de bzhin gshegs pa thams cad kyi sku dang gsung dang thugs rdo rje'i dbyings ji snyed pa de dag thams cad de bzhin gshegs pa thams cad kyi byin gyi rlabs kyis sems dpa'i rdo rje der zhugs so// de nas de bzhin gshegs pa thams cad kyis rdo rje'i dbyings zhes rdo rje ming gi dbang gis dbang bskur ro// de nas bcom ldan 'das de bzhin gshegs pa thams cad kyi sku ni bdag lags par mthong ngo // sems dpa' chen po de lta bas na de bzhin gshegs pa thams cad kyi sems dpa'i rdo rje de rnam pa thams cad kyi mchog dang ldan pa'i sangs rgyas kyi skur bdag nyid rang bzhin gyis grub pa'i sngags 'di ci dgar zlos la sgoms shig // oM ya tha sarba ta thA ga ta sta thA a haM/ de nas bdag nyid de bzhin gshegs pa mngon par rdzogs par sangs rgyas nas de bzhin gshegs pa thams cad la phyag byas te 'di skad ces gsol to// bcom ldan 'das de bzhin gshegs pa thams cad kyis bdag la byin gyis rlobs la mngon par rdzogs par byang chub pa 'di brtan par mdzod cig// de nas de bzhin gshegs pa thams cad de bzhin gshegs pa rdo rje dbyings kyi sems dpa'i rdo rje der zhugs so// de nas skad cig de nyid kyi tshe na de bzhin gshegs pa thams cad kyi mnyam pa nyid kyi ye shes mngon par rdzogs par sangs rgyas so// de bzhin gshegs pa thams cad kyi rdo rje'i mnyam pa nyid kyi ye shes kyi ye shes kyi phyag rgya gsang ba'i dam tshig tu/ de bzhin gshegs pa thams cad kyi rdo rje rin po che dbang bskur pa mnyam pa nyid kyi ye shes kyi phyag rgya gsang ba'i dam tshig tu zhugs so// de bzhin gshegs pa thams cad kyi chos mnyam pa nyid kyi ye shes rtogs pas rang bzhin gyis dag go// de bzhin gshegs pa thams cad kyi las mnyam pa nyid kyi rang bzhin gyi 'od gsal ba'i ye shes kyi 'byung gnas su gyur pa'i de bzhin gshegs pa dgra bcom pa yang dag par rdzogs pa'i sangs rgyas su gyur to// de ltar sems so sor rtogs pa nas brtsams te/ dkyil 'khor ba rnams kyang rang rang gi bdag nyid dang 'dra bar 'byung bar bsam par bya ste/ rang gi sems las tha mi dad pa'i ngo bo nyid yin pa'i phyir ro// yang de bzhin gshegs pa de dag thams cad kyi sems dpa'i rdo rje de las de bzhin gshegs pa thams cad byung nas/ de bzhin gshegs pa thams cad kyi mnyam pa nyid kyi ye shes bskyed de/ nam mkha' las byung ba'i nor bu rin po che'i dbang bskur bas dbang bskur/ kun du spyan ras gzigs dbang pos chos kyi ye shes bskyed/ de bzhin gshegs pa thams cad kyi phrin las thams cad la rab tu bzhag nas// dkyil 'khor ba'i lha rnams kyis phyogs bzhi nas yongs su bskor te/ lhan cig yang dag par gnas so// de nas gzhan gyi don mdzad pa'i mngon par rdzogs par sangs rgyas pa yin pas byams pa dang snying rje'i mig gis sems can thams cad la bltas pa dang mi shes pa las 'dod chags dang / zhe sdang dang / gti mug gis dkrugs par shes nas bdag 'dir babs la skal pa ji lta ba bzhin du dkyil 'khor la sogs par sprul pas rjes su gzung bar bya'o zhes yid la nges par byas te/ rim pa 'dis snod kyi 'jig rten bskyed par bya'o// hUM yaM hUM/ rlung gi dkyil 'khor ro// hUM baM hUM/ chu'i dkyil 'khor ro// hUM raM hUM/ me'i dkyil 'khor ro// de nas nam mkha' las yi ge khaM las bcom ldan 'das rnam par snang mdzad bsams la/ de'i sku'i yan lag thams cad las chu'i rgyun sbom po byung bas snod thams cad yongs su gang bar rnam par bsgoms la/ bcom ldan 'das kyang de nyid du thim par gyur par rnam par bsams nas/ me dang chu'i bar du hUM laM hUM zhes bya ba rnam par bkod la/ de bkod pa sngon du 'gro ba las sku rdo rje'i ting nge 'dzin brtan par gyur pa las gser gyi dkyil 'khor du bsgom/ de'i steng du hUM suM hUM zhes bya ba las ri'i rgyal po ri rab bsam mo// de'i steng du khaM las khang pa brtsegs ma rnam par bsam la/ de'i dbus su sa bon 'di rnams las pad+ma la sogs pa'i dkyil 'khor ba'i lha'i grangs snyed kyi gdan rnam par bsam par bya ste/ yi ge hrIHlas thams cad du pad+ma bsam/ a si a zhes bya ba 'dis dbus su 'khor lo can gyi seng ge'i gdan shar la sogs pa'i phyogs rnams su/ hUM gaM hUM/ traM baM traM/ hri maM hri/ a gaM a/ 'di dag las grangs ji lta ba bzhin du glang po che dang / rta dang / rma bya dang / nam mkha' lding gi gdan rnams bskyed par bya'o// de nas mi bskyod pa la sogs pa dang lhan cig babs te/ seng ge'i gdan la legs par 'dug ste/ mi bskyod pa la sogs pa'i sangs rgyas bzhi glang po che'i gdan la sogs pa nye bar gnas par bsams la/ bdag nyid zhal bzhi pa byang chub mchog gi phyag rgyas gnas par bsgom zhing bcom ldan 'das rdo rje'i dbyings ni nga yin no zhes bya ba'i nga rgyal te/ 'di ni dang po sbyor ba zhes bya ba'i ting nge 'dzin to// // rje btsun 'jam dpal rnam par snang mdzad kyi tshul gyis mngon par sangs rgyas te/ rdo rje dbyings zhes bya ba ni mtshan tsam gyis gzhan du gyur pa yin pas na log par khong du chud par mi bya'o// de nas dkyil 'khor ba rnams rang rang gi gnas su 'og nas bshad pa'i snying pos phyag rgya chen po'i tshul du gzhag par bya ste/ 'di ni dkyil 'khor rgyal po mchog ces bya ba'i ting nge 'dzin to// de nas de bzhin gshegs pa thams cad byin gyis brlab pa'i rdo rje bsdu ba'i phyag rgya bcings la/ oM badzra sa ma yA dza dzaHhUM baM hoHzhes brjod la/ sangs rgyas thams cad 'khor gyi dkyil 'khor dang bcas pa'i tshogs rnams byon pa dang / zhabs la phyag bya ba sngon du 'gro bas ched du brjod pa'i tshigs su bcad pa brjod ma thag tu bdag nyid kyi phyag rgya bzhi la zhugs par bsam mo// de la phyag 'tshal ba dang / ched du brjod pa ni 'di yin te/ oM sarba ta thA ga ta pA ta ban+da naM ka ro mi e ma'o// byang chub sems dpa' ni/ kun du bzang po'i spyod pa'i mchog // de bzhin gshegs pa'i 'khor lo yi// dbus nas de bzhin gshegs pas mdzes// zhes bya ba'o// de nas nus pa ma lus pa'i// shugs kyis byin gyis brlabs te byung nas/ dkyil 'khor gyi phyi rol na gnas pa'i mi bskyod pa la sogs pa'i thugs kar zhugs te ched du brjod pa 'di ched du brjod cing // chu dang 'o ma bzhin du gcig tu 'dres par gyur pas gnas par bsam mo// de la ched du brjod pa ni 'di yin te/ e ma 'o sangs rgyas thams cad kyi// rgya chen gdod nas skye ba min// rdul phran thams cad grangs rnyed kyi// sangs rgyas rnams ni gcig tu gyur// de nas rnal 'byor pas dkyil 'khor pa'i lha rnams rang gi las la yang dag par sbyar nas/ de rnams kyi thugs ka'i zla ba la sngags kyi yi ge'i phreng ba bsams la/ lan bdun nam brgyad kyis bzlas brjod byas nas/ de rnams nyid kyis bdag nyid mchod par gyur par bsams pa'am/ de ltar de bzhin gshegs pa thams cad kyi bdag po rdo rje'i dbyings ni nga yin no zhes mchog tu yang nga rgyal bya ste/ 'di ni las kyi rgyal po mchog ces bya ba'i ting nge 'dzin to// de nas de bzhin gshegs pa thams cad thal mo sbyar nas cung zad btud de/ mtshan brgya rtsa brgyad kyis bstod pa sngon du 'gro ba dang / dkyil 'khor bri ba'i phyir gsol ba 'debs par bdag nyid tshigs su bcad pa 'dis brtag par bya'o// mtshan brgya rtsa brgyad 'di dag gis// bdag cag gis ni bstod pa yis// theg pa chen po rtogs pa yis// tshul chen yang ni rgyas par mdzod// mgon po khyod la gsol ba ni// sangs rgyas kun gyi 'khor lo che// dkyil 'khor chen po dam pa yi// cho ga mchog ni bshad du gsol// de nas sngags pas yang dag par byin gyis brlabs pa'i mchod yon la sogs pa rang gi snying pos mchod yon phul la/ lha rnams kyi 'khor lo phyag rgya bzhis rgyas gdab par bya ste/ spos la sogs pas yang dag par mchod nas/ snying rje chen pos yongs su gdungs pa'i yid kyis dkyil 'khor gyi sbyor bas gnas la/ 'di ltar bdag nyid spro ba bskyed par bya'o// deng ni bdag tshe 'bras bu yod// bdag gi gson pa'ang 'bras bur bcas// lha dang dam tshig gis mnyam par// gyur par bdag ni som nyi med// byang chub sems dang sems gcig las// mi ldog par ni bdag gyur te// de bzhin gshegs pa'i rigs su ni// deng bdag skye bar the tshom med// deng bdag nyid ma dam pa ste// bdag gi mchod sbyin bla na med// sangs rgyas thams cad spyan 'dren pas// deng bdag 'dus pa'i mchog yin no// de nas lus thams cad kyis phyag byas la bdug spos phul te/ sangs rgyas thams cad la gsol ba gdab par bya'o// ma lus phyogs na bzhugs pa yi// sangs rgyas thams cad dgongs su gsol// bdag ming 'di zhes bya ba yis// rdo rje can gyi dkyil 'khor bri// deng 'dir sangs rgyas kun gshegs te// dngos grub 'di ni stsal du gsol// zhes brjod la/ rang gi dam tshig phyag rgyas bdag nyid lan cig byin gyis brlabs nas/ rang gi sngags dang phyag rgya dag gis 'khor lo steng du nam mkha' la gzhag ste/ rdo rje sems dpa'i sbyor bas rang gi rkang mthil gnyis su a las sna tshogs rdo rje bkod la/ rkang mthil nas yongs su bzung ste/ rlung gi dkyil 'khor nas brtsams te/ ri'i rgyal po ri rab kyi steng du rdo rjer gyur par lhag par mos la/ dbang ldan gyi phyogs nas brtsams te bskor la/ sna tshogs rdo rje de dag nyid sa la 'bri zhing bgegs thams cad skrod pa la brtson par 'gro bar bya'o// 'dir bshad pa/ phyag rgya la gnas de bzhin langs// kun du rnam par bltas nas ni// badzra satwa zhes brjod nas// bsgyings pa'i tshul gyis yongs su bskor// sngags pas rdo rje sems zlos shing // rdo rje lta bas bltas nas ni// dkyil 'khor gyi ni sa yi char// nyes ldan pa yang dag par 'gyur// zhes gsungs pas so// de nas rdo rje hUM mdzad kyi sbyor ba dang ldan pas/ rdo rje hUM mdzad kyi phyag rgyas snying ga dang / dpral ba dang / lkog ma dang spyi bor byin gyis brlabs la/ g.yas pas khro bo'i rdo rje chen po gsor zhing // g.yon pas rdo rje dril bu gsil nas khro bas 'bar ba'i lus dang / bskor ba lan gsum byas la 'di skad ces brjod par bya'o// slob dpon ming 'di zhes bya bas slob ma che ge zhes bya ba rdzogs pa'i byang chub yongs su rdzogs par bya ba'i phyir dang / sems can thams cad bla na med pa'i ye shes kyi 'bras bu thob par bya ba'i phyir sa phyogs 'dir nam mkha' ltar dri ma med pa chos kyi dbyings kyi dkyil 'khor nga 'dri yis/ lha dang lha ma yin dang / gnod sbyin dang srin po dang yi dags dang / sha za dang / 'byung bo dang brjed byed dang / mkha' 'gro ma dang / gnon po dang / nam mkha' lding dang / mi'am ci dang / rig sngags grub pa rgan po dang / rgan mo g.yog dang 'khor du bcas pa gang dag 'khod pa rnams dengs shig // deng 'di ltar rdo rje 'chang gi bka' thos nas myur ba nyid du dengs shig // gang dag mi 'gro ba de dag nga'i ye shes kyi rdo rjes mgo bo tshal pa brgyar rnam par 'gas par bya'o zhes lan gsum brjod par bya'o// de nas lha la sogs pa de rnams sa de spangs nas song bar bsams la/ rdo rje khu tshur bcings nas mthe'u chung dang mdzub mo gnyis mdud pa ltar byas la/ kha'i steng du kha sbub ste bzhag la/ mthun pa'i rkang stabs la sogs pas mchongs la/ hUM badzra baM hUM zhes brjod la byis pa gzhon nu bzhin du bdag po lnga'i gnas su yongs su bskor/ de nas sna tshogs rdo rje bdag nyid bsams la/ bdag po'i gnas su rkang pa gnyis dang / lag pa gnyis thal mo sbyar te/ shar phyogs su bltas nas snying ga la reg par byas la/ de bzhin du gnas nas lag pa gnyis thad kar brkyang ste/ bdag nyid sna tshogs rdo rje chen po zhig a zhes bya bas byin gyis brlab bo// de nas khro bo'i lta bas dkyil 'khor bcing ba dang / ra ba dang dra ba rnams bya'o// oM badzra dz+wa la a na lA rka hUM zhes brjod la g.yon pa'i rdo rje khu tshur snying gar bzhag nas/ g.yas pas rdo rje gsor te bgegs rnams gzhom par bya'o// yang rdo rje me'i phyag rgya dang bcas pas kyang bgegs bsreg pa la sogs pa bya ste/ oM badzra dz+wa la a na la ha na da ha pa tsa ma tha b+ha ny+dza ra Na hUM phaT/ rdo rje bcing ba nang du byas pa'i sor mo rnams nang du 'bar ba lta bur byas la/ mthe bo rdo rje ltar bsgreng ba 'di ni rdo rje me'i phyag rgya'o// oM badzra ne tri ban+d+ha big+h+nAn zhes bya bas bgegs rnams bcing bar bya'o// rdo rje bsdams pa las mthe bo gnyis brkyang ste/ mnyam par gzhag pa ni rdo rje spyan gyi phyag rgya'o// rdo rje bsdams pa brkyang bas la bzhag nas 'og phyogs bcing bar bya'o// oM badzra dr-i D+ho me b+ha ba rak+Sha sarbaM dwA hA/ rdo rje gnod sbyin gyi phyag rgya dang bcas pas nam mkha' bcing bar bya'o// oM badzra yak+Sha hUM/ rdo rje thal mo las mthe bo gnyis brkyang la/ mdzub mo gnyis mche bar byas bar byas pa 'di ni phyag rgya'o// yang na rdo rje 'jigs byed kyi spyan gyi steng du nam mkha' bcing bar bya'o// oM hu lu hUM phaT/ rdo rje khu tshur gnyis bcings la mgal me'i 'khor lo bzhin du bskor te/ mgo bo'i steng du mdzub mo lcags kyu lta bur bzhag pa ni/ rdo rje 'jigs byed kyi spyan gyi phyag rgya'o// rdo rje gtsug tor rdo rje dang ldan pas shar phyogs bcing bar bya ste/ oM druM ban+d+ha hUM/ rdo rje khu tshur gnyis las mthe'u chung gnyis lcags sgrog ltar mdud de/ mdzub mo gnyis rtse sprad la yongs su bzlog ste/ spyi bor gzhag go// yang rdo rje zhags pas de nyid bcing bar bya ste/ oM badzra pA sha hrIH/ rdo rje khu tshur mkhrig ma mdud pa bya ba ni zhags pa'o// rdo rje ba dan gyis nub phyogs bcing bar bya ste/ oM badzra pra taM ke pA taM ki ni ra Ta/ rdo rje bsdams pa las mthe bong gnyis sems dpa'i skyil mo krung du bya/ mdzub mo gnyis mnyam par sbyar srin lag phye la mthe'u chung ba dan no// rdo rje nag mos byang phyogs bsrung bar bya ste/ hri badzra kA li ru Ta ma Ta/ rdo rje gnod sbyin gyi phyag rgya nyid khar bzhag la brtan par byas pas ni rdo rje nag mo'o// rdo rje rtse mos lho phyogs bcing bar bya ste/ oM badzra shi kha re ru Ta ma Ta/ rdo rje khu tshur gnyis ri bo 'degs pa'i tshul du byas pa ni rdo rje rtse mo'i phyag rgya'o// rdo rje las kyi dkyil 'khor bcings la ra ba bya'o// hUM badzra karma/ yang rdo rje hUM mdzad kyis ra ba bya ste/ hUM rdo rje bcing bas rdo rje ra ba bya'o// sngags ni badzra ban+d+ha zhes bya ba'o// yang hUM a nu rA ga yA mi hUM zhes bya bas dkyil 'khor bcing ba la sogs pa ni rdo rje gar las byung ba'i phyag rgya rnams kyis bya ste/ de la phyag rgya ni 'di rnams yin no// khro bo'i khu tshur gnyis kyi phyogs kyi 'khor lo bskor bas/ bskor ba 'di ni dkyil 'khor bcing ba'o// khar bskor ba ni mtshams bcing ba'o// snying la 'bar ltar zhugs gyur cing // phyogs kun rdo rje me 'bar bas// nga yi'ang khro bo chen po yi// 'bar ba'i rdo rje ra ba bya// zhes bcom ldan 'das rdo rje 'chang chen pos gsungs so// oM ma hA badzra tsakra a d+hi tiSh+Tha sid+d+h+ya hUM zhes bya ba 'di phyag rgya dang ldan pa yang byin gyis brlab bo// rdo rje khu tshur gnyis kyis 'khor lo bskor ba ni 'di'i phyag rgya'o// oM badzra maN+Dal hUM dz+dzaHzhes bya ba 'dis gsang ba'i gzugs can gyi dkyil 'khor bkug la/ phur bu gdab bo// rdo rje khu tshur gnyis kyi mdzub mo gnyis dang / mthe bo rdo rjer byas pa ni rdo rje 'khor lo'o// 'dis dkyil 'khor thams cad 'gugs shing bsgrub par 'gyur la// 'jig rten pa rnams kyang zhugs par 'gyur ro// de la phur bu ni 'di yin te sor brgyad pa'i tshad tsam gyis seng ldeng gi phur bu tsan+dan dmar pos byugs la srad bu dmar po dang / me tog dmar pos bcings la/ stod khro bo'i gzugs la smad rdo rje rtse gcig pa'i dbyibs su 'dug pa hUM las bskyed do// oM badzra kI li kI la ya sarba bi g+h+naM ban+d+ha hUM phaT ces bya ba brgya rtsa brgyad bzlas la g.yon pa'i rdo rje khu tshur gyis bzung ste/ g.yas pas rdo rje tho ba bzung nas/ des dkyil 'khor gyi mtshams bzhir brdung bar bya'o// oM ha na ha na/ da ma da ma/ sany+tsU r+NA ya sany+tsU r+NA ya/ badzra badzra mung+ga ra hUM phaT ces bya ba rdo rje tho ba la lan brgya rtsa brgyad bzlas te me tog dmar po dang / srad bu dmar pos bcings la/ tsan+dan dmar pos byugs te/ des kun du brdung bar bya'o// yang // bcing ba'i cho ga'i sbyor ba ni// rdo rje khu tshur rab tu brtag // dkyil 'khor bsrung ba thams cad la// rdo rje go chas go cha bya// de nas badzra shi kha re ru Ta ma Ta zhes bya bas mngon par bsngags pa'i spos chus dkyil 'khor nye bar byugs la gur kum dang / a ka ru dang tsan+dan dang / ga pur dang / gla rtsi la sogs pa'i dri dang dkyil 'khor ba'i lha rnams kyi sngags kyis btab la lha rnams kyi grangs ji snyed pa'i dkyil 'khor bya'o// de nas dkyil 'khor gyi dbus su 'dug la yid kyis dkyil 'khor yongs su brtags te/ dkyil 'khor de rnams su rnam par snang mdzad chen po yongs su gyur pas rje btsun 'jam dpal du gyur pa la sogs rang gi snying por bzhag la/ mchod pa rnam pa lngas yang dag par mchod do// de nas dbang bskur ba'i phyir rnam par rgyal ba'i bum pa sngags kyis mngon par gdab bo// de la cho ga ni 'di yin te/ baM las rin po che'i rang bzhin gyi bum pa rtsa ba nag nog med pa/ lto ba che ba mgrin pa ring ba/ kha dgye ba bskyed la/ de'i dbus su hrIHlas byung ba'i pad+ma de'i steng du a las zla ba'i dkyil 'khor bsams la/ der lha rnams kyi 'khor lo rang gi dam tshig gis gnas pas bzhugs par bsams la/ de las byung ba'i byang chub kyi sems kyi chus yongs su bkang bar bsams la/ sman lnga dang / 'bru lnga dang / rin po che sna lnga dang ldan pa me tog gi phreng bas bcings pa'i gsang ba'i snying po can mgul pa gos gtsang mas dkris la/ a mra'i lo ma la sogs pas kha bkab pa byas la/ dkyil 'khor ba'i sngags kyis mngon par bzla zhing // oM badzro da ka hUM hUM zhes bya ba stong rtsa brgyad bzlas brjod bya ste/ spos la sogs pas mchod nas dkyil 'khor bskor te/ bcom ldan 'das rje btsun 'jam dpal gyi spyan sngar bzhag la dkyil 'khor gyi nyin mo dus gsum du bzlas brjod byas nas dkyil 'khor du yang bzlas brjod bya ste/ de nas dbang bskur bar bya'o// sang gri bya g+h+r-i krita ka r+Ni ka ha sa de ba ste/ sman rnams kun zhes bya ba la// lnga po 'di dag shes par bya ste/ 'bras kyi so ba mon sran gre'u dang / nas dang gro dang til dang lnga// 'bru rnams kun zhes bya ba ni// las rnams kun la 'di dag gsungs// byi ru gser ni sa le sbram// dung dang mu tig nor bu ste// rin chen kun zhes bya ba la// lnga po 'di dag shes par bya// de nas rdo rje hUM mdzad kyi sngags dang phyag rgya dang bcas pas/ las thams cad pa'i bum pa la mngon par bsngags la/ de bzhin du me tog la sogs pas yang dag par mchod de/ dkyil 'khor gyi sgor gzhag par bya// de la sngags dang phyag rgya ni 'di yin te/ oM suM b+ha ni suM b+ha hUM/ gr-i h+Na gr-i h+Na hUM/ gr-i h+NA pa ya gr-i h+NA pa ya hUM/ A na ya hoHb+ha ga bAn badzra hUM phaT/ khro bo'i khu tshur gnyis bcings te/ mthe'u chung rtse mo mdud byas la/ mdzub mo gnyis ni bsgreng ba dag// rdo rje hUM mdzad phyag rgya 'di'o zhes bya ba 'di phyag rgya'o// gsol ba 'di ltar gdab par bya ste/ ji srid dkyil 'khor yongs su rdzogs pa de srid du 'dir 'dug pa rnams bcom ldan 'das kyis nges par bzlog tu gsol zhes bya'o// de nas phyi rol du gtor ma byin la nye reg bya ste/ dad cing gus par phyag 'tshal te/ slob ma rnams lhag par gnas par bya'o// de la re zhig slob ma legs par khrus byas shing // gos gtsang ma gon la lag na me tog thogs pas slob dpon la phyag bya ste/ 'di skad ces brjod par bya'o// dga' chen khyod bdag ston pa bas// slob dpon khyod ni dgongs su gsol// byang chub sems dpa'i tshul bstan pa// mgon po chen po bdag 'tshal lo// dam tshig de nyid stsal du gsol// byang chub sems kyang bdag la stsol// sangs rgyas chos dang dge 'dun te// skyabs gsum dag ni bdag la stsol// thar pa chen po'i grong mchog tu// mgon po bdag ni 'jug par bgyi// de nas slob dpon gyis slob ma'i snying gar hUM las rdo rje bskyed la/ khu tshur g.yas pas bzung nas/ rdo rje de snying gar snying pos bzhag ste/ su ra te sa ma ya s+t+waM ho badzra sid+d+ha ya thA su khaM/ de nas de bzhin du de'i mgo bor lag pa bzhag la rdo rje las kyi snying po brjod nas/ sna tshogs rdo rje bsgom par bya'o// de nas haM badzra rak+Sha zhes bya ba las go cha bskyed la/ rkang pa'i mthar thug gi bar du go cha bskon par bya'o// de nas rdo rje'i dris lag par dri sbyin/ me tog gis me tog gtor zhing // bdug pas bdug pa gtul te/ me mar nye bar bstan la re re zhing 'di skad ces brjod par bya ste/ deng nas brtsams te bde ba thams cad dang ldan par gyur pas nye bar gnas par gyis shig// de nas slob ma'i gtso bo la bos te/ 'di skad brjod par bya'o// khyod ni tshul chen snod yin gyis// bu tshur theg pa chen po yi// gsang sngags spyod tshul cho ga 'di// khyod la yang dag bstan par bya// rdzogs pa'i sangs rgyas gang 'das dang // de bzhin gang dag ma byon dang // da ltar byung ba'i mgon po rnams// 'gro la phan phyir bzhugs pa dag // de dag kun gyis gsang sngags kyi// cho ga mchog bzang 'di mkhyen nas// dpa' bo byang chub shing drung du// thams cad mkhyen pa tshad med brnyes// gsang sngags sbyor ba mnyam med de// shAkya seng ge skyob pa yis// bdud sde shin tu mi bzad pa// dpung chen dag kyang de yis bcom// de bas kun mkhyen thob bya'i phyir// bu yis blo gros 'di gyis shig // rtog pa ma lus legs par bsdus nas ni// shin tu bsam pa bzang po ldan pas nyon// brjed ngas blo la rdo rje sems sogs pa'i// bde bar gshegs pa rnams kyis byin mi rlob// de nas cho ga 'dis sdig pa bshags pa la sogs pa byed du gzhug ste/ phyogs bcu'i sangs rgyas dang / byang chub sems dpa' rnams dang / de bzhin gshegs pa dang / rdo rje dang / rin po che dang / pad+ma dang / las kyi rigs su bzhugs pa thams cad dang / snying po dang / phyag rgya dang / gsang sngags dang rig sngags thams cad bdag la dgongs su gsol/ bdag ming 'di zhes bgyi ba phyogs bcu'i sangs rgyas dang byang chub sems dpa' thams cad dang / de bzhin gshegs pa dang / rdo rje dang / rin po che dang / pad+ma dang las kyi rigs su gyur pa thams cad dang / snying po dang / phyag rgya dang / gsang sngags dang rig sngags kyi lha thams cad kyi spyan sngar sdig pa thams cad bla na med pa'i so sor bshags pas so sor bshags par bgyi'o// ji ltar sangs rgyas bcom ldan 'das rnams kyis chos kyi dbyings ma lus par gtogs pa'i bsod nams thams cad mkhyen cing rjes su yi rang bar mdzad pa'i rjes su yi rang bas rjes su yi rang bar bgyi'o// gang yang phyogs bcu'i 'jig rten gyi khams rab 'byams thams cad chos kyi 'khor lo ma bskor ba de dag la bla na med pa'i theg pa chen po'i chos kyi 'khor lo bskor bar bya ba'i phyir bskul ma 'tshal lo// gang yang chos kyi 'khor lo bskor ba la nan tan lhur mdzad pa de la sems can gyi khams ji srid du yongs su mya ngan las mi 'da' bar bzhugs su gsol lo// de skad lan gnyis lan gsum brjod do// de nas mtshan nyid dang ldan pa'i slob ma slob dpon du 'os pa yongs su bzung la/ khas len par bya ba'i phyir bzhin bzang smos shig ces brjod par bya'o// slob mas kyang 'di skad brjod par bya ste/ byang chub sems ni bla na med// slob dpon bdag la stsal du gsol// tshul khrims kyi ni bslab pa dang // dge ba'i chos ni bsdu ba dang // sems can don byed tshul khrims gsum// sangs rgyas kun gyi brtul zhugs che// sangs rgyas chos dang dge 'dun te// skyabs gsum dag kyang bdag la stsol// rdo rje dril bu phyag rgya dang // slob dpon nyid ni bdag la stsol// rdo rje rigs mchog chen po la// slob dpon dag ni bdag bgyid do// rin chen rigs mchog yid 'ong ba'i// dam tshig dag kyang bdag la stsol// pad+ma'i rigs chen dag pa dang / de bzhin las kyi rigs chen la// sems can kun gyi don gyi phyir// mgon pos bdag la sdom pa stsol// de ltar lan gnyis lan gsum mo// de nas sdom pa sbyin par bya ste/ phyogs bcu'i 'jig rten gyi khams mtha' yas shing mu med pa thams cad na bzhugs pa'i de bzhin gshegs pa dgra bcom pa yang dag par rdzogs pa'i sangs rgyas thams cad la phyag 'tshal lo// phyogs bcu'i 'jig rten gyi khams mtha' yas shing mu med pa thams cad na bzhugs pa'i bcom ldan 'das rnam par snang mdzad dang / mi bskyod pa dang rin chen mchog dang / 'jig rten dbang phyug dang / don yod grub pa la sogs pa sangs rgyas dang byang chub sems dpa' thams cad bdag la dgongs su gsol/ bdag ming 'di zhes bgyi ba dus 'di nas bzung ste/ byang chub kyi snying po la gnas kyi bar du/ ji ltar dus gsum mgon po rnams// byang chub tu ni nges pa yi// byang chub sems ni bla na med// dam pa bdag gis bskyed par bgyi// sangs rgyas rnal 'byor sdom pa la// tshul khrims kyi ni bslab pa dang // dge ba'i chos ni bsdu ba dang // sems can don byed tshul khrims gsum// de bzhin brtan por gzung bar bgyi// sangs rgyas chos dang dge 'dun dang // bla na med pa'i dkon mchog gsum// deng nas brtsams te gzung bar bgyi// nam du yang ni mi gtong ngo // rdo rje rigs mchog chen po la// rdo rje dril bu phyag rgya yang // yang dag nyid du gzung bar bgyi// slob dpon dag kyang gzung bar bgyi// rin chen rigs mchog chen po yi// dam tshig yid du 'ong ba la// nyin re bzhin du dus drug tu// sbyin pa rnam bzhir rab tu sbyin// byang chub chen po las byung ba// pad+ma'i rigs mchog dag pa la// phyi dang gsang ba'i theg pa gsum// dam pa'i chos ni gzung bar bgyi// las kyi rigs mchog chen po la// sdom pa thams cad ldan par ni// yang dag nyid du gzung bar bgyi// mchod pa'i las kyang ci nus bgyi// byang chub sems ni bla med pa// dam pa bdag gis bskyed bgyis nas// sems can kun gyi don gyi phyir// bdag gi sdom pa ma lus gzung // ma brgal ba ni bsgral bar bgyi// ma grol ba ni dgrol bar bgyi// dbugs ma phyung ba dbugs dbyung zhing // sems can mya ngan 'das gzhag bgyi// de ltar lan gnyis lan gsum du'o// de nas gzhan yang // sangs rgyas chos dang tshogs mchog la// byang chub bar du skyabs su mchi// gzhan dag don ni rab bsgrub phyir// byang chub tu ni sems bskyed do// zhes bya ba 'dis lan gsum la skyabs su 'gro ba la sogs pa byas la/ 'dis smon lam 'debs su gzhug par bya ste/ bdag gi dge ba'i las rnams 'di dag gis// 'jig rten mi ring sangs rgyas gyur par shog // 'gro la phan phyir chos rnams ston bgyid cing // sems can sdug bsngal mang pos gzir las dgrol// zhes bya'o// de nas chos bstan par bya ste// theg pa chen po cher 'byung ba'i// lam mchog 'di ni dpal dang ldan// khyod rnams 'dir ni dong bas na// rang byung skal ba chen po pa// 'jig rten thams cad mkhyen pa yi// de bzhin gshegs pa rnams su 'gyur// yod dang med las rnam par 'das// nam mkha' bzhin du dri ma med// zab mo rtog ge thams cad kyi// rab tu mi rtogs gnas med pa// spros pa kun dang bral ba ste// spros pa rnams kyis ma spros pa// las dang bya ba la sogs bral// bden pa gnyis la gnas pa yis// theg pa rab kyi mchog 'di yi// tshul la gnas na thob par 'gyur// de nas badzra ha sa ha sa zhes bya bas mngon par bsngags pa'i shing gi rtse mo dris bskus shing me tog gis brgyan pa/ shing mngar po'o ma can las byung ba/ tshad sor bcu gnyis pa 'cha' ru gzhug par bya'o// slob ma shar phyogs kha bltas te// mi smra bar ni so shing bca'// bcas zin nas ni mi dgos shing // phan tshun du yang mi dor ro// so shing mdun du drang por dor// de tshe bdag la blta ba'am// rtse mo gyen du 'greng gyur na// des na dngos grub mchog ces bya// de bzhin shar du kha bltas na// de yi dngos grub 'bring du bshad// mtshams dang byang du kha bltas na// 'jig rten pa yi dngos grub 'grub// so shing dor ba brgya zhig las// gal te thur du kha bltas na// des ni nges par sa 'og gi / dngos grub 'di la the tshom med// de nas oM badzra NaM zhes bya ba'i glu'i rdo rje yongs su bzlas pa'i chus 'thor 'thung bya ba'i phyir byin la/ yang oM hrIHbi shud+d+ha sarba pA pa ni sh+tsA s+ya sho d+ha ya/ sarba bi ka la ba na a ba na ya hUM zhes bya ba mngon par bzlas pa'i chu khyor ba gsum 'thung du gzhug pa'i phyir sbyin par bya'o// de nas ku sha gcig la oM badzra tI k+Sh+Na d+haM zhes bya ba mngon par bzlas pa byin la 'di ltar mgo bo'i gnas su zhog cig ces bsgo'o// yang ku sha gzhan dag rdo rje gnod sbyin gyi sngags mngon par bzlas pa stan du bya ba'i phyir/ sbyin par bya'o// rdo rje gnod sbyin mngon par bzlas pa'i srung skud mdud pa gsum dang ldan pa la yang yi ge brgya pa yang bzlas brjod bya ste/ dpung pa g.yon pa la bsrung ba bya ba'i phyir dang / brtan par bya ba'i phyir bcing bar bya'o// oM badzra yak+Sha zhes bya bas rdo rje gnod sbyin gyi sngags so// oM badzra satwa sa ma ya/ ma nu pA la ya/ badzra satwa twe no pa tiSh+Tha/ dr-i D+ho me b+ha wa/ su toSh+yo me b+ha wa/ su poSh+yo me b+ha wa/ a nu rak+to me b+ha wa/ sarba sid+d+hi m+me pra yats+tsha/ sarba kar+m+ma su tsa me/ tsit+taM shre yaHku ru hUM/ ha ha ha ha hoH/ b+ha ga wAn/ sarba ta thA ga ta badzra mA me muny+tsa/ badzrI b+ha wa ma hA sa ma ya sa twa AHzhes bya ba ni yi ge brgya pa'i sngags so// de nas bzhin bzangs rnams longs shig // sang gi nyin mo khyed rnams kyis thar pa chen po'i rang bzhin gyi grong khyer mthong bar 'gyur gyis// ji ltar mthong ba'i rmi lam rnams kyang smos shig ces brjod la slar btang ngo // de nang par mtshan mo'i mthar rmi lam gang dag mthong ba dri bar bya'o// dri ba thos nas rmi lam bzang po'am// ngan pa 'dzem pa med par brjod par bya'o// rmi lam sangs rgyas mthong ba ni// yon tan rgya mtsho mngon sum bzhin// mchod rten dang ni sku gzugs mthong // de la mchod pa rtsom pa dang // dge slong dag la chos nyan tam// yang na gzhan las nyan yang rung // chos ni rnam par dpyad pa dang // de bzhin glegs bam klog pa dang // rmi lam dge 'dun mthong ba dang // yang na dge slob gcig po mthong // de dang 'grogs shing gtam zer dang // yang na dge slong dngos por gyur// gtsug lag khang dag mthong ba dang // de bzhin dge slong ma dag mthong // rgyal ba'i sras rnams mthong ba dang // de bzhin pha ma bla ma dang // mdza' bo rnam pa sna tshogs rnams// rmi lam du ni mthong na shis// rig sngags dang ni dngos grub thob// de bzhin bslab pa 'dzin pa dang // kun dga' rnam pa sna tshogs dang // 'bab chu rnams dang rgya mtsho dang // ri dang glang po che dag kyang // mthong na yang ni bzang bar bsgrags// rgyal po dag ni mthong na shis// bde gshegs spyod dang mthun pa yi// dka' thub can dang bram ze dang // phyug po skyes bu dam pa dang // ba dang rta dang ngang pa dang // seng ge dang ni ri dgas rnams// rmi lam du ni mthong na shis// bkra shis pa yi bya rnams dang // gser dag dang ni gter rnams dang // rin po che dang dngul dag dang // nor ni rnam pa sna tshogs dang // mdor na 'byung khungs rnam pa dang // mtshon cha rnams dang 'bru rnams dang // 'bras bu rnams dang me tog dang // rgyan ni rnam pa sna tshogs dang // kha zas dang ni gos rnams dang // byis pa dag ni gzhon nu dang // bud med gzugs ni bzang po dag // rmi lam du ni mthong na bzang // yang na thob cing reg smra dang // rmi lam du ni dbang bskur dang // rgyal por gyur cing 'byor ba dang // dmag dpon du ni gyur pa dang // g.yul las rgyal zhing dgra gsod dang // gnyen dang lhan cig 'grogs pa dang // lha rnams kyang ni mthong ba dang // theg pa dang ni shing rta zhon// de bzhin ri dang yang thog 'dzegs// ngo mtshar rnam pa sna tshogs dag // rmi lam du ni mthong na dge// yam shing me lha sbyin sreg byed// bya ba bzang po dag la 'jug // chu la rkyal zhing rong las rgal// rkun po dag ni tshar gcod dang // stobs 'gyed pa las rgyal ba dang // gyad stangs rdob cing 'gying ba dang // rtsed mo sna tshogs rmi ba dang // de bzhin rtsal dang spungs byed dang // bkra shis dag ni thams cad kyang // mthong na rab tu dge bar bshad// gsang sngags cho ga nyan pa dang // dga' ston dge ba mthong ba dang // sgrub pa bzang po rtsom pa dang // de la sogs pa'i ltas rnams ni// dge ba rnam pa du ma dag // blo yis rnam par dpyad bya zhing // de las zlog pa spang bar bya// dge ba rnams ni 'grub par 'gyur// mi dge ba ni mi 'grub po// mi dge ba dag shes nas su// de dag mkhas pa spang bar bya// dge ba yi ni ltas rnams ni// rab dang 'bring dang tha ma las// gsang sngags dngos grub rnam gsum mo// rab dang 'bring dang tha ma 'grub// mi dge ba la zhi ba yi// sbyin sreg zhi ba'i gsang sngags kyis// ba yi mar las brgya rtsa brgyad// cho ga bzhin du zhi ba bya// de nas slob ma sdig bral zhing // rnam par dag pa de dag la// rjes su brtse ba bya ba'i phyir// ci 'dod par ni gzung bar bya// de nas dkyil 'khor yang dag par mchod la/ bzlas brjod dang bsgom pa dag ji lta ba bzhin du bya'o// de nas lce la zla ba'i dkyil 'khor gyi steng du yi ge hUM las rdo rje bsams la/ de'i lte bar yi ge hrIHlas pad+ma rnam par bsam mo// de'i steng du raM las ting nge 'dzin la nges par bzhugs pa'i 'od dpag tu med pa rnam par bsams la/ de'i thugs kar zla ba'i dkyil 'khor la hrIHrnam par bkod de/ oM pad+ma sa ra swa ti sat+t+yi a bar+t+ta ya sho d+ha ya hUM hrIHraM dzrI zhes brjod la/ lce byin gyis brlab par bya'o// de nas bdug spos phul la spyan drang ste/ phyogs bcur bzhugs pa'i rdzogs sangs rgyas// sras bcas 'jig rten rnam grangs dang // rdo rje rin chen rigs dag dang // de bzhin pad+ma las kyi rigs// snying po sngags dang rigs rnams dang // gang yang lha'i tshogs rnams kun// chos kyi dbyings la nges zhugs pa// de rnams bdag la dgongs su gsol// slob ma rnams la brtse ba dang // khyed rnams la yang mchod pa'i phyir// bdag ming 'di zhes bgyi ba yis// yo byad ci 'byor ba yis ni// chos dbyings rang bzhin grong khyer mchog // dkyil 'khor sang ni 'dri bar bgyid// thugs brtse nye bar bzhag nas ni// byin gyis brlab pa mdzad du gsol// de nas rang gi sngags dang phyag rgya dag gis 'khor lo bteg la/ de bzhin gshegs pa de rnams nyid dang ba'i shel lta bu'i khang pa brtsegs ma'i nang du bzhugs par bsams la/ kha sbyar byas la gzhag par bya'o// de la kha sbyar bya ba'i sbyor ba ni 'di yin te/ oM hUM trAM hrIHaHzhes bya ba'i dbus su steng dang 'og dang bar du dkri bar bya ba'i phyir/ oM lnga lnga dang / yang steng du baM lnga dang / 'og tu yang hUM lnga bsam ste/ de ltar bdag dang dkyil 'khor bsgom par bya'o// de nas de nyid du slob ma'i gtso bo dang / lhan cig bsam gtan la mnyam par gzhag pa'i blo dang ldan pas nyal bar bya'o// nyi ma gnyis pa la nyi ma 'char kar legs par khrus byas shing rgyan thams cad kyis brgyan par rab tu dga' zhing yid bde ba dang ldan pas dkyil 'khor gyi gnas spos kyi chus byugs la me tog la sogs pas nye bar mdzes par byas te/ sngon po dang // ser po dang / dmar po dang // ljang gu dang // dkar po'i kha dog dang ldan pa'i tshon dris bsgos la/ so so'i srad bu bcos te/ rim pa bzhin du legs par bzhag la hUM trAM hrIHa zhes pa'i rang gi sa bon rnams las byung ba'i srad bu'i 'od zer rnams kyis mi bskyod pa la sogs pa rang gi phyogs na bzhugs pa rnams kyi gan du btang bas 'bar bar blta zhing lcags kyu rang gi lag pa na gnas pas drangs te/ de rnams kyi srad bu rnams legs par bkal la/ a n+yo n+ya a nu ga ta/ sarba d+ha r+m+ma pa ra s+pha ra a nu pra biSh+Ta sarba d+ha r+m+ma at+t+yan+da a nu pra biSh+Ta sarba d+har+m+ma hUM zhes brjod la bsgril bar bya'o// de nas tsan+dan bzang po la sogs pas bskus pa'i gser gyi snod la sogs pa'i nang du legs par bzhag la/ me tog gis gtor te/ thig gdab pa'i sngags rdo rje khu tshur gyis bzung nas lan brgya rtsa brgyad yongs su bzla bar bya'o// de nas bdag po rnams kyang brgya rtsa brgyad bzlas te/ yang de bzhin gshegs pa thams cad yang dag par mchod de/ phyag byas la langs nas yid kyis rnam par snang mdzad du gyur pa'i rang gi snying ga nas grogs po rdo rje las hUM dz+dza zhes bya ba 'dis phyung nas/ ma dang Ta las mig g.yas dang g.yon gnyis su nyi ma dang zla ba ser po snang ba bskyed la/ yi ge dzas grogs po'i lag tu srad bu btang // g.yon pa'i rdo rje khu tshur gyis dang po srad bu bzung la phyi nas ci bder bya'o// mkhas pas dkyil 'khor thig gdab pa// shar dang nub kyi phyogs dag dang // byang dang lho yi phyogs dag tu// thig bzhi btab pas dkyil 'khor brgyad// oM badzra sa ma ya sU traM mA ti kra ma hUM zhes bya ba 'dis sangs rgyas kyi zhing thams cad na bzhugs pa'i de bzhin gshegs pa rnams sems can gyi don gyi phyir 'dir gshegs su gsol zhes yang dag par bskul la/ zur bzhi pa la sogs pa sngar bshad pa'i rim gyis thams cad thig gdab par bya ste/ chur dkyil 'khor gyi nyis bldab sboms su sgo'i nyi shu cha'i tshad kyi srad bus dkyil 'khor thams cad rim pa 'dis thig gdab bo// de la dang por de bzhin gshegs pa thams cad la phyag byas la/ yi ge dz+dza las sgrub pa po'i grogs mchog de rdo rje las kyi gzugs su byas par btang la/ phyogs thams cad mnyam pa nyid du bsams nas nub phyogs kyi sgor 'dug ste/ shar phyogs su mngon par phyogs par byas la/ lte ba'i phyogs su gzung bar bya'o// de nas bskor ba'i tshul gyis song la byang du mngon par phyogs te gzung bar bya'o// yang slar log ste/ de bzhin du shar du blta ba dang / byang du blta ba bya ste/ dbus kyis gzhir thig brkyang la/ oM badzra sa ma ya sU traM mA ti kra ma hUM zhes brjod de gdab par bya'o// de nas me'i phyogs char 'dug la/ byang phyogs su mngon par phyogs par byas nas phyi'i dkyil 'khor gyi shar gyi ngos su thig gdab bo// rlung gi phyogs su gnas nas/ lhor mngon par phyogs te/ nub kyi phyogs kyi thig gdab bo// de bzhin du 'dug la shar du mngon par phyogs te/ byang phyogs kyi thig gdab bo// yang me'i phyogs char 'dug la nub tu mngon par phyogs te/ lho'i ngos mngon par thig gdab par bya'o// de bzhin du khyams kyi thig dang lha'i gnas kyi thig gdab par shes par bya ste/ thams cad du'ang slob dpon dang / sgrub pa'i grogs mchog g.yas nas bskor ba'i tshul gyi 'gro bar bya'o// de nas me'i mtshams su 'dug la rlung gi phyogs kyi bar du bre bar bya'o// yang bden bral gyi phyogs su 'dug la/ dbang ldan gyi phyogs kyi bar du srad bu bre bar bya ste/ thams cad du yang oM badzra sa ma ya sU traM mA ti kra ma hUM zhes brjod do// dzaHdzaHdzaHzhes bya ba'i dza gsum dang / sgrub pa po'i grogs mchog gis srad bu drang bar bya'o// de la sgo thams cad ni brgyad cha'o// sgo khyud dang sgo 'gram dang / khyams dang / lha'i gnas ni sgo'i phyed kyi tshad do// tshon sna lnga'i sa ni khyams kyi phyed kyi tshad do// dkyil 'khor chen po bkod pa las cha bcur gsungs pa dang / khams gsum rnam par rgyal ba las cha dgur gsungs pa dang // bcu drug cha dang ldan pa yis// cha dgu dag tu bsngags pa yin// zhes gsungs pas so// de la sgo khyud ni sgo'i tshad do// de'i phyed ni sgo 'gram dang sgo logs kyi tshad do// de'i phyed ni tshon sna lnga'i sa'o// khyams dang lha'i gnas ni sgo'i phyed du brtag par bya'o zhes pa ni rgyud gzhan las gsungs pa'i rim pas phyed pa ste 'gal ba med do// rta babs kyi tshad ni thams cad du yang sgo'i sum pa lnga ba yin no// phyi'i dkyil 'khor gyi phyed ni gnyis pa'o// de'i phyed ni gsum pa'o// nang gi dkyil 'khor ni zur bzhi sgo bzhi pa la rta babs med par legs par thig btab nas// dkyil 'khor gyi lte bar seng ldeng gi phur bu smad rdo rje rtse gcig pa'i dbyibs la/ stod rdo rje rtse lnga pa lta bu hUM las bskyed nas/ oM badzra kI li kI la ya sarba bi g+h+nAn ban+d+ha ya hUM phaT ces bya ba lan brgya rtsa brgyad bzlas la rdo rje tho bas brdung bar bya'o// de nas de la btags pa'i srad bus nang gi dkyil 'khor gyi phyi rol rdo rje phreng ba'i thig btab la/ der dkyil 'khor brgyad 'dra bar ka ba brgyad kyi thig kyang de bzhin du gdab par bya ste/ cha mnyam pa la shar phyogs kyi cha'i ka ba'i thig lho'i phyogs kyi char 'dug la byang du bltas te thig gdab bo// nub phyogs kyi cha'i ka ba'i thig ni byang phyogs kyi char 'dug la lho phyogs su blta'o// byang phyogs kyi cha'i ka ba'i thig ni nub phyogs kyi char 'dug la shar phyogs su blta'o// lho phyogs kyi cha'i ka ba'i thig ni shar phyogs kyi char 'dug la// nub phyogs su mngon par bltas te thig gdab bo// dbus kyi phur bu la btags pa'i srad bu nyid kyis phyi'i dkyil 'khor gyi phyi rol du 'od kyi dkyil 'khor dang / bskor phyogs su phyi'i rdo rje rigs kyi gnas kyi dkyil 'khor zlum po dang / khor yug dang / khor yug chen po dag gi thig gdab par bya'o// dkyil 'khor 'dri bar byed pa na gal te 'ga' zhig 'gran tshol zhing bgegs skyed par byed dam/ bdag nyid bgegs byed par gyur na dkyil 'khor gyi 'od kyi dkyil 'khor du grog mkhar gyi sa las lha la sogs pa'i bgegs kyi gzugs brnyan bya ste/ brgya byin gyi gzugs brnyan rang gi phyogs gnas pa la i las brgya byin mdog ser po dang / de bzhin du me lha la sogs pa'i gzugs brnyan raM las me lha mdog dmar po/ oM hAM las gshin rje nag po/ kaM las srin po nag po// baM las chu lha dkar po// yaM las rlung lha dud ka// phaT las lus ngan po ser po// suM b+ha zhes bya ba las dbang ldan dkar po bskyed la rdo rje lcags kyu la sogs pas bkug ste bcug la bcings te/ dbang du byas nas phur bus gdab bo// shin tu yang yun ring du bgegs med par byed 'dod pas sas dgab par bya'o// de lta na yang gal te bgegs byed na/ rdo rje hUM mdzad kyi sbyor bar byas la/ 'dod pa'i rgyal pos bkug nas bcug la bcings te/ rdo rje hUM mdzad kyi phyag rgya bcings la/ rkang pa g.yon pas mnan te/ hUM baM hUM zhes bya ba la sogs pa spel ba'i tshul gyis g.yas brkyang ba'i gnas pas 'dug la/ bgegs byed pa sprin la sogs pa la mngon par bltas te/ de la phyag rgya 'phangs la nam mkha'i khams thams cad du spros pas 'od zer 'bar ba kun du 'khrug pa dang / rdo rje hUM mdzad kyis kyang rkang pas brdeg cing bsnun pas sprin la sogs pa thal bar byas par gyur par bsams te/ des ni de dag bcom pa nyid du 'gyur ro// yang na stong pa nyid kyi ting nge 'dzin mngon du byas la/ de'i 'og tu a las rnam par snang mdzad du gyur nas/ haM las 'phags pa mi g.yo ba yid kyis thugs ka nas phyung ste/ badzra haM shan+d+ha zhes yid la brjod la phyi'i dkyil 'khor gyi phyi rol du rlung gi phyogs su dris thig le bdun byas te/ thig le re re zhing yaM re re'i nang du chud par byas la/ dbus ma yang yaM dang thig le bdun dang ldan par bya ste/ thig le bdun po de dag kyang rlung lha bdun po ri dgas la zhon pa/ mdog nag po 'phags pa mi g.yo bas/ zhags pas bcings nas bkug par gyur par bsams la/ de rnams kyi dbus ma gcig ni gtso bo yin la/ lhag ma rlung lha drug po ni de la 'khor du bskor te kun nas gnas par bsam mo// de nas kham phor ma las ri rab tu bsams la/ de'i steng du dbang chen gyi dkyil 'khor yi ge ma nyid las thams cad du rdo rjes g.yogs pa/ dbus su yang rdo rje rtse lnga pa yi ge hUM byung ba dang / mtshams rnams su mdung rtse rnam par bsams la/ de bzhin du badzra haM ban+d+ha zhes brjod de kham phor de rnams kyis ji skad du bshad pa'i yaM bdun dgab par bya'o// de nas kham phor dang ri rab kyi steng du oM las bcom ldan 'das rnam par snang mdzad bsams te/ 'phags pa mi g.yo ba yang bcom ldan 'das kyi spyan sngar g.yon brkyang bas ri rab mnan nas ral gri dang zhags pas rlung rnams la sdigs mdzub mdzad par bsams te/ de lta bus ni rlung thams cad bcing ba byas par 'gyur ro// de nas chu'i bgegs bzlog pa bshad par bya ste/ haM las rlung dang me'i dkyil 'khor la gnas pa'i 'phags pa mi g.yo bar bdag nyid bskyed la/ grog mkhar gyi sa'am/ ba lang gi lci bas la ma lhung bas bgegs kyi gzugs brnyan byas nas/ khaM las ral gri// raM la me'i snying po yod pa bskyed la// k+Shi las zhags pa dang / lcags kyu'i rang bzhin can bskyed de/ lag pa g.yon pas bzung la/ lag pa g.yas pas lcags kyu dang / zhags pas drangs nas bgegs kyi gzugs brnyan gyi nang du bcug ste/ g.yon brkyang ba'i gnas pas btsir la 'di skad ces brjod do// na maH sa man+ta badzrA NI/ tsaN+Na ma hA ro Sha Na s+pho Ta ya hUM tra Ta hoM moM zhes brjod nas gzugs brnyan de ral gris gtub par bya'o// dug dang skye tshe dang / lan tshwa la sogs pas gzugs brnyan bskus la mes gdung bar bya'o// de ltar mes gdungs pas de nyid gdungs par 'gyur bar the tshom med de/ tshangs pa'am ni brgya byin dag // de yi mod la myur du 'tshig // ces bcom ldan 'das rnam par snang mdzad kyis gsungs so// las 'di dag kyang 'phags pa mi g.yo ba'i rnal 'byor pa'i rnal 'byor gyis 'di'i gsang sngags khri bzlas pa'i sngon du bsnyen pa byas nas/ de'i 'og tu las bya'o// yang na oM AHhUM zhes bya ba 'di yang gshin rje gshed sku mdog nag po zhal bzhi pa phyag bzhi pa/ zhabs drug pa/ phyag gnyis na ral gri dang dgra sta bsnams pa/ phyag g.yon gnyis na zhags pa dang gtun shing bsnams pa/ lho phyogs su gzigs pa/ khro bo'i tshogs rnams kyis nam mkha' kun du gang bar gnas par rnam par bsams la/ mdung thung gi phyag rgya bcings te/ sprin la sogs pa bzlog pa'i bsam pas 'khrugs pa dang bcas pas rab tu sbyar bar bya'o// rdo rje bsdams pa nang du bcings la/ mdzub mo gnyis sbyar ba ni mdung thung gi phyag rgya'o// de lta na yang gal te bgegs rnams zhi bar ma gyur na/ kham phor so ma btang ba gnyis kyi nang du khrag dang / dur khrod kyi sol ba dang / dug dang skye tshe dang / da du ra'i lo ma'i khu bas gsang sngags bris la yungs kar la brgya rtsa brgyad bzlas brjod byas nas kham phor kha sbyar te/ de'i nang du bzhag la me'i bgegs la sogs pa bsams la/ sreg blugs brgya'am/ sreg blugs bdun sbyin sreg bya'o// de nas de dag 'jigs pa'am 'chi ba'am mi ma yin pas gzung bar 'gyur ro// yang na rdo rje hUM mdzad kyi sbyor bas yi ge hUM bzlas brjod 'bum byas la/ mi rus kyi rgyu las byas pa'i phur bu sor bzhi ba'i tshad tsam la lan brgya rtsa brgyad bzlas la de bzhin du rdo rje lcags kyu la sogs pas bkug cing bcug nas bcings te/ gzugs brnyan phur bus gdab po// de nas me'i tsha bzhi bar 'dod na/ me'i steng du baM las chu'i dkyil 'khor ro// de'i steng du pad+ma'i dbus na gnas pa'i 'khor lo/ de'i steng du baM nyid las bcom ldan 'das rnam par snang mdzad dung dang / kun+da ltar dkar ba bzhugs te/ mtsho chen po ma dros pa 'dra ba'i rgya mtsho chen po bzhi las chu bo bzhi 'bab pa'i char gyi rgyun dgus phyogs bcur 'gengs par gyur par bsam par bya'o// rdo rje spyan dang / rdo rje me ltar 'bar bas kham phor gyi ri rab dang / phur bu yang dag par bsrungs la rdo rje gnod sbyin dang / rdo rje 'jigs byed kyi spyan dag gis de rnams kyi nam mkha' bcing bar byas la/ rdo rje bcing bas rdo rje'i dra ba bya'o// yang na chos thams cad ni rnam par rig pa tsam las byung ba yin la/ bgegs rnams kyang de'i ngo bo nyid yin pas bdag med pa'i mes thal bar byas nas/ de'i 'og tu phyi dang nang gi bgegs rnams zhi bar 'gyur ro// de nas dkyil 'khor gyi lte ba la gnas pa'i phur bu yi ge hUM bzhis phyung la phur bu'i bu ga tshon sna lngas mnyam por bya'o// srad bu ni tshon dkar po dri zhim po la sbags nas gdab par bya'o// de ltar legs par thig gdab nas mig g.yas dang g.yon gnyis su yi ge hri las nyi ma dang zla ba'i dkyil 'khor bskyed la/ khro bo'i lta bas kun du bltas nas sgo rnams dbye'o// de yang hri las byung ba'i nyi ma dang zla ba dag // mig la rnam par bkod de sgo rnams dbye'o// khro bo'i lta bar gnas pas kun bltas nas/ de nas sgo rnams thams cad 'byung bar 'gyur zhes gsungs pas so// de nas srad bu la bshad pa'i kha dog gi rim pas tshon rtsi rnams blangs la/ hUM hAM hr-IHaHa zhes bya ba 'di rnams las bskyed de/ rang gi rigs kyi ngo bor bsams la/ oM badzra tsi tra sa ma ya hUM zhes bya ba 'di phyag rgya dang bcas pas stong rtsa brgyad mngon par bzlas brjod bya'o// de la de'i phyag rgya ni 'di yin te/ rdo rje phyag rgya gnyi ga yi// mdzub mo'i rtse mo rab sbyar ba// byas nas tshon rtsi thams cad la// 'bar ba'i lta bas dgug par bya// mthar yi ge hri dang / rdo rje pad+ma'i phyag rgyas sbar bar bya'o// de la 'bar ba'i lta ba ni 'di yin te/ rab tu myur bar g.yo ba'i mig // mig gi rdzi ma 'dren pa ni// 'bar ba'i lta ba zhes su gsungs// 'gro ba thams cad dgug pa'o// de nas tshon mang por bya ba'i phyir/ bden pa'i byin gyi rlabs pa bya ste/ bden pa gang gis sems can rnams la sangs rgyas rnams sems can rjes su dpag pas chags par mdzad pa'i bden pa des tshon rtsi rnams 'bar bar gyur cig ces bya'o// de nas yang dag par mchod la/ rdo rje sems dpa'i sbyor ba dang ldan pas rdo rje sems dpa'i phyag rgyas tshon dkar po blangs la/ oM badzra rA ga sa ma ya hUM zhes brjod de/ dbus su bkye la dbang ldan gyi phyogs su song ste/ de bzhin du sngags zlos shing nang du gnas la/ g.yas nas bskor ba'i rim pas mnyam zhing rgyun ma 'chad par g.yon pa'i rdo rje khu tshur chen pos dang po tshon bkye la/ de'i 'og tu ci bder bya'o// de la rim pa 'dis bkye bar bya ste/ sngon po rdo rje rtse rang bzhin// gnyis pa gser la dmigs pa ste// pad+ma rA ga'i rang bzhin gzhan// gzhan dag mar kata lta bur bshad// dkar po nang du shes bya ste// 'di ni tshon gyi rim par bshad// shar phyogs su ni sngon po ste// lho ni ser po legs sbyar ba// nub kyi char ni dmar po ste/ byang ni ljang gu yang dag ldan// dbus kyi sa yi cha nyid de// shel ltar snang ba bla na med// rdo rje dril bu rtag 'chang zhing // shin tu mnyam bzhag legs par bri// gsang sngags de nyid yongs bzlas shing // tshon gyis thig ni yongs su dgang // nang gi 'khor lo tshon dkar pos bri'o// gnyis pa gzungs kyi dkyil 'khor ni tshon sna lngas bri'o// gsum pa ni tshon gyi phye ma lngas bri'o// phyi rol rdo rje rigs kyi dkyil 'khor ni tshon dkar po dang / nag po dang / dmar pos bri'o// 'od la sogs pa dang / khor yug dang / khor yug chen po'i thig ni dkar po'am/ ser pos dgang bar bya'o// de nas phyi rol kun du dri zhim po'i dris nye bar byugs la/ me tog gi sil ma gtor te/ yi ge brgya pa bzlas pa'i chus dbang ldan gyi phyogs nas brtsams te/ phyi dang nang du bcas pa bsang gtor bya'o// de nas dkyil 'khor chen po byin gyis brlab par bya ba'i phyir rdo rje 'khor lo'i phyag rgya kha'i dbus su bzhag la/ oM badzra tsakra hUM zhes bzlas brjod bya'o// de nas phyi dro'i dus su glu dang rol mo'i mchod pa rnams dang / me tog dang spos la sogs pa rnams kyis dang po'i 'khor lo ji snyed pa dang / ci 'dod pa de bzhin du mchod cing brtag par bya'o// de nas 'jam dpal gzhon nur gyur pa'i dam tshig sems dpa'i sku gzugs lugs ma la sogs pa dmar skya sa ma ya s+t+waM zhes brjod la rang gi snying pos bzhugs su gsol te/ yi ge phyin ci ma log pas kha sbyar gyi sdom pa gsal bar snang la bzhugs pa'i bcom ldan 'das rang gi dam tshig phyag rgyas dgug pa la sogs pa'i tshul gyis bkug la bcug ste bcings nas dbang du byas te/ phyag rgya bzhis rgyas btab pa byas la/ byin gyis brlab cing mnyes par byas nas gzhag par bya ste/ de bzhin du thams cad la'ang shes par bya'o// oM hUM hrIHb+ha ga bAn dz+nyA na mU rti bA gI shwar/ ma hA pa tsa ga ga na/ a ma la su pa ri shud+d+ha d+har+m+ma d+hA tu dz+nyA na gar+b+ha AHzhes bya ba 'dis dbus su bcom ldan 'das bzhugs su gsol te/ gzhan yang // oM hUM hrIHzhes bya ba'i snying pos bzhugs su gsol te/ de bzhin gshegs pa thams cad kyi snying po yin pa'i phyir thams cad kyi thun mong yin no// yang na rang rang gi sngags kyis bzhugs su gsol te/ de la oM b+h+rU~M uSh+NI Sha/ shar gyi phyogs kyi 'dab ma la'o// oM te dzo ra shi swA hA/ lhor ro// oM ma ma ma ma hUM/ nub tu'o// oM bi dza ya ha/ byang du'o// oM kle sha aSh+Ta ni hUM phaT/ dbang ldan gyi phyogs su'o// oM dz+wa la dz+wa la/ di bya di bya/ ud+g+ha Ta aSh+NI Sha d+hu na d+hu na hUM/ me'i phyogs su'o// oM traM ban+d+ha hUM/ bden bral gyi phyogs su'o// oM dz+wa la dz+wa la uSh+NI Sha/ oM dz+wa la dz+wa la/ ban+d+ha ban+d+ha/ da ma da ma/ dru ma dru ma/ ha na ha na hUM/ rlung gi phyogs su'o// oM hUM trAM hrIHaHzhes bya ba'i snying pos mi bskyod pa dang / rin chen 'byung ldan dang / 'od dpag tu med pa dang / don yod par grub pa ste/ de bzhin gshegs pa rnams dgod par bya'o// a rdo rje sems dpa'o// dza rdo rje rgyal ba'o// hoHrdo rje chags pa'o// ba rdo rje legs pa'o// oM rdo rje rin chen no// oM rdo rje gzi brjid do// traM rdo rje rgyal mtshan no// ha rdo rje bzhad pa'o// hrIHrdo rje chos so// d+h+waM rdo rje rnon po'o// soM rdo rje rgyu'o/ ra~M rdo rje smra ba'o// ka~M rdo rje las so// ha~M rdo rje srung ba'o// hUM rdo rje gnod sbyin no// baM rdo rje khu tshur ro// lA~M mA~M pA~M tA~M/ mtshams rnams su'o// sgo rnams su dzaHrdo rje lcags kyu'o// hUM rdo rje zhags pa'o// baM rdo rje lcags sgrog go// hoHrdo rje dril bu'o// oM badzra be+e ga a kra ma hUM zhes bya ba dang // rdo rje shugs kyis byung la/ gnyis pa gzungs kyi dkyil 'khor du/ oM b+hU mi bi sho d+ha ni sarba ar+tha pa ri pU ra Ni baM b+hu taM zhes bya bas shar du sa rnams gzhag par bya'o// oM sarba pA ra mi tA ar+tha pa ri pU ra Ni o pra hUM haM zhes bya bas lho phyogs su pha rol tu phyin pa rnams dgod do// oM sarba ba shi te hraM ru hUM zhes bya bas nub tu dbang thams cad dgod do// oM kha sa mAHsarba d+harma khaM zhes bya bas byang du gzungs thams cad dgod do// de nyid du sgo rnams su dzaHrdo rje lcags kyu'o// hUM rdo rje zhags pa'o// baM rdo rje lcags sgog go// hoHrdo rje drol bu'o// mtshams su ho rdo rje sgeg mo'o// lA rdo rje phreng ba ma'o// gI rdo rje glu ma'o// nr-i rdo rje gar ma'o// rdo rje shugs kyis rgal la rim pa gsum pa'i dkyil 'khor du shar nas kun du bzang po la sogs pa dgod par bya ste/ oM sa man+ta b+ha dra swA hA/ oM ak+Sha ye phu phu/ oM a k+Sha ya kar+m+ma A bar Na bi sho d+ha ni swA hA/ ku k+Shi ha ra dzA swA hA/ oM kha A kA sha gar+b+ha ya swA hA/ lho phyogs su oM ga ga nA gA na dzA swA hA/ oM rat+Na pA Ni swA hA/ oM sA ga ra ma ti saM ha ra swA hA/ oM badzra gar+b+ha hUM phaT/ nub phyogs su/ oM hrIHoM s+thA me s+thA me ma hA s+thA+e me ba ti swA hA// tsan+d+re su tsa n+b+re bya ba lo ki te swA hA/ oM dz+wa la ni ma hA dz+wa la ni swA hA/ byang phyogs su/ oM a mr-i te pra b+he a mr-i ta ba ti hUM/ oM pra ti b+ha ne bra ti b+ha na ku Te hUM/ oM sarba sho ka ta mo ni ra ha ta ma hi hUM/ oM sarba ni ba ra Na biSh+kaM bi na hUM/ de'i sgor ni/ oM ya mAn+ta ka hUM/ oM pradzrAM ta ka hUM/ oM pad+mAM ta ka hUM/ oM a mr-i ta kun+Da li big+h+na n+ta ka hUM/ mtshams rnams su// oM sum+b+ha ni sum+b+ha hUM/ gr-ih+Na gr-ih+Na hUM/ gr-ih+NA pa la ya gr-ih+NA pa la ya hUM A na ya hoHb+ha ga bAn bid+ya rA dza hUM phaT// khams gsum rnam par rgyal ba'i 'o// oM badzra dz+wa la a na lA rka hUM/ rdo rje me ltar 'bar ba'i 'o// oM he ru ka badzra sa ma ya hrI sarba duSh+Ta sa ma ya muT+Ta bra b+ha sta tsakra hUM phaT// rdo rje khrag 'thung gi'o// oM sum+b+ha ni sum+b+ha hUM/ rta mchog gi'o// oM badzra puSh+pe/ oM badzra d+hU pe/ oM badzra dI pe/ oM badzra gan+d+he/ oM badzra rU pa/ oM badzra shab+ta/ oM badzra gan+d+he/ oM badzra rA se// oM badzra spar+she/ dkyil 'khor gyi mtshams rnams dang / sgo'i mtshams kyi le'u co rnams su'o// rdo rje shugs kyis phyung la/ phyi rol gyi rdo rje rigs kyi dkyil 'khor du tshangs pa la sogs oM dang swA hA gnyis par du ming dang ldan par dgod par bya ste/ oM brah+ma Ne swA hA/ oM biSh+Nu be swA hA/ zhes thams cad la sbyar ro// de nas dkyil 'khor yang dag par mchod la/ lha'i 'khor lo phyag rgya bzhis rgyas btab par bsgoms nas/ de'i gsang sngags brjod la dkyil 'khor lan bdun bskor ba bya ste/ rdo rje dril bu dkrol la me tog sngon po'i phreng ba blangs te/ rdo rje hUM mdzad kyi sbyor bas bskor ba lan gsum byas la nyes pa zhi bar bya ba'i phyir bltas la/ bcom ldan 'das la phul te/ gar byas nas blangs la rdo rje hUM mdzad nyid kyis rang gi mgo la bcing bar bya'o// de'i 'og rdo rje slob dpon mnyam par gzhag pas dbus su 'dug la yid kyis sgo bzhi dbye bar bya ste/ oM badzra ung+g+ha Ta ya sa ma ya pra be+e sha ya hUM/ 'di'i phyag rgya ni rdo rje mdzub mo legs par ni// sbyar la bkan te bsdams nas su// rab tu khros nas dbye ba ni// sgo 'byed pa yi mchog yin no// de'i 'og tu phyag bzhi sngon du 'gro ba'i sdom pa gzung bar byas la/ gos dmar po la rdo rje sems dpa' dang gtsug tor yongs su bzlas pa'i ze'u ka bcings te/ sgo srung gis gdong g.yogs la bzlas la/ rdo rje go chas go gon zhing ze'u ka la sogs pa bcings ba'i slob dpon 'jam pa'i dbyangs kyi dam tshig gi phyag rgyas me tog gi phreng ba blangs la/ oM badzra sa ma ya pra be+e sha mi zhes brjod do// de nas rdo rje'i chu 'thungs la bdag nyid 'jug par bya ste/ tiSh+Tha badzra/ zhes bya ba la sogs pas rang gi snying gar phyag rgya dgrol ba la sogs pa bya ste/ phreng ba de dkyil 'khor chen por dor la/ rang gi mgo la bcings te gdong g.yogs dgrol chu'i dbang bskur ba dang / sangs rgyas lnga'i dbu rgyan dang / dar dpyangs dang / rdo rje phreng ba dang / bdag po dang / rang gi rdo rje dang / rdo rje ming gi dbang bskur ba rnams bcom ldan 'das la phyag byas la/ bcom ldan 'das las blang bar bya zhing // de kho na nyid dang chos kyi sdom pa dang / dngos grub kyi rdo rje brtul zhugs rnams kyang blangs nas me tog la sogs pa dang / sgeg mo la sogs pas bdag nyid yang dag par mchod de/ 'jam pa'i dbyangs kyi phyag rgya chen por mthong na/ many+dzu g+ho Sha haM zhes rang gi ming brjod par bya'o// de bzhin du dkyil 'khor ma lus par bsgrub par bya'o// bdag la byin gyis brlab pa la sogs ji lta bur ni bka' nod do// de ltar bgyis nas bdag ming brjod// de nas rdo rje sgrub par bgyi// zhes bya bas sgrub par 'gyur ro// de nas mdun du 'dug la/ rdo rje slob dpon mnyam par gzhag ste/ rdo rje slob dpon sems dpa' yi// rdo rje lcags kyu bcings nas ni// rdo rje se gol brdab bgyis la// sangs rgyas thams cad bsdu bar bgyi// oM badzra sa ma ya dza dzaHhUM baM hoHzhes brjod par bya'o// de nas mgon po 'jam dbyangs kyi// phyag rgya chen po sgom byed cing // ming brgya rtsa brgyad dam pa ni// lan cig rab tu brjod par bgyi// yang na/ mchog sbyin rdo rje mchog khyod 'dud// yang dag mthar gyur khyod la 'dud// stong nyid las byung khyod la 'dud// sangs rgyas byang chub khyod la 'dud// sangs rgyas chags pa khyod la 'dud// sangs rgyas 'dod la phyag 'tshal 'dud// sangs rgyas dgyes pa khyod la 'dud// sangs rgyas rol la phyag 'tshal 'dud// sangs rgyas 'dzum pa khyod la 'dud// sangs rgyas bzhad la phyag 'tshal 'dud// sangs rgyas gsung nyid khyod la 'dud// sangs rgyas thugs la phyag 'tshal 'dud// med pa las byung khyod la 'dud// sangs rgyas 'byung ba khyod la 'dud// nam mkha' las byung khyod la 'dud// ye shes las byung khyod la 'dud// sgyu 'phrul dra ba khyod la 'dud// sangs rgyas rol ston khyod la 'dud// thams cad thams cad khyod la 'dud// ye shes sku nyid khyod la 'dud// ces bya bas bstod do// de nas rdo rje lcags kyu la sogs pas rang rang gi sgo nas dgug pa dang / gzhug pa dang / bcing ba dang / dbang du bya ba byas la mchod yon phul te/ rang gi sngags brjod la/ dr-i sh+ya ho zhes brjod do// dzaHhUM baM hoHsa ma ya s+t+waM sa ma ya ho u0f85 haM/ de nas rang gi gsang sngags brjod do/ de ltar na grub par 'gyur ro// de nas dam tshig gi phyag rgya rnams bstan par bya ste/ dam tshig phyag rgya thams cad ni// rdo rje bsdams las byung bas na// de dag bsdams pa rdo rje yi// bsdams pa bla med bshad par bya// rdo rje bsdams pa nang du bcings pa las byung ba ni gtsug gtor rnams kyi'o// rdo rje bsdams pa las gung mo gnyis kyi tshigs gsum pa bcag la ral gri lta bur bzhag// mdzub mo gnyis bsgrengs la mthe bo'i steng du bcag nas gzhag pa ni 'jam pa'i dbyangs kyi phyag rgya'o// mthe'u chung srin lag khu tshur bya// gung mo dag ni rab tu brkyang // mdzub mo mthe bo sbyar ba ni// 'khor los sgyur nyid ster byed pa'o// rab tu brkyang nas sbyar ba ni// gtsug tor dkar po yin par bshad// srin lag mthe bong legs sbyar zhing // gung mo gnyis ni rnam par brtag// gzi brjid phung po de bzhin du// ral gri sbyar ba rnam rgyal yin// de nyid rgyal ba zhes grags pa'i// rdo rje dkrol ba de bzhin gshegs// khu tshur nang du ldan byas la// gtsug tor 'dra bar 'byung ba ni// gyen du 'byung dang cher 'byung gi / mi bskyod pa yis la reg// de bzhin mchog sbyin rin chen 'byung // bsam gtan phyag rgya 'od dpag med// don yod grub kyi mi 'jigs sbyin// gung mo gnyis ni sbyar ba mchog// mthe bong mthe chung rab tu brkyang // lcags kyu mda' yi sbyor ba dang // legs so zhes ni sbyin par bya// dbus ma rin chen rdo rje mchog// mdzub mo rnams phye gzi brjid mchog// rgyal mtshan gnas su nges sbyar dang // bzhad pa'i dus su rab sbyar te// rdo rje chos kyi phyag rgya che// gung mo pad+ma rab bskum pa'o// ral gri 'dra ba 'jam dbyangs kyi// 'khor los sgyur ba 'khor lo 'dra// kha 'byed gyur pa'i phyag rgya ni// rdo rje smra ba 'ba' zhig gi// las kyi rdo rje'i phyag rgya ni// sna tshogs rdo rje gar byed pa'o// go cha gon pa'i tshul dag ni// rdo rje srung ba'i mche ba gnyis// rnam gtsigs rdo rje gnod sbyin gyi// khu tshur bsdus pa khu tshur gyi// thal mo khong stong sbyar nas ni// mthe bong gnyis ni gzhibs nas su// mdzub gnyis mig gi dbyibs 'drar byas// sangs rgyas spyan ni yin par bshad// mdzub mo mthe bo rdo rje nyid// mA ma kI yi yin par bshad// pad+ma'i thal mo gos dkar mo// rdo rje thal mo kha phye ba// ut+pal 'dra ba sgron ma yin// mthe'u chung gnyis ni legs mdud la// mdzub mo dag ni lcags kyur sbyar// de nyid zhags pa lta bu dang // lcags sgrog 'dra ba dag tu'ang brtag // bzhi pa rdo rje dril bur ni// srin lag nang bcug khu tshur ni// mdzub mo gnyis ni legs sbyar ba// rdo rje chen po zhes grags te/ rdo rje dbyings dang 'dra bar sbyar// sa thams cad kyi'o// thal mo khong stong du sbyar la/ mdzub mo gnyis rgyab tu bkug ste/ rin po che 'dra bar gzhag pa ni/ pha rol tu phyin pa thams cad kyi'o// sor mo thams cad brkyang la/ pad+ma lta bur gzhag pa ni dbang thams cad kyi'o// sna tshogs rdo rje'i phyag rgya nyid ni gzungs thams cad kyi'o// rdo rje thal mo snying gar bzhag la/ rdo rje sgeg mo yin par bshad// spyi bo'i gnas su thal sbyar ba// rdo rje phreng bar rnam par bsgrags// thal mo sbyar ba khar bud pa// rdo rje glu ma yin par bshad// gar brdung ba yi tshul gyis ni// bskor nas 'jog par gar gyi yin// pad+mo'i thal mo thur du ldugs// bdug pa'i 'o/ thal mo spyi bor 'jog pa ni me tog gi'o// snying gar mthe bong bsnyams pa ni mar me'i 'o// rab tu brkyang nas byug pa ni byug pa'i 'o// gzugs kyi phyag rgya ni steng du lag pa gnyis rab tu brkyang ba'o// rna ba'i thad kar brkyang pa ni sgra'i phyag rgya'o// dri rnam par bkod pa'i tshul ni dri'i phyag rgya'o// khar thal mo sbyar ba ni ro'i phyag rgya'o// nam mkha' la reg pa'i tshul ni reg gi phyag rgya'o// thal mo khong stong du sbyar la mdzub mo gnyis bkug ste/ rin po che ltar byas pa ni kun du bzang po'i phyag rgya'o// thal mo legs par brkyang nas yid bzhin gyi nor bu 'dzin pa lta bu ni blo gros mi zad pa'i phyag rgya'o// sa gnon gyi phyag rgya nyid ni sa'i snying po'i 'o// mdzub mo gnyis nang du bcug la/ ral gri ltar byas pa ni nam mkha'i snying po'i 'o// gar brdung ba'i tshul gyis rin po che'i rdo rje snying gar gzhag pa ni/ nam mkha'i mdzod kyi'o// lag pa gnyis legs par brkyang pa ni phyag na rin chen gyi'o// lag pa gnyis mtsho'i rlabs ltar bya ba ni rgya mtsho'i blo gros kyi'o// rdo rje rtse lnga pa'i phyag rgya ni rdo rje snying po'i 'o// gar byed pa'i tshul gyis rdo rje thal mo brkyang la pad+ma ltar bya ba ni phyag na pad+ma'i 'o// ral gri 'debs pa'i tshul du lag pa gnyis brkyang ba ni mthu chen thob pa'i 'o// mthe bo dang mdzub mo zla ba 'dra bar byas pa ni zla 'od kyi'o// 'od 'phro ba gtong ba lta bu ni dra ba can gyi 'od kyi'o// dbang bskur ba ster ba'i tshul ni 'od dpag tu med pa'i 'o// se gol brdebs pa'i tshul du byed pa ni spobs pa rnam par brtsegs pa'i 'o// thal mo sbyar ba 'byed pa ni mya ngan gyi mun pa thams cad nges par 'joms pa'i blo gros kyi'o// ral gri brdebs pa'i tshul du byed cing gnas pa ni sgrib pa thams cad rnam par sel ba'i 'o// rdo rje bsdams pa las gung mo gnyis gzhibs la srin lag gnyis kyi g.yas pa'i mdzub mos g.yon pa'i srin lag dang / g.yon pa'i mdzub mos g.yas pa'i srin lag bzung la zlum par bya ste/ mthe bong gnyis mngon par phyogs par byas la/ kha'i tshul du gzhag pa ni gshin rje gshed kyi'o// lag pa g.yon pa rdo rje khu tshur bcangs pa las khro bo'i mdzub mo snying gar bzhag la/ lag pa g.yas pa thal lcag gi tshul du byas pa ni gzhan gyis mi thub pa'i 'o// rdo rje khu tshur gnyis las mthe'u chung lu gu rgyud ltar mdud nas mdzub mo gzhibs te bsgreng ba las ldog nas dpral bar gzhag pa ni rta mgrin gyi phyag rgya'o// lag pa gnyis kyi mthe bos mthe bo chung gi sen mo mnan nas dpung mgo'i drung du rdo rje bcing ba'i tshul du byas te gzhag pa ni bdud rtsi thab sbyor gyi phyag rgya'o// rdo rje hUM mdzad kyi phyag rgya nyid ni khams gsum rnam par rgyal ba'i phyag rgya'o// rdo rje bsdams pa nang du bcings la sor mo rnams dbus su 'bar ba ltar byas nas mthe bo gnyis bsgreng ba ni rdo rje ltar me 'bar ba'i 'o// rdo rje bcing ba las mdzub mo gnyis dam du mdud la mthe bong gung mo rdo rje ltar dpral bar gzhag pa ni khrag 'thung gi phyag rgya'o// sna tshogs rdo rje ba dan gsum pa bsgreng ba ni rta mchog gi phyag rgya'o// 'jig rten pa rnams kyi phyag rgya ni lag pa gcig mdung rtse gsum pa ltar byas la/ mthe bos mthe'u chung mnan pa dbang ldan gyi phyag rgya'o// de nyid las lag pa g.yas pa steg ste/ rdo rje 'dra bar byas la ni brgya byin gyi phyag rgya'o// oM zhes bya ba'i lag pa la mthe bos dbus su bzhag pa ni me lha'i 'o// mdzub mo dang mthe bo sbyar nas dbyig par byas pa ni gshin rje'i 'o// de nyid las 'khor lo lta bur byas nas gzhag pa ni khyab 'jug gi phyag rgya'o// lag pa gcig na thod pa thogs pa lta bu ni ma mo rnams kyi phyag rgya'o// sor mo gnyis bsgreng ba ni srin po rnams kyi'o// mdzub mo dang mthe bo sbyar ba zhags pa ltar bya ba ni chu lha'i 'o// mdzub mo dang gung mo gnyis rgyal mtshan ltar bsgreng pa ni rgyal mtshan gyi phyag rgya ste rlung lha'i 'o// gung mo gcig tu bsgrengs nas dbyig pa ltar bya ba'i phyag rgya ni lus ngan po'i 'o// mchod sbyin thogs kyi phyag rgya ni tshangs pa'i 'o// mdung gi phyag rgya ni drag po'i 'o// glang po'i sna ni tshogs kyi bdag po'i phyag rgya'o// bdud rtsi'i dkyil 'khor lta bu ni zla ba'i 'o// 'od zer stong 'gyed pa lta bu lag pa gnyis kyis bstan pa ni nyi ma'i phyag rgya'i 'o// pi wang brdung zhing glu len pa lta bu ni dri za rnams kyi phyag rgya'o// rdza rnga brdung ba lta bu ni dga' byed dbang phyug gi phyag rgya'o// 'khar dkrol thogs pa lta bu ni mi'am ci'i phyag rgya'o// rtag par rnga brdung ba lta bu ni rig pa 'dzin pa rnams kyi phyag rgya'o// lag pa gnyis gdengs ka ltar bya ba ni klu rnams kyi phyag rgya'o// gzhan dag ni phyag rgya chen po nyid dam tshig gi phyag rgya ste/ snying gar zla ba'i dkyil 'khor rdo rje bsgoms nas phyag rgya bcing bar bya'o// lce la yi ge hri las pad+ma de'i steng du a las zla ba'i dkyil 'khor de'i steng du hUM las rdo rje/ de'i dbus su hrIHlas byung ba'i bcom ldan 'das 'od dpag tu med pa sku mdog dkar po bsams la/ sngags kyi yi ge thams cad brjod pa ni chos kyi phyag rgya'o// a las sna tshogs rdo rje spyi bor bsams la gar las byung ba ni las kyi phyag rgya ste// de bzhin gshegs pa thams cad la sogs pa la mchod pa la 'jug par byed pa rdo rje khu tshur bstan par bya'o// phyag rgya chen po yang ji ltar bris pa'i rjes su mthun par sa bon gyi yi ge rnams las byung bar blta bar bya'o// de ltar phyag rgya bzhis rgyas btab pa'i lha'i 'khor lo rnams rnam par bsgoms pa la bum pa gang ba la sogs pas mngon par mchod par bya'o// de nas rnam par rgyal ba'i bum pa ji skad du bshad pa'i mtshan nyid dang ldan pa/ oM ma hA su kha badzra a mo g+ha sam yo da ka sid+d+h+ya a b+hiShiny+tsa sarba su ga so man sU ni a dad tu ku ru ku ru dzaHhUM baM hoHaHzhes bya bas 'jam dpal dbyangs kyi dam tshig phyag rgya rgyas bzung la/ me tog gi yal ga las lan nyi shu rtsa gcig bzlas la/ mgon po 'jam pa'i dbyangs kyi spyan sngar gzhag par bya'o// bum pa gzhan dag kyang mi bskyod pa la sogs pa'i mtshan ma dang ldan pa dkyil 'khor gyi phyi rol du oM badzra kro d+ha da ka hUM zhes lan brgya rtsa brgyad bzlas la/ gos sna tshogs kyis brgyan pa 'bum mam khri'am/ stong ngam brgya'am/ so so zhing re re zhig gam/ spyi la de bzhin du dbul bar bya'o// de nas rim pa 'dis me tog la sogs par yang dag par mchod par bya ste/ me tog gi phyag rgya bcings la 'di skad ces brjod par bya'o// gang 'jig rten gyi khams 'di'am/ gang yang phyogs bcu'i 'jig rten gyi khams thams cad na lha dang mi rnams kyi me tog gi bye brag yid las byung ba'am/ chu las skyes pa'am/ thang las skyes pa gang dag yod pa de rnams 'di lta ste/ ma lus shing lus pa med pa'i de bzhin gshegs pa thams cad la mchod pa'i las bya ba'i phyir/ phyogs bcu'i sangs rgyas dang byang chub sems dpa' rigs lnga dang bcas par bzhugs pa thams cad dang / snying po dang / phyag rgya dang gsang sngags dang / rig sngags kyi lha'i khyad par thams cad la dbul bar bgyi'o// oM sarba ta thA ga ta puSh+pa pU dza me g+ha sa su dra s+pha ra Na sa ma ye hUM/ bdug pa'i phyag rgya bcings la 'di skad ces brjod par bya ste/ gang 'jig rten gyi khams 'di'am gang yang phyogs bcu'i 'jig rten gyi khams thams cad na/ lha dang mi rnams kyi bdug pa'i bye brag lhan cig skyes pa'am/ yang dag par sbyar ba'am/ yongs su gyur pa gang dag yod pa de rnams 'di lta ste/ ma lus shing lus pa mad ba'i de bzhin gshegs pa thams cad la mchod pa'i las bya ba'i phyir phyogs bcu'i sangs rgyas dang byang chub sems dpa' rigs lnga dang bcas par bzhugs pa thams cad dang / snying po dang phyag rgya dang gsang sngags dang rig sngags kyi lha'i khyad par thams cad la dbul bar bgyi'o// oM sarba ta thA ga ta d+hU pa pU dza me g+ha sa mu dra spa ra N+na sa ma ye hUM/ mar me'i phyag rgya bcings la 'di skad ces brjod par bya ste/ gang 'jig rten gyi khams 'di'am/ gang yang phyogs bcu'i 'jig rten gyi khams thams cad na lha dang mi rnams kyi snang ba'i bye brag yid las byung ba'am/ rin po che'i 'od dam mar me'i snang ba la sogs pa gang dag yod pa de rnams 'di lta ste/ ma lus shing lus pa med pa'i de bzhin gshegs pa thams cad la mchod pa'i las bya ba'i phyir phyogs bcu'i sangs rgyas dang byang chub sems dpa' rigs lnga dang bcas par bzhugs pa thams cad dang / snying po dang phyag rgya dang / gsang sngags dang rig sngags kyi lha'i khyad par thams cad la dbul bar bgyi'o// oM sarba ta thA ga ta A lo ka pU dza me g+ha sa mu dra s+pha ra Na sa ma ye hUM/ dri'i phyag rgya bcings la 'di skad ces brjod par bya'o// gang 'jig rten gyi khams 'di'am/ gang yang phyogs bcu'i 'jig rten gyi khams thams cad na lha dang mi rnams kyi dri'i bye brag lhan cig skyes pa'am yang dag par sbyar ba'am/ yongs su gyur pa gang dag yod pa rnams 'di lta ste/ ma lus shing lus pa med pa'i de bzhin gshegs pa de dag thams cad la mchod pa'i las byas pa'i phyir phyogs bcu'i sangs rgyas dang / byang chub sems dpa' rigs lnga dang bcas par bzhugs pa thams cad dang / snying po dang phyag rgya dang / gsang sngags dang / rig sngags kyi lha'i khyad par thams cad la dbul bar bgyi'o// oM sarba ta thA ga ta gan+d+ha pU dza me g+ha sa mu dra s+pha ra Na sa ma ye hUM/ thal mo khong stong du sbyar la bcings la/ 'di skad brjod par bya ste/ gang 'jig rten gyi khams 'di'am/ gang yang phyogs bcu'i 'jig rten gyi khams thams cad na rin po che'i ri bo'am/ rgya mtsho rin po che'i tshogs gang dag yod pa de dag thams cad kyang 'di lta ste/ ma lus shing lus pa med pa'i de bzhin gshegs pa thams cad la mchod pa'i las bya ba'i phyogs bcu'i sangs rgyas dang byang chub sems dpa' rigs lnga dang bcas par bzhugs pa thams cad dang / snying po dang / phyag rgya dang / gsang sngags dang rig sngags kyi lha'i khyad par thams cad la dbul bar bgyi'o// oM sarba ta thA ga ta bo d+h+yaM ga rat+na ne a lang+kA ra pU dza me g+ha sa mu dra s+pha ra Na sa ma ye hUM/ bzhad pa'i phyag rgya bcings la 'di skad ces brjod par bya ste/ gang 'jig rten gyi khams 'di'am/ gang yang phyogs bcu'i 'jig rten gyi khams thams cad na dgod pa dang / sgeg pa dang / dga' ba dang / rtsed mo'i bde ba'i bye brag gang dag yod pa de rnams 'di lta ste/ ma lus shing lus pa med pa'i de bzhin gshegs pa thams cad la mchod pa'i las bya ba'i phyir phyogs bcu'i 'jig rten gyi khams thams cad na sangs rgyas dang byang chub sems dpa' rigs lnga dang bcas par bzhugs pa thams cad dang snying po dang phyag rgyas dang / gsang sngags dang rig sngags kyi lha'i khyad par thams cad la dbul bar bgyi'o// oM sarba ta tha' ga ta hA s+ya lA s+ya ra ti kr-I Da sau khya a nut+ta ra pU dza me g+ha sa mu dra s+pha ra Na sa ma ye hUM/ bzhad pa'i phyag rgya de nyid rdo rje thal mo bskor ba 'di spyi bor bzhag la// yang thal mo khong stong du sbyar ba bcings nas 'di skad ces brjod par bya ste/ gang 'jig rten gyi khams 'di'am// gang yang phyogs bcu'i 'jig rten gyi khams thams cad na dpag bsam gyi shing ngam// gos kyi shing gang dag yod pa de rnams 'di lta ste/ ma lus shing lus pa med pa'i de bzhin gshegs pa thams cad la mchod pa'i las bya ba'i phyir/ phyogs bcu'i 'jig rten gyi khams thams cad na sangs rgyas dang byang chub sems dpa' rigs lnga dang bcas par bzhugs pa thams cad dang // snying po dang // phyag rgya dang / gsang sngags dang / rig sngags kyi lha'i khyad par thams cad la dbul bar bgyi'o// oM sarba ta thA ga ta a nut+ta ra bo d+hi a lang+kA ra bas+t+ra pU dza me g+ha sa mu dra spa ra Na sa ma ye hUM/ de nas bcom ldan 'das rdo rje sems dpa'i las kyi phyag rgya bcings la/ sems can thams cad kyi 'khor ba'i sdug bsngal rjes su dran par byas la/ snying rje'i dbang gis sems can thams cad bsgral bar bya ba'i phyir byang chub kyi sems bskyed de/ ma rgal ba rnams bsgral bar bya ba'i phyir dang / ma grol ba rnams dgrol bar bya ba'i phyir dang / dbugs ma phyin pa rnams dbugs dbyung bar bya ba'i phyir dang / yongs su mya ngan las ma 'das pa rnams yongs su mya ngan las 'da' bar bya ba'i phyir dang / sems can gyi khams ma lus pa 'khor ba'i rgya mtsho las yang dag par bsgral bar bya ba'i phyir byang chub tu sems bskyed par bgyi'o// oM sarba ta thA ga ta bo d+haM tsit+ta pU dza me g+ha sa mu dra s+pha ra Na sa ma ye hUM/ sgeg mo'i phyag rgya bcings la 'di skad ces brjod par bya ste/ sems can thams cad yo byad thams cad kyis yang dag par 'byor cing phun sum tshogs pa thams cad 'dod pa tsam la rag lus par gyur cig// oM sarba ta thA ga ta ma hA badzrod b+ha ba dA na pA ra mi tA pU dza me g+ha sa mu dra spa ra Na sa ma ye hUM/ rdo rje phreng ba'i phyag rgya bcings la 'di skad ces brjod par bya ste/ sems can thams cad mi dge ba'i lus dang ngag dang yid kyi las kyi mtha' thams cad dang bral bar gyur cig // dge ba'i lus dang ngag dang yid kyi las kyi mtha' thams cad dang ldan par gyur cig // oM sarba ta thA ga ta a nut+ta ra ma hA bo d+hi ha ra shI la pA ra mi tA pU dza me g+ha sa mu dra spa ra N+a sa ma ye hUM/ rdo rje glu mkhan ma'i phyag rgya bcings la 'di skad ces brjod par bya ste/ sems can thams cad mtshan dang dpe byad thams cad kyis lus yang dag par brgyan par byas pa dang / rtag tu phan tshun 'jigs pa med pa dang / zhe 'gras pa med pas zhugs shing mig dang yid mngon par dga' ba dang / chos zab mo la bzod pa dang ldan par gyur cig // oM sarba ta thA ga ta a nut+ta ra ma hA d+ha rma a ba b+hi d+hi k+ShAn ti pA ra mi tA pU dza me g+ha sa mu dra spa ra Na sa ma ye hUM/ rdo rje gar mkhan ma'i phyag rgya bcings la 'di skad ces brjod par bya ste/ sems can thams cad byang chub sems dpa'i spyod pa la mngon par dga' ba dang ldan pa dang / sangs rgyas nyid la yongs su gzhol zhing 'khor ba yongs su spong ba'i brtson 'grus dang ldan par gyur cig // oM sarba ta thA ga ta san sa rA pa ri t+yaM ga a nut+ta ra ma hA bIr+ya pA ra mi tA pU dza me g+ha sa mu dra s+pha ra Na sa ma ye hUM/ me tog gi phyag rgya bcings la 'di skad ces brjod par bya ste/ sems can thams cad nyon mongs pa dang / nye ba'i nyon mongs pa dang bral bar gyur cig // bsam gtan dang ting nge 'dzin dang / rnam par thar pa dang / snyoms par 'jug pa dang / mngon par shes pa rnams dang / rig pa thams cad dbang du gyur pa phun sum tshogs par gyur cig // oM sarba ta thA ga ta a nut+ta ra ma hA sau khya bi hA ra d+h+yA na pA ra mi tA pU dza me g+ha sa mu dra spa ra Na sa ma ye hUM/ bdug spos kyi phyag rgya bcings la 'di skad ces brjod par bya ste/ sems can thams cad 'jig rten las 'das pa'i shes rab dang / ye shes rnams dang yang dag par ldan par gyur cig// so so yang dag par rig pa bzhi thob ste/ bzo dang bstan bcos thams cad shes shing sgyu rtsal dang ldan la/ gsang ba'i cho ga shes dang / de kho na nyid mthong ste nyon mongs pa dang / shes bya'i sgrib pa yang dag par gcod pa'i ye shes thob par gyur cig // oM sarba ta thA ga ta a nut+ta ra kle sha ts+tse da sarba d+har+m+ma sa man+ta dz+nyA na ma hA pradz+nyA bA ra mi tA pU dza me g+ha sa mu dra spa ra Na sa ma ye hUM/ lus kyi bsnyen bkur bya ba'i phyir bdag nyid phyogs bcu'i 'jig rten gyi khams ma lus pa'i de bzhin gshegs pa thams cad kyi zhabs drung du mos pa byas la 'di skad ces brjod par bya ste/ oM sarba ta thA ta kA ya ni R+Y+'a ta na pU dza me g+ha samu dra s+pha ra Na sa ma ye hUM/ rdo rje thal mos bskor bas shis par brjod pa'i tshul du bcings la/ thams cad du lce brgya stong phrag snyed kyi sgo nas mnyam nyid mi g.yo zhes bya ba la sogs pa'i bstod pas mchod par lhag par mos par byas la 'di skad ces brjod par bya ste/ oM sarba ta thA ga ta bAka niR+YA pU dza me g+ha sa mu dra s+pha ra Na sa ma ye hUM/ byang chub sems dpa' thams cad dang / bsam pa gcig pa'i sbyor bas chos thams cad mnyam pa nyid las lhag par mos pa byas la/ oM sarba ta thA ga ta tsit+ta ni R+YA ta na pU dza me g+ha sa mu dra s+pha ra Na sa ma ye hUM/ chos thams cad ni dngos po med pa'i ngo bo nyid stong pa nyid dang / mtshan ma med pa dang / smon pa med pa rnam par lhag par mos pa byas la 'di skad ces brjod par bya'o// oM sarba ta thA ga ta gu h+ya pU dza me g+ha sa mu dra s+pha ra Na sa ma ye hUM/ de nas gdugs dang / rgyal mtshan dang / ba dan sna tshogs pas rnam par bkra ba brgya stong la sogs pa'i grangs snyed dam/ 'byor pa ci yod pa rnams dbul bar bya ba dang / ro brgya ba'i lha'i zhal zas dang / swa sti ka la sogs pa'i bza' ba sna tshogs pa 'bum mam/ brgya stong snyed dbul bar bya ste/ oM a kA ro mu khaM sarba d+harmA NAM/ Ad+ya nu t+pa na na twAta ces brjod la dbul bar bya'o// rol mo bcu phrag stong ngam/ rol mo brgya phrag stong ngam// rol mo bcu 'am/ oM hUM hrIHzhes bya ba mngon par bzlas la dbul bar bya'o// rnam pa bcu po 'di lta ste/ gling bu dang / pi wang dang / rdza rnga dang / rdza rnga chung ngu dang / cha lang dang / rnga bo che dang / mi dang ga dang / rnga rings dang / rnga sked nyag dang / ti ma la zhes bya ba'o// shin tu brtags pa'i rta dang glang po che dang / ba lang gi khyu rnams kyang // oM badzra s+pha ra Na khaM zhes bya bas mngon par bzlas la dbul bar bya'o// de ltar dkyil 'khor yang dag par mchod nas/ sgrub pa'i grogs mchog dkyil 'khor du bzhag la phyi rol du gtor ma sbyin par bya ste/ 'bras yos bcas shing til dang bcas// 'bras chan me tog chu dang bcas// sran chan bcas shing mang du bya// mar dang tsag tseg bcas pa yi// zhes bya ba la sogs pa'i bza' ba rnams la/ a kA ro zhes bya ba la sogs pa yongs su bzlas te/ a kA ro mu khaM sarbad+ha rmA NAM A d+ya nut+pan na twA ta/ oM badzra shi kha re ru Ta ma Ta/ oM sum+b+ha ni sum+b+ha hUM/ gr-ih+Na gr-ih+Na hUM// gr-ih+Na pa ya gr-ih+NA ba ya hUM/ A na ya hoHb+ha ga bAn bid+yA rA dza hUM phaT ces bya ba'i sngags kyis lan bdun mngon par bsngags la/ shar phyogs nas brtsams te/ lan gsum gsum dbul ba dang / mchod yon dang / dri dang me tog dang / spos dang / mar me dang ldan par dbul bar bya'o// de yang ji srid du dkyil 'khor gyi rnam par bsam par bya'o// de nas spyan drang ngo // de nas dam tshig gi phyag rgya bstan la mchod yon dbul zhing spos la sogs pas yang dag par mchod de/ gtor ma dbul bar bya'o// de nas gshegs su gsol lo// de la 'di dag gi phyag rgya dang sngags ni 'di yin te/ shar phyogs su kha bltas te/ rkang pa g.yas pa brkyang ba'i tshul gyis 'dug nas/ lag pa g.yon pa'i rdo rje phyag rgya bstan la/ g.yas ba'i rdo rje phyag rgya sta zur phyogs su gzhag ste/ g.yas pa'i rdo rje mdzub mo lcags kyus spyan drang ba ni brgya byin spyan drang ba'i phyag rgya'o// de las mdzub mo lcags kyur byas pa ni brgya byin gyi dam tshig gi phyag rgya'o// rkang pa g.yon pa rkyang ba'i tshul gyis 'dug la spyan drang ba'i phyag rgya las mdzub mo brkyang ba ni/ slar btang ba'i phyag rgya'o// yang de'i sngags ni/ na mo badzra s+ya de shi de shi badzra pA Ni rak+Sha rak+Sha swA hA/ me'i phyogs su bltas nas lag g.yas pa'i mdzub mo zlum por bkug ste/ gung mo'i tshig gsum par btsugs la mthe bo lag mthil du bzhag pa ni me lha spyan drang ba'i phyag rgya'o// spyan drang ba'i phyag rgya las mthe bo'i ngos la mdzub mo btsugs pa ni me lha'i dam tshig gi phyag rgya'o// phyag rgya de nyid las mdzub mo mthe bo'i ngos la btsugs te/ phyir drag tu brkyang ba ni slar btang ba'i phyag rgya'o// de'i sngags ni a g+ni o hi ka pi lA ka pi lA/ dz+wa la dz+wa la ha ha shi ki ti li bi rU pak+Sha swA hA/ gshin rje'i phyogs su bltas nas snyim pa bdun du gzhag ste/ sor mo phan tshun bsnol la khu tshur bcangs nas srin lag gnyis bsgrengs pa gzhibs la g.yabs te/ yang nang du bzhag pa ni gshin rje spyan drang ba'i phyag rgya'o// srin lag gnyis yang phyi rol du de bzhin du gshibs te bsgrengs la snying gar gzhag pa ni dam tshig gi phyag rgya'o// de nyid las srin lag sbyar ba ni slar btang ba'i phyag rgya'o// sngags ni sa ma ye swA hA/ bden bral gyi phyogs su rkang pa mnyam pas 'dug la lag pa g.yas pa'i khu tshur bcangs pa las mdzub mo dang gung mo ral gri dang 'dra bar gzhibs la bsgrengs te bzhag// lag pa g.yon pa yang de ltar bya ste/ sta zur logs su bzhag la g.yon pa'i mdzub mo bkug ste/ g.yas pa ni bden bral spyan drang ba'i phyag rgya'o// phyag rgya de nyid las lag pa g.yon pa sta zur phyogs su ral gri dang 'dra bar gzhag pa ni bden bral gyi dam tshig gi phyag rgya'o// spyan drang ba'i phyag rgya las mdzub mo brkyang pa ni slar btang ba'i phyag rgya'o// sngags ni sarba b+hU ta b+ha ya ka ra/ ku ru ku ru swA hA/ chu lha'i phyogs su rkang pa mnyam pas 'dug la lag pa g.yas pa khu tshur bcangs nas mthe bo dang mdzub mo gcig tu sbyar te/ zhags mig ltar byas la/ g.yon pa'i khu tshur yang de ltar byas te/ snying gar bzhag la g.yon pa'i mdzub mo lcags kyus g.yabs pa ni chu lha spyan drang ba'i phyag rgya'o// phyag rgya de nyid las g.yon pa'i mdzub mo khu tshur gyi tshul du bzhag pa las zhags mig ltar byas pa ni chu lha'i dam tshig gi phyag rgya'o// g.yon pa'i phyag rgya las mdzub mo brkyang ba ni slar gtang ba'i phyag rgya'o// sngags ni tri tri pu Ta/ tri tri shi kho ti bi su pAk+Sha swA hA/ rlung lha'i phyogs su bltas te 'dug la lag pa g.yas pa khu tshur bcangs te gung mo bsgreng ba'i tshigs dang por mdzub mo bkug pa'i thor to btsugs la lag pa g.yas pa yang de bzhin du byas te sta zur logs su bzhag cing mthe bo bskul ba ni rlung lha spyan drang ba'i phyag rgya'o// de nyid las mthe bo snga ma bzhin du gzhag pa ni rlung lha'i dam tshig gi phyag rgya'o// spyan drang ba'i phyag rgya las mthe bo brkyang pa ni slar gtang ba'i phyag rgya'o// sngags ni oM swa saM kha khu khu kha swA hA/ ku be ra la mngon du bltas te 'dug nas lag pa gnyis thal mo sbyar la rdo rje bcing ba nang du ldog ste/ mthe'u chung gnyis gzhibs nas brkyang la de'i rgyab tu srin lag gnyis so sor bzhag nas gung mo gnyis rdo rje ltar bkug ste/ g.yabs pa ni ku be ra spyan drang ba'i phyag rgya'o// phyag rgya de nyid las gung mo gnyis nang du rdo rje bcing ba'i tshul du gzhag pa ni ku be+e ra'i dam tshig gi phyag rgya'o// spyan drang ba'i phyag rgya las gung mo gnyis brkyang ba ni slar gtang ba'i phyag rgya'o// sngags ni oM ku be ra ye swA hA/ dbang ldan gyi phyogs su bltas te 'dug la lag pa gcig tu sbyar te thal mo sbyar ba byas la srin lag dang mthe'u chung nang du bkug ste bsnol la gung mo gnyis gzhibs te bsgreng ba'i rgyab logs su mdzub mo gnyis rdo rje 'dra bar bya/ mthe bo gnyis rab tu gzhibs te bzhag la de nyid la mdzub mo gnyis phan tshun sen mo sprad nas nang du g.yabs pa ni dbang ldan gyi spyan drang ba'i phyag rgya'o// de nyid las snga ma ltar mdzub mo rdo rje'i tshul du gzhag pa ni dbang ldan gyi dam tshig gi phyag rgya'o// spyan drang ba'i phyag rgya las mdzub mo brkyang ba ni slar gtang ba'i phyag rgya'o// sngags ni oM dzuM dzuM shI ba swA hA/ g.yon brkyang ba'i gnas pas 'dug la lag pa thal mo khong stong du sbyar te bzhag la steng du bltas te/ mdzub mo gnyis kyi lcags kyus ni tshangs pa la sogs pa spyan drang bar bya'o// de nyid las mdzub mo gnyis snga ma ltar gzhag pa ni dam tshig gi phyag rgya'o// spyan drang ba'i phyag rgya las mdzub mo gnyis brkyang ba ni slar gtang ba'i phyag rgya'o// sngags ni 'di yin te/ ur d+haM brah+ma Ne swA hA/ sU r+yA gra ha a d+hi pa ta ye swA hA/ tsan+d+ra ya nak+Sha tra ad+hi pa ta ye swA hA/ rkang pa mnyam par gnas pas 'dug la lag pa gnyis gcig tu sbyar te/ sor mo rnams bar mtshams med par rtse mo phan tshun sbyar/ mthe bo zlum po byas la 'og tu bltas te/ sa'i lha mo la sogs pa mdzub mo'i lcags kyus spyan drang ba ni 'og gi lha spyan drang ba'i phyag rgya'o// spyan drang ba'i phyag rgya las snga ma bzhin du mdzub mo gzhag pa ni dam tshig gi phyag rgya'o// mdzub mo gnyis brkyang ba ni slar gtang ba'i phyag rgya'o// sngags ni a d+h+wa pr-i th+wi b+h+yaHswA hA/ a su re b+h+yaHswA hA/ nA ge b+h+yaHswA hA/ de nas sngags de nyid kyis thams cad la 'thor 'thung phul la/ las 'dis rang gi slob ma'i tshogs dang bdag la bgegs med par mdzod cig // dngos grub dam pa yang stsol cig ces byas nas thams cad slar gtang bar bya'o// yang na dpung bzangs kyis zhus pa'i rgyud las byung ba'i tshigs su bcad pa rnams kyis gtor ma dbul bar bya ste/ lha dang lha min gnod sbyin lto 'phye grul// nam mkha' lding dang 'dab bzangs lus srul po// dri za srin po gdon gyi rigs rnams dang // gang dag sa la gnas pa'i rdzu 'phrul can// bu smad tshogs bcas g.yog 'khor bcas pa la/ bdag gis pus mo sa la btsugs nas su// thal mo sbyar te khyed la gsol 'debs kyis// gnas nas phan gdags slad du 'dir spyon cig // 'byung po gang dag ri rab steng gnas dang // dga' ba'i tshal dang lha yi gnas rnams dang // shar nub ri dang nyi zla'i khyim rnams dang // ri bo kun la gang dag gnas pa dang // chu bo kun dang chu yi mdo rnams dang // rin chen gnas na lhag par gnas pa dang // mtsho dang rdzing dang lteng ka chu ngogs dang // g.ya' chu sil ma can na gang gnas dang // grong dang phyugs lhas grong khyer stong pa dang // khang stong dang ni lha yi khang pa dang // gtsug lag khang ngam grong khyer gnas dag gam// dka' thub gnas dang glang chen bres dang ni// rgyal po'i dkor khang dag na gang gnas dang // lam srang bzhi mdo dag dang sum mdo dang // gang dag lam chen dang ni shing gcig drung // dur khrod chen po'am nags tshal chen po dang // seng ge dred dang gcan zan gnas dag dang // 'brog chen 'jigs su rung bar gang gnas dang // gang dag gling mchog dag na gnas pa dang // lhun po dur khrod dag na gnas pa rnams// rab tu dgyes shing mgu bar gyur nas su// phreng ba me tog dri dang bdug pa dang // bstod dang gtor ma mar me gus phul ba// 'di dag bzhes te btung zhing bsnams nas su// las 'di rnams kyi 'bras bu mchis par mdzod// ces bya bas so// de ltar gtor ma sbyin pa thams cad ni 'phags pa gshin rje gshed kyi sbyor ba'am/ rdo rje hUM mdzad la sogs pa'i sbyor bas bya'o// de nas nye reg byas la lhag dang ma tshang ba'i cho ga'i nyes pa nye bar zhi bar bya ba'i phyir/ spyan la sogs pas zhi ba'i sbyin sreg byas la/ phyag rgya dang phyag rgya'i lan rnams kyi rigs kyi dbye bas dkyil 'khor mchod par bya ste/ rdo rje rigs kyi phyag rgya ni phyag rgya'o// las kyi rigs kyi phyag rgya ni phyag rgya'i lan no// rin po che'i rigs kyi phyag rgya ni phyag rgya'o// pad+ma'i rigs kyi phyag rgya ni phyag rgya'i lan te/ shin tu byang bar bslabs pa'i slob ma dang / rang nyid kyis bcing bar bya'o// gal te dkyil 'khor du 'jug pa'i zhag 'byor pa yod na dkyil 'khor las ha cang mi ring bar bsnyen bkur dang gus pa sngon du 'gro bas shar du bcom ldan 'das yum shes rab kyi pha rol tu phyin pa bklag par bya'o// lhor ni rin po che tog gi mdo/ nub tu sdong pos brgyan pa'o// byang du zla ba'i sgron ma'i mdo bklag par bya zhing // phyi rol du gar byed du gzhug pa la sogs pa ltad mo pa rnams kyang phyogs bzhir byed du gzhug go// de nas lus khrus byas shing dris bsgos pa me tog gi phreng bas brgyan pa gdong dri zhim pos byugs shing bdag nyid rgyan thams cad kyis brgyan nas mgo bo 'jam pa'i dbyangs kyi phyag rgya'i mchog gis me tog gi phreng ba bzung la dkyil 'khor du 'jug par bya ba ni/ byang chub kyi sems bskyed cing sdom pa gzung ba la sogs pa byas nas 'jug par bya'o// 'jug pa'i tshe slob ma la sogs pas 'di ltar glu blang ngo // oM pra bi sha b+ha ga bAn ma hA su kha mo k+Sha bu raM/ sarba si d+d+hi ma hA su khA ra mya pa ra su khot+ta ma si d+d+h+ya dzaHhUM baM hoHpra sid+d+he swA hA/ zhugs nas rol cing dga' ba dang // sgeg pas mgon la phyag bya'o// phyag byas nas ni dkyil 'khor der// lan gsum bar du bskor bar bya// ma hA ra ta su Ti d+ha su su to Sh+ya/ su khu kho many+dzu na tha bya si d+d+ha mA ma zhes kyang brjod do// de nas yang mdun du 'dug la de kho na nyid 'di lan cig brjod do// 'dod chags chen po bde ba che// rdo rje chen po rin che ba// ye shes chen po las che ba// 'jam pa'i rdo rje de dag grub// de nas rdo rje chu 'thungs la/ khro bo'i khu tshur rdo rje sems ma'i khu tshur gyis phye la bdag nyid la dbab par bya'o// badzra A be+e sha aHzhes byas la bcom ldan 'das 'jam pa'i dbyangs dang mi bskyod pa la sogs pas bdag nyid gang bar bsams la/ yi ge brgya pa brjod na babs par 'gyur ro// de nas dbab pa'i phyag rgya snying po 'dis snying gar dgrol lo// oM tiSh+Tha badzra dr-i D+ho me b+ha ba/ shA shwa to me b+ha ba a nu rak+to me b+ha ba/ su poSh+yo me b+ha ba/ hri da ya me/ a d+hi tiSh+Tha/ sarba si d+d+hiM me pra yats+tsha/ sarba ka r+m+ma su tsa me ci t+taM shre yaHku ru hUM ha ha ha ha hoHde nas phreng ba de dkyil 'khor chen por snying po 'dis dor bar bya'o// oM pa ra ma su khA shA ya su la li ti bi lA sa na mi te na ma mi b+ha ga bAn dzaHhUM baM hoHhi hi hi hi pra tIts+tsha badzra ku su ma any+dza lin nA tha ho/ de nas phreng ba bcing ba la sogs pa dang / dngos grub [(]gyi [,]kyi [)]rdo rje blang ba'i bar du byas la/ rdo rje thal mo bskor bas bcom ldan 'das la phyag byas nas 'og nas bshad pa'i cho gas sdom pa 'dzin pa'i bar du byas pa kho nar yang lhag par mos par bya'o// de nas bzlas pa dang bsgom pa la sogs pa cho ga rnams byas nas/ phyir byung la slob ma gzhug par bya ste/ slob dpon du 'os pa'i slob ma las thams cad pa'i chus bsangs la/ rdo rje sems dpar byin gyis brlab cing rgyan thams cad kyis brgyan la/ rdo rje gnod sbyin yongs su bzlas pa'i gos dmar pos stod g.yogs dang smad g.yogs bskon la/ oM badzra tiSh+Thi hUM phaT ces mngon par bsngags pa gos dmar po las byas pa'i gtsug tor dang / sgo srung bzhi'i snying po yongs su bzlas pa'i gos dmar po'i gdong g.yogs bcings la/ yon gyi dam pa dag phul ba yongs su gzung ste/ de'i snying ga dang / dpral ba dang / lkog ma dang / spyi bo rnams su rdo rje dang / rin po che dang pad+ma dang / sna tshogs rdo rje zla ba'i steng du de'i sa bon gyis rnam par bkod la/ shar gyi sgor rdo rje thal mo brkyang nas lus thams cad phab pas/ oM sarba ta thA ga ta pU dzo pas+thA nA ya A t+ma naM niR+YA ta yA mi/ sarba ta thA ga ta badzra satwa/ a d+hi tiSh+Tha swa mAM zhes brjod la phyag byed du gzhug go// de nas rang gi bdag po las gnang ba thob cing rdo rje sems dpas rang gi rigs kyi bdag nyid can dang 'dra bar sprul la/ de'i snying gar bcug nas byin gyis brlab par rnam par bsam mo/ de nas phyogs kyi sgor 'dug la rdo rje thal mo snying gar sbyar nas/ dpral ba sa la reg par phyag byed du gzhug go// oM sarba ta thA ga ta pU dza a b+hi She ka ya/ At+pa naM ni R+YA ta yA mi sarba ta thA ga ta badzra rat+na a b+hi Shiny+tsa mAM/ de nas rdo rje rin po ches de bzhin du rin po che'i 'khor los sgyur ba'i nus pa bskyed pa nyid du de byas par bsam mo// de nas nub phyogs kyi sgor 'dug la rdo rje thal mo spyi bor sbyor du [(]gcug [,]bcug [)]ste/ kha sa la reg pa'i phyag byed du gzhug go// oM sarba ta thA ga ta pU dza bra bar ta na ya/ At+ma naM niR+YA ta yA mi/ sarba ta thA ga ta badzra d+ha r+m+ma bra bar ta ya mAM/ des kyang de bzhin du rdo rje chos kyis chos kyi 'khor lo bskor bar nus pa bskyed par bsam mo// de nas byang phyogs kyi sgor 'dug la rdo rje thal mo snying gar sbyor du bcug la/ mgo bo sa la reg bar phyag byed du gzhug go// oM sarba ta thA ga ta pU dza kar+m+ma Ni A t+ma naM ni R+YA ta yA mi/ sarba ta thA gA ta badzra ka r+m+ma ku ru mAM/ des kyang de bzhin du rdo rje las kyis byin gyis brlabs pas/ phyi dang nang dang gsang ba'i mchod pa byed nus par byin gyis brlabs par bsam mo// de nas shar phyogs kyi sgor bzhag la de bzhin du sdom pa sbyin no// oM bo d+hi tsi t+ta ut+pA da yA mi zhes brjod do// byang chub sems ni bla med pa// dam pa dag gis bskyed nas su// de yi snying gar rdo rje ni// snying pos rab tu gzhag par bya'o// de nas su ra ta sa ma ya s+t+waM ho/ sid+d+hi badzra ya thA su khaM zhes bskul lo// de nas sa ma ya s+t+waM zhes pa'i sngags kyis 'jam pa'i rdo rje'i dam tshig gi phyag rgya 'ching du gzhug cing // de bzhin du phreng ba 'dzin du gzhug go// de nas snga ma bzhin du rang nyid 'jug pas zhugs pa la yang lan gsum bskor ba byas nas/ 'dod chags chen po'i bde ba che// rdo rje chen po rin che ba// ye shes chen po las che ba// 'gro kun bdag nyid grub par mdzod// ces brjod do// de nas mdun du 'dug ste/ bskul bas me tog dor ba la sogs pa cho ga thams cad rjes su bsgrubs la/ phyi nang gsang ba'i mchod pa rnams kyis mngon par mchod de/ 'dis bden pa'i byin gyis brlab pa bya'o// sems can kun gyi yid khyab cing // sems can kun gyi snying la zhugs// sems can kun gyi yab gyur nyid// 'dod chags dam tshig mchog gyur pa'o// mgon po bden pa 'di yis ni// bdag la khyed kyis 'dod rdzogs shog // ces bya'o// de nas chos kyi dbyings kyi byin rlabs dang // dam tshig kyang ni dgongs pa yis// dngos grub thams cad thob pa'i phyir// thugs rjes 'gro kun don mdzod cig // ces bya ba 'dis bcom ldan 'das la gsol ba btab nas/ slob ma gzhug pa'i phyir bka' nod par bya ste/ bdag ming 'di zhes bgyi ba yis// rdo rje slob dpon brtul zhugs che// sems can kun la phan pa'i phyir// slob ma 'di ni gzhug par bgyi// rdo rje ye shes thob byed pa'i// de bzhin gshegs pa thams cad kyi// pho brang dkyil 'khor chen po 'dir// bdag gis slob ma gzhug par bgyi// zhes brjod pa la/ sa ma ya hUM zhes brjod de slob ma bcug la 'di skad ces brjod par bya ste/ ma hA ra ta pu Ti d+ha su to Sh+ya su su kho badzra satwa d+ya sid+d+h+ya maM zhes smros shig // de nas 'di skad ces kyang bsgo'o// deng khyod de bzhin gshegs pa thams cad kyi rigs su zhugs kyis/ ngas khyod la ye shes gang gis de bzhin gshegs pa thams cad 'grub pa'ang thob na/ dngos grub gzhan lta smos kyang ci dgos te/ de lta bu'i ye shes bskyed par bya yis khyod kyis dkyil 'khor chen po ma mthong ba rnams la ma smra shig // dam tshig nyams par gyur ta re/ de nas rdo rje sems ma'i phyag rgya kha thur du bstan pa rdo rje slob ma'i spyi bor bzhag la 'di skad ces brjod par bya'o// 'di ni khyod kyi rdo rje dam tshig yin gyis/ gal te 'ga' zhig la smras na klad pa 'gas par 'gyur ro// de nas dam tshig gi phyag rgya de nyid kyang mna'i chu'i snying pos lan cig bsngags la slob ma 'thung du gzhug go// de la mna'i snying po ni 'di yin te/ rdo rje sems dpa' nyid khyod kyi// snying la yang dag zhugs mdzad kyis// gal te tshul 'di smras na ni// de ma thag tu dral te gshegs// oM badzrod ka Tha/ 'di ni khyod kyi dmyal ba'i chu// dam tshig 'das na sreg par byed// dam tshig bsrungs na dngos grub ni// rdo rje bdud rtsi'i chu yis 'grub// rdo rje dril bu phyag rgya rnams// gal te dkyil 'khor ma mthong smras// skye bo'i tshogs na 'dug pa'am// dad pa med la rten la bstan// de nas slob ma la 'di skad bsgo zhing // deng phyid chad khyod kyi phyag na rdo rje nga yin gyis/ ngas 'di gyis shig ces bsgo ba gang yin pa de yang bya dgos so// khyod kyis nga la brnyas par ma byed cig // mi bde ba ma spangs pas khyod 'chi ba'i dus byas nas dmyal bar ltung bar gyur ta re/ 'di skad du de bzhin gshegs pa thams cad kyi byin gyis brlabs la/ rdo rje sems dpa' bdag la dbab par gyur cig ces smros shig ces bsgo'o// de nas rdo rje slob dpon gyis myur ba nyid du sems ma rdo rje'i phyag rgya bcings la 'di skad brjod du gzhug go// 'di ni rdo rje dam tshig ste// rdo rje sems dpa' yin par grags// rdo rje ye shes bla med ni// de ring nyid du 'bab par shog // oM badzra A be+e sha aH zhes brjod do// de nas phyag rgya bcings pa las byung nas de'i snying gar zhugs te/ rdo rje sems ma babs par gyur par bsams na babs par 'gyur ro// yang na ho a ho zhes bya bar yang rang gi snying ga'i zla ba la bkod de/ se'u 'bru'i me tog dang 'dra ba'i rdo rje sems dpa' rang gi dam tshig dang bcas pa rang gi snying po las nges par phyung la/ badzra ban+d+ha traT/ zhes bya bas de'i snying ga phye la der bcug ste/ rdo rje dbab pa'i phyag rgya bcings la sngags brjod de/ bcom ldan 'das kyis gang bar gyur bar bsams na yang babs par 'gyur ro// khro bo'i khu tshur bcings la rdo rje sems mas phye na yang babs par 'gyur ro// theg pa chen po mngon par rtogs pa'i rdo rje'i tshig bdun nam brgyad brjod pas kyang babs par 'gyur ro// slob ma'i gtso bo'i snying gar rdo rje bya// yi ge brgya pas mnyam gzhag stan byas nas// bdag lus gang yin snod kyi sgo dbye zhing // snying la gnas pa'i rdo rje'i dbus su blta// sngags kyi bdag po yi ge a dmar gzugs// brjod pas yang dag chags pas g.yo bar blta// slob ma'i lus 'dir sgo ni dbye byas par// zhugs nas rdo rje byas pa'i snying la gnas// ma lus lus la kun du bkang nas su// rkang pa g.yon pas g.yas pa mnan nas ni// sngags pas slob ma'i rkang pa de la dbab// kun du dril bu'i sgra ni yang dag dkrol// lag pa'i pad+ma 'bab pa'i phyag rgya byas// mi bskyod rin chen la sogs bde gshegs rnams// rang gi phyogs rtogs las byon 'od babs pas// legs babs gyur pas rang gi bu la blta// gang zhig des kyang babs par ma gyur na// lag pa g.yas pas til gyi sa bon gzhag // dbus su yi ge hUM yang rab bkod de// rdo rje 'od 'bar ba ni rnam par bsam// g.yon pa'i mtheb mdzub phyag rgyar byas pa yis// blangs par bsams la me la sbyin sreg bya// lus ni thal bar byas pas rnam dag pa'i// bsod nams lus la'ang sngags kyi 'od kyis dgang // ye shes babs pa nyid du bsams nas ni// rdzas bzhin 'bab pa nyid du rab tu 'gyur// la la dag gis bshad pa mche ba'i myu gu cung zad gtsigs pa'i rtse mo'i 'od dkar g.yo zhing dgod pa'i zhal/ smin ma 'debs pas rol cing ma lus 'brug sgra lta bur hUM ni 'jigs pa'i sgra// sangs rgyas me tog chu phreng gnyis btags 'od chen tshogs ldan rang gi lus bsgoms la// de yis rang gi slob ma'i rnyog pa rnams sbyang sngags pa'i mchog gis bskyod par bya'o// de'i 'og tu rdo rje rtse lnga pa'i phyag rgya bcings la/ gsang sngags 'di gdon par bya'o// oM ta Ta ta Ta/ d+ha ma d+ha ma/ badzra hUM ka ra/ kr-i ta bi kr-i ta bi d+hu dzi hwa dur dan+ta da ma ka / sa drA ha si Ta laM bo d+ha ra ka ha ka ha/ tsu la tsu la/ muny+dza muny+dza/ aT+Ta ha sa/ d+ha ra bi d+ha ra/ badzra badzra oM ga / badzra ne tra/ badzra shro tra/ badzra g+hA Na/ badzra dzi hwA/ badzra dan+ta/ kiny+tsa ra ya/ si pra bi sha / badzra ne hr-i da yaM/ a bi sha g+hU r+Na g+hU r+Na/ g+hU r+NA pa ya g+hU r+NA ba ya/ b+h+ra ma b+h+ra ma/ b+h+ra ma ya/ pa Ta ya mo Ta ya/ A be sha ya/ dz+wa la pA ba ya/ la g+hu la g+hu/ sarba ta thA ga ta A dz+nyA ka ra/ pra ba ra d+ha r+m+ma ba la ta/ bi dza la he he b+ha ga bAn/ badzra hUM ka ra/ hUM kri ta ya swA hA/ sbyor ba 'di nyid kyis sngags 'di yang gdon par bya ste/ badzra hUM ka ra ma hA ba la pa ra kra ma/ sarba yadz+nyo ba bi ta/ a li ta/ A kran+ta ha ra shi ra ka pA la mA lA d+ha ra/ ma hA rau dra aT+Ta ha sa bi kr-i tA nA ya/ mo na da nu d+ha ra/ ka ra ha d+ha nA hUM/ b+hi ma hUM ka ra/ pra tsa li ta nA ya na/ kro d+ha rA dza/ a g+ha mug khye ti/ b+hu ba b+hu ba na/ kaM pa kaM pa kaM pa ya hi/ pra be+e sha ya pra be+e sha ya/ ba ra s+ye de he/ A be sha ya/ sarba kin ni ba ra sha b+da/ su m+b+ha ni su m+b+ha/ badzra hUM hUM hUM hUM/ trA Ta trA Ta trA Ta/ oM oM oM oM/ b+h+rUM b+h+rUM b+h+rUM b+h+rUM/ e hi b+ha ga bAn/ ma hA badzra hUM ka ra/ ka ha ka ha/ shab+da/ na da hUM ka ra/ ki li ki li shab+da nar twa ba ya/ he b+ha ga bAn/ trai lo kya bi dza ya/ a dzi ta na dza ya/ nir dzi ta dza ya/ nir dzi ta dza ya/ ha na ha na/ hri hri/ da ha da ha/ pa tsa pa tsa/ hu lu hu lu/ he he/ a/ oM oM oM/ b+ha ga bAn/ trai lo kya bi dza ya/ a smin man rA ma d+h+ye/ sarba ta thA ga ta nAM/ A ka ra ya/ pra be+e sha ya/ ban+d+ha ya/ to Sha ya/ ba shi ku ru dzaHhUM baM hoHtsa tur hUM ka ra ma hA ba la/ pa rA kra ma swA hA/ ma las mig ni nyi zlar byas pa dang / dpral ba'i phyogs su mdzes pa'i ra gnas pa// sngags pas rang gi bu yi mig phye ste// 'khor lo 'di dag ma lus bstan par bya// gang tshe des der ci yang ma mthong na// ra las byung ba'i 'od kyi phreng ba yis// de snying snang bar byas la de nas ni// de ni nyis 'gyur mig tu zhugs par bsam/ de yi 'od kyis mig gnyis bskul bas na// de tshe cung zad de yis mthong bar 'gyur// des kyang de bzhin mtshan ma ma mthong na// rjes mthun gnas las bden pa'i byin rlabs bya// 'gro ba'i don la chags bral ma mdzad ces// brtul zhugs can gyis de sogs kyis bskul zhing // pus mo gnyis ka sa la btsugs nas ni// gzugs mthong phyir na mchod yon dbul bar bya// de nas babs te babs ma thag tu lha'i ye shes skye bar 'gyur/ ye shes des pha rol gyi sems shes par 'gyur ro zhes bya ba la sogs pa rgya cher sbyar ro// de nas tiSh+Tha badzra zhes bya ba la sogs pas de'i snying ga'i phyag rgya dgrol la/ tshigs su bcad pa 'dis bden pa'i byin gyis brlabs brjod par bya'o// 'di ltar bdag gi slob ma 'di// dkyil 'khor du ni legs bcug na// lha yi rigs kyi rim pa dag // 'di yi bsod nams ci 'dra las// de bzhin du ni 'bab par 'gyur// 'di ni dngos grub gang 'grub dang // rigs ni gang gi snod 'gyur dang // bsod nams mthu ni gang yod pa// dkyil 'khor 'di ni de bzhin gyur// de nas oM pa ra ma su khA shA ya su la la ti bi la sA na mi ti na mA mi b+ha ga wAn/ dzaHhUM baM hoHhi hi hi hi/ pra tI ts+tsha badzra ku su ma any+dza li nA tha hoH/ zhes bya ba'i sngags 'dis phreng ba de dkyil 'khor du dor ro// de nas dngos grub rab 'bring me tog babs pa las brtag par bya ste/ lha rnams kyi khyad par dang gnas kyi khyad par las brtag ste/ gang tshe sangs rgyas bcom ldan gyi// dbu la me tog babs gyur na// de tshe gtsug tor mdzod spu dag // 'grub par 'gyur ba gdon mi za// spyan la sogs pa'i sngags rnams kyang // zhal du babs na 'grub par 'gyur// stod du babs na phyogs rnams 'grub// rked du babs na 'bring rnams 'grub// ro smad phyogs su babs na ni// dngos grub pa la rnams 'grub par 'gyur// bar gyi sku la babs na ni// snying po la sogs 'grub par 'gyur// smad du babs par gyur na ni// mngag gzhug la sogs 'grub par 'gyur// rim pa de dag thams cad ni// rigs bzhi rnams las shes par bya// de bzhin lha rnams gzhan la yang // dngos grub rnam pa gsum du bshad// gal te lha yi gzugs dag las// me tog ring du lhung gyur na// de yi dngos grub yun ring 'gyur// nye na dngos grub myur du 'grub// gsang sngags rnams kyi mchod pa dag // gang du bkram pa tshun chad ni// de yis sa ris de yin te// me tog der lhung de yi rigs// lha gnyis kyi ni bar dag tu// gal te me tog babs gyur na// gang du nye bar gyur pa ni// de ni de yi rigs su bshad// gal te la la'i me tog ni// dkyil 'khor mang po 'das nas babs// de la dngos grub pa la 'grub cing // da ni dad pa'ang rab tu chung // gal te me tog dor ba dag // ra ba'i ri mo la babs na// zhi bar byas nas de nas gdod// nan tan bskyed de 'dor du gzhug // de ste the tshom gyur na ni// mkhas pas bzlas te 'dor mi gzhug // de ni gar yang nges med pas// des ni dngos grub 'thob mi 'gyur// gnyis kyi bar du mnyam pa dang // don med phyi rol lhung na ni// zhi ba'i sbyin sreg byas nas su// de nas me tog 'dor du gzhug // snying por me tog babs na ni// rtag tu don med mi 'gyur bshad// srad bu dag gi cho ga bzhin// de yi nye 'khor shes par bya// de la sogs pa'i rnam pa yis// me tog rnams ni bor ba la// bdag gi mdun du gang lhung ba// de la zhi ba brtsam par bya// sbyin sreg gis ni zhi byas nas// de ni slar yang 'dor du gzhug // lan gsum spogs te bor na yang // gal te legs par ma babs na// re thag bcad de slar gtad do// de nas me tog babs pa las/ lha yang dag par shes par byas nas/ phreng ba blangs te/ oM pra ti gr-i h+Na ta mi mi sa twa ba la zhes brjod nas de'i mgo la bcing ngo // ye shes babs pa'i mtshan ma las nye bar mtshon nas/ de la mig gis ji ltar mthong ba zhes dris te/ des ji ltar mthong ba de bzhin du 'grub par 'gyur ro// gal te dkar po rnam par mthong na ni// de la dngos grub mchog bslab bo// gal te ser po mthong na de la don 'byung ba'i ye shes bslab bo// gal te dmar po mthong na de la rjes su chags pa'i ye shes bslab bo// 'on te nag por mthong na de la mngon spyod kyi ye shes bslab bo// gal te sna tshogs par mthong na de la dngos grub thams cad kyi ye shes bslab par bya'o zhes rgya cher sbyar ro// de nas snying po 'dis gdong g.yogs bkrol te/ oM badzra satwa sa ma yi te d+ya tsak+ShU d+g+ha Ta ta t+pa ra/ ud+g+ha Ta ya ti sarbA k+Sho badzra tsak+ShU ra nu t+ta raM/ de nas he badzra pa sh+ya zhes brjod do// de nas gdong g.yogs dgrol nas ni// dkyil 'khor bzang po bstan par bya'o// de nas bla ma dgar gyur nas// slob ma de la 'di skad ces bsgo'o// dkyil 'khor bzang po 'di la ltas// de ni dad pa rab tu bskyed// khyod ni sangs rgyas rigs su skyes// sngags dang rig pas byin gyis brlabs// 'gro ba phun sum dngos grub kyang // thams cad khyod la mngon du 'gyur// dngos grub thob phyir dam tshig skyongs// gsang sngags la yang brtson par gyis// de nas dkyil 'khor gyi de kho na nyid bshad par bya ste/ mi mnyam med pas zur bzhi snyoms// dran dang dbang pos sgo bzhi ste// bsam gtan rnams kyi rta babs bzhi// ting 'dzin khyams su shes par bya// khyams la brten pa'i rdo rje dag // gzugs rnams lha mos mchod pa yin// rgyan rnams kun gyis bkra ba yin// bsam pa thams cad rdzogs byed pa'o// gdul byas bskyod pa sna tshogs mchog // dar 'phan dril bu sgrogs pa yin// me long ye shes rtag me tog // byang chub yan lag me tog phreng // dra ba dra phyed rin chen mchog // nyi ma zla bar yang dag ldan// kun grub mi zad bde ba ste// bde ba chen po zhes grags pa'o// de ni nang gi dkyil 'khor gyi// ka ba dkyil 'khor gyi// ka ba dkyil 'khor 'dra ba ni// dngos grub bde ba kun ster ba'i// rnam thar brgyad po de nyid yin// theg pa chen po'i byang chub sems// mdo sde'i 'khor lo bskor bas na// rdo rje thig gis yongs btab cing // thams cad du yang yongs su rdzogs// gang du 'jug pa tsam gyis ni// mi tshugs pa dang mi ldog dang // bde ba chen por rab grub phyir// de dag dag par yang dag 'gyur// de nas phyag rgya dang snying po yang bshad par bya'o// de nas rdo rje lcags kyu nas brtsams te/ mgon po 'jam pa'i dbyangs kyi bar du bstan par bya'o// de nas yon blangs la gang du me tog babs par gyur pa de'i rigs dang / gzugs su de bskyed la/ de'i phyag rgya dang sngags kyis byin gyis brlabs te/ snying po 'di dang rdo rjes byin gyis brlabs pa'i bum pa'i chus dbang bskur ro// oM badzra a b+hi Shiny+tsa/ de nas de dang rjes su mthun pa'i cod pan dang dar dpyangs kyis dbang bskur la/ gang gi mtshan ma'i dbang bskur ba lag tu byin te/ mtshan ma dang rjes su mthun par sngags 'di brjod par bya'o// sangs rgyas rnams kyi rdo rje'i dbang // de ring khyod la bskur bar bya// sangs rgyas kun du rab grub phyir// rdo rje 'di ni khyod kyis long // rang gi mtshan mas bdag po'i dbang // snying po 'dis sbyin par bya ste/ oM badzra a d+hi pa ti s+t+waM/ a b+hi Shiny+tsA mi tiSh+Tha badzra sa ma ya s+t+waM/ de nas snying po 'dis dril bu sbyin no// a kA ro mu khaM sarba d+ha r+m+mA NAM/ A d+ya nu t+pan+na twAta/ de nas snying po 'dis rdo rje ming gi dbang bskur ro// oM badzra sa twa s+t+waM a b+hi Shiny+tsA mi/ badzra nA ma a b+he She ka ta/ kye rdo rje zhes gang gi ming gang brjod ba de la der skye zhes brjod par bya'o// de nas phyag rgya chen po'i tshul du bzhag la/ spos la sogs pa rnams kyis yang dag par mchod la/ sngags bskul ba'i tshig brgya rtsa brgyad bzlas pa'i sngags byin la/ phyag rgya bzhi'i ye shes rig pa'i dbang bskur bas/ bslab par bya ba ni rig pa'i dbang bskur ba'o// slob mas kyang rdo rje thal mo bskor ba byas la phyag bya ste/ phreng ba bcing ba la sogs pa de dag thams cad gzung bar bya'o// rig pa'i dbang bskur ba'i cho ga'o// de nas slob dpon du 'os pa'i slob mas yon bzang po phul la gsol ba gdab par bya ste/ oM sarba bud+d+ha par rat+na saM dza ya d+hU pa dI phya ma ku Ta ya nA ma/ a b+hi Shi ny+tsa phra ba ra badzra d+ha ra shrI badzra satwa sa ma ya s+t+waM a haM/ zhes bya ba 'dis bcom ldan 'das rnam par snang mdzad kyi rnal 'byor bas yon gyi mchog blangs la/ slob dpon rje btsun 'jam dpal nyid rnam par snang mdzad chen po nyid du gyur pas/ shar phyogs kyi sgo'i mthar sna tshogs pad+ma bris la/ slob dpon rdo rje 'dzin chen po'i skur zla ba'i dkyil 'khor gyi steng du gnas par bsams la/ rdo rje sems ma la sogs pas byin gyis brlabs te dbang bskur bar bya'o// yang na dkyil 'khor las khru gsum tsam yongs su dor bar dbang bskur ba'i sgo la mngon par byas par nang gi dkyil 'khor gyi phyed kyi tshad tsam la zur bzhi pa sgo nub phyogs su bltas pa'i dkyil 'khor tshon sna lngas bris la/ de'i dbus su pad+ma 'dab ma brgyad pa bri/ de'i steng du seng ge'i gdan la zla ba'i dkyil 'khor ras kyi bkab pa dang / seng ge'i gdan gyi steng du bla re bre zhing g.yas logs su dar dang me tog gi phreng bas brgyan pa'i gdugs rtse mo dkar ba dang / dmar ba la gtsug tor gdugs dkar po yongs su bzlas pa/ g.yon du dar dang ras sna tshogs pas bkra ba'i rgyal mtshan dang ba dan oM yongs su bzlas pa'i legs par bzhag la mchod yon phul te/ me tog la sogs pas yang dag par mchod nas/ rnga bo che dang / rnga rings dang / ru dud la sogs pa'i rol mo phyag rgyas byin gyis brlabs pa dang / phyi rol du gar dang glu la sogs pa dang / sgeg mo la sogs pa rnams kyis mchod cing // bkra shis kyi glu len cing dril bu dkrol bzhin du rdo rje 'bebs pa la sogs pa'i bum pa'i chu rnams kyis de'i sngags gdon pa sngon du 'gro ba nyid dang / rdo rje slob dpon chen po nyid du dbang bskur bar bya ste/ oM badzra a b+hi Shiny+tsa zhes bya ba dang / ji srid rnam par rgyal ba'i bum pa'i bar du dbang bskur ro// de nas de'i mgor yang 'jam pa'i sku gzugs de'i dam tshig gi phyag rgyas bzung la/ oM ma hA su kha badzra satwaM dzaHhUM baM hoHsu ra ta s+t+waM zhes bya ba'i sngags bzlas la rdo rje 'dzin pa chen po'i slob dpon du 'gyur ro// shes rab yan lag 'dus pa'i rdo rje las byung ba'i// byang chub sems kyis 'jam dbyangs byang chub de dbang bskur// rgyal mchog sras bcas rnams kyis legs gsungs bkra shis gang // des ni khyed kyi dbang bskur mchog la bkra shis shog// dpal ldan rdo rje sems tshogs dkyil 'khor la 'jug cing // srid pa'i snying por rnam rol sgeg mo la sogs pas// bde byed rab mchog legs par glur blangs bkra shis gang // des ni khyed kyi dbang bskur mchog la bkra shis shog // shin tu zhi ba'i mdzad pa phul byung ma lus pas// sems can bde gshegs rtogs mdzad bcom ldan dbang bskur la// dpag med lha yi mchog gis legs gsungs bkra shis gang // des ni khyod kyi dbang bskur mchog la bkra shis shog // dpal ldan khams gsum rnam rgyal dkyil 'khor rab mchog la// 'jig rten gsum gyi rgyal por rgyal mchog dbang bskur ba// lha yi mchog gis btud de rab bshad bkra shis gang // des ni khyod kyi dbang bskur mchog la bkra shis shog // 'gro ba sna tshogs 'dul phyir phyag na pad+mo yis// rdzogs sangs rin chen cod pan bdud rtsi'i chus dbang bskur// pad+ma'i 'dod chags rnams legs pa yi bkra shis gang // des ni khyod kyi dbang bskur mchog la bkra shis shog // nam mkha'i snying po nor bu rin chen 'byor pas nyams dga' zhing // don rnams kun grub bde sbyin dbang bskur chen po la// dge ba phun tshogs mdzad pas legs gsungs bkra shis gang // des ni khyed kyi dbang bskur mchog la bkra shis shog // 'khor los sgyur drug dge ba'i bkra shis glu blangs las// bsod nams rin chen dri med mi mnyam gang thob pa// des ni kun son 'byor ba'i dbang bskur chen po la// 'jam dpal grags bcas 'jig rten rnam par dag gyur cig // de nas gos la sogs pas brgyan te/ sangs rgyas kyi cod pan dang dar dpyangs la sogs pa'i dbang bskur bas dbang bskur la/ me tog la sogs pas yang dag par mchod de/ rdo rje'i dbang bskur ba byin la de kho na nyid bstan par bya ste/ thog mtha' med pa'i sems dpa' ni// rdo rje sems dpa' dga' ba che// kun du bzang po thams cad bdag// rdo rje'i snyems tshul bdag po'i bdag// ces bya ba ni 'jam dpal la bya bar bshad de/ ming thams cad kyi bdag nyid can yin pa'i phyir ro// de nas hi zhes brjod la de bzhin du bdag po nyid du dbang bskur ro// a kA ro mu khaM sarba d+harmA NAM A d+ya nu t+pa n+na twA ta ces brjod la dril bu byin te chos bstan par bya'o// dngos rnams rang bzhin dag pa'i phyir// ngo bo nyid kyis dngos med byas// rang bzhin dag pa'i sems dpa' yis// dam pa'i dngos po byed par 'gyur// de nas yi ge d+hIHbrjod la// ming gi dbang bskur ba sbyin par bya ste/ phyag rgya chen po'i tshul du bzhag la/ dam tshig bsgrag par bya'o// srid pa'i bde ba shin tu chung // sdug bsngal mang po zhi bya'i phyir// shin tu bde ba dam pa'i thabs// de bas dam tshig bsrung bar gyis// 'dod pa'i longs spyod thams cad ni// ci 'dod pa ni bsten bzhin du// rang gi lha yi sbyor ba yis// bdag dang gzhan la mchod par bya// ji srid 'khor ba'i gnas su ni// mkhas mchog 'dug par gyur pa'i tshe// de srid mtshungs med sems can don// mya ngan mi 'da' byed par nus// gsang ba'i mchog gi dam tshig thabs// bsod nams byin rlob sgrub byed pa// dngos grub kun gyi dbang phyug grub// sems can don ni ston par byed// ces bya ba dang / yid kyi gzugs ni brtan pa'i phyir// phyag rgya dam tshig yin par grags// gang gis lus kun brtan pas na// phyag rgya yin par rab tu bsgrags// zhes bya'o// de nas shrI brjod par bya'o// de nas spos la sogs pas yang dag par mchod nas lan stong rtsa brgyad bzlas pa byas pa'i sngags dang phyag rgya bzhi'i ye shes bslab par bya'o// slob dpon du dbang bskur ba'i cho ga'o// de nas rdo rje slob dpon ni// rjes su gnad pa'i sbyin brtson pas// slob ma rdzogs par shes nas ni// go 'phang 'di ni thob par bya// shin tu gsang ba'i gzhung 'di nyid// rdo rje slob mas gsol byas te// de nyid la ni yon gyi mchog // dam pa phul nas gsol ba gdab// 'di zhes bya ba'i rdo rje can// byang chub sems ni rnam bsgoms pa// slob dpon zhabs kyi pad+mo la// dbang bskur phyir ni gsol ba 'tshal// slob dpon rab tu rmad byung ba// rgyal ba rnams kyi dbang bskur nyid// sangs rgyas byang chub thob byed pa// skal ba chen pos bdag la stsol// gang gis sems can thams cad kyi// rnyog med don ni bdag bgyid cing // brtul zhugs bzang khyod drin gyis ni// sangs rgyas kun don mdzad pa'ang bgyid// slob dpon phan par 'dod pa yis// dbang bskur ba ni rdo rje che// khams gsum kun gyis byas pa// sangs rgyas kun gyis sbyin par bya// dbang bskur ba ni rdo rje che// khams gsum kun gyis phyag byas shing // khams gsum ye shes las byung ba// sangs rgyas kun gyi nga yis sbyin// sangs rgyas kun gyis nam mkha'i khams// yongs su gang bar rnam par bsgom// phyi rol dri sogs dam tshig gi / sprin ltar brtul zhugs can gyis bsgom// yang na rdo rje dbyings kyi ni// ting nge 'dzin gyis rdo rje bsgom// dam tshig mchog gi bum pa yang // 'dzin par mkhas pas bsgom par bya// rdo rje slob dpon bka' drin gyis// de tshe de la dbang bskur ba// rdzogs sangs rdo rje lha mo rnams// rang nyid gsol bar mdzad par 'gyur// de nas rnam par rgyal ba'i bum pa rdo rje khu tshur gyis bzung nas dbang bskur bar bya ste/ oM dzaHhUM baM hoHma hA su kha badzra satwa a b+hi She ka s+t+waM/ a b+hi Shiny+tsa mi/ sarba badzra a d+hi pa ti s+t+waM/ dr-i D+ho me b+ha pa sid+d+h+ya na maHte b+ha ga wAn ma hA badzra ha ra su ra ta s+t+waM/ ma hA badzra swA hA/ oM b+hur b+hu ba swaHzhes bya ba 'dis lag pa gnyis su rdo rje byin la phyi nang gsang ba'i mchod pa rnams kyis yang dag par mchod de sngags brjod par bya'o// me tog ma'i gzugs can gyis me tog gis gtor la/ deng tshun chad sangs rgyas dang byang chub sems dpa' thams cad ces pas mchod na khyod mchod pa'i yan lag brtsams kyis/ skyes bu chen po'i mtshan dang dpe byad rnams kyis brgyan pa byas pa'i skur mthong bar 'gyur ro zhes brjod do// de nas bdug pa ma'i gzugs kyis bdug pas bdugs la 'di skad ces brjod do// gang gis sems can thams cad tshim par gyur pa'i de bzhin gshegs pa thams cad khyed la 'jug par mdzad par 'gyur ro// de nas mar me ma'i gzugs su mar me nye bar bstan la 'di skad ces brjod par bya ste/ deng nas brtsams te rdo rje chos dang 'dra bar de bzhin gshegs pa thams cad kyi spyan yang dag par 'bar bas/ ma rig pas khebs pa'i sems can rnams la ye shes kyi snang bas snang bar byed par 'gyur ro// de nas byug pa ma'i gzugs can gyis byug pas byugs la 'di skad ces brjod par bya ste/ deng tshun chad khyod sangs rgyas dang byang chub sems dpa' thams cad dang / 'jig rten thams cad du yang tshul khrims dang / ting nge 'dzin dang shes rab la sogs pa'i dri'i rgyun ster bar 'gyur ro// de nas lha mo sgeg mo'i gzugs can gyis me tog cig sgeg pa dang bcas pas 'phangs la 'di skad ces brjod do/ deng nas brtsams te de bzhin gshegs pa byang chub sems dpa' dang bcas pa thams cad 'dod pas mchod cing // de bzhin gshegs pa thams cad kyi bla na med pa'i dga' ba dang mgu ba dang rangs pa'i rol pas sngags kyi spyod pa'i rjes su 'gro bas rol bar gyis shig // de nas lha mo phreng ba ma'i gzugs can gyis phreng ba bcings la 'di skad ces brjod par bya ste/ de bzhin gshegs pa byang chub sems dpa' dang bcas pa 'di dag thams cad de bzhin gshegs pa thams cad kyi phreng bas rgyun du mchod pa la skyo ba med par gyis shig 'di lta ste/ de bzhin gshegs pa thams cad kyi phreng ba 'di ni/ de bzhin gshegs pa thams cad kyi phreng brgyan rnams kyi mchog ni 'di yin no// de nas lha mo glu ma'i gzugs can dang / oM badzra satwa su saM gra hata ces bya ba la sogs pa dang / glu blangs la 'di skad brjod par bya ste/ deng nas brtsams te chos thams cad sgrogs shing // ring por mi thogs par sems can thams cad la de bzhin gshegs pa thams cad yang dag par sdud pa nyams su myong bar 'gyur ro// de nas lha mo gar mkhan ma'i gzugs kyi gar gyi lag pas sad par byas la 'di skad ces brjod de/ de bzhin gshegs pa thams cad kyi gar la rab tu 'jug cing de bzhin gshegs pa thams cad gar gyi rjes su dgyes par gyis shig de nas rin po che'am gser gyi thur ma thogs la mdun du 'dug ste 'di skad ces brjod par bya ste/ ji ltar mig mkhan rgyal po yis// 'jig rten rab rib bsal ba ltar// bu khyod kyis ni mi shes pa'i// rab rib rgyal ba rnams kyis bsal// de nas mig tu pra bkod la me long blangs nas/ chos kyi mtshan nyid bstan par bya ste/ chos rnams gzugs brnyan lta bu ste// dag cing gsal la dri ma med// gzung du med cing brjod du med// rgyu dang las las kun du byung // ngo bo nyid med gnas med par// de ltar chos rnams shes nas su// sems can don ni mnyam med byos// 'on kyang sangs rgyas sras su skye// de nas hoH zhes bya bas gzhu byin la// de bzhin gshegs pa thams cad mnyes par gyis shig ces brjod do// phyogs bzhir mda' bzhi 'phan du gzhug cing // steng dang 'og tu yang re re 'phen du gzhug go// de nas sha d+ha ban dz+dza ka byin la 'dis dngos grub thams cad dang nye bar spyod pa thams cad sprul la nye bar longs spyod cing // gzhan dag la yang byin cig // de nas rgyal mtshan byin la 'dis ni dgra thams cad dang 'thab pa las nye bar rgyal ba 'thob par 'gyur ro zhes brjod do// de nas rdo rje snyems ma'i phyag rgya byin la/ 'dis ma rungs pa thams cad sgrubs shig ces brjod do// gzhan yang a badzra satwa zhes bya bas me long blangs la 'di skad ces brjod do// rdo rje sems dpa'i rang bzhin nyid// dag cing gsal la dri ma med// bu khyod kyi ni snying la gnas// sangs rgyas kun bdag rang nyid yin// zhes bya ba dang / 'di skad ces kyang bsgo ste/ gang de bzhin gshegs pa thams cad kyi bdag po byang chub kyi sems rdo rje ni 'di nyid yin par rtogs shing // de nas chos kyi 'khor lo rkang pa gnyis kyi dbus su bzhag cing // dung yang lag pa g.yas par byin te/ chos kyi 'khor lo dang smra ba gnyis kyi chos kyi yi ge dang lhan cig byin la 'di skad ces brjod de/ deng nas brtsams te sems bskyed pa tsam gyis chos kyi 'khor lo bskor cig // de ring phan chad 'jig rten la// skyob pa rnams kyi 'khor lo bskor// chos kyi dung ni bla med pas// kun du ma lus gang bar gyis// som nyi yid gnyis mi bya zhing // dogs pa med pa'i tshul gyis su// gsang sngags spyod pa tshul gyi mchog // 'jig rten 'di la rab tu sgrogs// de ltar byas na sangs rgyas la// phan 'dogs drin du gzo zhes bya// rdo rje 'dzin pa de kun kyang // kun du khyod la srung bar byed// rang gi mtshan brgya rtsa brgyad pas bstod la/ dam tshig gi phyag rgya bstan nas/ 'dod chags bral ba lta bu yi// khams gsum na ni sdig med de// de bas 'dod la chags bral ba khyod kyis kyang ni ma byed cig // gsang ba bsgrags nas thal mo dang bcas pas dang por 'di skad brjod do// rdo rje sems dpa' sems dpa' che// rdo rje mgon po rab sgrub mdzad// rdo rje dbang bskur rdo rje 'od// rdo rje dpal khyod phyag 'tshal lo// rdo rje bzhad pa chos chen po// dpal kun gyi ni rgyal po mchog // spros med khyod la phyag 'tshal lo// rdo rje las dang rdung ba che// gnod sbyin gtum po gdon chen po// rdo rje khu tshur phyag rgya che// sangs rgyas kun la phyag 'tshal lo// byang chub sems dpa' byang chub che// sangs rgyas thams cad de bzhin gshegs// rdo rje ye shes ye shes che// theg chen khyod la phyag 'tshal lo// don kun gyi ni de nyid don// sems can don chen kun rig pa// kun mkhyen kun byas thams cad de// kun gzigs khyod la phyag 'tshal lo// rdo rje bdag rab rdo rje mchog // rdo rje brtson rab rdo rje 'chang // dam tshig chen po'i de nyid don// sems can khyod la phyag 'tshal lo// rdo rje lcags kyu 'dod pa che// rab tu dga' ba 'od chen po// rdo rje 'od dang 'od chen po// sangs rgyas 'od la phyag 'tshal lo// rdo rje rgyal mchog rdo rje dgu// rig mchog mchog dang mi yi mchog // rdo rje dam pa mchog chen po// rig mchog khyod la phyag 'tshal lo// rdo rje dbyings dang gsal ba che// rdo rje gsang ba rang gsang 'chang // rdo rje phreng ba bsam gtan che// rdo rje dgos la phyag 'tshal lo// sangs rgyas mchog gsang rdo rje mchog // sangs rgyas byang chub mkhas pa che// sangs rgyas ye shes sangs rgyas che// sangs rgyas sangs rgyas khyod phyag 'tshal// sangs rgyas mchod pa mchod pa che// sems dpa' mchod pa rab mchog pa// thabs chen dang ni dngos grub che// rdo rje grub khyod phyag 'tshal lo// ta thA ga ta'i glu chen po// ta thA ga ta'i gsung dbyangs te// ta thA ga ta sems chen po// rdo rje rdo rje phyag 'tshal khyod// sangs rgyas gtso bo rgyal bka' nyan// sangs rgyas bshes gnyen rgyal mchog skyes// rnam par snang mdzad che dang khyab// zhi khro ston la phyag 'tshal lo// ta thA ga ta de nyid che// yang dag mtha' dang che ba'i tshul// pha rol phyin pa'i kun mkhyen pa// don dam khyod la phyag 'tshal lo// kun du bzang dang spyod pa mchog// bdud dang bdud ni rab 'dul ba// kun gyi mchog dang mnyam nyid mkhyen// kun du 'gro khyod phyag 'tshal lo// sangs rgyas hUM ste hUM zhes pa// rdo rje hUM zhes 'dul ba'o// phyag na rdo rje khyod phyag 'tshal// phyag rgya brjod cing brjod pa dang // rim gror ta thA ga tas khyab// gang phyir rdo rje sems bstan pa// rdo rje sems dpa' zhes bya khyod/ rdzogs pa'i byang chub khyod rag lus// kun gzigs yab ni khyod yin te// 'byung po dang ni 'byung 'gyur ba'i// ta thA ga ta khyod kyis bsgrubs// bstod pa'i rgyal po 'di yis ni// glu blangs gang zhig stod byed cing // de ni rdo rje 'dzin 'drar 'gyur// mgon po khyod la gsol ba ni// sems can don kun mdzad pa'i phyir// rang gi rigs ni skyed par mdzod// mtshan brgya rtsa brgyad 'di dag gis// mgon po khyod la bstod bgyis pas// theg pa chen po rtogs pa yis// tshul chen yang ni rgyas par mdzod// de nas/ 'jig rten kun la phan pa'i phyir// 'jig rten khams ni thams cad du// ji ltar sna tshogs 'dul 'gyur ba'i// rdo rje 'khor lo bskor bar gyis// zhes brjod la/ rgyal bar gyur cig rgyal bar gyur cig // rdo rje rigs kyi bdag po'i rdo rje 'khor lo bskor cig ces brjod do// de nas rdo rje rin chen du bsgoms nas/ de'i phyag rgyas byin gyis brlabs te/ de bzhin du chus dbang bskur la// rin po che'i 'khor los sgyur ba nyid du rdo rje rin po che'i myu gu'i cod pan gyis dbang bskur bas dbang bskur te/ rin po che'i rdo rje khu tshur mnyam par bcings la mthe bo dang mdzub mo rtse sbyar ba'i phyag rgyas rin po che byin la/ de kho na nyid bstan par bya ste/ nyi ma 'di ni mchog yin te// de bzhin gshegs pa thams cad mthong // nam mkha'i snying po bcom ldan 'das// bsam pa thams cad rdzogs mdzad pa'o// hri de nas bdag po nyid du dbang bskur te/ de bzhin du a kA ro mu khaM sarba d+har+m+mA NAM zhes bya bas dril bu byin la de kho na nyid bstan par bya ste/ bsam pa thams cad grub pas na// don gyi bsam grub bla na med// de yang 'dod pa rab grub phyir// 'dod dang thar ba'i bde chen po// d+hIH de nas ming gi dbang bskur ba byin la/ de bzhin du bzhag nas dam tshig bstan par bya ste/ 'dod dang bde ba thams cad dang // mi mthun pa yang sbyin bya zhing // bdag nyid dang ni pha rol gyi// bsam pa thams cad rdzogs par gyis// shI/ de nas de bzhin du/ oM dzaHhUM baM hoHma hA su kha badzra rat+na a b+hi She ka s+t+waM/ a b+he Shi ny+tsA mi/ sarba rat+na a d+hi pa ti s+t+waM dr-i D+ho me b+ha ba// sid+d+ha na ma te/ b+ha ga wAn/ ma hA rat+na sa ma ya s+t+waM/ a haM badzra rat+na/ oM b+hur b+hu ba swaHzhes bya ba 'dis lag pa gnyis kyis rin po che byin la/ de bzhin du yang dag par mchod de/ rang gi mtshan brgya rtsa brgyad pas bstod la/ dam tshig gi phyag rgya yang nye bar bstan nas/ sems can kun la phan phyir dang // sangs rgyas don la sbyor ba yis// pha rol nor rnams phrogs kyang ni// sdig gis gos par mi 'gyur zhes// gsang ba brjod nas de bzhin du// rin chen khyod la gsol ba ni// nor gyi tshogs ni bshad du gsol// sangs rgyas kun gyi dbang gi mchog // mdor na 'jig rten thams cad du/ sems can kun la phan pa'i phyir// ji ltar 'dul ba sna tshogs pa'i// nor bu'i 'khor lo rab tu bskor// zhes brjod la/ rgyal bar gyur cig rgyal bar gyur cig // rin po che'i rigs kyi bdag po rin po che'i 'khor lo bskor cig ces brjod do// de nas rdo rje chos su rnam par bsams la/ de'i phyag rgyas byin gyis brlabs nas/ de bzhin du chus dbang bskur la dam pa'i chos kyi 'khor lo bskor ba de bzhin du de bzhin gshegs pa thams cad kyi sku'i dar dpyangs cod pan gyi dbang gis dbang bskur te pad+ma byin la de kho na nyid bstan par bya ste/ de nyid sangs rgyas bcom ldan 'das// spyan ras gzigs kyi dbang phyug ste// gdul ba'i thabs kyi mdzad pa ni// dga' ba'i rol mor rab tu 'jug // hriHde nas bdag po'i dbang bskur ba// a kA ro mu khaM sarba d+har+m+mA NAM Ad+ya nu t+pan+na twAta/ ces bya bas dril bu byin nas chos kyi mtshan nyid bstan par bya ste/ ji ltar pad+ma dmar po ni// tshon gyi nyes pas mi gos ltar// de bzhin gnas pa'i nyes pa yis// 'gro phan rnams la mi gos so// d+hIHde nas ming gi dbang gis dbang bskur ba byin la/ de bzhin gzhan nas dam tshig bstan par bya ste/ cho ga dag ni gang dag gis// 'gro ba rnams ni 'dul 'gyur ba// pad+ma dag par sbyor ba'i bdag // de dang des ni sbyar bar bya// shrI de nas de bzhin du oM dzaHhUM baM hoHma hA su khaM pad+ma ma hA a b+hi She ka s+t+waM/ a b+hi Shi ny+tsA mi/ sarba pad+ma a b+hi Shiny+tsa ya ra ha me b+ha ba/ sid+d+ha na ma te b+ha ga wAn ma hA pad+ma su ra ta s+t+waM/ a haM badzra pad+ma oM b+hur b+hu ba swaHzhes bya bas lag pa gnyis kyis pad+ma byin la/ de bzhin du yang dag par mchod de/ mtshan brgya rtsa brgyad kyis bstod nas/ dam tshig gi phyag rgya nye bar bstan la// 'dod chags 'dra ba'i bde ba med// rgyal ba rnams la de phul la// sems can don phyir gzhan chung ma// bsten na bsod nams thob par 'gyur// zhes gsang ba brjod la/ de nas 'di skad ces brjod do// dpa' bo khyod la gsol ba ni// rang gi rigs rnams bskyed nas kyang // chos kyi 'khor lo dam pa ni// thub pa chen pos bshad du gsol// de nas/ mdor na 'jig rten thams cad du// sems can kun la phan pa'i phyir// ji ltar 'dul ba sna tshogs pa'i// pad+ma'i 'khor lo rab tu bskor// zhes brjod la/ rgyal bar gyur cig rgyal bar gyur cig // pad+ma'i rigs kyi bdag po yi// chos kyi 'khor lo bskor gyur cig // ces brjod do// de la sna tshogs rdo rje can du rnam par bsams la/ de'i phyag rgyas byin gyis brlabs la de bzhin du chus dbang bskur te/ las thams cad kyi 'khor lo bskor ba nyid du de bzhin gshegs pa thams cad kyi rdo rje cod ban gyi dbang gis dbang bskur nas/ sna tshogs rdo rje byin la de kho na nyid bstan par bya ste/ rtag pa'i 'dod chags las byung khro// rdo rje me yi phung po'i gzugs// 'bar ba'i rdo rje sbyor ba che// mkha' 'gro rnams ni kun du 'bar// hrIHde nas bdag po nyid du dbang bskur la/ a kA ro mu khaM sarba d+har+m+mA NAM/ zhes bya ba la sogs pas dril bu byin nas chos kyi mtshan nyid bstan par bya ste/ chos rnams nam mkha'i mtshan nyid de// nam mkha' la yang mtshan nyid med// nam mkha' dang mnyam rnal 'byor pas// 'di kun myur du 'dzin par 'gyur// d+hIHde nas ming gi dbang bskur ba byin la/ de bzhin du bzhag nas dam tshig bstan par bya ste/ thams cad nam mkhar sbyor ba yis// thams cad nam mkha' zhes smra zhing // rdo rje'i phyag rgyas rgyas btab la// khams gsum yang ni bza' bar bya// shrI de nas de bzhin du/ oM dzaHhUM baM hoHma hA su kha badzra kar+m+ma a b+hi She ka ta s+t+waM/ a b+hi Shiny+tsA mi/ sarba badzra kar+m+ma a d+hi pa ti s+t+waM/ dr-i D+ho me b+ha ba/ sid+d+ha na ma te b+ha ga wAn ma hA badzra bishwa/ su ra ta s+t+waM/ a haM/ badzra kar+m+ma oM b+hur b+hu ba swaHzhes bya ba 'dis lag pa gnyis kyis las kyi rdo rje byin la de bzhin du mchod nas rang gi ming brgya rtsa brgyad pas bstod de/ dam tshig gi phyag rgya nye bar bstan la/ sems can kun la phan pa'i phyir// sangs rgyas bstan pa'i don du ni// sems can thams cad bsad na yang // de yi sdig pas gos mi 'gyur// zhes gsang ba brjod la de nas 'di skad ces brjod par bya'o// mgon po khyod la gsol ba ni// sangs rgyas kun la dbang byed cing // sems can kun don bya ba'i phyir// rang gi rigs ni skyed par mdzod// de nas/ mdor na 'jig rten thams cad du// sems can kun la phan pa'i phyir// ji ltar 'dul ba sna tshogs pa'i// las kyi 'khor lo rab tu bskor// zhes brjod la/ rgyal bar gyur cig rgyal bar gyur cig // las kyi rigs kyi bdag po'i chos kyi 'khor lo bskor cig ces brjod do// de nas rdo rje sems dpa'i rnal 'byor pas/ slob ma rnam par snang mdzad du rnam par bsams la/ de'i phyag rgyas byin gyis brlabs nas de bzhin du chus dbang bskur bas dbang bskur la/ de bzhin gshegs pa thams cad kyi chos kyi 'khor lo bskor ba nyid du de bzhin gshegs pa thams cad kyi cod pan dang dar dpyangs kyi dbang bskur bas dbang bskur la/ de bzhin gshegs pa'i rdo rje byin nas de kho na nyid bstan par bya ste/ de nyid du ni bcom ldan 'das// de bzhin gshegs dang byang chub sems// lta ngan rnams la phan pa'i phyir// mya ngan 'das 'di ston par 'gyur// sna tshogs 'dul bar ston pa ni// brtan zhing nges pa'i chos nyid can// srid pa shin tu gnas mchog pa'i// cho ga la sogs nges par dgos// sangs rgyas chos dang tshogs la sogs// dkon mchog gsum po nyid du rtogs// srid pa shin tu legs par grub// sna tshogs mkhyen pa dpa' byed mchog // d+hIHde nas bdag po nyid du dbang bskur la/ a kA ro mu khaM zhes bya ba la sogs pas dril bu byin te/ chos kyi mtshan nyid bstan par bya'o// thams cad nam mkha'i mtshan nyid de// nam mkha' la yang mtshan nyid med// nam mkha' dang mnyam rnal 'byor pas// kun mchog mnyam pa nyid du gsal// d+hIHde nas ming gi dbang bskur bas bskur ba byas la/ de bzhin du gzhan nas dam tshig bstan par bya ste/ 'dod pa'i longs spyod thams cad la// ci 'dod par ni bstan bzhin du// dkon mchog gsum mchog mchod pa ni// bgyi'o zhes ni rab tu bsam// shrI de nas de bzhin du/ oM dzaHhUM baM hoH ma hA su khaM badzra d+hA tu a b+hi She ka ta s+t+waM/ a b+hi Shiny+tsA mi/ sarba ta thA ga ta a d+hi pa ti dr-i me b+ha ba sid+d+ha na ma te b+ha ga wAn/ ma hA bai ro tsa na su ra ta s+t+waM/ a haM/ badzra d+hA tu oM b+hur b+hu ba swaHzhes bya bas lag pa gnyis kyis de bzhin gshegs pa'i rdo rje byin la/ de bzhin du yang dag par mchod de/ mtshan brgya rtsa brgyad pas bstod nas/ dam tshig gi phyag rgya nye bar bstan la/ ji lta ji ltar sems can rnams// 'dul gyur de lta de lta bur// chags la sogs pas yun ring du// de bzhin 'gro ba'i don rnams kyis// zhes gsang ba brjod la/ de nas/ mgon po khyod la gsol ba ni// sems can kun la phan pa'i phyir// thugs rje chen po bskyed nas kyang // chos kyi 'khor lo rab tu bskor// zhes brjod do// de nas/ mdor na 'jig rten thams cad du// sems can kun la phan pa'i phyir// ji ltar 'dul ba sna tshogs pa'i// chos kyi 'khor lo rab tu bskor// zhes brjod la/ rgyal bar gyur cig rgyal bar gyur cig // de bzhin gshegs pa thams cad kyi bdag po'i chos kyi 'khor lo bskor cig ces brjod par bya'o// 'di ni rjes su gnang zhing dbang bskur ba'i cho ga'o// // de nas slob ma rdo rje sems dpar bsgoms la/ de bzhin bzhag ste/ gzengs bstod pas ni dngos po kun// sangs rgyas kun gyi bdag nyid de// rdo rje ming dbang bskur bas kyang // de bzhin gshegs pas lung bstan to// oM nga yis 'di ltar khyod lung bstan// rdo rje sems dpa' de bzhin gshegs// dngos po mchog tu 'grub pa'i phyir// srid pa'i ngan 'gro rnams las bton// kye rdo rje che ge mo zhes bya ba'i de bzhin gshegs pa// sid+d+ha sa ma ya s+t+waM b+hur b+hu ba swaH/ de la gzengs bstod pa ni 'di yin te/ g.yon pa'i rdo rje khu tshur snying gar bzhag // la/ g.yas pa mi 'jigs pa sbyin par bya ste/ 'dis phyag rgya chen po mchog tu gsang ba'i cho ga lung bstan par bya ste/ de la de bzhin gshegs pa thams cad dang / rdo rje 'dzin pa thams cad dang / byang chub sems dpa'i 'khor dang bcas pa thams cad rang gi dam tshig slob dpon dang mgrin gcig tu bla na med pa yang dag par rdzogs pa'i byang chub tu lung ston par mdzad de/ 'di lta ste/ 'di nyid kyis gzengs bstod pa'i phyag rgya chen pos mchog tu gsang ba'i dngos grub mchog grub pa'i byin rlabs dang / gsang ba 'di'i stobs la dad par bya'o zhes brjod par bya'o// de nas ji ltar zhugs pa'i rnams la de bzhin gshegs pa thams cad bsdu ba la sogs pa'i dbugs dbyung ba sbyin par bya ste/ de bzhin gshegs pa thams cad dang / rdo rje 'dzin pa byang chub sems dpa'i 'khor gyi dkyil 'khor dang bcas pa ji snyed pa de dag thams cad rang gi dam tshig la rjes su mnyes par drangs te/ 'dir zhugs nas dbang du byas te/ sgrub pa dang rjes su sgrub pas/ rdo rje dbyings thams cad kyi brtan pas brtan par gyur cig // chos kyi dbyings thams cad dang mnyam par byung la nam mkha'i khams thams cad ltar yangs pa chen po 'dir gnas shing rab tu gnas la/ de bzhin gshegs pa thams cad dang / rang gi dam tshig gi slob dpon la rag lus shing // de bzhin gshegs pa thams cad kyi dbus su dmigs la/ de bzhin gshegs thams cad dang / rang gi slob dpon nyid kyis da ni de bzhin gshegs pa thams cad do zhes byin gyis brlabs te de bzhin gshegs pa thams cad dang / rang gi dam tshig gi slob dpon dang mnyam par mgrin gcig tu dbugs 'byin par mdzad do zhes dad par gyis shig// mchog tu gsang ba'i dkyil 'khor la// mthong ba dang ni zhugs pa yis// srid pa kun las rnam grol bar// khyod ni deng nyid gnas pa yin// bde chen theg pa 'di las ni// slar khyod 'chi ba yod min te// mi tshugs pa dang mi sod pas// cis kyang mi 'jigs dga' bar gyis// dngos po mchog tu grub pa'i phyir// srid pa'i sdug bsngal las khyod 'das// srid pa shin tu grub pa'i phyir// ston pa'i mchog tu 'gyur ba yin// dam tshig sdom pa grub pa 'di// rtag tu khyod kyis bsrung bar bya// sangs rgyas kun gyis mthun par gsungs// dam pa brtag pa'i bka' yin no// byang chub sems ni gtang mi bya// phyag na rdo rje gang yin pa'o// gang 'di skyes pa tsam gyis su// sangs rgyas nyid du dogs pa med// dam pa'i chos ni mi smad cing // nam yang gtang bar mi bya'o// mi shes pa'am rmongs pa yis// tshul chen bstan par mi bya'o// bdag nyid yongs su spangs nas su// dka' thub can gyis ma gdungs shig // ci bde bar ni bde bar gzung // 'di ni ma byon rdzogs sangs rgyas// rdo rje dril bu phyag rgya rnams// nam yang yongs su mi gtong zhing // slob dpon smad par mi bya ste// 'di ni sangs rgyas kun dang 'dra// sangs rgyas kun mtshungs bla ma yi// slob dpon la ni gang smod pa// de ni sangs rgyas smad pas na// rtag tu sdug bsngal thob 'gyur te// rims dang dug dang dbyig dug nang // mkha' 'gro rnams kyis gtso bo dang // gdon dang log 'dren gtum po yis// bsad nas sems dmyal ltung bar 'gyur// de bas nan tan thams cad kyis// rdo rje slob dpon blo gros che// dge ba rab tu mi spyoms pa// nam yang smad par mi bya'o// bla ma la ni gus bcas yon// rjes mthun khyod kyis sbyin par bya// des ni rims sogs gnod pa rnams// phyir zhing dbyung bar mi 'gyur ro// rang gi dam tshig slob dpon ni// sbyin min bu dang chung ma dang // rang srog gis rtag bstan bya na// longs spyod g.yo bas smos ci dgos// gang phyir bskal ba bye ba ni// grangs med par ni rnyed dka' ba'i// sangs rgyas nyid kyang brtson ldan la// tshe 'di nyid la ster bar byed// rtag tu khyod kyis dam tshig srungs// rtag tu de bzhin gshegs pa mchod// rtag tu bla ma la yang dbul// 'di ni sangs rgyas kun dang 'dra// de byin sangs rgyas thams cad la// rtag tu byin pa nyid du 'gyur// de byin bsod nams mchog dag gis// dngos grub mchog ni thob par 'gyur// deng khyod skye ba 'bras bcas te// gang 'dir legs par gnas pas na// dam tshig lha rnams kun dang mnyam// rang byung du yang der skyes so// sangs rgyas rdo rje 'dzin bcas pa// kun gyis deng khyod dbang bskur bas// khams gsum gyi ni rgyal po che// rgyal po'i bdag por bstan pa yin// deng ni bdud las rnam rgyal te// grong khyer mchog tu rab tu zhugs// khyed rnams kyi ni sangs rgyas nyid// deng nyid thob par the tshom med// aHde bzhin gshegs pa thams cad kyi mchog tu gsang ba'i dbugs dbyung ba phul du byung ba ste/ de bzhin gshegs pa thams cad dang / dpal rdo rje slob dpon gyis slob ma mchog rnams la// byang chub kyi sems bskyed pa dang bcas pas phyir mi ldog pa'i phyag rgyas sangs rgyas nyid du gyur cig // mchog tu rtag pa yin par khong du chud par bya'o// de la gtan tshig ci yod ce na/ gang khyod kyis thams cad kyi bdag nyid du de bzhin gshegs pa thams cad kyi byang chub chen po'i mchog tu sems bskyed pa tsam gyi mthu nyid kyis/ phyir mi ldog par 'gyur ba yin la/ phyir mi ldog pa nyid kyis na/ nges pa'i phung po la gnas te/ bla na med pa yang dag par rdzogs pa'i byang chub tu nges pa'i phyir ma 'ongs pa'i sangs rgyas yin la/ dus gsum ni mnyam pa nyid yin pas na/ de ltar byung ba nyid du de bzhin gshegs pa dgra bcom pa yang dag par rdzogs pa'i sangs rgyas su mngon par rdzogs par sangs rgyas par khong du chud par bya'o zhes bya ba ni mchog tu gsang ba'i dbugs dbyung ba ste/ rdo rje sems dpar bdag sbyor zhing // thams cad sbyor ba rjes sbyar ldan// sangs rgyas nyid du shes bya ste// sangs rgyas dam pa rtag pa'o// zhes gsungs so// de yang ci'i phyir zhe na/ khyod kyi bdag nyid thams cad du// de bzhin gshegs pa thams cad kyi// rang gi dam tshig yongs su gzung ba ni don yod pas/ de bzhin gshegs pa dgra bcom pa yang dag par rdzogs pa'i byang chub tu mngon par rdzogs par sangs rgyas pa nyid du mngon par rtogs par bya'o// de bzhin gshegs pa thams cad kyi dpal dang ldan pa'i dam tshig rjes su bsgrubs pas mchog tu grub pa ni/ de bzhin gshegs pa thams cad nyid du shes par bya'o// de bas na dus thams cad dang / gnas skabs thams cad du yang ci nus pas sdug bsngal ba dang / yid mi bde ba rnams kyi len pas khyed rnams kyis rtag pa nyid du rjes su bsrung bar bya zhing zhig par mi bya'o// ji snyed pa'i longs spyod dang nye bar spyod pa thams cad dang / de bzhin gshegs pa thams cad kyi mchog tu gsang ba bla na med pa'i theg pa chen po'i dam tshig sbyor bas legs par mchod la bde bar gzung bar bya zhing yang dag par gso bar bya'o// bdag nyid ji lta ba de bzhin du gzhan rnams la yang rig par sbyar bar bya'o// gang gis na khyod pha rol mu stegs kyi gzhung gis log pa'i lta ba can du mi 'gyur zhing // nyan thos dang / rang sangs rgyas rnams kyis thams cad du ltung ba la sogs pa dang / lus 'di shin tu yang mi smra ba nyid dang / sems shin tu yang 'gog par mi 'gyur bar gang gis sku gsung thugs rdo rje thams cad de bzhin gshegs pa thams cad kyi sku dang gsung dang thugs rdo rje dpal gyi rang gi dam tshig gis bla na med pa'i dngos grub mchog tu rtag par 'gyur bar yang gyis shig // yang smras pa/ 'dod pa'i longs spyod thams cad dang // cis kyang mi 'jigs dga' bar gyis// sdig pa med kyis mi 'jigs shig // dam tshig 'da' bar dka' ba'o// zhes bcom ldan 'das rdo rje sems dpas bka' stsal te/ de bzhin gshegs pa thams cad dang / rdo rje 'dzin pa byang chub sems dpa'i 'khor gyi dkyil 'khor dang bcas pa rnams la mchog tu gsang ba 'di bka' stsal ba yin no// yid ni rab tu dang ba'i rdo rje yis// rang gi dam tshig mi zad bde la brten// bde ba'i bde ba chung la sangs rgyas ni// kun dang 'dra mnyam rtag par khyod gyur to// slob mas gus par bla ma yi// rkang pa gnyis la phyag bya ste// de nas ji skad gsungs pa kun// rjes su bsgrub par khas blang ngo // de ltar dam bca' byas nas ni// cho ga 'di yis rang nyid kyis// rdo rje rtse mo lnga pa ni// blangs nas kyang ni de la sbyin// 'di ni sangs rgyas thams cad de// rdo rje sems dpa'i lag na 'dug // khyod kyis kyang ni rtag tu bcang // phyag na rdo rje'i brtul zhugs brtan// de nas oM sarba ta thA ga ta sid+d+hi badzra sa ma ya tiSh+Tha e Sha s+t+waM/ d+ha ra ya mi badzra satwa hi hi hi hi hUM zhes brjod de/ de nas/ 'di ni sangs rgyas thams cad kyi// shes rab dbyangs kyi rjes 'gro ba// khyod kyis kyang ni rtag tu bcang // byang chub rdo rje rgyal bas gsungs// zhes brjod la dril bu sbyin no// de ltar dbang bskur byas nas ni// de nas sar pa'i gos rnams bskon// me tog dri la sogs pas mchod// mchod phyir gdu bu bcas par bya// de nas bla ma bdag nyid kyis// de yi spyi bor gdugs kyang gzung // thal mo sbyor ba byas nas ni// dkyil 'khor legs par bskor du gzhug // gdugs dang bcas pa sgo phyogs su// spyi bor 'dud de phyag 'tshal gzhug // slob ma 'di ni phul ba lags// gsang sngags rgyud ni 'dzin par 'gyur// mkhan pos de skad smras nas su// gdugs bzhag nas ni slob ma de// lag pas legs par blangs nas su// de nas 'di skad bsgo bar bya// da ni dkyil 'khor slob dpon 'gyur// gsang sngags rgyud kyang 'dzin par 'gyur// sangs rgyas byang chub sems dpa' dang // lha rnams kun gyis bkur bar 'gyur// sems can kun la snying brtse'i phyir// khyod kyis dkyil 'khor cho ga bzhin// nan tan bskyed de bri bar bgyi// sgrub pa po yang rgyud la sbyor// khyod kyis chos la ser sna dang // sems can rnams la mi phan pa// nyam nga chen por gyur kyang ni// bu khyod kyis ni mi bya'o/ de nas slob ma re re yis// lag pa g.yon pas g.yas pa yi// mthe bo nas ni bzung nas su// zhi ba yi ni sbyin sreg bya// rdo rje sems dpa'i ting 'dzin gyis// slob ma gus dang ldan pa dang // rang gi rigs dang mtshams pa yis// sdig pa thams cad sbyin sreg bya// de ltar byas nas bdag bsrung ste// sngags pas slob ma las yon blang // slob ma yis kyang de nyid ni// ji ltar dga' bar 'gyur bar bya// de nas slob mas 'di ni rnam par snang mdzad do zhes ming du byas la/ bskor ba lan gsum bya ste/ phyag byas nas bdag nyid dbul bar bya zhing // mchod pa chen pos mchod par bya'o// shin tu dga' ba gang dang gang // khyad par can ni de dang de// de nyid mi zad 'dod pa yis// de dang de ni bla ma sbyin// de ni bsod nams tshogs su 'gyur// tshogs las dngos grub mchog tu 'gyur// yang na de ni dgar 'gyur ba// de ltar yang dag spyad par bya// de ltar yang dag dbang bskur ba// slob dpon zhes ni bshad pa yin// de yis bstan pa'i gsang sngags rnams// grub par 'gyur bar the tshom med// de nas gsang ba'i mchod pa bzhis mchod de/ oM badzra satwa su saM gra haM/ oM badzra rat+na ma nut+ta raM/ oM badzra d+har+m+ma gA ya ne/ oM badzra karma ka ro d+d+ha ba/ zhes bya ba rdo rje sgeg mo la sogs pa'i mchod pa brgyad kyis phyi dang nang gi mchod pa byas la/ thams cad ci nus pa dang / ci 'byor ba dang / rjes su mthun par mchod pa rnams dang / slob ma rnams mchod pa byed du gzhug go// de'i 'og tu bza' ba dang btung ba dang / glu dang rol mo la sogs pa'i mchod pa rnams kyis bdag dang gzhan dga' bar mchod cing ci 'dod pa nye bar longs spyod pa rnams bya'o// de nas thams cad su la yang ma smra shig // ces mna'i snying po byin la ji ltar zhugs pa rnams gtang bar bya'o// de nas me tog la sogs pas yang dag par mchod la legs par bstod de/ de bzhin gshegs pa thams cad la gsol ba gang bcing bzod pa gsol la nyi ma 'char ka'i dus su rdo rje sems ma'i phyag rgya bcings la/ gyen du bkrol te/ snying po 'di brjod par bya'o// oM kr-i to ba sarba satwA r+tha// sid+d+ha ma dat+tA yA nu ga / gats+tsha twAM bud+d+hA bi Sha yaM// pu na ra ga ma na ya ts+tsha badzra sa twa muH/ mi bskyod pa la sogs pa sprul pa'i dkyil 'khor ba rnams ni/ dzaHhUM baM hoHzhes bya bas rang gi lus la nye bar bsdu bar bya'o// de nas snying gnas byung ba'i rdo rje rin chen gyi phyag rgya rang gi dbang bskur ba'i gnas na 'dug pas dbang bskur la/ mdzub mo gnyis kyis phreng ba bcing ba dang / go cha bcing ba snying po 'dis bya ste/ oM badzra rat+na a b+hi Shiny+tsa/ sarba mu dra me dr-i D+ha ku ru bar ka ba tse na baM/ go cha'i mthar phreng ba bcing ba bkrol la thal mo sbyar te bdag nyid mnyam pa'i thal mos dgyes pa'i snying po 'di bya'o// oM badzra tu Sh+ya ho/ yi ge brgya pa brjod la rdo rje dga' ba legs so zhes bya ba byin te/ legs so rdo rje sems dpa' khyod// rdo rje rin chen khyod legs so// rdo rje chos khyod legs pa ste// rdo rje las ni khyod legs so// theg pa chen po bla na med// de bzhin gshegs pa kun gyi gsang // theg pa chen po mngon 'dus pa'i// mdo sde 'di ni legs par bshad// oM badzra kI li kI li ya/ sarba bi g+h+nAM/ badzra d+ha ra Adz+nyA pa ya/ hUM hUM hUM hUM phaT ces bya bas phur bu bton la 'o mas bkru'o// a kA ro mu khaM sarba d+har+m+mA NAM Ad+ya nut+pan+na twAta ces bya ba 'dis tsho rtse rnams bsdus la 'bad pas chu klung chen por dor bar bya'o// de nas gnas kyang ba lang gi lci bas nye bar byugs la/ bza' ba dang ni bca' ba rnams// ci dga' bar ni sbyin par bya// khyi dang bya rog la sogs la// cung zad tsam yang mi sbyin no// yo byad rdzas rnams thams cad ni// slob dpon dag gis bsdus nas ni// bdag rang nyid kyis spyad par bya// slob ma rnams la bgor mi rung // dkyil 'khor gyi ni yo byad kun// slob dpon bdag nyid dbang bar bshad// gal te slob mas spyad na ni// dam tshig las ni nyams par 'gyur// gang zhig spyad par mi 'dod na// de yi cho ga'i rim 'di'o// dkon mchog gsum gyi yo byad du// de dag cho ga bzhin du dbul// gdugs dang rnga yab dri la sogs// sangs rgyas nyid la dbul bar bya// ba dan gdug spos dri la sogs// dam pa'i chos la dbul bar bya// gos dang yo byad snod la sogs// dge 'dun rnams la dbul bar bya// de dag las ni slob ma yis// cung zad tsam yang mi bskur ro// dge 'dun med na dge slong sbyin// yang na dge slong ma la sbyin// gal te bdag nyid mi 'dod na// bsnyen bkur dag la sbyin par bya// de nas de yi phyi de nyin// nyes byas lhag ma zhi ba'i phyir// mkhas pa yis ni zhi ba yi// sbyin sreg brgya rtsa brgyad bya'o// slob mas dag zhi bya'i phyir// spyan la sogs pa'i gsang sngags dang // sems can kun la phan pa'i phyir// byams pa chen po'ang bsgom par bya// nyes byas thams cad zhi bya'i phyir// de nas zhi ba chen po bya'o// dad med dman la 'jug la min// 'dod la chags dang khro bo'i dbang bskur dang // slob ma bu min blo gros dman rnams la// cho ga'i bsgrub pa 'di ni sbyin mi bya// zhes bcom ldan 'das rdo rje chen po'i ye shes snang bas de skad ces bka' stsal to// de nas dbang bskur zhing gnang ba thob nas de'i 'og tu bsgrub par bya ste/ dbang bskur zhing gnang ba thob pas dus mtshams gsum mam bzhir byin gyis brlab pa dang / dbang bskur nas dngos grub dang rdo rje blang ba'i bar gyi cho ga rnams rjes su bcad pa dkyil 'khor gyi 'khor lo ma lus par mngon sum bzhin bltas la mtshan yang dag par brjod pa'i srid mtshan ma mthong gi bar du tshig gzhan mi smra bar bklag par bya'o// de nas dpyid zla ra ba'i zla ba nya ba la dkyil 'khor gyi sgrub pa'i thabs las bshad pa'i tshogs dkyil 'khor bris la der bzhugs te cho ga thams cad rjes su spyad la/ skyil mo krung ma bshig par ji srid nyi ma shar ba'i dus su rje btsun 'jam dpal las 'od zer rnams nges par byung nas dkyil 'khor snang bar byas te/ sgrub pa po'i spyi bor nub par gyur gyi bar du bzlas brjod bya'o// de'i 'og tu lo bcu drug lon pa lta bu'i skra zlum por 'khyil ba/ lus la mtshan sum cu rtsa gnyis dang / dpe byad bzang pos brgyan pa lha'i rgyan thams cad kyis bzhugs pa/ rje btsun 'jam dpal dang 'dra bar 'gyur ro// gal te bag med pas de grub par ma gyur na/ de tshe dpyid zla tha chungs kyi nya la dkyil 'khor de bzhin du byas nas de bzhin du sgrub pa la zhugs na/ de ltar 'jug par 'gyur ro// der yang ma grub na ston zla tha chungs kyi zla ba nya ba la de bzhin du sgrub pa la 'jug par bya'o// sgrub pa bdun pa la ni mtshams med pa lnga byas pa yang 'grub par 'gyur ro zhes bcom ldan 'das rnam par snang mdzad chen po rdo rje de bzhin gshegs pas gsungs so// dngos grub mchog ni sangs rgyas dang byang chub sems dpa' la sogs pa'o// dngos grub 'bring ni yid bzhin gyi nor bu dang / bum pa bzang po dang / dpag bsam gyi shing dang / ral gri'i rig pa 'dzin pa la sogs pa'o// de dag kyang de la lhag par mos pas mtshan yang dag par brjod pa klog cing de'i sgrub pa'i cho gas 'grub par 'gyur ro// dngos grub tha ma ni gsad pa dang bskrad pa dang / rnam par dbye ba dang / dbang du bya ba dang / dgug pa dang / rgyas pa'i longs spyod dang / rkang mgyogs la sogs pa'i dngos grub rnams te// de dag kyang de dang de la mos pas bklags na 'grub par 'gyur ro// dngos grub mchog sgrub pa la zhugs pa rnams kyis gal te dngos grub mchog ma grub kyang 'bring ngam tha ma 'grub par 'gyur ro// dngos grub 'bring sgrub pa la zhugs pa rnams kyis kyang de ma grub kyang tha ma grub par 'gyur gyi/ tha ma la sgrub par zhugs pa rnams kyi mchog dang 'bring ni ma yin no// de bas dngos grub mchog gi phyir 'bad par bya ste/ dngos grub 'bring dang tha ma rnams ni 'bad pa med par 'grub par 'gyur ro// gsang sngags gzhan dag bsgrubs na mtshan gyi don gang yang rung ba'i ngo bo nyid kyi lha'i gzugs kyi rnal 'byor gyis bya ste/ de bas ni 'di ltar dkyil 'khor gyi de kho na nyid kyi sgo nas dngos grub thams cad sgrub pas na/ sngags dang phyag rgya'i lha thams cad kyi bdag nyid can gyis sems can thams cad rjes su gzung bar bya ba'i phyir/ rje btsun 'jam dpal gyi mtshan yang dag par brjod par gsungs pa yin no// de bas na 'di ltar gang ci yang rung ba ma brtags pa dag la sngon dang phyi ma'i don brtag par bya ba'i phyir de kho na nyid bshad par bya'o// ji ltar na mtshan yang dag par brjod pa las dkyil 'khor dang sngags dang phyag rgya dang lha rnams rnam par dgod pa'i khyad par gyi nges par bstan pa bshad pa ni med kyi rang bzor brtags pa lta bur shes so zhe na 'di ltar bshad par bya ste/ thams cad ni mtshan yang dag par brjod pa nyid du gnas la de bzhin du bshad pa yin gyi rang bzor byas pa ni ma yin te/ nyi ma'i dkyil 'khor shin tu gsal ba'i 'od zer 'gyed pa'i snang bas dngos po rnams shin tu gsal bar mngon yang // dmus long dang mig med pa rnams kyis ni mi mthong ngo // de bzhin du shin tu gsal ba'i blo gros kyi mig ma tshang bas gal te rtsod dus zin kyang de'i tshe nyes pa yod pa ma yin no// de lta mod kyi blo gros dman pa rnams kyis khong du chud par bya ba'i phyir slar yang bshad par bya ste/ sngags mchog mnga' bdag rig sngags rgyal// gsang sngags rgyal po don chen byed// gtsug tor chen po rmad byung gtsug // ces bya ba la sogs pas ni/ gtsug tor brgyad bshad pa yin no// rin chen kun bdag dbang phyug ste// 'jig rten dbang phyug kun gyi bdag // rdo rje 'chang ba kun gyi rje// zhes bya ba ni byang chub sems dpa'i 'khor dang bcas pa'i de bzhin gshegs pa rnams bshad pa yin no// rdo rje sems dpa' sems dpa' che// rdo rje rgyal po bde ba che// zhes bya ba la sogs pa ni byang chub sems dpa' bcu drug rnams bstan pa yin no// 'dzin pa chen po rdo rje zhags// rdo rje lcags kyu zhags pa che// zhes bya bas ni sgo srung rnams kyang gsungs pa yin no// che ba sangs rgyas rig sngags 'chang // zhes bya bas ni sangs rgyas spyan la sogs pa'i rig pa bzhi bshad pa yin no// gzungs kyi dkyil 'khor du 'khor du yang // mgon pos sa bcu dbang phyug ste// sa bcu la ni rab tu gnas// zhes bya bas ni sa rnams bshad pa yin no// pha rol phyin bcu thob pa ste// zhes bya bas ni pha rol tu phyin pa rnams so// rnam bcu dbang ldan che ba po// zhes bya bas ni dbang rnams so// de nyid dran pa chen po 'chang // zhes bya bas ni don gyi gzungs dang tshig gi gzungs dang / mngon par rtogs pa'i gzungs dang / sngags kyi gzungs te dran pa zhes bya ba ni gzungs la bya'o// dbugs 'byin chen po dga' ston che// dga' chen rol mo chen po ste// zhes bya bas ni dga' ba'i mchod pa ste/ sgeg mo la sogs pa'i mchod pa yang bshad pa yin no// de bzhin du rim pa gsum pa las/ kun du bzang po blo gros bzang // sa yi snying po 'gro ba 'dzin// zhes bya ba la sogs pas/ kun du bzang po la sogs pa// byang chub sems dpa' bcu drug bshad pa yin no// sgor ni/ gshin rje gshed po bgegs kyi rgyal// don yod zhags pa rnam par rgyal// rdo rje 'jigs byed 'jigs par byed// ces bya ba la sogs pas ni/ gshin rje mthar byed dang / pad+ma mthar byed dang / bgegs mthar byed rnams de bzhin du bshad pa yin no// mtshams rnams rdo rje hUM ste hUM/ zhes sgrogs zhes bya bas ni khams gsum rnam par rgyal ba'o// rdo rje 'bar ba mig ni bzad// ces bya bas ni rdo rje me ltar 'bar ba'o// rdo rje 'jigs byed 'jigs par byed// ces bya bas ni rdo rje khrag 'thung ngo // hi hi zhes sgrogs 'jigs par byed// ces bya ba ni rta mchog go / bdug pa ma la sogs rnams kyang // sems can kun yid tshim par byed// ces bya ba la sogs pas bstan pa yin te/ de dag thams cad kyang yang dag par spros nas sbyar zhing bshad zin pas/ 'dir zhib tu ma smos so// phyi rol du rdo rje rigs kyi dkyil 'khor du yang tshangs pa dang drag po dang / sred med kyi bu la sogs pa rnams kyang rtag tu rjes su 'brel ba yin pas/ 'khor nyid du bstan pa yin no// ji ltar na nang du khams gsum rnam par rgyal ba la sogs pas mnan la phyi rol du gzhag ce na/ 'di la brtsad par mi bya ste/ dregs pa bsal bar mdzad nas sprul pa'i gzugs kyis mchod pa'i phyir ro// bcom ldan 'das kyis 'khor gyi tshul du gzhag pa yin pas mi mthun pa'i 'gal ba yod pa ma yin no// gsang sngags dang phyag rgya rnams ci phyir bzhag // ces zer na/ gsang sngags thams cad skyed pa po// zhes gsungs pas na/ gsang sngags thams cad kyi dgos pa'i khyad par nyid yongs su shes pas na thams cad rjes su mthun par sbyar ba yin no// gsang sngags tshul chen las byung ba// gsang sngags tshul chen bdag nyid can// zhes gsungs pa na/ dkyil 'khor dang phyag rgya dang / gsang sngags dang // rig sngags dang / dngos grub sgrub pa la sogs pa las rab 'byam thams cad rje btsun 'jam dpal gyis sbyor bas thams cad nas thams cad du sbyor bar bya'o// de bas na bshad ma thag pa'i phyag rgya dang / sngags kyi sbyor ba la yang 'gal ba yod pa ma yin te/ don dam par de'i ngo bo nyid yin pa'i phyir ro// phyag rgya bzhi yi don ston pa// zhes bya ba ni phyag rgya chen po dang dam tshig gi phyag rgya dang / chos kyi phyag rgya dang / las kyi phyag rgya las tha dad pa'i phyag rgya med pas 'di nyid du thams cad bstan pa yin te/ ji ltar bdag gis sbyar ba de bzhin du sngags dang pha rol tu phyin pa'i don la mkhas pa rnams kyis nges par brtag par bya'o// dkyil 'khor gyi dus dang sgrub pa'i dus su sbyin sreg gi cho ga bya dgos te/ gsang sngags ma bzlas mi 'grub la/ sbyin sreg ma byas 'bras mi 'byin// sngags rnams thams cad rab bsgrub phyir// sbyin sreg las rnams brtsam par bya// sbyin sreg med par las rnams la// dngos grub 'byung bar mi 'gyur te// de bas sbyin sreg las rnams la// sngags pas 'bad pa chen po bya// de la sbyin sreg gi thab khung ni/ sems can gyi dbye bas ni mtha' yas so// rigs kyi dbye ba las ni rnam pa lnga'am/ bzhi thab khung rnam par dbye ste/ 'di ni thab khung gtan la dbab pa'o// rgya cher rdo rje khro bo snyoms par 'jug pa'i gsang ba'i rgyud las thab khung gi rnam pa brgya rtsa bcur gsungs so// las kyi dbye bas 'di lta ste/ zhi ba dang rgyas pa dang / dbang dang / mngon spyod dang / dgug pa dang / dbang du bya ba dang / bskrad pa dang / bcing ba dang / gsad pa dang / bsgrub pa dang / tshe 'phel ba dang / nor dang 'bru dgug pa dang / 'dod pa'i gzugs nyid dang / mi snang ba dang / bka' bzhin byed pa dang / sdig par rab tu gzhig pa dang / rig pa rjes su chags par bya ba dang / nam mkhar 'gro ba dang / rig sngags gzi byin bskyed pa dang / dkyil 'khor chen po bsgrub pa'o// de la zhi ba la kun nas zlum po'o// rgyas pa la ni zur bzhi'o// mngon spyod la ni gru gsum mo// dgug pa la ni lcags kyu'o// dbang du bya ba la ni rdo rje lta bu'o// nor dang 'bru dgug pa la ni rin po che lta bu'o// 'dod pa'i gzugs kyi ni mtshan lta bu'o// mi snang bar bya ba ni mda' gzhu lta bu'o// bka' bzhin byed pa ni ral gri lta bu'o// sdig pa rab tu gzhig pa ni rta babs dang bcas pa'i rtsig pa'am 'obs lta bu'o// rig pa rjes su chags par bya ba ni rang gi rigs kyi phyag rgya lta bu'o// nam mkha' la 'gro ba ni nam mkha'i dkyil 'khor lta bu'o// rig sngags kyi gzi byin bskyed pa la ni rab tu 'bar ba lta bu'o// dkyil 'khor chen po bsgrub pa ni 'khor lo lta bu ji lta ba nyid dam/ de'i dkyil 'khor rnams lta bu yin no// de bzhin du thun mong gi brko ba'i cho ga las/ sbyin sreg gi cho ga thams cad la phyi'i dkyil 'khor gyi zur bzhi pa dang / sgo bzhi par thig btab la shar phyogs su rdo rjes spras pa dang / lhor rin po ches spras pa dang / nub tu pad+mas spras pa dang / byang du pad+ma rdo rjes spras par byas la/ der shar phyogs su pad+ma dang / nags kyi lcug ma dang / bgrang phreng dang / ril ba spyi blugs dang / rigs kyi pags pa ste phyag rgya lnga bri'o// lho phyogs su mdung rtse gsum pa dang / zla ba kham pa dang / rgyal mtshan dang / thor tshugs dang mig ste phyag rgya lnga bri'o// nub phyogs su 'khor lo dang / dung dang / be con dang / ral gri dang phub ste phyag rgya lnga bri'o// byang phyogs su mdung thung dang / dril bu dang / ba dan dang / rma bya dang / ra skyes te phyag rgya lnga bri bar bya'o// dkyil 'khor gyi dbus su thab khung brkos la thab kyi nang du 'jig rten las 'das pa'i dkyil 'khor gyi lha rnams kyi phyag rgya'am/ dkyil 'khor yang dag pa'i sbyor bas dgod par bya'o// dkyil 'khor gyi cho ga bzhin du bsrung ba la sogs pa thams cad byas nas/ sbyin sreg gis dkyil 'khor ba'i lha rnams kyi khyad par gyi las dang rjes su mthun par tshim par byas la/ rang nyid mngon par 'dod pa'i dngos grub rnams bsgrub par bya'o// zhi ba la oM sar+b+ba du kho ba sha mi ne swA hA zhes bya ba dang / yungs kar la sogs pas sbyin sreg bya'o// rgyas pa la oM badzra puSh+Ta ye swA hA/ zhes bya ba dang 'bras la sogs pa'i sbyin sreg bya'o// mngon spyod la ni oM sum+b+ha ni sum+b+ha hUM/ gr-i h+Na gr-i h+Na hUM/ gr-ih+NA pa ya hUM A na ya hoHb+ha ga wAn bid+yA rA dza mA ra ya hUM phaT ces bya ba dang / mi rus kyi phye ma la sogs pas sbyin sreg bya'o// sdig pa rab tu gzhil ba la/ oM sar+b+ba pA paM da ha na badzrA ya swA hA/ zhes bya ba dang / til la sogs pa'i sbyin sreg bya'o// nor dang 'bru la sogs pa dgug pa la ni/ oM sarba A kaR+Sha ya/ d+ha na d+ha na/ di kaM badzra puSh+Ta ye swA hA zhes bya ba dang / 'bras la sogs pa'o// bsrung ba'i don du ni/ oM a pra ti ha ta badzA ya swA hA zhes bya ba dang / ku sha'i myu gu til mar la btags pa'i 'o// tshe 'phel ba la ni/ oM badzra A yu She swA hA zhes bya ba dang / dUr wa'i myu gu la sogs pa'i 'o// dgug pa la ni/ oM badzra A kaR+Sha ya swA hA zhes bya ba dang / kub tsa ka'i tsher ma la sogs pa'o// dkyil 'khor bcing ba la ni hUM badzra b+han+d+ha ya baM zhes bya ba dang / lcags kyi phye ma la sogs pa'i 'o// gsad pa la ni/ oM badzra mA ra ya hUM zhes bya ba dang / dur khrod kyi thal ba la sogs pa'i 'o// dbang du bya ba la ni/ oM badzra ba shi ku ru ye swA hA zhes bya ba dang / me tog dmar po la sogs pa'i 'o// 'dod pa'i gzugs la ni/ oM badzra kA ma rU pe ni aM zhes bya ba dang / shing dregs pa'i 'bras bu la sogs pa'i 'o// chags par bya ba la ni oM badzra A rA ga Na ya ho zhes bya ba dang / me skyur po la sogs pa'o// nam mkhar 'gro ba la ni// oM khe tsa ri Ni ha ha ha zhes bya ba dang / man+dA ra ba'i me tog la sogs pa'i 'o// bka' bzhin bsgrub pa la ni/ hUM badzra A dz+nyA pa ya ti hUM zhes bya ba dang / rdo rje can gyi me tog la sogs pa'i 'o// mi snang bar bya ba la ni/ oM badzra A daR+sha na yA aM zhes bya ba dang / 'bras bu mi snang ba la sogs pa'i 'o// rig sngags gzi brjid bskyed pa la/ oM badzra r+tha sid+d+ha ye swA hA zhes bya ba dang / mar la sogs pa'i 'o// don thams cad grub pa'i cho ga la ni/ oM sid+d+hi su sid+d+hi ye swA hA/ yungs kar la sogs pa'i 'o// dkyil 'khor chen po sgrub pa la ni/ oM maN+Da la a d+hi pa ta ye swA hA/ oM maN+Da la sid+d+hi ye swA hA/ oM b+h+ra swA hA/ oM b+hu b+ha swA hA/ oM swa swA hA/ oM b+hur b+hu ba swaHswA hA/ oM swa sti swA hA zhes bya ba dang / swa sti ka'i me tog la sogs pa'i 'o// sbyin sreg bya ste/ shin tu rgya cher che ba ni ma yin no// mdor bsdus na ni 'jig rten las 'das pa'i me lha rnam pa bcu gnyis su bstan te/ de dag kyang gang zhe na/ ye shes me nyid dang po ste/ de ni dbang chen zhes su bsgrags// kha dog ser po'i mdog can la// mdog dang rgyas dang stobs kyang ster// 'bar ba'i phreng chen ting 'dzin gnas// ye shes rdzogs byed shes par bya// gnyis pa 'dzin pa zhes bya ste// ston ka'i zla ba'i 'od dang mnyam// dpal ldan gos kyang dkar po gon// bgrang phreng dang ni gun+d+he thogs// gsum pa rlung zhes bya ba ste// kha dog nag po rtsub pa'o// bzhi pa dmar po zhes bya ste// nub ka'i mtshams kyi dmar thag 'dra// lnga pa mi 'da' zhes bya ba// spun la kha dog dam pa ste// mgrin pa ring la gzi brjid che// thams cad la ni phan 'dogs pa'o// drug pa khro bo zhes bya ste// mi g.yon dud pa'i kha dog can// gyen du skra brdzes sgra chen 'byin// mche ba bzhi pa stobs po che// bdun pa lto ba zhes bya ste// rno la kha dog kun dang ldan// brgyad pa zad byed ces bya ste// glog 'gyu ba yi 'od 'dra ba// dgug pa yid las skyes zhes bya// sna tshogs gzugs can stobs po che// bcu pa 'jig rten 'byin pa ste// sha za'i mi ni de las gzhan// bcu gcig bar ni shes par bya// 'dod med dbang gi las can no// rmugs byed ces pa bcu gnyis pa// sems can rmongs par byed pa'o// ting nge 'dzin gyi stobs las skyes// las kyi rjes mthun gsang sngags dang // phyag rgya'i sbyor bar ldan pa yi// kun dang las don sgrub byed pa'o// de nas shin tu bsdus pa ni// rnam pa bzhi ru yongs bsgrags pa// sems can mos pa'i dbang gis ni// cho ga 'di ni bsdus pa yin// thab dang lha yi grangs dang ni// mdor bsdus 'bring dang rgyas pa ru// sems can kun la phan pa'i phyir// 'jig rten mgon pos gsungs pa yin// de las shin tu bsdus pa zlum po la sogs pa bshad par bya ste/ zlum po dang / zur bzhi dang / gru gsum dang / zla ba phyed pa lta bu la khru gcig pa dang / khru do pa dang / khru bzhi dang / khru drug pa dang / khru brgyad pa dang / khru bcu pa dang / sor bcu drug pa dang / mtho gang tsam ste/ las dang rdzas dang rjes su mthun par thab kyi tshad byas pa yin no// 'dir thab khung rnam pa bzhir rdzas dang las kyi dbye ba las so sor nges pa yin gyi las thams cad pa'i thab khung ni mi snang ngo // ci ltar zhe na/ zhi ba la zlum po'o// rgyas pa la ni gru bzhi'o// dbang ba la ni gru gsum mo// mngon spyod la ni gru gsum zla ba phyed pa dang ldan pa'o// de la gdon dang nye bar 'tshe ba dang / rims dang bgegs kyis zin pa zha bar bya ba'i phyir dang / mngon par shes pa dang / thar pa bsgrub pa dang / nyon mongs pa dang / nye ba'i nyon mongs pa zhi bar byed pas na/ zhi ba'i las zhes bshad do// ral gri dang / 'khor lo dang / rdo rje dang / rin po che dang / pad+ma dang / gter chen po dang / rgyal srid dang / bcud kyis len dang / gser 'gyur gyi rtsi la sogs pa grub pa ni rgyas pa'o// lha dang klu dang gnod sbyin dang dri za dang mi'am ci dang / skyes pa dang bud med la sogs pa dang rgyal po bran g.yog dang bcas pa dbang du byed pas na dbang ngo // gsad pa dang bskrad pa dang / dbye ba dang / gnon pa dang / rmongs par byas pa dang / yan lag bcad pa ni mngon spyod do// las kyi tshogs de dag nges par shes par byas la// las thams cad dgug pa'i thab khung du thams cad bya'o// de nas yang rdo rje dang rin po che dang / pad+ma dang sna tshogs rdo rje dang / 'khor los dbus su mtshan pas na/ las thams cad pa zhes zer mod kyi de ni mi rigs te/ phyag rgya gang yin pa lha yin la/ lha gang yin pa de nyid phyag rgya yin pas na/ rdo rje ni mi bskyod pa dang / mA ma kI'i ngo bo nyid do// rin po che ni rin chen 'byung dang / rin chen sgrol ma'i ngo bo nyid do// pad+ma ni 'od dpag tu med pa dang / gos dkar mo'i ngo bo nyid do// sna tshogs rdo rje ni don yod grub pa dang / sgrol ma'i ngo bo nyid do// 'khor lo ni rnam par snang mdzad dang / sangs rgyas spyan gyi ngo bo nyid do// rigs pa 'dis na las thams cad pa nyid de/ bcom ldan 'das kyi gsung nyid las/ las thams cad pa 'di ci zhig rigs zhes la la dag zer ro// de yang rab tu grub par byed pa'i rgyu las ni/ thab gru bzhi pa de nyid las thams cad pa'i thab khung yin par bshad de/ de nyid dpung bzangs kyis zhus pa'i rgyud las bkag ste/ rdzing bu'i dbyibs lta bur glu dang gsang ba rnams kyi lus bsreg pa dang / yan lag gzhig pa'i don du ji ltar 'gyur// thab khung gru bzhi pa ni rdo rje phreng ba'i rgyud las/ bcom ldan 'das shAkya thub pas rdo rjes brgyan pa'i thab khung las thams cad pa'o zhes gsungs te/ de yang ji lta bu zhe na/ zur bzhi pa la khru gang tsam/ zabs su de'i phyed tsam brkos te/ thab khung gi steng du sor bzhi tsam dor bar dpangs dang rgyar sor bzhi pa'i kun du mnyam pa'i kha khyer la/ phyogs rnams su lcags kyu dang / zhags pa dang / lcags sgrog dang / dril bu dang / mtshams su zla ba kham pa dang / rtse gsum pa'i rdo rjes mtshan la thab kyi dbus su pad+ma 'dab ma brgyad pa thab bas cung zad dma' ba 'dab ma brgyad la rdo rje brgyad lte ba'i ge sar la rdo rje rtse lnga pa phyed nub phyed bgreng ba ste/ 'di dag ni rdo rjes brgyan pa'i thab khung las thams cad pa'o// thab khung de nyid rje btsun rnam par snang mdzad kyi rnam par snang mdzad mngon par byang chub pa rgyud chen po dang dam tshig gsum gyi rgyal ba'i rgyud chen po dang / kun nas dbang bskur bskyed pa zhes bya ba'i rgyud chen po dang / phyag na rdo rje'i snying po zhes bya ba'i rgyud chen po las gsungs pa ni/ rdo rje brgyad dang ldan pa la// dbus su rdo rje chen po bya'o zhes gsungs so// rje btsun rdo rje 'dzin pas kyang rdo rje 'byung ba zhes bya ba'i rgyud chen po las// dbus su rdo rje rab tu brtag // ces gsungs pas/ thab khung de nyid las thams cad yin par bshad do// dpung bzangs kyis zhus pa las ni pad+ma lta bu'i dbyibs can gyi thab khung las thams cad pa yin par bshad do// bud med dang rgyal po'i bu mo dang / grong dang / grong khyer thob pa dang / don thams cad ni pad+ma'i dbyibs lta bus 'grub par 'gyur ro zhes gsungs so// dpal phyag na pad+mos kyang // pad+ma 'byung ba zhes bya ba'i rgyud chen po dang / rab tu gnas pa zhes bya ba'i rgyud chen po las pad+ma'i dbyibs can thab khung de nyid las thams cad pa yin par gsungs te/ thab khung 'di ni zlum po la kho ra khor yug khru gang tsam la 'og tu khru phyed par brkos pa dbus kyi 'dab ma la pad+ma brgyad kyis bskor ba/ thab kyi steng du sor bzhi dor ba dpangs dang rgyar sor bzhi pa thab khung nas byung ba'i pad+ma kha bye ba lta bu'i kha khyer la// kha khyer gyi rgyab tu pad+ma'i phreng bas bskor ba/ thab kyi dbus kyi phyogs kyi pad+ma rnams la rdo rje dang / rin po che dang / pad+ma dang / sna tshogs rdo rje'i phyag rgya dgod par bya'o// mtshams kyi pad+ma la mig gnyis dang rdo rje rtse gsum pa dang / pad+ma dang ut+pal dgod do// dbus kyi pad+ma la 'khor lo rtsibs brgyad pa dgod do// thab khung gi nang gi tha mar rdo rje phreng bas yongs su bskor ba'i thab khung ni las thams cad pa'i thab bo// gzhan dag gis thams cad pa'i thab khung gzhan dag tu yang 'chad do// rje btsun gyi mtshan yang dag par brjod pa// 'dir ni chos kyi dbyings kyi ngo bo nyid bcom ldan 'das rje btsun 'jam dpal gzhon nur gyur pa ni don thams cad rdzogs pa yin par bshad de/ zhal bzhi pa dang / phyag brgyad pa dang / sku mdog dang dbyibs sna tshogs pa'i ngo bo nyid yin pa'i phyir rten dang brten pa po'i ngo bo nyid yin no// de la shar phyogs kyi zhal ni me long lta bu'i ye shes kyi byang chub kyi sems rdo rje sems dpa'i ngo bo nyid de dkar po zhi bar mdzad pa'o// lho'i zhal ni mnyam pa nyid kyi ye shes rin chen 'byung ldan gyi ngo bo nyid de/ ser po rgyas pa 'phel bar mdzad pa'o// nub kyi zhal ni so sor kun du rtog pa'i ye shes 'od dpag tu med pa'i ngo bo nyid de/ dmar po 'gro ba rnams dbang du mdzad pa'o// byang gi zhal ni bya ba bsgrub pa'i ye shes don yod grub pa'i ngo bo nyid de/ nag po nyon mongs pa'i dgra rnams dang / bdud kyi dgra bo thams cad zad par mdzad pa ste mngon spyod do// de ltar zhi ba dang / rgyas pa dang / dbang dang / mngon spyod kyi las rnams rdzogs par byed pas na// thab gcig la las thams cad pa'i thab khung du bshad do// de lta na ni thab kyi mtshan nyid dbye ba la don med de/ thab gcig tu las thams cad 'grub par 'gyur ro zhe na/ don med pa ma yin te/ dkyil 'khor gyi bdag po nyid kyis legs par las byed pas na/ dkyil 'khor thams cad zhi ba'i las la bskur zhing bka'i 'khor lo'i sbyor bas zhi zhes bya'o// de bzhin du rgyas pa dang / dbang dang / mngon spyod bya ste/ de bas na mtshan nyid tha dad pa'am/ dgongs pa'i dbang gis nye bar gzung ba yin no// thab khung so so'i mtshan nyid bshad par bya ste/ de la zhi ba la ni sa gzhi dkar po la rgyar khru gang tsam brkos la zabs su sor bcu gnyis pa de'i dbus su pad+ma'i steng du rdo rje rtse lnga pa sor brgyad pa thab kyi steng bar du sor bzhi dor ba dpangs dang rgyar sor bzhi pa'i kha khyer gyis bskor ba la mtshams rnams su rdo rje rtse gsum pas mtshan pa/ thab de sa gzhi dkar po dang ba'i lci bas byugs la/ yang de gnyis dri dkar pos nye bar byug cing me tog dkar pos gtor ba dus gsum bya'o// rgyas pa la ni sa gzhi ser po la rgyar khru do zabs su khru gang zur bzhi pa'am/ rin po che zur brgyad pa dang 'dra bar brkos la de'i steng du sor brgyad pa'i kha khyer dbyibs de dang 'dra bar bskor la khung bur 'khor lo rtsibs brgyad pa'i lte ba rdo rje rin po che sor drug pas mtshan pa/ sa ser po dang dri ser pos thab dang sa gzhi de byugs la/ me tog sna tshogs gtor bar bya'o// mngon spyod la ni rtsub cing gas pa dang / shin tu gnag pa'i sa gzhi la gru gsum pa zla gam gnyis mtshan pa dang ldan pa sor nyi shu pa zabs su sor bcu pa/ thab kyi mgo byang du blta ba/ 'og tu rtse gsum pa'i steng du khro bo'i rdo rje sor brgyad pas mtshan pa/ de'i steng du sor gsum dor bar dpangs dang rgyar sor gsum dor ba/ kha phyir bltas pa'i kha khyer gyis bskor ba/ sa nag po dang ro bsregs pa'i thal ba dang / bong bu dang rnga mo'i rtug pa la sogs pa ci snyed pas byugs la/ dri mi zhim pa'i dri dang me tog sngon po'am/ dmar po'am/ phub mas gtor ro// dbang la ni sa gzhi dmar po la thab kyi dbyibs b+ha ga lta bu rdo rje dang pad+mas mtshan pa'o// dgug pa la ni rdo rje rtse gcig lta bus dbus su rdo rje dang rin po ches mtshan pa'o// de dang 'dra ba'i kha khyer gyis yongs su bskor bas dmar po dang dri dmar pos byugs pa/ me tog dmar pos nye bar mdzes par byas pa'o// 'di gnyis kyi zabs dang rgya'i tshad la sogs pa ni zhi ba'i thab khung dang 'dra ba las thams cad pa'i thab khung kyang de bzhin te 'on kyang kha khyer ni pad+ma kha bye ba lta bu la rdo rje phreng bas bskor ba dbus su rdo rje dang / rin po che dang / pad+ma dang / sna tshogs rdo rje'i dbus su 'khor lo dang ldan pas mtshan pa'o zhes pa la la dag brjod do// dkyil 'khor ram lha'i khang pa'i shar phyogs su zhi ba'i thab khung // lhor rgyas pa/ nub tu dbang du bya ba dang / dgug pa/ byang du mngon spyod kyi thab khung bya zhing // tshon rtsi rnams kyang las dang rjes su mthun par brtag par bya'o// thab kyi mtshan nyid do// de nas thab khung gi gnas rab tu shis pa'i chu shing lo ma'am/ mtshan dang ldan zhing shin tu sar pa'i gos dang / sA lu'am/ pad+ma'i 'dab mas thab kyi mthar thug par g.yogs par bya'o// de nas ku sha dgram par bya ste/ rtsa ba nas bton zhing ma nyams pa 'bus ma zos pa shin tu gsar zhing sngo ba'i ku shas g.yogs par bya'o// dang po shar du rtse bstan gzhag // gnyis pa lho phyogs kha bltas pa'o// gsum pa'i rtse mo nub tu ste// bzhi pa rtse mo byang du'o// don kun bsgrub pa'i ku sha yis// thab kyi shar nas dang por g.yogs// 'dir ku sha blang ba'i sngags ni 'di yin te/ i ngaM ku sha shu b+ha d+hi b+h+ya pU ta prah+ma bi ba tren/ bud+d+ha d+har+m+mA saM g+ha ti pr-i th+wi sany+dza ta gar+b+ha a big+h+nAn ma ma shAn+niM kurban+du swA hA/ gsang sngags 'di ku sha la lan bdun bzlas la sngar bshad pa'i cho gas dgram par bya'o// 'dab dang ku sha'i tshogs dgram pa'i cho ga'o// zhib la ni pa la sha dang u dum wA ra dang / a mra dang / a shwad+tha dang / p+lak+sha dang / smi d+ya dang / sha mi dang / n+ya gro d+ha la sogs pa shing 'o ma can las byung ba/ 'dab ma dang bcas pa mnyam por bcad pa/ rtse mo'i cha las byung ba'i mtho gang tsam gyi yam shing la sbrang rtsi dang mar la rtse mo gnyis btags la/ dri dkar po'i spos chus bkrus pa rtse mo 'dab ma gnyis dang bcas pa ste/ rtse gcig pas sbyin sreg bya'o// rnying pa dang lo ma med pa dang / khong stong dang / chag pa dang / shun lpags med pa dang / thung ngu dang yon po dang / rtse mo gas pa dang / ha cang phra ba dang / ha cang sbom pa dang / ring po dang / 'bus zos pa dang / srog chags dang bcas pa rnams ni spang bar bya'o// zhi ba la ni nas dang / 'o ma dang / sbrang rtsi dang / mar dang / zho dang / 'bras dang / 'bras yos dang / ku sha sngon po dang / dUr wa sngon po dang / amra'i lo ma dang / tsan+dan dang / pri yang ku'i me tog dang / sA lu'i chan dang / me tog dkar po dang / ge sar dang thang chu dri zhim pa ci snyed pa las sbyin sreg bya'o// rgyas pa la ni yam shing de rnams de nyid las sboms su chag gang la srid du khru gang tsam 'o ma dang zho dang / mar la btags te dri zhim po'i spos chu la sbyangs la/ mngar gsum la btags pa'i 'bras chan bzang po'i bshos dang / zho dang sbrang rtsi dang / mar dang bsres pa'i til nag po dang / zho dang 'bras chan mar dang bcas pa dang / sha ta puSh+pa dang / bil ba'i 'bras bu dang / 'bras sha li dang / nA ga ge sar dang / kar+Ni ka'i me tog dang / 'bru rnams kyis sbyin sreg bya'o// mngon spyod la ni nim pa dang / seng ldeng dang / ko bi da ra dang / ba la ta ka dang / ma da na'am/ de las gzhan pa'i shing kha ba dang tsher ma can dang / rob bsregs pa'i thal ba can dang / mgal dum gyi yam shing rtsa ba'i cha las byung ba gas pa sor bcu'i tshad tsam/ dug dang khrag dang yungs ma la btags pa'i rtse mo gnyi ga rno ba dang / yungs nag dang / yungs mar dang / khrag dang / lan tshwa dang / skye tshe dang / nim+ba'i lo ma dang / ro bsregs pa'i thal ba dang / rkang rjes kyi sa dang / bong bu dang rnga mo la sogs pa'i rtug pa dang / khyim bya'i zhag dang / bya rog la sogs pa'i gshog pa dang / gcin dang / rtug pa dang / tsher ma dang / mi rus kyi phye ma dang / sbrang rtsi la sogs pa dang / ci rnyed pa'am/ rdzas re re zhing dug dang / khrag dang / lan tshwa dang / skye tshe dang / da du ra'i lo ma'i khu ba la btags pa'i rdzas de rnams thal ba dang / sol ba'am phub ma las dgra bo'i gzugs brnyan byas la/ gtub cing gtub cing sbyin sreg bya'o// dbang gi las la ni tsam pa ka dang / a shwad+tha dang / ba ku la dang / pri yang ku dang / la ku tsa la sogs pa'i yam shing sor lnga pa la 'dab ma dang bcas pa dang / 'bras bu dang / me tog skyur po rnams dang / gzhan yang rang gi rtog pa las gsungs pa'i rdzas rnams kyis sbyin sreg bya'o// dgug pa la ni de nyid dang tsher ma lcags kyu lta bu'i sbyin sreg bya'o// u dum wA ra pa la sha// p+lak+sha dang ni n+ya gro d+ha// seng ldeng dang ni a rka dang // a mra be ta ka ta dang // a ma d+ya dang sha mi dang // a pa marka las byung dang // a shwad+tha dang bcas pa ni// yam sreg shing ni bcu gnyis bstan// gsar zhing drang la mtho gang tsam// rtse gnyis dri zhim legs par btags// yam shing dag ni rtse gcig tu// las rnams kun la bsreg par bya// zhi ba'i sbyin sreg gang cung zad// gang yang rgyas pa'i bsreg bya dang // bdag gi zangs te de dag kun// nyin re swA hA'i mthar bcas dbul// mar la btags pa'i gu gul dang // sA la'i thang chu la sogs pa// gsang sngags lha yi bye brag gis// sbyin sreg la ni dbul bar bya// dri dang me tog sogs mchod pa// las thun rang sngags ji bzhin bzla// rdzas rnams kyi ni mtshan nyid do// zhi ba la ni mchod sbyin gyi shing srog chags med pa rnams la thab khung las cung zad dma' ba'am/ dgon pa'i ba lang gi lci ba'i bud shing bya'o// rgyas pa la ni dgon pa'i ba lang gi lci ba ma gtogs pa ji skad du bshad pa'i bud shing rnams 'bras bu dang bcas pa'o// mngon spyod la ni kha ba dang / tsha ba dang / dri mi zhim pa'i bud shing dang dur khrod kyi shing ngam/ bong bu dang rnga mo la sogs pa'i rtug pa'am/ shing shin tu skams pa'o// dbang du bya ba la ni ni m+ba dang / a mra'i shing dang gzhan yang me tog dang bcas pa'i shing ngo // dgug pa la ni tsher ma dang bcas pa'o// las thams cad pa la ni las dang rjes su mthun pa'i bud shing gis bya'o// bud shing gi mtshan nyid do// gser ram dngul lam rdo'am shing ngam/ sa'i rdul las byas pa'am/ dung chos sam/ nya phyis sam/ shel las byas pa'i snod legs par bkrus pa dri zhim pa'i spos kyis legs par bdugs pa'i mchod yon gyi snod du chu bo'am/ lteng ka'am/ rdzing bu'am/ chu mig gam/ khron pa'am/ g.ya' chu'am/ bkod ma la sogs pa'i chu ngogs gtsang ma skye bo mang pos bsten pa ma yin pa/ rgyal po dang nye ba ma yin pa/ ba lang dang / bong bu dang / ra lug dang / rta dang / ma he dang glang po che rnams kyis smos par ma byas pa'i chu ngogs las/ chu shin tu dang ba/ snod gzhan gyis ma reg pa/ rigs ngan dang // sme sha can dang bcas pas bsten pa'am/ ngan cing dman pa la 'jug pa dang / mi'u thung dang / zhar ba dang // long ba dang / mdze can dang / sha bkra la sogs pa'i nad kyis yongs su gdungs pa rnams kyis ma mthong zhing ma reg pa'i chus mchod yon gyi snod bkang la/ tsan+dan dang / ga phur gyis bsgos shing // dzA ti dang ma li ka la sogs pa'i me tog gis brgyan pa/ spos dri zhim pos bdugs pa'i mchod yon legs par brdungs pa'i gser gyi gdu bu dang / gsang byed la sogs pa btags pa'i lag pa dang / rang gi lha'i sngags sam// rang gi rtog pa las bshad pa'i sngags lan bdun bzlas la g.yon phyogs su gzhag par bya'o// zhi ba la ni dri dkar po la sogs pa dang sbyar ba'i chu rang gi lha'i sngags swA hA'i mtha' dang bcas pas bzlas par bya'o// de bzhin du rgyas pa la ni ser po la sogs pa dang sbyar ba'i chu til dang zho ru bcas pa oM gyi mtha' dang bcas pas bzlas pa bya'o// mngon spyod la ni dri nag po dang sbyar ba'i chu khrag dang / ko tra pa dang / ba gcin dang bcas pa la phaT kyi mtha' dang bcas pas bzlas pa bya'o// dbang la ni dri dmar po la sogs pa dang sbyar ba'i chu bo'i mtha' dang bcas pas bzlas pa bya'o// dgug pa la ni dza'i mtha' dang bcas pas bzlas pa bya'o// thams cad du yang dri la sogs pa ni las dang rjes su mthun par gzhag par bya'o// mchod yon gyi mtshan nyid do// de nas zhi ba dang rgyas pa dang dbang du bya ba ni rdo rje gnod sbyin dang / rdo rje rtse mo gnyis kyi sngags kyis las thams cad pa'i chu'i snod dang / mchod yon gyi snod la bzlas la rang gi g.yon phyogs su bzhag nas de dag nyid bzlas pa'i chus bsangs pa'i bud shing la sogs pa sbyin sreg gi rdzas rnams rang gi g.yas phyogs su gzhag par bya'o// gsad pa dang bskrad pa dang / rnam par dbye ba la sogs pa'i las rnams la ni bsad pa dang / dgod pa go bzlog ste bya'o// oM badzra yak+Sha hUM rdo rje gnod sbyin gyi sngags so// rdo rje khu tshur gnyis las mthe'u chung gi rtse mo gnyis mche bar bya ste/ khar gzhag pa 'di ni 'di'i phyag rgya'o// oM badzra shi kha re ru Ta ma Ta zhes bya ba ni rdo rje rtse mo'i sngags so// rdo rje khu tshur gnyis ri 'degs par bya ba ni 'di'i phyag rgya'o// rdzas gzhag pa'i mtshan nyid do// zhi ba la ni rang gi lha'i chos kyi yi ge las thab khung bskyed la de'i dbus su yi ge raM sum mdo ris mtshan dang bcas pas oM las byung ba'i pad+ma'i steng du gnas pa'i i las byung ba'i 'od kyi dkyil 'khor gyi nang na chu'i dkyil 'khor gyi dbus su gnas pa dung dang / kun+da lta bu'i pa pa kI me mig gsum pa ral pa dang cod pan du ldan pa lag pa bzhi g.yas pas dbyug pa dang / mi 'jigs pa sbyin pa// g.yon na gun+d+he dang phreng ba thogs pa rgyan dang gos dang / mchod phyir thogs pa dkar po dang ldan pa/ lus kyi yan lag thams cad nas bdud rtsi'i rang bzhin gyi 'od zer dkar po 'phro bar bsam par bya'o// rgyas pa la ni de bzhin du 'od kyi dkyil 'khor gyi nang na dbang chen gyi dkyil 'khor de'i dbus na rgyas pa'i me dbang chen zhes bya ba ral pa dang cod pan thogs pa mig gsum pa/ phyag bzhi pa g.yas na dbyug pa thogs pa dang / mi 'jigs pa sbyin pa g.yon na phreng ba dang gun+d+he thogs pa rgyan dang gos dang / mchod phyir thogs ser por ldan pa/ 'od zer ser po gtong ba'i tshogs kyis sems can ma lus pa'i khams kyi stobs dang / kha dog dang / dpal rdzogs par byed pa'i ye shes kyi me bsam par bya'o// dbang du bya ba la ni de bzhin du 'bar ba'i dkyil 'khor gyi nang na me'i dkyil 'khor gyi steng kha dog dmar zhing nyi ma 'char ka lta bur 'od zer dmar po rab tu 'gyed pa/ lag pa bzhi pa g.yas na dbyug pa dang / lcags kyu 'dzin pa/ g.yon na zhags pa dang gun+d+he thogs pa/ rgyan dang gos dang phreng ba dang / dri dang byug pa dang / mchod phyir thogs pa dmar po dang ldan pa mig gsum pa/ ral pa'i tshogs dang / cod pan dang ldan pa'i dbang gi me dbang gi las la bsgom par bya'o// mngon spyod la ni de bzhin du 'bar ba'i dkyil 'khor gyi nang du rlung gi dkyil 'khor gyi steng du hUM las byung ba'i mig gsum pa/ lag pa bzhi pa du ba'i mdog can mi g.yo ba/ g.yas na ral gri dang dbyug pa thogs pa/ g.yon na zhags pa dang gun+d+he thogs pa/ skra kham pa gyen du 'bar ba shas cher khro zhing mig dmar ba mche ba gtsigs pa bzhin rnam par 'gyur ba/ khros shing shas cher 'jigs su rung ba rgyan dang gos dang / mchod phyir thogs la sogs pa nag po dang ldan pa/ 'od zer nag po'i phreng ba rnams kyis srid pa gsum khyed par byed pa'i rlung zhes bya ba'i me gsad pa la sogs pa'i gdug pa'i las rnams la bsgom par bya'o// de la zhi ba la ni 'o ma can gyi shing las byung ba'i me'am rgyun bzhag gi me'am/ bram ze tha mal pa'i mes bya'o// rgyas pa la ni rgyal po'am/ rgyal rigs kyi khyim nas byung ba'i me'am/ dgon pa'i me'am nags mched pa'i mes bya'o// mngon spyod la ni dur khrod kyi me'am/ rus pa'am rdo las byung ba'i me'am/ gdol pa'i khyim las byung ba'i mes bya'o// dbang la ni smad 'tshong ma'am/ rje'u rigs kyi khyim las byung ba'i mes bya'o// dgug pa la ni gar mkhan dang rol mo pa'am/ lam du bus pa'i mes bya'o// me'i mtshan nyid do// dgang gzar ni gser ram dngul gyi rgyu las byas pa'am/ mchod sbyin gyi shing las byas pa pad+ma'i 'dab ma'i dbyibs lta bu de'i yu ba skyes bu tshad dang ldan pa'i mthe bo sor sum cu rtsa bzhi rdo rje khu tshur la sogs pas gzung du rung ba/ de'i rtse mo'i char sor bzhi pa/ kha zur sor bzhi pa/ zabs su sor gnyis pa dbus su rdo rje rtse lnga pas mtshan pa/ khu ba byung ba'i bu ga sor gcig tsam de'i mchu sor bzhi pa la rdo rje rtse gsum pas mtshan pa/ yu ba'i 'og tu rdo rje dang rin po che sor drug pa bya'o// blugs gzar ni yu ba khru gang tsam pad+ma'i dbyibs lta bu la kha'i rgyar sor gnyis pa/ zabs su sor gcig pa dbus su rdo rje rtse lnga pas mtshan pa yu ba'i 'og tu rdo rje dang rin po che bya'o// dgang gzar med na sor mo lnga gzhibs nas dgang blugs byas la/ srin lag dang gung mo dang mthe bo gzhibs pas ni sreg blugs cig shos bya'o// dgang gzar dang blugs gzar gyi mtshan nyid do// de nas legs par khrus byas shing yan lag dris bsgos la ji skad du bshad pa'i rgyan dang / gos la sogs pa dang ldan pas zhi ba dang / rgyas pa dang / dbang dang mngon spyod dang / dgug pa dang / dbye ba dang / bskrad pa'i bsam pas sbyin sreg gi las bya ba dang ldan zhing rang gi lha'i sbyar ba dang ldan pas las dang rjes su mthun pa'i yid kyis 'jigs pa med par sems can thams cad la phan par brtson pas ji skad du gsungs pa thams cad bya'o// de la zhi ba la ni gos dang cod pan dang / rgyan dkar po dang ldan zhing gsang byed dang bcas pa gdu bu dang bcas pas ji skad du bshad pa'i bsrung ba'i cho ga dang bzlas brjod bya zhing byams pa chen po dang ldan pas mi smra bar 'jam zhing bde pa'i stan nang tshangs can la pad+ma'i 'dug stangs kyis 'dug nas/ lag pa'i pad+ma gnyis kyi gru mo'i mthar thug gi bar du dri zhim pos legs par byugs la/ phyi dro'i dus su shar du bltas/ blos bsgrub par bya ba dmigs nas yar gyi ngo'i tshes gcig nas brtsams te/ ji srid bdag gam gzhan zhi bar mngon par 'dod pa zhi bar gyur pa de srid du zhi ba'i las bya'o// rgyas pa la ni de bzhin du phreng ba dang / byug pa dang gos ser po dang / rgyan sna tshogs pa dang ldan pas bzang po'i 'dug stangs dang yid rab tu dga' bas zla ba nya nas brtsams te/ phyi ma'i nya'i bar du ji srid du mngon par 'dod pa rgyas par gyur pa de srid du byang du kha bltas te/ dga' ba dang ldan pas snga dro'i dus su rgyas pa'i las bya'o// mngon spyod la ni khros shing rgyan dang gos sngon po'am/ khrag gis sbags pa'i gos bgos la stan sra ba la lho phyogs su kha bltas te/ bsgrub par bya ba'i gzugs brnyan gyi brang la mnan pa'am/ stan med par rkang pas rkang pa mnan zhing // sos so 'cha' ba dang / mig mi 'gul ba dang / gdong gnyer ma bsnyer ba dang / snying rje chen pos dkon mchog gsum la gnod par byed pa'i bdud dang dgra rnams bzlog par bya ba'i phyir/ zla ba mar ngo'i nyin zhag gang yang rung ba la khro bo nyid tshad mar bya ste/ nyi ma gung ngam mtshan phyed la mngon spyod kyi las bya'o// dbang la ni khro ba med pa dang / mngon pa'i nga rgyal med par sems can ma lus pa gdon pa la chags pas gos rgyan dmar po dang ldan pas stan bde ba la rdo rje skyil mo krung du 'dug ste/ kha nub bam byang du bltas la dgug pa la sogs pa'i las bya'o// las dang rjes su mthun pa'i tshul gyis phyi rol gyi sprul pa'i me lha la bod par bya ste/ rdo rje gnod sbyin gyi sngags dang phyag rgyas sbyangs la de bzlas pa'i chu ku sha'i rtse mos blangs bas skor phyogs su lan gsum bsangs la gtsang zhing skam pa'i rtswa dang bcas pa'i bud shing btsug la rlung yab kyis rlung dang / oM dz+wa la hUM zhes bya ba'i gsang sngags kyis sbar la/ dam tshig sems dpa' thab kyi dbus su bsams nas/ phyag rgya 'di sngags dang bcas pas ye shes sems dpa' spyan drang bar bya'o// lag pa g.yas pa mi 'jigs par byas la/ mthe bo'i rtse mo srin lag gi tshigs kyi rtsa bar bzhag la dgug pa'i tshul gyis yang dang yang du bskyod la mngon par 'dod pa'i me'i sngags 'don zhing spyan drang bar bya'o// e h+ye hi ma hA b+hU ta de ba r-i Shi dI dza sa ta ma/ gr-i hi twA hu ti ma hA ra smin san+ni hi to b+ha bA/ oM pA pa ka ag+na ye swA hA zhi ba la'o// rgyas pa la ni de bzhin du/ oM ma he n+d+ra ag+na ye swA hA/ dbang la ni/ oM ka ma ag+na ye swA hA/ mngon spyod la ni/ oM kro d+ha ag+na ye dza hi tro tra ya hUM/ che ge mo mA ra ya hUM phaT/ me lha 'ongs pa dang / sngar bshad pa'i bsang gtor gyi cho gas bsangs la mchod yon dbul lo// i yaM a r+g+haM mA yaM da t+taM gr-i h+Na sid+d+hi m+me pra yats+tsha swA hA zhes brjod la lag pa gnyis kyis mdun du mchod yon phul la/ zhabs la zhabs bsil dbul lo// spyan drang ba la sogs pa'i cho ga'o// de nas ji skad du bshad pa'i bsrung ba dang mchod pa la sogs pa byas la/ rigs thams cad kyi bdag po nyid du gyur pas/ rje btsun 'jam dpal gyi snying po lan bdun bzlas pa'i mar gyis nye bar gsal bar sbar la/ de'i lce dang dgang gzar dang blug gzar gyi kha la de nyid kyi sa bon rnam par bkod de/ brla dang / pus mo gnyis kyi bar du lag pa bcug la dang por blugs gzar gyis mar gyi dgang blugs gsum zhi ba dang / rgyas pa dang dbang dang dgug pa'i las la zhal cung zad gdangs par dbul lo// mngon spyod la shin tu gdangs par dug dang bcas pa'i yungs mar dbul lo// gnas skabs 'dir bcom ldan 'das kyis phyag na rdo rje dbang bskur ba'i rgyud las gsungs pa/ la la ni spyan gnyis la dbul bar bya ste/ bltas pa tsam nyid kyis tshim par 'gyur ba'i phyir ro// la la ni dpral bar ro// la la ni mgo la'o// la la ni thugs kar ro// la la ni lte ba'i gnas su'o// la la ni mdun du dbul bar bya'o zhes sna tshogs par rtog par byed pa'i gnas rab tu dgag par bya ba'i phyir/ yang bcom ldan 'das kyis byang chub sems dpa'i sde snod shin tu rgyas pa zhes bya ba'i rgyud chen po las gnas kyi nges pa mdzad pa yin te/ de las gsungs pa/ zas ni zos par gyur pa yis// yid dga' ba la sogs par 'gyur// de bas 'bad pa chen po yis// sbyin sreg las ni nges par bya// zhes gsungs te/ de bas na zas kyi bya ba byed par bsam par bya'o// de'i rim pa ni 'di yin te/ ji ltar 'khor los sgyur ba gling bzhi'i dbang phyug gi rgyal po ni rin po che bdun gyi rgyu las byas pa'i snod kyi nang du kha dog dang dri dang ro rnams dang ldan pa phan zhing bde bar rnam par 'ju ba'i zas la spyod par byed do// de bzhin du gsang sngags kyi 'khor los sgyur ba chen po yang stong pa nyid dang / mtshan ma med pa dang / smon pa med pa dang rang bzhin gyis 'od gsal ba'i rnam par thar pa'i sgo bzhi'i ngo bo nyid kyi phyag rgya bzhi pa'i gling chen po bzhir gsang sngags kyi rgyal po chen po mdzad pa/ byang chub kyi yan lag bdun gyi rin po che'i snod du gsang sngags kyi yi ge thams cad dang ldan pa dri nga ba thams cad dang bral ba'i tshul khrims kyi dri dang ldan pa zhi ba dang / drag po la sogs pa'i ro thams cad dang ldan pa sems can thams cad la phan pa dang bde bar rnam par smin pa'i ye shes kyi bdud rtsi la longs spyod do// snod rnams ni las dang rjes su mthun par bya ste/ de la snod kyi nges pa'i rim pa 'di yin no// zhi ba la ni dngul gyi snod do// rgyas pa la ni gser gyi snod do// dbang la ni zangs kyi snod do// mngon spyod la ni khar ba'i snod dam lcags kyi snod kyi phyi rol gyi sbyin sreg gi cho ga la brtag par bya'o// nang gi sbyin sreg gi rim pa ni 'di yin no// 'di ltar phyi rol gyi sbyin sreg la las dang rjes su mthun par snod rnams bsams la lag pa g.yas pa'i mthe bo dang / mthe'u chung lcags sgrog tu sprel pas/ blugs gzar bzung la sor mo lhag ma rnams yu ba'i steng du bzhag la/ shin tu sbyangs shing legs par bzhu ba'i mar gyi dgang blugs phul la dge ba dang mi dge pa'i mtshan ma brtag par bya'o// dbyibs dang mdog dang mdog dang dri dag las// dge dang mi dge yongs brtags la// dang po byas nas shes byas la// mtshan ma ngan pa zhi bya'i phyir// zhi ba yi ni cho ga yis// mnyam par bzhag la sbyin sreg bya// nyes pa'i dogs pa las 'das na// phyi nas las rnams brtsam par bya// dbyibs ni glang po che dang / rta dang / khyu mchog dang / rdo rje dang / dung dang / pad+ma dang / nya dang / dpal be'u dang / gdugs dang / rgyal mtshan dang / bum pa dang / g.yung drung dang // dgang gzar dang / blugs gzar lta bu bsngags so// mdog ni mthon ka dang / dkar po dang / byi ru bcag pa lta bu dang / lham bu chu gsher dang / le brgan rtsi dang / bai DUr+ya dang / gser zhun ma lta bu dang / nyi ma 'bar ba dang / g.yas su 'khyil zhing shin tu snum pa bsngags so// sgra ni char sprin gyi 'brug sgra dang / rgya mtsho dang / dung dang / pi wang dang / gling bu dang / rdza rnga dang / rnga bo che dang / rnga rings dang / khyu mchog dang / dkyil 'khor dang / ka la ping+ka dang / ngang pa dang rma bya la sogs pa lta bur yid du 'ong ba'i sgra dag bsngags so// dri ni pad+ma dang / ut+pal dang / ku mu ta dang / dri bzangs dang / tsam pa ka dang / ba ku la dang / ma la ti dang / pa la ya dang / gur kum dang / gla rtsi la sogs pa dang mtshungs pa'i dri bsngags so// de dag las bzlog pa ni bsngags pa ma yin te/ dbyibs ni mdung rtse lta bu dang / zhib ma lta bu dang / ba lang gi mgo lta bu la sogs pa ni mi shis shing smad par bya ba yin no// mdog ni kha dog ngan pa dang // ljang ba dang / sngon po dang / nag po dang / dud ka dang / til mar dang / rtsub pa dang / pa la sha la sogs pa'i mdog ni mi shis so// dri ni mi ro'i dri dang / dri ngan pa sna tshogs pa'i smad pa'i rdul dang / byi la dang / ma he dang / khyi dang / sbrul dang / nya'i zhag la sogs pa'i dri ni smad pa yin no// sgra ni bong bu dang / khyi dang ce sbyang la sogs pa dang 'dra zhing 'ur 'ur po dang / sim sim zer ba'i sgra ni mi shis pa yin no// du ba mang ba dang / rnam par 'phro ba dang / rim gyis ldang ba dang / cung zad cung zad 'bar ba dang / me lce 'chad pa dang / gzi brjid med pa dang / rtsub cing gnag pa sprin dang / pa la sha'i mdog can ni smad par bya ba yin no// de ltar bgegs dang bcas shes nas rdo rje gnod sbyin gyi sngags dang phyag rgyas bsang zhing rnam par sbyangs la yang dag par gsungs te/ mar gyi dgang blugs bdun sbyin sreg bya'o// yang rang gi sngags kyis bsangs la/ dang por blugs gzar gyis dgang blugs gsum mam/ bdun me'i rang gi sngags kyis sbyin sreg byas la/ blugs gzar la sogs pas mar la sogs pa'i dgang blugs gsum mam/ bdun dbul bar bya'o// 'dir rim pa ni yam shing gis me 'bar ba byas pa la mar dang / de nas til/ de'i 'og tu 'bras chan la sogs pa de nas zhu ba'i rdzas thams cad ni zhal du bya'o// yam shing dang mi rus kyi phye ma la sogs pa ni 'od kyi dkyil 'khor du'o// zho dang 'bras chan la sogs pa'i bza' ba dang / 'thor 'thung dang til la sogs pa ni phyag tu'o// dri ni thugs kar ro// me tog ni dbu la'o// bdug spos ni 'od 'bar ba la'o// zhabs bsil ni zhabs la'o// mchod yon dang mar me mdun du dbul bar bya'o zhes la la dag zer ro// de nas 'thor 'thung dang bsang gtor la sogs pa byas la/ me lha thab khung du 'bar ba'i rnam pa'am/ rang gi gzugs kyis me'i phyogs su gzhag par bya'o// 'di la log par bsgrub pa dag yod de/ la la ni thab kyi phyi rol du me'i phyogs su 'jog par byed do// la la ni gshegs su gsol ba dag byed do// la la ni thab khung de nyid kyi nang du me'i phyogs su 'jog par byed do// de las thab kyi phyi rol du 'jog pa dang gshegs su gsol ba ni mi rigs te/ lha rnams zhal ni me yin te// sbyin sreg de nyid me la gnas// sbyin sreg gis ni tshim byas nas// dgyes pas dngos grub ster bar 'gyur// zhes gsungs pas mes stong par sbyin sreg byed pa ni mi ro'i khar zan stobs pa dang 'dra bar don med par 'gyur ro// bcom ldan 'das kyis kyang // me yi gnas ni mi shes par// gang zhig sbyin sreg las byed pa// de ni sbyin sreg las byas min// las kyi 'bras bur 'gyur ma yin// zhes gsungs so// thab khung gi phyogs gcig tu bkod pa dang / 'bar ba'i rnam par yongs su gyur par byas pa la yang 'jig rten las 'das pa'i lha mi snang bar 'gyur bas mi rigs so// de bas na de bzhin gshegs pa thams cad kyi ye shes kyi me lce yang dag par 'byung ba'i chos kyi dbyings kyi yi ge yongs su gyur pa/ shes rab kyi pha rol du phyin pa'i ngo bo nyid las ma lus pa'i gzhir gyur pa/ 'jig rten las 'das pa'i ye shes kyi me'i thugs ka'i zla ba dang / pad+ma'i steng du rang gi lha'i sa bon gyi yi ge yongs su gyur pa'i mtshan ma las byung ba'i las dang rjes su mthun pa'i rgyan dang kha dog la sogs pa bsams la/ yang dag par mchod cing 'thor 'thung sngon du 'gro bas dgang blugs la sogs pa dbul bar bya'o// mchod yon dbul ba dang / me gnas kyi mtshan nyid do// de la zhi ba la ni rdo rje rtse mo'i sngags kyis sbyin sreg gi yo byad rnams bsangs la/ me thab kyi dbus su sku mdog dkar zhing zhi ba/ na bza' dkar po bsnams pa/ rgyan gyis brgyan pa/ pad+ma dkar po la bzhugs par oM badzra d+hA tu swA hA zhes bya ba 'dis bcom ldan 'das rnam par snang mdzad phyag gnyis byang chub mchog gi phyag rgya bcas pa dang ldan par bsam par bya'o// rgyas pa la ni de bzhin du bcom ldan 'das rin chen 'byung ldan zhal dgyes shing mgu ba/ na bza' ser po bsnams shing pad+ma ser po la bzhugs par bsam par bya'o// mngon spyod la ni de bzhin du gshin rje gshed du 'dug pa rgyan dang / na bza' nag po dang ldan zhing khros pa yi ge hUM las byung ba sngar bshad pa'i gdan la bzhugs par bsam par bya'o// dbang la ni ho las bcom ldan 'das rdo rje chags pa rgyan dang na bza' dmar po dang ldan par bsam par bya'o// dgug pa la ni de bzhin du yi ge dza las rdo rje rgyal po bsam par bya'o// yang na de bzhin gshegs pa thams cad kyi ngo bo nyid yin pas rje btsun 'jam dpal nyid zhi ba la sogs pa'i las rnams la bsgom par bya'o// de nas yid bzhin gyi nor bu dang dpag bsam gyi shing dang / bum pa bzang po dang / ral gri dang / rdo rje dang rkang mgyogs dang / tshangs pa'i skud pa dang / gser 'gyur rtsi dang bcud len la sogs pa dngos grub chen po bsgrub par bya ba'i phyir cho ga 'dis gsang sngags tshim par bya ba dang / gzi byin bskyed pa dang / yang dag par 'bar bar byas la de'i 'og tu bsgrub par bya'o// rgya mtshor 'bab pa'i chu klung gi ngogs gnyis kyi sa las rang gi lha'i gzugs brnyan byas la pad+ma'i sbubs kyi nang du bcug ste/ tshon gyis byugs nas pad+ma'i skud pas dkris la mar dang sbrang rtsis nang bkang ste/ a ka ru dang / tsan+dan dang / pad+ma ge sar phye mar btags pas gtor la/ ga phur dang bdug pas bdugs te zhag gcig smyung bar gnas la de'i 'og tu zhag gsum gsang sngags 'di dang dri dkar po dang sbyar ba'i chu rgyun phra bas dbang bskur bar bya ste/ oM sarba de ba a tsi ta t+ya a mr-irta d+ha re swA hA/ oM hUM phaT ni swA hA/ rim gyis thams cad zhugs par gyur pa dang / rgya mtshor 'bab pa'i chu bo la bskyon te bskur bar bya'o// de ltar gsang sngags kyi lha tshim par byas na/ dngos grub myur du stsol bar 'gyur ro// gzi brjid bskyed pa dang tshim par bya ba ni gsang sngags 'dis blugs gzar dang mar gyi sreg blugs dbul bar bya'o// oM hri khaM swA hA/ de ltar sbyin sreg dang chu la gshegs su gsol ba dang / mchod pa la sogs pa'i rim gyis thams cad 'grub par 'gyur ro// de la bsreg par bya ba ni mar dang til dang / 'bras dang / zho dang / 'bras chan la sogs pa'o// gshegs su gsol ba'i rdzas ni pad+ma dang / ut+pa la dang / tsam pa ka dang / ma li ka dang / dzA ti'i me tog gi rigs rnams dbul bar bya'o// me tog de dag nyid kyis mchod pa dang sreg blugs kyang bya'o// de nas ji ltar mngon par 'dod pa'i sbyin sreg gi grangs rdzogs pa dang / mtha' mar oM hUM hrIHzhes bya ba'i de bzhin gshegs pa thams cad kyi snying pos mar gyi sreg blugs lan gsum mam bdun nam nyi shu rtsa gcig gis gzi brjid bskyed par bya'o/ de'i mthar dgang blugs phul la/ mchod yon dang / zhal bsil dang / 'thor 'thung gsol te/ yang dag par mchod la legs par bstod de/ mngon par 'dod pa'i dngos grub kyi phyir gsol ba btab la bzod par gsol te/ de nas sems ma rdo rje ma'i phyag rgya bcings la/ oM muHzhes brjod nas gyen du dkrol te/ oM kr-i to ba sar+b+ba sa twA r+tha// sid+d+hi ma dat+tA ya thA nu ga// gats+tsha twAM bud+d+hA bi Sha yaM// pu na ra ga ma na yats+tsha// zhes brjod la ye shes sems dpa' gshegs su gsol nas/ sprul pa'i me thab kyi dbus su bsams la yang dag par mchod de/ bsang gtor dang 'thor 'thung la sogs pa sbyin la sreg rdzas kyi lhag ma rnams sbyin sreg bya ste/ mthar dgang blugs pa dang 'thor 'thung yang byin nas bsang gtor yang byas la mchod nas mngon par 'dod pa'i dngos grub kyi phyir gsol ba btab la/ me lha sngar bshad pa'i sngags dang phyag rgya de nyid bcings la mthe bong bsgreng ste/ ya hi ya hi zhes bya ba dang gshegs su gsol lo// de nas sngar bshad pa'i cho gas gnas bsrung ba dang bdag bsrung ba byas la/ yi ge brgya pa lan bdun bzlas nas rang gi dge ba'i rtsa ba bla na med pa yang dag par rdzogs pa'i byang chub tu yongs su bsngos la legs par ldang bar bya'o// dngos grub ma lus 'byung gnyis mtshor gyur cing // dpag med bde bskyed sbyin sreg de nyid ni// 'jam bcas mi gnas grags pa zhes bya ba// sems can phan phyir yang dag bshad pa yin// de nyid dam par bshad pa'i kun stong bdag nyid thab khung ni// rnam pa kun du thog mtha' med pa'i pad+ma rdo rje ldan// nam mkha'i ngos ltar yangs la btags pa tsam gyis sa bon la// blo ngan bsregs nas shin tu 'bar la nyon mongs zhir ba zhi// bde gshegs sras bcas sngags kyis 'bar ba'i gzi brjid 'phro bas 'khyud// srid pa gsum gyis thab tu 'dus byas dngos po thams cad bsreg // blo gros ngan pa shin tu bsregs pas kun rtog kun las grol// nyon mongs gdung bzhi bar bshad pa'i zhi ba'i gdugs su bgyis// nang gi sbyin sreg dag tu rnam rtog dra ba rnams// bsreg par bya zhes thub pa'i zla ba dag gis gsungs// bgegs dang dngos grub rnams ni rnam par rtog pa tsam// gnyid med de nyid du ni rnam par rtog pa'ang stong pa yin// phyi dang nang gi dbye ba yis// rnam pa gnyis su 'dir bshad pa// sbyin sreg cho ga shes pa la// rnam pa kun du'ang dga' phyir ro// nam mkha'i dbyings dang mnyam par rjes 'gro rab gnas chos// de bzhin gshegs pas glegs bam rdo rje dril bu dag // 'jig rten don dam mi shes 'di na'ang mgon po yis// 'jig rten phan par bzhed pas rab gnas mdzad pa yin// dkyil 'khor dang ting nge 'dzin dang / phyag rgya dang / sngags dang / stang stabs dang bzlas brjod dang / sbyin sreg dang / mchod pa dang / las la sbyar ba dang / slar bsdu ba rnams ni gsang sngags kyi tshul la de kho na bcu yin par gsungs so// slob ma de nyid bcu shes shing // mtshan nyid thams cad yang dag ldan// sngags dang phyag rgya cho ga shes// las rnams kun la shin tu mkhas// lha khang mchod rten sku gzugs dang // dam chos glegs bam ras ris dag // zin cing thams cad rdzogs pa dang // bde ba'i yon tan kun bskyed pa// shes nas mtshan nyid la mkhas pas// rab tu gnas pa byed par 'os// bsod nams 'phel bar bya ba'i phyir// gtsug lag khang sogs khyad 'phags bya// steng g.yogs mchod rten gnas rnams dang // khyim dang lha yi khang par yang // sangs rgyas la sogs rab gnas pa// cho ga las gsungs bzhin du bya// cho ga nyams par mi bya ste// rab gnas rtag tu smod pa dang // tshe 'dir sdug bsngal chen po dang // 'jig rten gzhan du'ang 'jigs chen 'byung // de bas dngos grub 'dod pa yis// bdag nyid kyis ni ci nus dang // de bzhin cho ga gsungs tshul gyis// kun nas rab tu 'bad de bya// de ltar byas na bsod nams che// mthong dang ma mthong skye 'gyur la// sngags pa bzang pos sku gzugs ni// dgos par gyur pa de las byung // gang du sku gzugs zin nas ni// yun rings nas kyang ma mchod na// ji srid mchod gnas ma gyur pas// de nas mi shis skye bar 'gyur// ji ltar skyes bu la la zhig // rigs dang mtshan nyid med pa dag// 'jig rten kun gyis bkur mi byed// sku gzugs dag kyang de bzhin 'gyur// sku gzugs rab gnas ma byas par// phyag 'tshal ba dang mchod 'gyur ba// sngags dang bral bas thal bar ni// sbyin sreg byas bzhin 'bras bu med// de bzhin 'dir ni sngags me gnas// mchod gnas mchod par byed pa gang // las de yi ni rnam smin gyis// skye ba kun du mchod mi 'gyur// byang chub sems dpas gsol pa/ bcom ldan 'das ci'i phyir rab tu gnas pa med pa'i chos rnams la rgyal bas rab tu gnas par mdzad/ bcom ldan 'das kyis bka' stsal pa/ sangs rgyas kun du gnas gyur kyang // de ni gang la'ang gnas pa med// nam mkha' bzhin du thams cad du// gnas pa thams cad rab tu brtag // 'jig rten kun rdzob la gnas nas// rab tu gnas par yongs brtags kyi// don dam tshul du gang zhig la// gang gis gang du rab gnas bya// gzod nas zhi zhing skye med la// 'di lta'i rab gnas ji ltar bya// sems can dang po'i las can gyi// rgyud rnams yang dag sbyang phyir byas// de la dang po re re zhig yongs su brtag pa'i gnas nye bar sbyangs par gdugs dang / rgyal mtshan dang / bla re dang / ba dan rnams bsgrengs la/ spos dang me tog la sogs pa dang / mchog tu gsol bas gsol ba btab pa'i slob dpon gyi nyi ma shis pa dang skar ma bzang po la slob dpon shin tu mnyam par bzhag pas/ spyan 'byed kyi nang du song na rigs lngar gtogs pa'i sangs rgyas dang byang chub sems dpa' la sogs pa rnams la phyag byas te/ de dang 'brel pa'i dkyil 'khor gyi cho ga bzhin du sa yongs su bzung ba dang / thig gdab cing gsol ba gdab pa la sogs pa dang / tshon gyi las la sogs pas dkyil 'khor rdzogs par byas la me tog la sogs pas yang dag par mchod de/ mchod yon phul la sa ma ya s+t+waM/ sa ma ya s+t+waM/ a haM/ zhes bya ba sngags 'di lan gsum brjod do// ji ltar sangs rgyas thams cad ni// dga' ldan na ni bzhugs pa las// lha mo sgyu 'phrul lhums 'jug pa// de bzhin gzugs 'dir khyed bzhugs mdzod// 'dir zhugs rtag tu mgon por ni// gyur nas me tog la sogs 'di// byang chub sems ni 'phel ba'i phyir// che ge mo'i don du bzhes su gsol// sku gzugs lhag par gnas byas la// de nas dbang bskur brtsam par bya// slob ma smyung bar gnas pa yis// bya ba 'di dag thams cad spyad// sngags pa gang dag ci sgom dang // cho ga mchod la sogs pa bya// g.yo med pa yis byas gyur na// mchod sbyin chen po'i 'bras bu thob// spyan drangs gdan la bzhugs gsol dang // de bzhin mchod yon me tog dang // spos dang mar me lha bshos te// mchod pa sngags dang ldan par dbul// sku gzugs shar du zhal bstan la// ras ni ser pos g.yogs par bya// sbyang bas legs par bsal bya zhing // de nas sngags 'dis yungs kar ni// chu'am yang na me nang du// lan cig yongs su gtang bar bya// oM sar+b+ba pA paM da ha na badzrA ya swA hA/ zhes bya ba'o// de nas rnam pa thams cad kyi mchog dang ldan pa'i skur bsams la dbu la yi ge oM/ zhal la yi ge hrIHthugs kar yi ge hUM dgod do// yang na gang dang gang gi sa bon gang yin pa de/ de'i thugs kar dgod par bya'o// de nas der ye shes sems dpa' dgug pa dang / gzhug pa dang / bcing ba dang / dbang du byas la bsgrub po// de nas til mar dri chen gyis bskus la dUr wa'i pir gyis sbyang zhing bkru'o// til mar gyi sngags ni oM sar+b+ba ta thA ga ta kA ya bi sho d+ha ne swA hA/ bum pa lnga'am brgyad rin po che lnga dang / 'bru lnga sman lnga dang ldan zhing dri zhim po'i spos chus yongs su gang ba/ mgul pa ras bzang pos bcings la/ a mra'i lo ma la sogs pas kha bkab pa dbang bskur ba'i don du bsngags mngon par bzla bar bya'o// oM bi shud+d+ha badzrod ka hUM/ oM dzin dzi ka swA hA/ oM A ro l-i ka swA hA/ oM badzra d+h+r-ika swA hA/ zhes rigs kyi dbye bas mngon par bzla bar bya'o// dbang bskur ba'i cho ga dang / de bzhin rig pa sbyang dang ni// bkra shis zhes grags yid 'ong ba'i// tshigs bcad 'di ni brjod par bya// ji ltar bltams pa tsam gyis ni// lha rnams kun gyis khrus gsol ba// lha yi chu ni dag pa yis// de bzhin bdag gis khrus gsol lo// oM sarba ta thA ga ta a b+hi She ka sa ma ya shri ye hUM/ spyan gyi sngags ni/ oM ru ru s+phu ru tiSh+Tha sid+d+ha lo tsa ne// sar+b+bA r+tha sA d+ha ni swA hA/ lugs ma khrus ni bya bar gsungs// ri mo me long dag la bkru// ras ris chu ni med bya'am// lag pa slar yang bsang gtor bya// ga phur gur kum bcas pa yi// ras dkar zung gis dgab par bya// oM badzra b+ha ba se swA hA/ oM badzra gen+d+ha swA hA/ oM badzra a b+hir+Na bi b+hu Sha Ne swA hA/ dkyil 'khor dbus su bcug nas ni// de nas rang gi dam tshig bsgrags// sngags dang phyag rgyas rab bskur bas// ci rigs par ni dbang bskur bya// oM hUM trAM hrIHaH/ de bzhin du ni cod pan dang dar dpyangs bcing ba byas la bzhugs su gsol lo// de yang 'og tu shin tu dud pa dang / de ni mi yo drang por ni// sku gzugs yang dag gzhag bya ste// de ltar min na nyes bskyed 'gyur// me tog spos dang de bzhin dri// de bzhin mar me na bza' ste// de kun gsang sngags ldan par ni// lha rnams la ni dbul bar bya// oM badzra puSh+pe hUM/ oM badzra d+hU pe hUM/ oM badzra gan+d+he hUM/ sngags kyis bsang byas bshos bsngogs te/ gser las byas pa'i thur ma yis// spyan ni dbye ba byas nas ni// zhal zas de ni mkhas pas bstabs// oM badzra tsak+Shu sa man+ta tsa k+Shu bi sho d+ha ni swA hA/ oM di bya an sa mA dI d+h+ya na pri Na ye swA hA/ de ltar byas nas de nas yang // shes rab can gyi slob ma gzhug// khyod kyis nga la gsol btab pa'i// sku gzugs dag ni khyad par du// ji skad gsungs bzhin rab gnas pa// de ni ngas bcas byed du bcug// khyed kyis de ni kun rdzogs pas// ci bde bar ni mchod par gyis// de bas dbang bskur dam tshig la gnas par byas nas/ sbyin blugs stong ngam de'i phyed dam de'i phyed phyed kyi mngar gsum dang bsres pa'i 'bru thams cad kyis sbyin sreg bya'o// bdag nyid dang ni slob ma kun// zhi dang rgyas pa 'phel bya'i phyir// thab khung zur ni bzhi pa la// 'o ma can shing bud shing bya// de yi yam shing 'o ma mar// bshos kyi lhag ma dbul bar bya// oM badzra A yu She swA hA zhes bya ba la sogs pa'i sbyin sreg gi cho ga las gsungs pa bzhin zhi ba la sogs pa bya'o// gtsug lag khang ni sangs rgyas dang byang chub sems dpa' dang / nyan thos dang / rang sangs rgyas thams cad kyi bzhugs gnas ting nge 'dzin sna tshogs kyi gzhal yas khang chos kyi dbyings ltar yangs par yid kyis sngags 'dis bskyed par bya'o// oM hUM hrIHde nas lhag par gnas dang / mchod pa la sogs pa byas la/ dkyil 'khor gyi cho ga las bshad pa'i cho gas gtor ma byin te/ yang mchod pa byas nas rab tu gnas pa bya'o// oM su pra tiSh+Tha badzre swA hA/ oM hUM hrIHb+hu khaM badzrI b+ha ba dr-i D+ha tiSh+Tha b+hu khaM zhes bya'o// de nas sangs rgyas dang byang chub sems dpa' dang / rdo rje 'chang chen po la sogs pas byin gyis brlabs pas rdo rje ltar mi phyed cing legs par rab tu gnas pa bsams la bus pa lnga'am/ brgyad dam bcu drug spos chus yongs su gang zhing // mngon par bsngags pas gtsug lag khang ma lus par bsang gtor bya'o// de'i sngags ni oM badzrod ka a b+hi Shiny+tsa/ de'i 'og tu sangs rgyas bcom ldan 'das sngar bstan pa'i cho gas rab tu gnas par bya'o// de nas gtsug lag khang skyong du nag po chen po dgug pa dang / gzhug pa dang / bcing ba dang / dbang du bya ba byas la rdo rje hUM mdzad kyi sbyor ba dang ldan pas lung bsgo bar bya ste/ ji srid gtsug lag khang 'di gnas pa de srid kyi bar du khyod kyis srungs shig// 'phags pa'i dge 'dun gyi bka' yang khyod kyis sgrubs shig ces bsgo bar bya'o// de bzhin du 'phags pa'i mchod rten yang lhag par gnas pa dang / mchod yon dang / mchod pa la sogs pa dang por byas la/ yi ge b+h+rUM las rnam par snang mdzad dang / rdo rje dbyings kyi dbang phyug ma yongs su gyur pa las mchod rten gyi gzugs su bskyed cing // sangs rgyas dang / byang chub sems dpa' thams cad kyi gzhal yas khang du bsams la/ sangs rgyas dang byang chub sems dpa' dang / gsang sngags dang / rig pa'i lha thams cad spyan drangs te/ bcug la mchod rten du bzhag ste mnyes par byas la khrus dang mchod pa'i yo byad thams cad kyis yang dag par mchod de/ oM sar+b+ba ta thA ga ta a b+hiShe ka sa ma ya shri ye hUM/ oM su pra tiSh+Tha badzra swA hA/ oM hUM hrIHb+hUM tri tra tiSh+Tha zhes bya bas rab tu gnas par bya'o// de nas phyogs bcu na bzhugs pa'i de bzhin gshegs pa rnams kyis byin gyis brlabs par bsam par bya'o// lhag ma ni snga ma bzhin no// dam pa'i chos kyi glegs bam rab tu gnas par bya ba ni 'di ltar bya ste/ gtsug lag khang dang mchod rten dang / ras ris dang glegs bam dag ni me long nyid la bkru'o// lhag par gnas pa la sogs pa thams cad ni snga ma bzhin du bya'o// shes rab kyi pha rol tu phyin pa ni yi ge'i rnam pa yongs su gyur nas/ kun rdzob dang don dam par ston par bsams la/ oM pradz+nye shru te ma rti bi dza ye swA hA zhes pa dang / oM hUM hrIHthaM zhes bya bas kyang rab tu gnas pa dang dbang bskur bar bya'o// sngags ston pa'i glegs bam ni rdo rje chos yi ge'i gzugs su yongs su gyur pa las sngags kyi gzugs kyi skus 'khor ba na 'gro ba ma lus pa'i don mdzad par byin gyis brlab pa dang / de bzhin gshegs pa thams cad dang / rdo rje 'chang thams cad kyis kyang de bzhin du byin gyis brlab par bsam mo// mchod pa dang / gtor ma la sogs pa ni sku gzugs spyan dbye ba'i cho ga bzhin du bya'o// de nas sil snyan dang rol mo byas la gshegs su gsol lo// rdzogs sangs rgyas dang lha rnams dang // de sras tshangs sogs lha tshogs kun// gang zhig cho ga'i bya ba ni// nongs gyur de dag bzod mdzad rigs// sbyin bdag rnams la zhi ba dang // bde legs chen po kun mdzad de// sangs rgyas yul du gshegs su gsol// slar yang 'byon par mdzad du gsol// gang 'di sku gzugs bskal pa'am// bskal pa brgya las lhag gnas shing // sa dang me dang chu dang ni// rlung las lha rnams kun gyis bsrungs// slob dpon slob ma bcas pa dang // bu dang tsha bo rnams bsrungs te// rab dga' yid bder gyur nas ni// rab gnas bzang po dag tu bzhud// shes rab ye shes dri med pa'i// mnyam med de la phyag 'tshal nas// rdo rje dril bu'i mtshan nyid dang // bye brag rnams ni bshad par bya// gser sogs las byas rdo rje ni// rtse lnga 'od zer bcas pa la// chang gzungs cha gsum mdzes pa dang // ra dang rtse mo'i bye brag can// tshad ni sor bzhi dag dang ni// brgyad dang bcu dang bcu gnyis dang / bcu drug de bzhin nyi shu ste// de las nyung dang lhag par min// rdo rje brgyad po nges pa yi// tshad yin par ni bshad pa yin// mdzes shing ma chag 'jam pa dang // brtan zhing ma gas sra bar 'gyur// sor bzhi pa yi tshad dag ni// de las nyes 'gyur tha ma yin// sum 'gyur rdo rje bar ma ste// bzhi 'gyur dag ni mchog yin no// chur ni gsum du byas pa yi// dbus ma'i cha ni zlum por bya// dkyil ma brgyad chas mtho bar bya// zlum po ra rtse gsum pa la// cha gcig dbus su gnas par bya// khro gnyer sna tshogs ldan pa dang // rin chen 'dab ma myu gu dang // pad+ma de bzhin gnyis su bya// ra ni cha gsum gnas pa las// cha gcig dag ni dkyil du gzhag// sor gcig brgyad car bya ba ni// dbus ma'i ra yi bar zhes bya// gzhan rnams cho ga ji bzhin bya// zur bzhi shin tu rno ba dang // dkyil sbom rtse mo phra ba la// 'og dpag gsum dang ldan zhing rdzogs// dbus ma lhag bcas mdzes par bya// de bzhin phyogs kyi char bzhag pa'i// ra gzhan dag ni yan lag bzhi// phra zhing dbus su gug pa dang // dbus ma'i ra la 'dud pa ste// rgya ni dbus ma'i ra yi phyed// nas 'bru tsam gyis ma reg pa'o// chu srin mche ba gtsigs 'dra ba'i// chu srin kha nas dbyung bar bya// ye shes lnga yi bdag nyid ra// pad+ma 'khor lo la gnas pa// rno dang mi rno gyes pa dang // zhi ba dag dang rnam pa bzhi// phyi rol ra ni rgyar gyur pa// gang zhig de yi dbus ma mtshungs// gsang ba'i rdo rje rdo rje'i dbang // mtshan nyid dag gi khyad par ni// nang gi dbus ma'i ra dag ni// bzhi cha yis ni bskyed par bya// phyi rol gri gug dbyibs 'dra la// rno zhing rtse mo gyes par bya// g.yul dang 'thab par 'phen nus pa// chu srin gdong gis zin par bya// rdo rje rtse gsum gang yin par// mtshams dag tu ni gnas par bya// de bzhin sna tshogs par gyur pa// rdo rje rgya gram min par bshad// de yang dpung bzangs kyi rgyud las/ sgrub pa pos ni nges par 'chang ba yi// rdo rje gang yin de ni 'dir bshad bya// sor bcu bcu gnyis bcu drug bco brgyad dang // mchog gi tshad ni sor yang nyi shu'o// gser gyi rdo rje rig 'dzin nyid dang ni// sa ni thob par bya phyir rab tu shis// rgyal po'i don du dngul ni mchog yin te// zangs kyi rin chen 'byung ba'i glu bskul la// lha min dbang po 'khrul 'khor gzhig pa dang // phub tu 'gro ba rdo yi rdo rje'o// don kun bsgrub pa la ni lcags gsum gyi// gnod sbyin sde 'joms pa la lcags kyi'o// don gzhan la ni sed ldeng dpal dang tshe// nad med nor rdzas la ni bil ba'o// gnod sbyin ma bsgrub pa la ma d+hu'i shing // chos kyi don du a shwad las byas shing // gsal zhing rtse mo dgar rnams zhig pa la// mi rnams pa sang pa la ni mi rus kyi// shel las byas pa'i mig 'phrul chen po la// dbye phyir nim pa las byas rab tu shis// bsad cing skam la ba ru ra yi shing // sha za bsgrub pa la yang rtag tu shis// lha dang gnod sbyin dri za bsgrub pa la// sgron shing las ni byas pa'i rdo rje'o// ji ste rlung ni dbang du byed 'dod na// de tshe klu shing rtsa las byed pa'o// gzugs bsgyur pa la sa las byas pa'o// ro langs bsgrub pa la ni ka dam pa'i// bu nan ga dang ra dza arka dang // a shwad shing gi rdo rje nor gyi phyir// bla ba a mra shri bar+Na ba// ardzu la sogs pa las byas pa ni// mi rnams g.yul las rgyal bar bya phyir ro// yid du 'ong ba'i 'dod pa thob bya'i phyir// tsan+dan dkar po dang ni dmar po ste// dbyibs legs 'jam zhing ma nyams rma med pa'o// rdo rje rtse lnga sra ba bcang bar bya// dang po zlos tshe de ni thogs nas su// bzlas brjod zin na myur ba kho nar ni// dad pa'i sems kyis phyag byas dri sogs kyis// mchod nas rdo rje rgyal ba'i zhabs drung gzhag// nga yi rigs kyi gsang sngags sgrub pa pos// rdo rje med na 'grub par mi 'gyur ro// de las gcig kyang rnyed par ma gyur na// khu tshur bcangs la rtse gcig sems kyis bzlas// zhes 'byung // lcags gsum las byas dril bu mthar// phyi la pad+ma ba lang kha// rdo rje pad+ma bde gshegs rigs// las mchog dgu ni skyed par byed// rdo rje la sogs ma ldan dang // khong stong lce dang bcas pa dang // gru bzhi mnyam pa'i kha cher dang // rtse mo mdung gi gnas dang bcas// cha bzhi rnam par spangs pa ni// bil ba dpal nor rgyas pa thob// pad+ma pad+ma'i dbyibs 'dra zhing // khong stong rkang pa drug dang ldan// ut+pal 'dab ma can gyis kyang // zhi dang rgyas pa'i don ston te// cha gsum yongs su dor bar ni// mtshan ma phreng ba ska rags bcas// skye med don gyi zab pa dang // shes rab sgra yi rjes 'gro dbyangs// 'og pu ska rags ldan pa yi// ba lang kha ni mchog tu bshad// dril bu zur bzhi mnyam pa dang // sor ni bdun dang brgyad dang bcu// rigs ni lnga po kun la yang // dngos grub thams cad ster byed gsungs// de ltar dril bu gsum mnyam par// rdo rje pad+ma sogs kyis brgyan// bum pa dang ni ldan pa ru// blugs pas dngos grub ster bar bshad// 'di ni dril bu'i mtshan nyid do// nam mkha' dri med dkyil 'khor legs bris pa'i// rnam par dkar ba'i dge ba gang yin des// 'gro kun lta ngan sprin tshogs rnams bsal te// phyogs rnams kun du nyi zla ltar gyur cig// 