rgya gar skad du/ pUr+Na pra mu kha a ba dA na sha ti ka/ bod skad du/ gang po la sogs pa'i rtogs pa brjod pa brgya pa/ bam po dang po// thams cad mkhyen pa la phyag 'tshal lo// sdom ni/ gang po bzang dang grags ldan ma// le lo can dang ded dpon rnams// zla ba che ba pad ma dang // pany+tsa la dang bdug pa dang // rgyal po mjug tu smos pa ste// 'di ni sde tshan bsdus pa yin// ljongs shig tu bram ze gang po zhes bya ba zhig byung ste/ de'i tshe sangs rgyas bcom ldan 'das la/ rgyal po rnams dang blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod par byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ sangs rgyas gsar du byung ste/ gsung rab kyi snying khu 'thung ba'i dus la bab cing // lha dang mi man cad la yang dag par rab tu ston pa/ nyan thos kyi dge 'dun dang bcas pa/ rgyal po'i khab na 'od ma'i tshal bya ka lan da ka gnas pa na rten cing bzhugs so// de nas bcom ldan 'das kyis byang chub mngon par rdzogs par sangs rgyas nas/ ring por ma lon par 'jig rten thams cad du grags pas yongs su gang ngo // de nas lho phyogs kyi ri bo zhes bya ba'i ljongs na bram ze che zhing mtho ba gang po zhes bya ba phyug cing nor mang la longs spyod che ba yongs su 'dzin pa yangs shing rgya che ba/ rnam thos kyi bu'i nor dang ldan pa/ rnam thos kyi bu'i nor dang 'gran pa zhig gnas so// de yang dad pa dang ldan la dge zhing bsam pa bzang ba bdag la phan pa dang / gzhan la phan pa la zhugs pa/ snying rje che ba dang / bdag nyid che ba/ chos 'dod pa/ gtong ba la sred pa/ sbyin pa la dga' ba/ rab tu sbyin pa la mngon par dga' ba/ gtong ba chen po la gnas pa zhig ste/ des re zhig na rab tu byung ba thams cad la mchod sbyin byas nas/ der mu stegs can la sogs pa stong phrag du mas zan zos so// gang gi tshe bcom ldan 'das kyis rgyal po gzugs can snying po 'khor dang bcas pa btul nas/ de btul bas srog chags 'bum phrag mang po dul bar gyur pa de'i tshe/ rgyal po'i khab nas gang po'i nye du rnams lhags te/ gang po'i mdun du sangs rgyas dang chos dang dge 'dun gyi bsngags pa brjod do// de nas bram ze che zhing mtho ba gang pos bcom ldan 'das kyi yon tan thos nas dga' ba chen po thob par gyur to// de nas khang thog tu song nas rgyal po'i khab logs su kha bltas te 'dug nas pus mo gnyis kyi lha nga sa la btsugs te/ me tog kyang gtor/ bdug pa dang chu yang phul nas bcom ldan 'das la gsol ba btab pa/ bcom ldan 'das bdag gi mchod sbyin la gshegs su gsol/ mchod sbyin gyi 'dun sa gzigs su gsol zhes byas so// de nas sangs rgyas rnams kyi sangs rgyas kyi mthu dang / lha rnams kyi lha'i mthus me tog de dag bcom ldan 'das kyi steng du me tog gi khang par gyur te 'dug go// bdug pa ni sprin gyi mgo lta bur gyur to// chu ni bai dUr+ya'i sdong bu lta bur gyur to// de nas tshe dang ldan pa kun dga' bos thal mo sbyar nas/ bcom ldan 'das la zhus pa/ btsun pa spyan 'dren 'di ga las mchis lags/ bcom ldan 'das kyis bka' stsal pa/ kun dga' bo lho phyogs kyi ri bo zhes bya ba'i ljongs na/ bram ze che zhing mtho ba gang po zhes bya ba 'dug pa der 'o bu cag 'dong dgos kyis dge slong dag chos shig // de nas bcom ldan 'das dge slong stong gis zhabs 'bring byas nas lho phyogs kyi ri bo'i ljongs rgyu zhing gshegs te/ bram ze che zhing mtho ba gang po'i mchod sbyin gyi 'dun sa dang nye ba zhig tu gshegs nas/ 'di snyam du dgongs te ngas bram ze gang po rdzu 'phrul gyi cho 'phrul gyis dad par bya'o snyam mo// de nas bcom ldan 'das kyis dge slong stong po de dag mi snang bar mdzad de/ nyag gcig lhung bzed dang chu snod phyag na bsnams nas/ gang po dang nye ba zhig tu gshegs so// de nas bram ze che zhing mtho ba gang pos bcom ldan 'das sku skyes bu chen po'i mtshan sum cu rtsa gnyis kyis legs par brgyan pa/ dpe byad bzang po brgyad cus mdzes par byas pa/ 'od 'dom gang gis brgyan pa/ nyi ma stong bas lhag pa'i 'od mnga' ba/ rin po che'i ri bo 'gro ba lta bu kun nas bzang ba mthong ngo // mthong nas kyang shin tu rings par bcom ldan 'das kyi thad du song ste bcom ldan 'das la gsol pa/ bcom ldan 'das gshegs pa legs so// bcom ldan 'das bzhugs su gsol/ bdag la phan gdags pa'i slad du bshos gsol bar ci gnang zhes gsol to// bcom ldan 'das kyis bka' stsal pa/ gal te khyod kyis yongs su btang na lhung bzed 'di'i nang du byin cig // de nas bram ze che zhing mtho ba gang po bram ze'i khye'u lnga brgyas g.yog byas pas/ bcom ldan 'das la zhal zas rnam pa sna tshogs khur ba dang / bshos dang / 'jams dang / bldag pa dang / bzhib pa la sogs pas lhung bzed 'gengs par byed do// bcom ldan 'das kyis kyang nyid kyi lhung bzed kyi nang nas dge slong stong gi lhung bzed dag gi nang du zas de dag 'pho bar mdzad do// gang gi tshe bcom ldan 'das kyis dge slong stong gi lhung bzed rnams gang bar thugs su chud pa de'i tshe nyid kyi lhung bzed gang bar bstan to// de nas dge slong stong lhung bzed gang ba zla ba tshes pa'i dbyibs lta bur 'khod pa bstan to// nam mkha' la gnas pa'i lha rnams kyis kyang // bcom ldan 'das dang dge slong stong gi lhung bzed rnams gang bar gyur to// zhes bya ba'i sgra brjod do// de nas cho 'phrul bstan pa des bram ze che zhing mtho ba gang po dga' bar gyur nas/ dga' zhing mgu la rab tu dga' ste yi rangs shing dga' ba dang yid bde bar gyur te/ sdong po rtsa ba nas bcad pa bzhin du bcom ldan 'das kyi zhabs la phyag 'tshal nas smon lam btab pa/ dge ba'i rtsa ba dang sems bskyed pa dang sbyin par bya ba'i chos yongs su gtong ba 'dis/ bdag 'jig rten long ba 'dren pa med cing yongs su 'dren pa med par sems can ma rgal ba rnams sgrol ba dang / ma grol ba rnams 'grol ba dang / dbugs ma phyin pa rnams dbugs 'byin pa dang / yongs su mya ngan las ma 'das pa rnams yongs su mya ngan las zlo ba'i sangs rgyas su gyur cig ces byas so// de nas bcom ldan 'das kyis bram ze che zhing mtho ba gang po'i rgyu gcig nas gcig tu brgyud pa dang las gcig nas gcig tu brgyud pa mkhyen nas 'dzum pa mdzad do// 'di ni sangs rgyas bcom ldan 'das rnams gang gi tshe 'dzum pa mdzad pa'i chos nyid de de'i tshe zhal nas 'od zer sngon po dang / ser po dang / dmar po dang / dkar po rnams byung nas kha cig ni 'og tu 'gro'o// kha cig ni steng du 'gro'o// 'og tu 'gro ba gang yin pa de dag ni sems can dmyal ba yang sos dang / thig nag dang / 'dus 'joms dang / ngu 'bod dang / ngu 'bod chen po dang / tsha ba dang / rab tu tsha ba dang / mnar med pa dang / chu bur can dang / chu bur rdol dang / so thams thams dang / kyi hud zer dang / a chu zer dang / ud pal ltar gas pa dang / pad ma ltar gas pa dang / pad ma ltar gas pa chen por song nas tsha ba'i sems can dmyal ba gang yin pa de dag tu ni bsil bar gyur te 'bab bo// grang ba'i sems can dmyal ba gang yin pa de dag tu ni dro bar gyur te 'bab bo// de nas sems can de dag gi gnod pa'i khyad par rnams rtse zhil bar gyur to// de nas de dag 'di snyam du sems te kye ci bdag cag 'di nas shi 'phos sam 'on te gzhan du skyes sam snyam mo// de nas de dag dad pa bskyed pa'i phyir bcom ldan 'das sprul pa 'gyed par mdzad de/ de dag gis sprul pa mthong nas 'di snyam du sems te/ kye ci bdag cag ni 'di nas kyang shi 'phos par kyang ma gyur la gzhan du yang ma skyes mod kyi/ 'on kyang sngon ma byung ba'i sems can snang ba 'di'i mthus bdag cag gi gnod pa'i khyad par rnams rtse zhil bar gyur to snyam mo// de nas de dag sprul pa la sems mngon par dga' bar gyur nas sems can dmyal ba myong bar 'gyur ba'i las de zad de/ lha dang mi rnams kyi nang du gang du bden pa rnams kyi snod du rung bar 'gyur ba der nying mtshams 'dzin par 'gyur ro// steng du 'gro ba gang yin pa de dag ni/ rgyal chen bzhi'i ris rnams dang sum cu rtsa gsum pa rnams dang / 'thab bral rnams dang / dga' ldan rnams dang / 'phrul dga' rnams dang / gzhan 'phrul dbang byed rnams dang / tshangs ris rnams dang / tshangs pa'i mdun na 'don pa rnams dang / tshangs pa chen po rnams dang / 'od chung rnams dang / tshad med 'od rnams dang / 'od gsal rnams dang / dge chung rnams dang / tshad med dge rnams dang / dge rgyas rnams dang / sprin med rnams dang / bsod nams skyes rnams dang / 'bras bu che rnams dang / mi che ba rnams dang / mi gdung ba rnams dang / gya nom snang rnams dang / shin tu mthong rnams dang / 'og min gyi lha rnams kyi bar du song nas mi rtag pa dang / sdug bsngal ba dang / stong pa dang bdag med pa'i sgra sgrogs so// tshigs su bcad pa gnyis kyang rjod par byed de/ nges par 'byung ba brtsam par gyis// sangs rgyas bstan la sbyor bar gyis// 'dam bu'i khyim la glang chen bzhin// 'chi bdag sde ni gzhom par gyis// gang zhig chos 'dul 'di nyid la// bag yod spyod par byed pa ni// skye ba'i 'khor ba rab spangs nas// sdug bsngal zad par byed par 'gyur// zhes rjod par byed do// de nas 'od zer de dag gis stong gsum gyi stong chen po'i 'jig rten gyi khams bskor nas/ bcom ldan 'das nyid kyi phyi bzhin du 'brangs te gal te bcom ldan 'das kyis 'das pa'i las lung ston par bzhed na ni/ bcom ldan 'das kyi snam logs su mi snang bar 'gyur ro// ma 'ongs pa'i las lung ston par bzhed na ni mdun logs su mi snang bar 'gyur ro// sems can dmyal bar skye bar lung ston par bzhed na ni zhabs kyi mthil du mi snang bar 'gyur ro// dud 'gror skye bar lung ston par bzhed na ni zhabs kyi rting par mi snang bar 'gyur ro// su skye bar lung ston par bzhed na ni zhabs kyi mthe bor mi snang bar 'gyur ro// mir skye bar lung ston par bzhed na ni pus mo gnyis su mi snang bar 'gyur ro// stobs kyi 'khor los sgyur ba'i rgyal por lung ston par bzhed na ni phyag g.yon pa'i mthil du mi snang bar 'gyur ro// 'khor los sgyur ba'i rgyal por lung ston par bzhed na ni phyag g.yas pa'i mthil du mi snang bar 'gyur ro// lhar skye bar lung ston par bzhed na ni lte bar mi snang bar 'gyur ro// nyan thos kyi byang chub tu lung ston par bzhed na ni zhal du mi snang bar 'gyur ro// rang sangs rgyas kyi byang chub tu lung ston par bzhed na ni smin mtshams su mi snang bar 'gyur ro// bla na med pa yang dag par rdzogs pa'i byang chub tu lung ston par bzhed na ni dbu'i gtsug tor du mi snang bar 'gyur ro// de nas 'od zer de dag gis bcom ldan 'das la lan gsum du bskor ba byas te/ bcom ldan 'das kyi dbu'i gtsug tor du mi snang bar gyur to// de nas tshe dang ldan pa kun dga' bos thal mo sbyar te bcom ldan 'das la zhus pa/ tshon sna stong gis spel ba sna tshogs can// mang po zhal gyi sgo nas byung bar gyur// de yis phyogs rnams kun tu snang bar bgyis// nyi ma shar bas ji ltar bgyis pa bzhin// yang tshigs su bcad de gsol pa/ rgod dang bral zhing rgyags dang mi dgyes spangs pa yi// sangs rgyas 'gro ba dag gi dam pa'i rgyur gyur pa// rgyal ba dgra thub rnams ni rgyu rkyen ma mchis par// pad ma'i rtsa dang dung mdog lta bu'i 'dzum mi ston// brtan pos nyid kyi blo yis dus bab mkhyen lags na// dge sbyong rgyal dbang nyan pa som nyi 'tshal ba rnams// thub pa khyu mchog gi ni gsung mchog brtan pa dang // bzang po dag gis the tshom skyes pa bsal bar gsol// rgya mtsho dang ni ri rgyal lta bur brtan pa yi// mgon po rdzogs sangs rgyas rnams gyin da 'dzum mi ston// gang gi don du dpa' bo 'dzum pa ston mdzad pa// de ni khyod las skye bo phal chen nyan par 'tshal// bcom ldan 'das kyis bka' stsal pa/ kun dga' bo de ni de bzhin no// de ni de bzhin te/ kun dga' bo de bzhin gshegs pa dgra bcom pa yang dag par rdzogs pa'i sangs rgyas rnams ni rgyu med rkyen med par 'dzum pa mi mdzad do// kun dga' bo bram ze che zhing mtho ba 'dis nga la 'di lta bu'i bkur sti byas pa mthong ngam/ btsun pa mthong lags so// kun dga' bo bram ze che zhing mtho ba 'di dge ba'i rtsa ba dang sems bskyed pa dang sbyin par bya ba'i chos yongs su gtong ba 'dis bskal pa grangs med pa gsum gyis yang dag par bsgrub par bya ba'i byang chub yang dag par bsgrubs te/ snying rje chen pos yongs su bsgos pa'i pha rol tu phyin pa drug yongs su rdzogs par byas nas stobs bcu dang / mi 'jigs pa bzhi dang / ma 'dres pa'i dran pa nye bar gzhag pa gsum dang / snying rje chen po dang ldan pa'i yang dag par rdzogs pa'i sangs rgyas gang po bzang zhes bya bar gyur te 'jig rten du 'byung bar 'gyur ro// de'i sbyin par bya ba'i chos ni gang nga la sems mngon par dga' bar gyur pa 'di yin no// gang gi tshe bcom ldan 'das kyis bram ze che zhing mtho ba gang po bla na med pa yang dag par rdzogs pa'i byang chub tu lung bstan pa de'i tshe/ gang pos bcom ldan 'das nyan thos kyi dge 'dun dang bcas pa zla ba gsum gyi bar du mchod sbyin gyi 'dun sar bshos gsol te/ lhag par yang des dge ba'i rtsa ba rnam pa sna tshogs dag yang dag par bskyed do// dge slong dag de bas na 'di ltar bslab par bya ste ston pa la bkur sti bya'o// bla mar bya'o// ri mor bya'o// mchod par bya'o// ston pa la bkur sti byas/ bla mar byas/ ri mor byas/ mchod pa byas nas brten te gnas par bya'o zhes dge slong khyed kyis de ltar bslab par bya'o// bcom ldan 'das kyis de skad ces bka' stsal nas/ dge slong de dag yi rangs te bcom ldan 'das kyis gsungs pa la mngon par bstod do// // grags ldan ma zhes bya ba ni/ sangs rgyas bcom ldan 'das la/ rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas ri mor byas mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa yangs pa can na spre'u rdzing gi 'gram gyi khang pa brtsegs pa'i gnas na rten cing bzhugs so// de nas bcom ldan 'das snga dro sham thabs dang chos gos gsol te lhung bzed bsnams nas/ dge slong gi tshogs kyis zhabs 'bring byas te dge slong gi dge 'dun gyis mdun du bdar nas yangs pa can du bsod snyoms la gshegs so// yangs pa can du mthar gyis bsod snyoms la gshegs nas dmag dpon seng ge'i khyim ga la ba der gshegs te byon nas gdan bshams pa la bzhugs so// de nas dmag dpon seng ge'i mna' ma grags ldan ma zhes bya ba gzugs bzang zhing blta na sdug la mdzes pa zhig yod pa des bcom ldan 'das sku mtshan dang dpe byad rnam pa sna tshogs 'bar ba dang ldan pa mthong nas shin tu dga' ba thob par gyur to// des gyos po la dris pa bdag kyang 'di lta bu'i yon tan dang ldan par gyur pa'i thabs 'ga' lta mchis sam/ de nas dmag dpon seng ge 'di snyam du sems te/ kye ma bu mo 'di ni rgya chen po la mos pa zhig ste/ gal te 'di rkyen dang phrad na ni/ bla na med pa yang dag par rdzogs pa'i byang chub tu smon lam 'debs par 'gyur ro snyam du rig nas smras pa/ bu mo gal te rgyu yang dag par blangs te 'dug na ni khyod kyang bcom ldan 'das ci 'dra ba de lta bur 'gyur ro// de nas dmag dpon seng ges grags ldan ma'i dad pa 'phel bar bya ba'i phyir/ dbyig dang / gser dang / rin po che mang du byin no// de nas grags ldan mas bcom ldan 'das nyan thos kyi dge 'dun dang bcas pa phyi de nyin khyim gyi nang du gdugs tshod la spyan drangs so// bcom ldan 'das kyis kyang de la phan gdags pa'i phyir gnang ngo // de nas bu mo grags ldan mas gser dang / dngul dang / rin po che'i me tog rnams kyang byed du bcug // spos dang / me tog phreng dang / byug pa mang po dag kyang bsags/ zhal zas ro brgya dang ldan pa yang bshams nas bcom ldan 'das la phrin gyis gdugs tshod bskul ba/ btsun pa gdugs tshod la bab ste bshos gsol lags na bcom ldan 'das kyis da de'i dus la bab par dgongs te gshegs su gsol zhes bskul to// de nas bcom ldan 'das dge slong gi tshogs kyis zhabs 'bring byas te/ dge slong gi dge 'dun gyis mdun du bdar nas dmag dpon seng ge'i khyim ga la ba der gshegs te byon nas/ dge slong gi dge 'dun gyi gung la gdan bshams pa la bzhugs so// de nas bu mo grags ldan mas sangs rgyas la sogs pa dge slong gi dge 'dun bde bar bzhugs par rig nas rang gi lag nas zhal zas ro brgya dang ldan pas tshim par byas te/ bcom ldan 'das la me tog dag gis gtor to// de nas me tog de dag 'di lta ste/ sangs rgyas rnams kyi sangs rgyas kyi mthu dang lha rnams kyi lha'i mthus/ bcom ldan 'das kyi steng du rin po che'i khang pa dang khang pa brtsegs pa rin po che'i rgyal mtshan can mgar ba'am/ mgar ba'i slob ma legs par lobs pas kyang byed mi nus pa de lta bur gyur te 'dug go// de nas bu mo grags ldan mas lha dang mi dad par byed pa'i cho 'phrul shin tu rmad du byung ba de mthong nas/ sdong po rtsa ba nas bcad pa bzhin du lus thams cad kyis bcom ldan 'das kyi zhabs la phyag 'tshal nas smon lam btab pa/ dge ba'i rtsa ba dang / sems bskyed pa dang / sbyin par bya ba'i chos yongs su gtong ba 'dis/ bdag 'jig rten long ba 'dren pa med cing yongs su 'dren pa med par/ sems can ma rgal ba rnams sgrol ba dang / ma grol ba rnams 'grol ba dang / dbugs ma phyin pa rnams dbugs 'byin pa dang / yongs su mya ngan las ma 'das pa rnams yongs su mya ngan las zlo ba'i sangs rgyas su gyur cig ces byas so// de nas bcom ldan 'das kyis bu mo grags ldan ma'i rgyu gcig nas gcig tu brgyud pa dang / las gcig nas gcig tu brgyud pa mkhyen nas 'dzum pa mdzad do// 'di ni sangs rgyas bcom ldan 'das rnams gang gi tshe 'dzum pa mdzad pa'i chos nyid de/ de'i tshe de'i zhal nas 'od zer sngon po dang / ser po dang / dmar po dang / dkar po rnams byung nas kha cig ni 'og tu 'gro'o// kha cig ni steng du 'gro'o// 'og tu 'gro ba gang yin pa de dag ni sems can dmyal ba yang sos dang / thig nag dang / 'dus 'joms dang / ngu 'bod dang / ngu 'bod chen po dang / tsha ba dang / rab tu tsha ba dang / mnar med pa dang / chu bur can dang / chu bur rdol dang / so thams thams dang / kyi hud zer dang / a chu zer dang / ud pal ltar gas pa dang / pad ma ltar gas pa dang / pad ma ltar gas pa chen por song nas tsha ba'i sems can dmyal ba gang yin pa de dag tu ni bsil bar gyur te 'bab bo// grang ba'i sems can dmyal ba gang yin pa de dag tu ni dro bar gyur te 'bab bo// des na sems can de dag gi gnod pa'i khyad par rnams rtse zhil bar gyur to// de nas de dag 'di snyam du sems te/ kye ci bdag cag 'di nas shi 'phos sam/ 'on te gzhan du skyes sam snyam mo// de nas de dag dad pa bskyed pa'i phyir bcom ldan 'das sprul pa 'gyed par mdzad de/ de dag gis sprul pa mthong nas 'di snyam du sems te/ kye bdag cag ni 'di nas kyang shi 'phos par ma gyur la gzhan du yang ma skyes mod kyi/ 'on kyang sngon ma byung ba'i sems can snang ba 'di'i mthus bdag cag gi gnod pa'i khyad par rnams rtse zhil bar gyur to snyam mo// de nas de dag sprul pa la sems mngon par dga' bar gyur nas sems can dmyal ba myong bar 'gyur ba'i las de zad de/ lha dang mi rnams kyi nang du gang du bden pa rnams kyi snod du rung bar 'gyur ba der nying mtshams 'dzin par 'gyur ro// steng du 'gro ba gang yin pa de dag ni rgyal chen bzhi'i ris rnams dang / sum cu rtsa gsum pa rnams dang / 'thab bral rnams dang / dga' ldan rnams dang / 'phrul dga' rnams dang / gzhan 'phrul dbang byed rnams dang / tshangs ris rnams dang / tshangs pa'i mdun na 'don pa rnams dang / tshangs pa chen po rnams dang / 'od chung rnams dang / tshad med 'od rnams dang / 'od gsal rnams dang / dge chung rnams dang / tshad med dge rnams dang / dge rgyas rnams dang / sprin med rnams dang / bsod nams skyes rnams dang / 'bras bu che rnams dang / mi che rnams dang / mi gdung rnams dang / gya nom snang rnams dang / shin tu mthong rnams dang / 'og min gyi lha rnams kyi bar du song nas mi rtag pa dang / sdug bsngal ba dang / stong pa dang / bdag med pa'i sgra sgrogs so// tshigs su bcad pa gnyis kyang rjod par byed de/ nges par 'byung ba brtsam par gyis// sangs rgyas bstan la sbyor bar gyis// 'dam bu'i khyim la glang chen bzhin// 'chi bdag sde ni gzhom par gyis// gang zhig chos 'dul 'di nyid la// bag yod spyod par byed pa ni// skye ba'i 'khor ba rab spangs nas// sdug bsngal zad par byed par 'gyur// zhes rjod par byed do// de nas 'od zer de dag gis stong gsum gyi stong chen po'i 'jig rten gyi khams bskor nas bcom ldan 'das nyid kyi phyi bzhin 'brangs te/ gal te bcom ldan 'das kyis 'das pa'i las lung ston par bzhed na ni bcom ldan 'das kyi snam logs su mi snang bar 'gyur ro// ma 'ongs pa'i las lung ston par bzhed na ni mdun logs su mi snang bar 'gyur ro// sems can dmyal bar skye bar lung ston par bzhed na ni zhabs kyi mthil du mi snang bar 'gyur ro// dud 'gror skye bar lung ston par bzhed na ni zhabs kyi rting par mi snang bar 'gyur ro// su skye bar lung ston par bzhed na ni zhabs kyi mthe bor mi snang bar 'gyur ro// mir skye bar lung ston par bzhed na ni pus mo gnyis su mi snang bar 'gyur ro// stobs kyi 'khor los sgyur ba'i rgyal por lung ston par bzhed na ni phyag g.yon pa'i mthil du mi snang bar 'gyur ro// 'khor los sgyur ba'i rgyal por lung ston par bzhed na ni phyag g.yas pa'i mthil du mi snang bar 'gyur ro// lhar skye bar lung ston par bzhed na ni lte bar mi snang bar 'gyur ro// nyan thos kyi byang chub tu lung ston par bzhed na ni zhal du mi snang bar 'gyur ro// rang sangs rgyas kyi byang chub tu lung ston par bzhed na ni smin mtshams su mi snang bar 'gyur ro// bla na med pa yang dag par rdzogs pa'i byang chub tu lung ston par bzhed na ni dbu'i gtsug tor du mi snang bar 'gyur ro// de nas 'od zer de dag gis bcom ldan 'das la lan gsum bskor ba byas te/ bcom ldan 'das kyi dbu'i gtsug tor du mi snang bar gyur to// de nas tshe dang ldan pa kun dga' bos thal mo sbyar te bcom ldan 'das la zhus pa/ tshon sna stong gis spel ba sna tshogs can// mang po zhal gyi sgo nas byung bar gyur// de yis phyogs rnams kun tu snang bar bgyis// nyi ma shar bas ji ltar bgyis pa bzhin// yang tshigs su bcad de gsol pa/ rgod dang bral zhing rgyags dang mi dgyes spangs pa yi// sangs rgyas 'gro ba dag gi dam pa'i rgyur gyur pa// rgyal ba dgra thub rnams ni rgyu rkyen ma mchis par// pad ma'i rtsa dang dung mdog lta bu'i 'dzum mi ston// brtan pos nyid kyi blo yis dus bab mkhyen lags na// dge sbyong rgyal dbang nyan pa som nyi 'tshal ba rnams// thub pa khyu mchog gi ni gsung mchog brtan pa dang // bzang po dag gis the tsom skyes pa bsal bar gsol// rgya mtsho dang ni ri rgyal lta bur brtan pa yi// mgon po rdzogs sangs rgyas rnams gyin da 'dzum mi ston// gang gi don du dpa' bo 'dzum pa ston mdzad pa// de ni khyod las skye bo phal chen nyan par 'tshal// bcom ldan 'das kyis bka' stsal pa/ kun dga' bo de ni de bzhin no// de ni de bzhin te/ kun dga' bo de bzhin gshegs pa dgra bcom pa yang dag par rdzogs pa'i sangs rgyas rnams ni rgyu med rkyen med par 'dzum pa mi mdzad do// kun dga' bo bu mo grags ldan ma 'dis nga la 'di lta bu'i bkur sti byas pa mthong ngam/ btsun pa mthong lags so// kun dga' bo grags ldan ma 'di dge ba'i rtsa ba dang sems bskyed pa dang sbyin par bya ba'i chos yongs su gtong ba 'dis bskal pa grangs med pa gsum gyis yang dag par bsgrub par bya ba'i byang chub yang dag par bsgrubs te/ snying rje chen pos yongs su bsgos pa'i pha rol tu phyin pa drug yongs su rdzogs par byas nas/ stobs bcu dang / mi 'jigs pa bzhi dang / ma 'dres pa'i dran pa nye bar gzhag pa gsum dang / snying rje chen po dang ldan pa'i yang dag par rdzogs pa'i sangs rgyas rin chen ldan zhes bya bar 'gyur de 'jig rten du 'byung bar 'gyur ro// de'i sbyin par bya ba'i chos ni gang nga la sems mngon par dga' bar gyur pa 'di yin no// bcom ldan 'das kyis de skad ces bka' stsal nas/ dge slong de dag yi rangs te bcom ldan 'das kyis gsungs pa la mngon par bstod do// // le lo can zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mo byas mchod pa byas te lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa mnyan du yod pa na rgyal bu rgyal byed kyi tshal khyim bdag mgon med zas sbyin gyi kun dga' ra ba na bzhugs so// de'i tshe mnyan du yod pa na tshong dpon phyug cing nor mang la longs spyod che ba yongs su 'dzin pa yangs shing rgya che ba/ rnam thos kyi bu'i nor dang ldan pa/ rnam thos kyi bu'i nor dang 'gran pa zhig gnas pa des rigs mnyam pa las chung ma blangs nas/ de de dang lhan cig tu rtse zhing dga' la dga' mgur spyod do// de rtse zhing dga' la dga' mgur spyod kyang // bu yang med bu mo yang med nas de lag pa la rkom tshugs bcas te/ bdag gi khyim nor du ma dang ldan du zin kyang bdag la bu yang med bu mo yang med pas/ bdag 'das pa'i 'og tu ni bu med pa'i phyir ci bdog pa thams cad rgyal po dbang bar 'gyur ro snyam ste sems khong du chud cing 'dug go// de nas dge sbyong dang / bram ze dang / ltas mkhan dang / mdza' bo dang / gnyen dang / rtsa lag gzhan dag gis lha la gsol ba thob cig ces de la bsgo'o// 'jig rten na yang gsol ba btab pa'i rgyus bu dang bu mo skye bar 'gyur ro zhes bya ba'i gtam de yod mod kyi/ de yang de lta ni ma yin te/ gal te gsol ba btab pa'i rgyus bu dang bu mo skye bar 'gyur du zin na ni/ 'khor los sgyur ba'i rgyal po bzhin du re re la yang bu stong stong yod par 'gyur ba'i rigs so// ye ni gnas gsum tshogs pa las bu dang bu mo skye bar 'gyur te/ gsum gang zhe na/ pha ma gnyis 'dod chags langs te phrad pa dang / ma dus la bab cing zla mtshan dang ldan pa dang dri za 'ongs pa ste/ gnas 'di gsum tshogs pa las bu dang bu mo skye bar 'gyur na/ 'on kyang dge sbyong dang / bram ze rnams dang / ltas mkhan rnams dang / mdza' bo dang / gnyen dang / rtsa lag rnams kyis de la tho btsams nas/ de bu med de bu 'dod pa'i phyir gu lang dang chu lha dang ku be ra dang brgya byin dang tshangs pa la sogs pa dang / lha'i khyad par gzhan dag la yang gsol ba 'debs te/ 'di lta ste kun dga' ra ba'i lha dang / nags tshal gyi lha dang / lam gyi bzhi mdo'i lha dang / sum mdo'i lha dang / gtor ma len pa'i lha dang / lhan cig skyes pa dang chos 'thun pa pa dang rtag tu phyi bzhin 'brang ba'i lha rnams la yang gsol ba 'debs te de yang gsol ba 'debs pa lhur byed cing 'dug la/ sems can zhig kyang sems can gyi ris shig nas shi 'phos te de'i chung ma'i ltor zhugs so// bud med mkhas pa'i rang bzhin can kha cig la ni thun mong ma yin pa'i chos lnga yod de/ lnga gang zhe na/ skyes pa chags pa yang shes la ma chags pa yang shes pa dang / dus kyang shes la zla mtshan yang shes pa dang / bu chags pa shes pa dang gang las bu chags pa shes pa dang / khye'u yang shes la bu mo yang shes pa ste/ gal te khye'u yin na ni lto g.yas logs su rten cing gnas so// gal te bu mo yin na ni lto g.yon logs su rten cing gnas so// de nas de dga' ches nas khyim thab la sbran pa jo bo bdag la sras chags te/ bdag gi rum g.yas logs na rten cing gnas pa las na/ khye'ur 'gyur bar nges kyis dgyes pa bskyed du gsol zhes byas nas/ de yang dga' ches te ro stod ni bteg lag pa g.yas pa ni brkyang nas bdag gis yun ring po nas smon smon pa'i bu'i ngo mthong bar 'ong ngo // bdag gi bu rung bar shog shig // mi rung bar ma gyur cig // bdag gi bya ba dag byed par shog shig // gsos pa'i lan phyir gso bar shog shig // nor skal la spyod par shog shig // bdag gi rigs rgyud ring du gnas par shog shig // bdag cag 'das te shi ba'i 'og tu yang bdag cag gi phyir mang yang rung nyung yang rung ste/ sbyin pa dag byin la bsod nams dag byas nas/ de gnyis gang dang gang du skyes shing 'gro ba der 'di song shig ces yon bsngo bar shog shig ces dga' ba'i tshig brjod do// des bu chags par rig nas bu'i rim gro bya ba'i phyir/ khang steng du nyam rangs su bzhag ste/ grang ba'i tshe grang ba'i yo byad rnams dang / tsha ba'i tshe tsha ba'i yo byad rnams dang / sman pas bstan pa'i zas rnams dang / ha cang kha ba ma yin pa rnams dang / ha cang skyur ba ma yin pa rnams dang / ha cang lan tshwa che ba ma yin pa rnams dang / ha cang mngar ba ma yin pa rnams dang / ha cang ro tsha ba ma yin pa rnams dang / ha cang bska ba ma yin pa rnams te/ kha ba dang / skyur ba dang / lan tsha dang / mngar ba dang / tsha ba dang / bska ba med pa'i zas rnams sten cing // do shal dang se mo dos lus rnam par bklubs te lha'i bu mo dga' ba'i tshal na rnam par rgyu ba bzhin du khri'i steng nas khri'i steng dang / khri'u'i steng nas khri'u'i steng du rgyu zhing 'og gi sa gzhi la mi 'bab pa dang / des yid du mi 'ong ba'i sgra skad ci yang mi thos par byas so// de zla ba brgyad dam dgu lon pa dang bu byung ste/ khye'u gzugs bzang zhing blta na sdug la mdzes pa zhig btsas nas de btsas pa'i tshe khyim gang gi mi thams cad dga' bar gyur te de btsas pa'i btsas ston byas nas/ khye'u 'di'i ming ji skad gdags zhes ming 'dogs par byed de/ nye du rnams na re 'di btsas pa na khyim gang gi mi thams cad dga' bar gyur pas na de'i phyir khye'u 'di'i ming dga' byed ces gdags so zhes zer nas de'i ming dga' byed ces btags so// de nas khye'u dga' byed pang na 'tsho ba'i ma ma gnyis dang / nu ma snun pa'i ma ma gnyis dang / dri ma 'khru ba'i ma ma gnyis dang / rtse ba'i ma ma gnyis te/ ma ma brgyad la gtad nas de ma ma brgyad kyis 'o ma dang / zho dang / mar dang / zhun mar dang / mar gyi nying khu dang / gzhan yang yo byad kyi khyad par bzang ngo cog gis bskyed bsrings te/ mtsho'i nang gi pad ma bzhin du skyed cher drag par gyur to// de nas de gang gi tshe cher skyes te lo lnga'am drug lon pa de'i tshe/ le lo can mchog tu le lo che ba zhig tu gyur te mal dang stan las kyang ldang mi 'dod do// de blo rno zhing gsal bas khyim gyi nang du 'dug bzhin du bstan bcos rnams bslabs so// de nas tshong dpon de 'di snyam du sems te bdag gis lha mnyes par byas nas/ brgya lam na lan gcig na bu skyes pa de yang le lo can mchog tu le lo che ba zhig tu gyur te mal dang stan las kyang mi ldang na 'di ltar lus tha mal par gyur kyang grum po bzhin du lnga re 'dug pa 'di 'dra ba'i bu lta ci dgos snyam mo// tshong dpon de yang rdzogs byed la dga' ste/ des mu stegs can gyi ston pa drug rang gi khyim du bos nas/ gal te khye'u 'dis de dag mthong na rjes bskyed de mal nas ldang ba tsam yang byed srid dam snyam pa dang / de nas khye'u le lo can gyis ston pa de dag mthong nas mig gis kyang ma bltas na ldang ba'am gus par smra ba'am stan bstabs pa lta ci smos/ de nas tshong dpon des gnas skabs de lta bu mthong nas ches rab tu gdung bar gyur te lag pa la rkom tshugs bcas nas sems khong du chud cing 'dug go// de'i skabs su sangs rgyas bcom ldan 'das rnams kyis ni mi mkhyen pa'am/ mi gzigs pa'am/ mi rtogs pa'am/ thugs su mi chud pa ci yang med la sangs rgyas bcom ldan 'das thugs rje chen po dang ldan pa/ 'jig rten la phan 'dogs pa la zhugs pa/ srung ba gcig dang ldan pa/ gcig tu dpa' ba zla med pa/ gnyis su mi gsung ba/ zhi gnas dang lhag mthong la gnas pa/ rig pa gsum snang bar mdzad pa/ bslab pa gsum la legs par bslabs pa/ 'dul ba'i gzhi gsum la mkhas pa/ chu bo bzhi las rgal ba/ rdzu 'phrul gyi rkang pa bzhi'i zhabs kyi mthil shin tu brtan pa/ bsdu ba'i dngos po bzhi la yun ring po nas 'dris par byas pa/ mi 'jigs pa bzhis mi 'jigs pa/ khyu mchog gi yang dag pa'i seng ge'i sgra chen po sgrogs pa/ yan lag lnga rnam par spangs pa/ 'gro ba lnga las yang dag par 'das pa/ yan lag drug dang ldan pa/ pha rol tu phyin pa drug yongs su rdzogs pa/ rtag tu gnas par bya ba drug la gnas pa/ byang chub kyi yan lag bdun gyi me tog gis phyug pa/ lam yan lag brgyad pa ston pa/ mthar gyis gnas pa'i snyoms par 'jug pa dgu la mkhas pa/ stobs bcu'i stobs dang ldan pa/ phyogs bcur grags pas kun tu rgyas pa/ brgya phrag bcu pa la dbang byed pa bas kyang ches khyad par du 'phags pa rnams ni chos nyid kyis nyin dus gsum mtshan dus gsum du sangs rgyas kyi spyan gyis 'jig rten la gzigs te/ su ni rgud su ni dar/ su ni phongs shing 'dug // su ni nyam nga bar gyur/ su ni gnod pa dang ldan/ su ni phongs pa dang / nyam nga ba dang gnod pa dang ldan/ su ni ngan song du gzhol/ su ni ngan song du 'bab/ su ni ngan song du bab/ su ni ngas ngan song nas phyung ste mtho ris dang / thar pa dang / 'bras bu la gzhag par bya/ su ni 'dod pa'i 'dam du bying ba las lag nas drang bar bya/ su ni 'phags pa'i nor bdun med pa las 'phags pa'i nor bdun gyi dbang phyug la dbang byed du gzhug par bya/ su ni dge ba'i rtsa ba rnams ma bskyed pa rnams las bskyed par bya/ su ni dge ba'i rtsa ba rnams bskyed zin pa las yongs su smin par bya/ su ni yongs su smin zin pa las rnam par grol bar bya snyam du ye shes gzigs pa 'jug go// 'dir smras pa/ rgya mtsho chu srin rnams kyi gnas// dus rlabs yol bar 'gyur yang srid// gdul bar bya ba'i sras rnams la// sangs rgyas dus las yol ba med// de nas bcom ldan 'das kyis khye'u le lo can gyis nga mthong na brtson 'grus rtsom par 'gyur te/ bla na med pa yang dag par rdzogs pa'i byang chub kyi bar du sems yongs su 'gyur bar 'ong ngo snyam du gzigs so// de nas bcom ldan 'das kyis mu stegs can rnams kyi rgyags pa dang / dregs pa gcad pa dang / khye'u'i dge ba'i rtsa ba bskyed pa'i phyir 'od zer gser gyi kha dog can nyi ma stong gi 'od pas lhag pa dag bkye ste/ de dag gis khyim de kun tu snang bar byas so bskal pa stong du yongs su bsgoms pa'i byams pa'i 'od zer dag kyang bkye ste/ de dag gis de'i lus la phog ma thag tu rab tu sim par gyur nas/ su'i mthus bdag gi lus rab tu sim par byas snyam ste/ des phan tshun du bltas so// de nas bcom ldan 'das dge slong gi tshogs kyis zhabs 'bring byas te khyim de'i nang du gshegs nas khye'u le lo can gyis sangs rgyas bcom ldan 'das sku skyes bu chen po'i mtshan sum cu rtsa gnyis kyis brgyan pa/ dpe byad bzang po brgyad cus mdzes par byas pa/ 'od 'dom gang gis brgyan pa/ nyi ma stong bas lhag pa'i 'od mnga' ba/ rin po che'i ri bo 'gro ba lta bu kun nas bzang ba mthong ngo // mthong nas kyang mchog tu dga' bar gyur te 'phral la rang nyid langs nas bcom ldan 'das kyi gdan bshams te bcom ldan 'das tshur gshegs/ bcom ldan 'das gshegs pa legs so// bcom ldan 'das gdan bshams pa la bzhugs su gsol zhes de skad kyang smras so// de nas de'i pha ma dang nang mi rnams kyis sngon ma mthong ba'i gus par sgrim pa mthong nas mchog tu ya mtshan du gyur to// de nas khye'u le lo can gyis dga' zhing mdangs phyung ba'i mig dang ldan pas bcom ldan 'das kyi zhabs la phyag 'tshal nas chos mnyan pa'i phyir spyan sngar 'dug ste/ bcom ldan 'das kyis de la le lo'i nyes pa dang brtson 'grus rtsom pa'i phan yon rnam pa du ma bka' stsal nas/ tsan dan gyi dbyug gu zhig kyang de la byin te khye'u dbyug gu 'di rdungs shig ces bka' stsal to// de nas des dbyug gu de brdungs pa dang / sgra snyan pa thos par gyur la rin po che'i gter sna tshogs kyang mthong ngo // de nas de 'di snyam du sems de/ kye ma brtson 'grus rtsom pa la ni khyad par chen po de lta bu yod kyis/ bdag gis phyir zhing brtson 'grus brtsam par bya gor ma chag snyam nas des mnyan du yod par dril gyi sgra bsgrags te/ bdag nyid kyis ded dpon bya bar bsgrags nas rgya mtsho chen po la lan drug rgal te gru'i don grub pas rin po che chen po bsdus te/ bcom ldan 'das nyan thos kyi dge 'dun dang bcas pa khyim gyi nang du bshos gsol nas/ bla na med pa yang dag par rdzogs pa'i byang chub tu smon lam btab bo// de nas bcom ldan 'das kyis khye'u le lo can gyi rgyu gcig nas gcig tu brgyud pa dang las gcig nas gcig tu brgyud pa mkhyen nas 'dzum pa mdzad do// 'di ni sangs rgyas bcom ldan 'das rnams gang gi tshe 'dzum pa mdzad pa'i chos nyid de de'i tshe zhal gyi sgo nas 'od zer sngon po dang / ser po dang / dmar po dang / dkar po rnams byung nas kha cig ni 'og tu 'gro'o// kha cig ni steng du 'gro'o// 'og tu 'gro ba gang yin pa de dag ni sems can dmyal ba yang sos dang / thig nag dang / 'dus 'joms dang / ngu 'bod dang / ngu 'bod chen po dang / tsha ba dang / rab tu tsha ba dang / mnar med pa dang / chu bur can dang / chu bur rdol dang / so thams thams dang / kyi hud zer dang / a chu zer dang / ud pal ltar gas pa dang / pad ma ltar gas pa dang / pad ma ltar gas pa chen por song nas tsha ba'i sems can dmyal ba gang yin pa de dag tu ni bsil bar gyur te 'bab bo/ grang ba'i sems can dmyal ba gang yin pa de dag tu ni dro bar gyur te 'bab bo// des na sems can de dag gi gnod pa'i khyad par rnams rtse zhil bar gyur to// de nas de dag 'di snyam du sems te/ kye ci bdag cag 'di nas shi 'phos sam 'on te gzhan du skyes sam snyam mo// de nas de dag dad pa bskyed pa'i phyir bcom ldan 'das sprul pa 'gyed par mdzad de/ de dag gis sprul pa mthong nas 'di snyam du sems te/ kye bdag cag ni 'di nas kyang shi 'phos par ma gyur la gzhan du yang ma skyes mod kyi/ 'on kyang sngon ma byung ba'i sems can snang ba 'di'i mthus/ bdag cag gi gnod pa'i khyad par rnams rtse zhil bar gyur to snyam mo// de nas de dag sprul pa de la sems mngon par dga' bar gyur nas sems can dmyal ba myong bar 'gyur ba'i las de zad de lha dang mi rnams kyi nang du gang du bden pa rnams kyi snod du rung bar 'gyur ba der nying mtshams 'dzin par 'gyur ro// steng du 'gro ba gang yin pa de dag ni rgyal chen bzhi'i ris rnams dang sum cu rtsa gsum pa rnams dang / 'thab bral rnams dang / dga' ldan rnams dang / 'phrul dga' rnams dang / gzhan 'phrul dbang byed rnams dang / tshangs ris rnams dang / tshangs pa'i mdun na 'don pa rnams dang / tshangs pa chen po rnams dang / 'od chung rnams dang / tshad med 'od rnams dang / 'od gsal rnams dang / dge chung rnams dang / tshad med dge rnams dang / dge rgyas rnams dang / sprin med rnams dang / bsod nams skyes rnams dang / 'bras bu che rnams dang / mi che rnams dang / mi gdung rnams dang / gya nom snang rnams dang / shin tu mthong rnams dang / 'og min gyi lha rnams kyi bar du song nas/ mi rtag pa dang / sdug bsngal ba dang / stong pa dang / bdag med pa'i sgra sgrogs so// tshigs su bcad pa gnyis kyang rjod par byed de// nges par 'byung ba brtsam par gyis// sangs rgyas bstan la sbyor bar gyis// 'dam bu'i khyim la glang chen bzhin// 'chi bdag sde ni gzhom par gyis// gang zhig chos 'dul 'di nyid la// bag yod spyod par byed pa ni// skye ba'i 'khor ba rab spangs nas// sdug bsngal zad par byed par 'gyur// zhes rjod par byed do// de nas 'od zer de dag gis stong gsum gyi stong chen po'i 'jig rten gyi khams bskor nas/ bcom ldan 'das nyid kyi phyi bzhin 'brangs te/ gal te bcom ldan 'das kyis 'das pa'i las lung ston par bzhed na ni bcom ldan 'das kyi snam logs su mi snang bar 'gyur ro// ma 'ongs pa'i las lung ston par bzhed na ni mdun logs su mi snang bar 'gyur ro// sems can dmyal bar skye bar lung ston par bzhed na ni zhabs kyi mthil du mi snang bar 'gyur ro// dud 'gror skye bar lung ston par bzhed na ni zhabs kyi rting par mi snang bar 'gyur ro// su skye bar lung ston par bzhed na ni zhabs kyi mthe bor mi snang bar 'gyur ro// mir skye bar lung ston par bzhed na ni pus mo gnyis su mi snang bar 'gyur ro// stobs kyi 'khor los sgyur ba'i rgyal por lung ston par bzhed na ni phyag g.yon pa'i mthil du mi snang bar 'gyur ro// 'khor los sgyur ba'i rgyal por lung ston par bzhed na ni phyag g.yas pa'i mthil du mi snang bar 'gyur ro// lhar skye bar lung ston par bzhed na ni lte bar mi snang bar 'gyur ro// nyan thos kyi byang chub tu lung ston par bzhed na ni zhal du mi snang bar 'gyur ro// rang sangs rgyas kyi byang chub tu lung ston par bzhed na ni smin mtshams kyi mdzod spur mi snang bar 'gyur ro// bla na med pa yang dag par rdzogs pa'i byang chub tu lung ston par bzhed na ni dbu'i gtsug tor du mi snang bar 'gyur ro// de nas 'od zer de dag gis bcom ldan 'das la lan gsum bskor ba byas te/ bcom ldan 'das kyi dbu'i gtsug tor du mi snang bar gyur to// de nas tshe dang ldan pa kun dga' bos thal mo sbyar te bcom ldan 'das la zhus pa/ tshon sna stong gis spel ba sna tshogs can// mang po zhal gyi sgo nas byung bar gyur// de yis phyogs rnams kun tu snang bar bgyis// nyi ma shar bas ji ltar bgyis pa bzhin// yang tshigs su bcad de gsol pa/ rgod dang bral zhing rgyags dang mi dgyes spangs pa yi// sangs rgyas 'gro ba dag gi dam pa'i rgyur gyur pa// rgyal ba dgra thub rnams ni rgyu rkyen ma mchis par// pad ma'i rtsa dang dung mdog lta bu'i 'dzum mi ston// brtan pos nyid kyi blo yis dus bab mkhyen lags na// dge sbyong rgyal dbang nyan pa som nyi 'tshal ba rnams// thub pa khyu mchog gi ni gsung mchog brtan pa dang // bzang po dag gis the tsom skyes pa bsal bar gsol// rgya mtsho dang ni ri rgyal lta bur brtan pa yi// mgon po rdzogs sangs rgyas rnams gyin da 'dzum mi ston// gang gi don du dpa' bo 'dzum pa ston mdzad pa// de ni khyod las skye bo phal chen nyan par 'tshal// bcom ldan 'das kyis bka' stsal pa/ kun dga' bo de ni de bzhin no// de ni de bzhin te/ kun dga' bo de bzhin gshegs pa dgra bcom pa yang dag par rdzogs pa'i sangs rgyas rnams ni rgyu med rkyen med par 'dzum pa mi mdzad do// kun dga' bo khye'u le lo can 'dis nga la 'di lta bu'i bkur sti byas pa mthong ngam/ btsun pa mthong lags so// kun dga' bo khye'u le lo can 'di dge ba'i rtsa ba dang / sems bskyed pa dang / sbyin par bya ba'i chos yongs su gtong ba 'dis/ bskal pa grangs med pa gsum gyis yang dag par bsgrub par bya ba'i byang chub yang dag par bsgrubs te/ snying rje chen pos yongs su bsgos pa'i pha rol tu phyin pa drug yongs su rdzogs par byas nas stobs bcu dang / mi 'jigs pa bzhi dang / ma 'dres pa'i dran pa nye bar gzhag pa gsum dang / snying rje chen po dang ldan pa'i yang dag par rdzogs pa'i sangs rgyas stobs dang / brtson 'grus dang / mthu rtsal dang shin tu ldan pa zhes bya bar 'gyur te/ 'jig rten du 'byung bar 'gyur ro// de'i sbyin par bya ba'i chos ni gang nga la mngon par dga' bar gyur pa 'di yin no// bcom ldan 'das kyis de skad ces bka' stsal nas/ dge slong de dag yi rangs te bcom ldan 'das kyis gsungs pa la mngon par bstod do// // gang po la sogs pa'i rtogs pa brjod pa brgya pa/ bam po gnyis pa/ ded dpon zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mo byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa mnyan du yod pa na/ rgyal bu rgyal byed kyi tshal khyim bdag mgon med zas sbyin gyi kun dga' ra ba na bzhugs so// de'i tshe mnyan du yod pa na ded dpon chen po zhig rgya mtsho chen po'i nang du gru bub ste/ phyir 'ongs nas des lan gnyis lan gsum gyi bar du lha thams cad la gsol ba btab ste/ rgya mtsho chen po'i nang du zhugs na 'on kyang gru bub ste phyir 'ongs so// de nas de mi dga' ba chen po skyes nas de 'di snyam du sems te bdag gis thabs gang gis nor bsdu bar bya ba'i thabs ci yod snyam mo// yang de 'di snyam du sems te/ sangs rgyas bcom ldan 'das 'di ni lha thams cad las kyang ches khyad par du 'phags te/ bdag la phan pa dang gzhan la phan pa la zhugs pa/ thugs rje can bdag nyid chen po chos la gus pa/ skye dgu la mnyes gshin pa yin gyis/ da ni bdag gis 'di la brten te yang rgya mtsho chen po'i nang du zhugs la gru'i don legs par grub ste phyir 'ongs nas/ nor phyed kyis 'di la mchod pa bya'o snyam mo// des de ltar brtson 'grus byas te/ yang rgya mtsho chen po'i nang du zhugs pa dang sangs rgyas kyi mthus rin po che'i gling du phyin nas/ rin po che chen po bsdus te bde ba dang nye zho med par bdag gi khyim du phyin to// de ngal bso nas snod bzlugs na/ des rin po che rnam pa sna tshogs mthong nas chags pa chen po skyes te/ bdag gis rin po che 'di lta bu dag dge sbyong gau ta ma la phyed ji ltar sbyin snyam du sems pa la zhugs te ma la bdag gis 'di rnams bdag gi chung ma'i lag tu zho'i bzhi cha gcig tu btsongs la/ bcom ldan 'das la spos dbul bar bya gor ma chag snyam mo// des zho'i bzhi cha gcig gis a ga ru'i spos nyos nas rgyal bu rgyal byed kyi tshal du song ngo // de nas shin tu ngo tsha ba bzhin du sgo gang du 'dug nas a ga rus bdugs so// de nas bcom ldan 'das kyis gang gis bdug pa de steng gi nam mkha' la yang dag par 'phags te mnyan du yod pa thams cad khyab par gyur nas sprin chen po'i mgo ltar 'dug par 'gyur ba de lta bu'i rdzu 'phrul mngon par 'du bya ba mdzad do// des lha dang mi dad par byed pa'i cho 'phrul shin tu rmad du byung ba de mthong nas dga' ba chen po skyes te/ bdag gi sems la brgyad bkag nas/ gang bdag gis rin po che'i sgo nas/ bcom ldan 'das kyi sku bslu ba 'di ni bdag gi cha ma yin no zhes byas so// de nas ded dpon des bcom ldan 'das nyan thos kyi dge 'dun dang bcas pa khyim gyi nang du bshos la spyan drangs so// de nas zhal zas bzang pos tshim par byas nas rin po che chen po dag gis gtor to// de nas rin po che de dag 'di lta ste/ sangs rgyas rnams kyi sangs rgyas kyi mthu dang / lha rnams kyi lha'i mthus/ bcom ldan 'das kyi dbu'i steng gi nam mkha' la 'phags nas/ rin po che'i khang pa dang khang pa brtsegs pa rin po che'i rgyal mtshan can mgar ba'am mgar ba'i slob ma legs par lobs pas kyang byed mi nus pa de lta bur gyur te 'dug go// de nas ded dpon des cho 'phrul de mthong nas ched kyis dga' ba skyes te/ sdong po rtsa ba nas bcad pa bzhin du bcom ldan 'das kyi zhabs la phyag 'tshal nas smon lam btab pa/ dge ba'i rtsa ba dang sems bskyed pa dang sbyin par bya ba'i chos yongs su gtong ba 'dis bdag 'jig rten long ba 'dren pa med cing yongs su 'dren pa med par sems can ma bsgral ba rnams sgrol ba dang / ma grol ba rnams 'grol ba dang / dbugs ma phyin pa rnams dbugs 'byin pa dang / yongs su mya ngan las ma 'das pa rnams yongs su mya ngan las zlo ba'i sangs rgyas su gyur cig ces byas so// de nas bcom ldan 'das kyis ded dpon de'i rgyu gcig nas gcig tu brgyud pa dang / las gcig nas gcig du brgyud pa mkhyen nas 'dzum pa mdzad do// 'di ni sangs rgyas bcom ldan 'das rnams gang gi tshe 'dzum pa mdzad pa'i chos nyid de de'i tshe zhal gyi sgo nas 'od zer sngon po dang / ser po dang / dmar po dang / dkar po rnams byung nas/ kha cig ni 'og tu 'gro'o// kha cig ni steng du 'gro'o// 'og tu 'gro ba gang yin pa de dag ni sems can dmyal ba yang sos dang / thig nag dang / 'dus 'joms dang / ngu 'bod dang / ngu 'bod chen po dang / tsha ba dang / rab tu tsha ba dang / mnar med pa dang / chu bur can dang / chu bur rdol dang / so thams thams dang / kyi hud zer dang / a chu zer dang / ud pal ltar gas pa dang / pad ma ltar gas pa dang / pad ma ltar gas pa chen por song nas/ tsha ba'i sems can dmyal ba gang yin pa de dag tu ni bsil bar gyur te 'bab bo// grang ba'i sems can dmyal ba gang yin pa de dag tu ni dro bar gyur te 'bab bo// des na sems can de dag gi gnod pa'i khyad par rnams rtse zhil bar gyur to// de nas de dag 'di snyam du sems te kye ci bdag cag 'di nas shi 'phos sam/ 'on te gzhan du skyes sam snyam mo// de nas de dag dad pa bskyed pa'i phyir bcom ldan 'das sprul pa 'gyed par mdzad de/ de dag gis sprul pa mthong nas 'di snyam du sems te/ kye bdag cag ni 'di nas kyang shi 'phos par ma gyur la gzhan du yang ma skyes mod kyi/ 'on kyang sngon ma byung ba'i sems can snang ba 'di'i mthus bdag cag gi gnod pa'i khyad par rnams rtse zhil bar gyur to snyam mo// de nas de dag sprul pa la sems mngon par dga' bar gyur nas sems can dmyal ba myong bar 'gyur ba'i las de zad de/ lha dang mi rnams kyi nang du gang du bden pa rnams kyi snod du rung bar 'gyur ba der nying mtshams 'dzin par 'gyur ro// steng du 'gro ba gang yin pa de dag ni rgyal chen bzhi'i ris rnams dang / sum cu rtsa gsum pa rnams dang / 'thab bral rnams dang / dga' ldan rnams dang / 'phrul dga' rnams dang / gzhan 'phrul dbang byed rnams dang / tshangs ris rnams dang / tshangs pa'i mdun na 'don pa rnams dang / tshangs pa chen po rnams dang / 'od chung rnams dang / tshad med 'od rnams dang / 'od gsal rnams dang / dge chung rnams dang / tshad med dge rnams dang / dge rgyas rnams dang / sprin med rnams dang / bsod nams skyes rnams dang / 'bras bu che rnams dang / mi che rnams dang / mi gdung rnams dang / gya nom snang rnams dang / shin tu mthong rnams dang / 'og min gyi bar gyi lha rnams kyi nang du song nas/ mi rtag pa dang sdug bsngal ba dang stong pa dang bdag med pa'i sgra sgrogs so// tshigs su bcad pa gnyis kyang rjod par byed do/ nges par 'byung ba brtsam par gyis// sangs rgyas bstan la sbyor bar gyis// 'dam bu'i khyim la glang chen bzhin// 'chi bdag sde ni gzhom par gyis// gang zhig chos 'dul 'di nyid la// bag yod spyod par byed pa ni// skye ba'i 'khor ba rab spangs nas// sdug bsngal zad par byed par 'gyur// zhes rjod par byed do// de nas 'od zer de dag gis stong gsum gyi stong chen po'i 'jig rten gyi khams bskor nas/ bcom ldan 'das nyid kyi phyi bzhin 'brangs te/ gal te bcom ldan 'das kyis 'das pa'i las lung ston par bzhed na ni bcom ldan 'das kyi snam logs su mi snang bar 'gyur ro// ma 'ongs pa'i las lung ston par bzhed na ni mdun logs su mi snang bar 'gyur ro// sems can dmyal bar skye bar lung ston par bzhed na ni zhabs kyi mthil du mi snang bar 'gyur ro// dud 'gror skye bar lung ston par bzhed na ni zhabs kyi rting par mi snang bar 'gyur ro// su skye bar lung ston par bzhed na ni zhabs kyi mthe bor mi snang bar 'gyur ro// mir skye bar lung ston par bzhed na ni pus mo gnyis su mi snang bar 'gyur ro// stobs kyi 'khor los sgyur ba'i rgyal por lung ston par bzhed na ni phyag g.yon pa'i mthil du mi snang bar 'gyur ro// 'khor los sgyur ba'i rgyal por lung ston par bzhed na ni phyag g.yas pa'i mthil du mi snang bar 'gyur ro// lhar skye bar lung ston par bzhed na ni lte bar mi snang bar 'gyur ro// nyan thos kyi byang chub tu lung ston par bzhed na ni zhal du mi snang bar 'gyur ro// rang sangs rgyas kyi byang chub tu lung ston par bzhed na ni smin mtshams kyi mdzod spur mi snang bar 'gyur ro// bla na med pa yang dag par rdzogs pa'i byang chub tu lung ston par bzhed na ni dbu'i gtsug tor du mi snang bar 'gyur ro// de nas 'od zer de dag gis bcom ldan 'das la lan gsum bskor ba byas te/ bcom ldan 'das kyi dbu'i gtsug tor du mi snang bar gyur to// de nas tshe dang ldan pa kun dga' bos thal mo sbyar te/ bcom ldan 'das la zhus pa/ tshon sna stong gis spel ba sna tshogs can// mang po zhal gyi sgo nas byung bar gyur// de yis phyogs rnams kun tu snang bar bgyis// nyi ma shar bas ji ltar bgyis pa bzhin// yang tshigs su bcad de gsol pa/ rgod dang bral zhing rgyags dang mi dgyes spangs pa yi// sangs rgyas 'gro ba dag gi dam pa'i rgyur gyur pa// rgyal ba dgra thub rnams ni rgyu rkyen ma mchis par// pad ma'i rtsa dang dung mdog lta bu'i 'dzum mi ston// brtan pos nyid kyi blo yis dus bab mkhyen lags na// dge sbyong rgyal dbang nyan pa som nyi 'tshal ba rnams// thub pa khyu mchog gi ni gsum mchog brtan pa dang // bzang po dag gis the tsom skyes pa bsal bar gsol// rgya mtsho dang ni ri rgyal lta bur brtan pa yi// mgon po rdzogs sangs rgyas rnams gyin da 'dzum mi ston// gang gi don du dpa' bo 'dzum pa ston mdzad pa// de ni khyod las skye bo phal chen nyan par 'tshal// bcom ldan 'das kyis bka' stsal pa/ kun dga' bo de ni de bzhin no// de ni de bzhin te/ kun dga' bo de bzhin gshegs pa dgra bcom pa yang dag par rdzogs pa'i sangs rgyas rnams ni rgyu med rkyen med par 'dzum pa mi mdzad do// kun dga' bo ded dpon 'dis nga la 'di lta bu'i bkur sti byas pa mthong ngam/ btsun pa mthong lags so// kun dga' bo ded dpon 'di'i dge ba'i rtsa ba dang sems bskyed pa dang sbyin par bya ba'i chos yongs su gtong ba 'dis bskal pa grangs med pa gsum gyis yang dag par bsgrub par bya ba'i byang chub yang dag par bsgrubs te/ snying rje chen pos yongs su bsgos pa'i pha rol tu phyin pa drug yongs su rdzogs par byas nas/ stobs bcu dang / mi 'jigs pa bzhi dang / ma 'dres pa'i dran pa nye bar gzhag pa gsum dang / snying rje chen po dang ldan pa'i yang dag par rdzogs pa'i sangs rgyas spos mchog ces bya bar 'gyur te 'jig rten du 'byung bar 'gyur ro// de'i sbyin par bya ba'i chos ni gang nga la sems mngon par dga' bar gyur pa 'di yin no// bcom ldan 'das kyis de skad ces bka' stsal nas/ dge slong de dag yi rangs te bcom ldan 'das kyis gsungs pa la mngon par bstod do// // zla ba zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mo byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa mnyan du yod pa na rgyal bu rgyal byed kyi tshal khyim bdag mgon med zas sbyin gyi kun dga' ra ba na bzhugs so// de nas mnyan du yod pa na tha ga pa zla ba zhes bya ba dbul zhing mchog tu dbul ba zhig gnas so// de yang las ji tsam zhig byed pa de tsam nyi tshe'i zan rnyed par zad de/ des cung zad kyang gzhag tu med do// de nas de 'di snyam du sems te/ bdag ni 'jig rten pha rol nas kyang bsod nams ma byas par 'dir 'ongs la/ 'dir yang dge ba mi byed pas 'di nas 'jig rten pha rol tu yang bsod nams kyang ma byas/ dge ba yang ma byas/ 'jigs shing skrag pa'i mgon skyabs kyang ma byas par 'gro dgos srid kyis/ bdag gis bcom ldan 'das la sna 'ga' zhig gis mchod pa bya gor ma chag snyam mo// de nas des khyim bdag gzhan zhig gi ras btags nas/ des de las ras kyi tshar tshar khyer te srang du zhugs so// bcom ldan 'das kyi snga dro sham thabs dang chos gos gsol te/ lhung bzed bsnams nas mnyan du yod par bsod snyoms la gshegs so// de nas des sangs rgyas bcom ldan 'das sku mtshan sum cu rtsa gnyis kyis legs par brgyan pa/ dpe byad bzang po brgyad cus mdzes par byas pa/ 'od 'dom gang gis brgyan pa/ nyi ma stong bas lhag pa'i 'od mnga' ba/ rin po che'i ri bo 'gro ba lta bu kun nas bzang ba mthong ngo // mthong nas kyang bcom ldan 'das la sems mngon par dga' bar gyur to// bcom ldan 'das kyis kyang de la phan gdags pa'i phyir nyid kyi chos gos ral bar bstan to// de nas des ras kyi tshar tshar de dag bcom ldan 'das la phul lo// bcom ldan 'das kyis kyang de'i mod la chos gos drubs par bstan to// de nas de rgya cher dga' ba skyes nas bcom ldan 'das kyi zhabs la phyag 'tshal te smon lam btab pa/ sbyin pa chung la zhing ni rgya che ste// mthu chen khyod nyid thugs su chud par bas// sbyin pa chen por gyur pa 'di yis ni// bdag ni rgya cher grags pa'i sangs rgyas shog // sbyin pa 'di ni chung ngu lags kyis kyang // bdag gi sems ni rab yangs dpag yas te// mi dang lha mchog rgyal bas bzhes nas ni// sbyin pa chung yang 'bras bu chen por 'gyur// bcom ldan 'das kyis bka' stsal pa/ khyod ni phyi mar zhi ba mthu che ba// rgya chen grags pa mi dang lhas mchod pa// rang byung 'jig rten phan pa snying brtser ldan// tshar tshar bla ma zhes bya rgyal bar 'gyur// de nas bcom ldan 'das kyis tha ga pa zla ba'i rgyu gcig nas gcig tu brgyud pa dang / las gcig nas gcig tu brgyud pa mkhyen nas 'dzum pa mdzad do// 'di ni sangs rgyas bcom ldan 'das rnams gang gi tshe 'dzum pa mdzad pa'i chos nyid de/ de'i tshe zhal nas 'od zer sngon po dang / ser po dang / dmar po dang / dkar po dag byung nas/ kha cig ni 'og tu 'gro'o// kha cig ni steng du 'gro'o// 'og tu 'gro ba gang yin pa de dag ni sems can dmyal ba yang sos dang / thig nag dang / 'dus 'joms dang / ngu 'bod dang / ngu 'bod chen po dang / tsha ba dang / rab tu tsha ba dang / mnar med pa dang / chu bur can dang / chu bur rdol dang / so thams thams dang / kyi hud zer dang / a chu zer dang / ud pal ltar gas pa dang / pad ma ltar gas pa dang / pad ma ltar gas pa chen por song nas tsha ba'i sems can dmyal ba gang yin pa de dag tu ni bsil bar gyur te 'bab bo// grang ba'i sems can dmyal ba gang yin pa de dag tu ni dro bar gyur te 'bab bo// des na sems can de dag gi gnod pa'i khyad par rnams ni rtse zhil bar gyur to// de nas de dag 'di snyam du sems te/ kye ci bdag cag 'di nas shi 'phos sam 'on te gzhan du skyes sam snyam mo// de nas de dag dad pa bskyed pa'i phyir bcom ldan 'das sprul pa 'gyed par mdzad de/ de dag gis sprul pa mthong nas 'di snyam du sems te/ kye bdag cag ni 'di nas kyang shi 'phos par ma gyur la gzhan du yang ma skyes mod kyi/ 'on kyang sngon ma byung ba'i sems can snang ba 'di'i mthus bdag cag gi gnod pa'i khyad par rnams rtse zhil bar gyur to snyam mo// de nas de dag sprul pa la sems mngon par dga' bar gyur nas/ sems can dmyal ba myong bar 'gyur ba'i las de zad de lha dang mi rnams kyi nang du gang du bden pa rnams kyi snod du rung bar 'gyur ba der nying mtshams 'dzin par 'gyur ro// steng du 'gro ba gang yin pa de dag ni rgyal chen bzhi'i ris rnams dang / sum cu rtsa gsum pa rnams dang / 'thab bral rnams dang / dga' ldan rnams dang / 'phrul dga' rnams dang / gzhan 'phrul dbang byed rnams dang / tshangs ris rnams dang / tshangs pa'i mdun na 'don pa rnams dang / tshangs pa chen po rnams dang / 'od chung rnams dang / tshad med 'od rnams dang / 'od gsal rnams dang / dge chung rnams dang / tshad med dge rnams dang / dge rgyas rnams dang / sprin med rnams dang / bsod nams skyes rnams dang / 'bras bu che rnams dang / mi che rnams dang / mi gdung rnams dang / gya nom snang rnams dang / shin tu mthong rnams dang / 'og min gyi lha rnams kyi bar du song nas/ mi rtag pa dang / sdug bsngal ba dang / stong pa dang / bdag med pa'i sgra sgrogs so// tshigs su bcad pa gnyis kyang rjod par byed de/ nges par 'byung ba brtsam par gyis// sangs rgyas bstan la sbyor bar gyis// 'dam bu'i khyim la glang chen bzhin// 'chi bdag sde ni gzhom par gyis// gang zhig chos 'dul 'di nyid la// bag yod spyod par byed pa ni// skye ba'i 'khor ba rab spangs nas// sdug bsngal zad par byed par 'gyur// zhes rjod par byed do// de nas 'od zer de dag gis stong gsum gyi stong chen po'i 'jig rten gyi khams bskor nas bcom ldan 'das nyid kyi phyi bzhin 'brangs te/ gal te bcom ldan 'das kyis 'das pa'i las lung ston par bzhed na ni bcom ldan 'das kyi snam logs su mi snang bar 'gyur ro// ma 'ongs pa'i las lung ston par bzhed na ni mdun logs su mi snang bar 'gyur ro// sems can dmyal bar skye bar lung ston par bzhed na ni zhabs kyi mthil du mi snang bar 'gyur ro// dud 'gror skye bar lung ston par bzhed na ni zhabs kyi rting par mi snang bar 'gyur ro// su skye bar lung ston par bzhed na ni zhabs kyi mthe bor mi snang bar 'gyur ro// mir skye bar lung ston par bzhed na ni pus mo gnyis su mi snang bar 'gyur ro// stobs kyi 'khor los sgyur ba'i rgyal por lung ston par bzhed na ni phyag g.yon pa'i mthil du mi snang bar 'gyur ro// 'khor los sgyur ba'i rgyal por lung ston par bzhed na ni phyag g.yas pa'i mthil du mi snang bar 'gyur ro// lhar skye bar lung ston par bzhed na ni lte bar mi snang bar 'gyur ro// nyan thos kyi byang chub tu lung ston par bzhed na ni zhal du mi snang bar 'gyur ro// rang sangs rgyas kyi byang chub tu lung ston par bzhed na ni smin mtshams kyi mdzod spur mi snang bar 'gyur ro// bla na med pa yang dag par rdzogs pa'i byang chub tu lung ston par bzhed na ni dbu'i gtsug tor du mi snang bar 'gyur ro// de nas 'od zer de dag gis bcom ldan 'das la lan gsum bskor ba byas te/ bcom ldan 'das kyi dbu'i gtsug tor du mi snang bar gyur to// de nas tshe dang ldan pa kun dga' bos thal mo sbyar te/ bcom ldan 'das la zhus pa/ tshon sna stong gis spel ba sna tshogs can// mang po zhal gyi sgo nas byung bar gyur// de yis phyogs rnams kun tu snang bar bgyis// nyi ma shar bas ji ltar bgyis pa bzhin// yang tshigs su bcad de gsol pa/ rgod dang bral zhing rgyags dang mi dgyes spangs pa yi// sangs rgyas 'gro ba dag gi dam pa'i rgyur gyur pa// rgyal ba dgra thub rnams ni rgyu rkyen ma mchis par// pad ma'i rtsa dang dung mdog lta bu'i 'dzum mi ston// brtan pos nyid kyi blo yis dus bab mkhyen lags na// dge sbyong rgyal dbang nyan pa som nyi 'tshal ba rnams// thub pa khyu mchog gi ni gsung mchog brtan pa dang // bzang po dag gis the tshom skyes pa bsal bar gsol// rgya mtsho dang ni ri rgyal lta bur brtan pa yi// mgon po rdzogs sangs rgyas rnams gyin da 'dzum mi ston// gang gi don du dpa' bo 'dzum pa ston mdzad pa// de ni khyod las skye bo phal chen nyan par 'tshal// bcom ldan 'das kyis bka' stsal pa/ kun dga' bo de ni de bzhin no// de ni de bzhin te/ kun dga' bo de bzhin gshegs pa dgra bcom pa yang dag par rdzogs pa'i sangs rgyas rnams ni rgyu med rkyen med par 'dzum pa mi mdzad do// kun dga' bo tha ga pa zla ba 'dis nga la 'di lta bu'i bkur sti byas pa mthong ngam/ btsun pa mthong lags so// kun dga' bo tha ga pa zla ba 'di'i dge ba'i rtsa ba dang sems bskyed pa dang sbyin par bya ba'i chos yongs su gtong ba 'dis/ bskal pa grangs med pa gsum gyis yang dag par bsgrub par bya ba'i byang chub yang dag par bsgrubs te/ snying rje chen pos yongs su bsgos pa'i pha rol tu phyin pa drug yongs su rdzogs par byas nas/ stobs bcu dang / mi 'jigs pa bzhi dang / ma 'dres pa'i dran pa nye bar gzhag pa gsum dang / snying rje chen po dang ldan pa'i yang dag par rdzogs pa'i sangs rgyas tshar tshar bla ma zhes bya bar 'gyur te/ 'jig rten du 'byung bar 'gyur ro// de'i sbyin par bya ba'i chos ni gang nga la sems mngon par dga' bar gyur pa 'di yin no// bcom ldan 'das kyis de skad ces bka' stsal nas/ dge slong de dag yi rangs te/ bcom ldan 'das kyis gsungs pa la mngon par bstod do// // che ba zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mo byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa nyan thos kyi dge 'dun dang bcas pa mnyan du yod pa na rgyal bu rgyal byed kyi tshal khyim bdag mgon med zas sbyin gyi kun dga' ra ba na bzhugs so// de'i tshe mnyan du yod pa na tshong dpon gyi bu che ba zhes bya ba zhig gnas so// de yang khro ba'i kun nas dkris pa shas che ba zhig ste/ rdzogs byed la sogs pa ston pa drug la mchod pa byed do// de phyis nad tshabs chen po zhig gis thebs te de sman pa dang / sman dang / nad g.yog med de shi la thug nas 'di snyam du sems te/ da ni bdag sdug bsngal bar gyur pa'i skyabs byed pa'am srog phangs pa sbyin par byed pa sangs rgyas ma yin pa gzhan su zhig yod snyam mo// de nas de ltar bsams nas/ bcom ldan 'das la gsol ba 'debs so// de'i skabs su sangs rgyas bcom ldan 'das rnams kyis ni mi mkhyen pa'am/ mi gzigs pa'am/ mi rtogs pa'am/ thugs su mi chud pa ci yang med la/ sangs rgyas bcom ldan 'das thugs rje chen po dang ldan pa/ 'jig rten la phan 'dogs pa la zhugs pa/ bsrung ba gcig pa dang ldan pa/ gcig tu dpa' ba/ zla med pa/ gnyis su mi gsung ba/ zhi gnas dang lhag mthong la gnas pa/ rig pa gsum snang bar mdzad pa/ bslab pa gsum la legs par bslabs pa/ 'dul ba'i gzhi gsum la mkhas pa/ chu bo bzhi las rgal ba/ rdzu 'phrul gyi rkang pa bzhi'i zhabs kyi mthil shin tu brtan pa/ bsdu ba'i dngos po bzhi la yun ring po nas 'dris par byas pa/ mi 'jigs pa bzhis mi 'jigs pa/ khyu mchog gi yang dag pa'i seng ge'i sgra chen po sgrogs pa/ yan lag lnga rnam par spangs pa/ 'gro ba lnga las yang dag par 'das pa/ yan lag drug dang ldan pa/ pha rol tu phyin pa drug yongs su rdzogs pa/ rtag tu gnas par bya ba drug la gnas pa/ byang chub kyi yan lag bdun gyi me tog gis phyug pa/ lam yan lag brgyad pa ston pa/ mthar gyis gnas pa'i snyoms par 'jug pa dgu la mkhas pa stobs bcu'i stobs dang ldan pa/ phyogs bcur grags pas kun tu rgyas pa/ brgya phrag bcu la dbang byed pa bas kyang ches khyad par du 'phags pa rnams ni/ chos nyid kyis nyin dus gsum mtshan dus gsum du sangs rgyas kyi spyan gyis 'jig rten la gzigs te/ su ni rgud/ su ni dar/ su ni phongs shing 'dug // su ni nyam nga bar gyur/ su ni gnod pa dang ldan/ su ni phongs pa dang nyam nga ba dang gnod pa dang ldan/ su ni ngan song du gzhol/ su ni ngan song du 'bab/ su ni ngan song du bab/ su ni ngas ngan song nas phyung ste/ mtho ris dang thar pa dang 'bras bu la gzhag par bya/ su ni 'dod pa'i 'dam du bying ba las lag nas drang bar bya/ su ni 'phags pa'i nor bdun med pa las 'phags pa'i nor bdun gyi dbang phyug la dbang byed du gzhug par bya/ su ni dge ba'i rtsa ba rnams ma bskyed pa las bskyed par bya/ su ni dge ba'i rtsa ba rnams bskyed zin pa las yongs su smin par bya/ su ni yongs su smin zin pa las rnam par grol bar bya snyam du ye shes gzigs pa 'jug go// 'dir smras pa/ rgya mtsho chu srin rnams kyi gnas// dus rlabs yol bar 'gyur yang srid// gdul bar bya ba'i sras rnams la// sangs rgyas dus las yol ba med// de nas bcom ldan 'das kyis tshong dpon gyi bu che ba'i gnas skabs de gzigs nas/ 'od zer gser gyi kha dog can nyi ma stong gi 'od pas lhag pa dag bkye ste/ de dag gis khyim de kun tu snang bar byas so// bskal pa stong du yongs su bsgoms pa'i byams pa'i 'od zer dag kyang bkye ste/ de dag gis de'i lus la phog ma thag tu rab tu sim par gyur to// de nas bcom ldan 'das de'i sgo gang du gshegs nas sgo srungs kyi mis bcom ldan 'das sgo na bzhugs so zhes de la sbran to// de nas tshong dpon gyi bu che ba dga' bar gyur te/ dbugs mi phyin pa dbugs phyin par gyur nas bcom ldan 'das gshegs pa legs so// bcom ldan 'das nang du gshegs su gsol/ bcom ldan 'das kyi zhal mthong bar 'tshal lo zhes gsol to// de nas bcom ldan 'das nang du gshegs nas gdan bshams pa la bzhugs so// bzhugs nas kyang bcom ldan 'das kyis che ba la bka' stsal pa/ che ba khyod la gnod pa ci zhig yod/ che bas gsol pa/ bdag la lus kyi gnod pa dang / sems kyi gnod pa mchis so// de nas bcom ldan 'das kyis de la sems can thams cad la byams pa'i sems kyis gdams ngag bstan te/ 'di ni khyod kyi sems kyi sdug bsngal gyi gnyen po yin no zhes bka' stsal to// de nas 'jig rten pa'i thugs bskyed de/ kye ma lha'i dbang po brgya byin gyis ri spos kyi ngad ldang las sman shi ri ka khyer te 'ongs na legs so snyam du dgongs pa dang / bcom ldan 'das kyis thugs bskyed pa'i mod la lha'i dbang po brgya byin gyis ri spos kyi ngad ldang las sman shi ri ka blangs te bcom ldan 'das la phul lo// bcom ldan 'das kyis kyang nyid kyi phyag tu bzhes nas che ba la byin te/ 'di ni khyod kyi lus kyi sdug bsngal tsha ba zhi bar byed pa yin no zhes bka' stsal to// de nas des lus dang sems shin tu sbyangs pa'i bde ba thob nas/ bcom ldan 'das la sems dga' bar gyur to// sems dga' bar gyur nas rgyal po gsal rgyal la bsnyad de/ bcom ldan 'das nyan thos kyi dge 'dun dang bcas pa bshos gsol nas/ 'bum ri ba'i na bza' phul te/ me tog dang / spos dang / me tog phreng thams cad kyis kyang mchod pa byas so// de nas sems la rtas par byas te smon lam btab pa/ dge ba'i rtsa ba dang sems bskyed pa dang sbyin par bya ba'i chos yongs su gtong ba 'dis ji ltar bcom ldan 'das bla na med pa'i sman pa'i rgyal pos bdag gsos pa bzhin du/ bdag kyang ma 'ongs pa'i dus na 'jig rten long ba 'dren pa med cing yongs su 'dren pa med par/ sems can ma rgal ba rnams sgrol ba dang ma grol ba rnams 'grol ba dang / dbugs ma phyin pa rnams dbugs 'byin pa dang / yongs su mya ngan las ma 'das pa rnams yongs su mya ngan las zlo ba'i sangs rgyas su gyur cig ces byas so// de nas bcom ldan 'das kyis che ba'i rgyu gcig nas gcig tu brgyud pa dang / las gcig nas gcig tu brgyud pa mkhyen nas 'dzum pa mdzad do// 'di ni sangs rgyas bcom ldan 'das rnams gang gi tshe 'dzum pa mdzad pa'i chos nyid de/ de'i tshe zhal nas 'od zer sngon po dang / ser po dang / dmar po dang / dkar po rnams byung nas kha cig ni 'og tu 'gro'o// kha cig ni steng du 'gro'o// 'og tu 'gro ba gang yin pa de dag ni sems can dmyal ba yang sos dang / thig nag dang / 'dus 'joms dang / ngu 'bod dang / ngu 'bod chen po dang / tsha ba dang / rab tu tsha ba dang / mnar med pa dang / chu bur can dang / chu bur rdol dang / so thams thams dang / kyi hud zer dang / a chu zer dang / ud pal ltar gas pa dang / pad ma ltar gas pa dang / pad ma ltar gas pa chen por song nas/ tsha ba'i sems can dmyal ba gang yin pa de dag tu ni bsil bar gyur te 'bab bo// grang ba'i sems can dmyal ba gang yin pa de dag tu ni dro bar gyur te 'bab bo// des na sems can de dag gi gnod pa'i khyad par rnams rtse zhil bar gyur to// de nas de dag 'di snyam du sems te/ kye ci bdag cag 'di nas shi 'phos sam/ 'on te gzhan du skyes sam snyam mo// de nas de dag dad pa bskyed pa'i phyir/ bcom ldan 'das sprul pa 'gyed pa mdzad de/ de dag gis sprul pa mthong nas 'di snyam du sems te kye bdag cag ni 'di nas kyang shi 'phos par ma gyur la gzhan du yang ma skyes mod kyi/ 'on kyang sngon ma byung ba'i sems can snang ba 'di'i mthus/ bdag cag gi gnod pa'i khyad par rnams rtse zhil bar gyur to snyam mo// de nas de dag sprul pa la sems mngon par dga' bar gyur nas/ sems can dmyal ba myong bar 'gyur ba'i las de zad de/ lha dang mi rnams kyi nang du gang du bden pa rnams kyi snod du rung bar 'gyur ba der nying mtshams 'dzin par 'gyur ro// steng du 'gro ba gang yin pa de dag ni rgyal chen bzhi'i ris rnams dang / sum cu rtsa gsum pa rnams dang / 'thab bral rnams dang / dga' ldan rnams dang / 'phrul dga' rnams dang / gzhan 'phrul dbang byed rnams dang / tshangs ris rnams dang / tshangs pa'i mdun na 'don pa rnams dang / tshangs pa chen po rnams dang / 'od chung rnams dang / tshad med 'od rnams dang / 'od gsal rnams dang / dge chung rnams dang / tshad med dge rnams dang / dge rgyas rnams dang / sprin med rnams dang / bsod nams skyes rnams dang / 'bras bu che rnams dang / mi che rnams dang / mi gdung rnams dang / gya nom snang rnams dang / shin tu mthong rnams dang / 'og min gyi lha rnams kyi bar du song nas/ mi rtag pa dang sdug bsngal ba dang stong pa dang bdag med pa'i sgra sgrogs so// tshigs su bcad pa gnyis kyang rjod par byed de/ nges par 'byung ba brtsam par gyis// sangs rgyas bstan la sbyor bar gyis// 'dam bu'i khyim la glang chen bzhin// 'chi bdag sde ni gzhom par gyis// gang zhig chos 'dul 'di nyid la// bag yod spyod par byed pa ni/ skye ba'i 'khor ba rab spangs nas// sdug bsngal zad par byed par 'gyur zhes rjod par byed do// de nas 'od zer de dag gis stong gsum gyi stong chen po'i 'jig rten gyi khams bskor nas/ bcom ldan 'das nyid kyi phyi bzhin 'brangs te/ gal te bcom ldan 'das kyis 'das pa'i las lung ston par bzhed na ni bcom ldan 'das kyi snam logs su mi snang bar 'gyur ro// ma 'ongs pa'i las lung ston par bzhed na ni mdun logs su mi snang bar 'gyur ro// sems can dmyal bar skye bar lung ston par bzhed na ni zhabs kyi mthil du mi snang bar 'gyur ro// dud 'gror skye bar lung ston par bzhed na ni zhabs kyi rting par mi snang bar 'gyur ro// su skye bar lung ston par bzhed na ni zhabs kyi mthe bor mi snang bar 'gyur ro// mir skye bar lung ston par bzhed na ni pus mo gnyis su mi snang bar 'gyur ro// stobs kyi 'khor los sgyur ba'i rgyal por lung ston par bzhed na ni phyag g.yon pa'i mthil du mi snang bar 'gyur ro// 'khor los sgyur ba'i rgyal por lung ston par bzhed na ni phyag g.yas pa'i mthil du mi snang bar 'gyur ro// lhar skye bar lung ston par bzhed na ni lte bar mi snang bar 'gyur ro// nyan thos kyi byang chub tu lung ston par bzhed na ni zhal du mi snang bar 'gyur ro// rang sangs rgyas kyi byang chub tu lung ston par bzhed na ni smin mtshams kyi mdzod spur mi snang bar 'gyur ro// bla na med pa yang dag par rdzogs pa'i byang chub tu lung ston par bzhed na ni dbu'i gtsug tor du mi snang bar 'gyur ro// de nas 'od zer de dag gis bcom ldan 'das la lan gsum bskor ba byas te/ bcom ldan 'das kyi dbu'i gtsug tor du mi snang bar gyur to// de nas tshe dang ldan pa kun dga' bos thal mo sbyar te/ bcom ldan 'das la zhus pa/ tshon sna stong gis spel ba sna tshogs can// mang po zhal gyi sgo nas byung bar gyur// de yis phyogs rnams kun tu snang bar bgyis// nyi ma shar bas ji ltar bgyis pa bzhin// yang tshigs su bcad de gsol pa/ rgod dang bral zhing rgyags dang mi dgyes spangs pa yi// sangs rgyas 'gro ba dag gis dam pa'i rgyur gyur pa// rgyal ba dgra thub rnams ni rgyu rkyen ma mchis par// pad ma'i rtsa dang dung mdog lta bu'i 'dzum mi ston// brtan pos nyid kyi blo yis dus bab mkhyen lags na// dge sbyong rgyal dbang nyan pa som nyi 'tshal ba rnams// thub pa khyu mchog gi ni gsung mchog brtan pa dang // bzang po dag gis the tsom skyes pa bsal bar gsol// rgya mtsho dang ni ri rgyal lta bur brtan pa yi// mgon po rdzogs sangs rgyas rnams gyin da 'dzum mi ston// gang gi don du dpa' bo 'dzum pa ston mdzad pa// de ni khyod las skye bo phal chen nyan par 'tshal// bcom ldan 'das kyis bka' stsal pa/ kun dga' bo de ni de bzhin no// de ni de bzhin te/ kun dga' bo de bzhin gshegs pa dgra bcom pa yang dag par rdzogs pa'i sangs rgyas rnams ni rgyu med rkyen med par 'dzum pa mi mdzad do// kun dga' bo tshong dpon gyi bu che ba 'dis nga la 'di lta bu'i bkur sti byas pa mthong ngam/ btsun pa mthong lags so// kun dga' bo tshong dpon gyi bu che ba 'dis dge ba'i rtsa ba dang sems bskyed pa dang sbyin par bya ba'i chos yongs su gtong ba 'dis bskal pa grangs med pa gsum gyis yang dag par bsgrub par bya ba'i byang chub yang dag par bsgrubs te/ snying rje chen pos yongs su bsgos pa'i pha rol tu phyin pa drug yongs su rdzogs par byas nas/ stobs bcu dang / mi 'jigs pa bzhi dang / ma 'dres pa'i dran pa nye bar gzhag pa gsum dang / snying rje chen po dang ldan pa'i yang dag par rdzogs pa'i sangs rgyas shAkya thub pa zhes bya bar gyur te/ 'jig rten du 'byung bar 'gyur ro// de'i sbyin par bya ba'i chos ni gang nga la sems mngon par dga' bar gyur pa 'di yin no// bcom ldan 'das kyis de skad ces bka' stsal nas/ dge slong de dag yi rangs te bcom ldan 'das kyis gsungs pa la mngon par bstod do// // pad ma zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas ri mo byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa/ mnyan du yod pa na rgyal bu rgyal byed kyi tshal khyim bdag mgon med zas sbyin gyi kun dga' ra ba na bzhugs so// gang gi tshe bcom ldan 'das 'jig rten du ma byung ba'i snga rol na ni/ rgyal po gsal rgyal lha gzhan dag la ni dus gsum du me tog dang / bdug pa dang / spos dang / me tog phreng dang / byug pa rnams kyis rjed par byed do// gang gi tshe bcom ldan 'das 'jig rten du byung nas ni/ gzhon nu lta bu'i mdo'i dpes rgyal po gsal rgyal btul nas/ bcom ldan 'das kyis bstan pa la dad pa rnyed de/ de'i tshe dga' ba dang yid bde ba skyes nas dus gsum du bcom ldan 'das kyi thad du 'gro zhing // mar me dang / bdug pa dang / me tog dang / spos dang / me tog phreng dang / byug pa rnams kyis mchod pa byed do// de nas re zhig na kun dga' ra ba'i srung ma zhig gis/ me tog pad ma gsar du byung ba zhig khyer te/ rgyal po gsal rgyal gyi thad du mnyan du yod par song ba dang / mu stegs can gyi dge bsnyen zhig gis mthong nas/ kye mi pha gi pad ma 'o ni 'tshong ngam zhes dris so// de na re 'tshong ngo zhes zer ro// de nyo 'dod pa las re shig na khyim bdag mgon med zas sbyin der phyin te/ des de las rin nyis sgyur du bskyed nas/ de gnyis phan tshun ltod de 'bum gyur gyi bar du bskyed do// de nas kun dga' ra ba'i srung ma 'di snyam du sems te// khyim bdag mgon med zas sbyin 'di ni rgod bag can ma yin te/ sems can brtan po yin pas na 'di la ni don zhig yod gor ma chag snyam nas de the tsom skyes te/ mu stegs can la dga' ba'i mi de la dris pa/ khyod kyis su'i don du 'di ltar skyed par byed/ des smras pa/ nga ni bcom ldan 'das sred med kyi bu'i phyir skyed par byed do// mgon med zas sbyin gyis smras pa/ nga ni bcom ldan 'das sangs rgyas kyi don du skyed par byed do// kun dga' ra ba'i srung mas smras pa/ sangs rgyas zhes bya ba de su yin/ de nas mgon med zas sbyin gyis de la sangs rgyas kyi yon tan rgyas par bshad do// de nas kun dga' ra ba'i srung mas/ mgon med zas sbyin la smras pa/ khyim bdag nga nyid kyis bcom ldan 'das de la mchod pa bya'o// de nas khyim bdag mgon med zas sbyin gyis/ kun dga' ra ba'i srung ma de khrid de/ bcom ldan 'das ga la ba der song nas/ kun dga' ra ba'i srung ma des/ bcom ldan 'das sku skyes bu chen po'i mtshan sum cu rtsa gnyis kyis legs par brgyan pa/ dpe byad bzang po brgyad cus mdzes par byas pa/ 'od 'dom gang gis brgyan pa/ nyi ma stong bas lhag pa'i 'od mnga' ba/ rin po che'i ri bo 'gro ba lta bu kun nas bzang ba mthong nas/ mthong ma thag tu kun dga' ra ba'i srung ma des pad ma de bcom ldan 'das la bor ro// de nas bor ma thag tu pad ma de shing rta'i 'phang lo tsam du gyur te bcom ldan 'das kyi steng na 'dug go// de nas kun dga' ra ba'i srung ma des cho 'phrul de mthong nas sdong po rtsa ba nas bcad pa bzhin du/ bcom ldan 'das kyi zhabs la phyag 'tshal nas thal mo sbyar te/ sems la rtas par byas nas smon lam btab pa/ dge ba'i rtsa ba dang sems bskyed pa dang sbyin par bya ba'i chos yongs su gtong ba 'dis bdag 'jig rten long ba 'dren pa med cing yongs su 'dren pa med par/ sems can ma rgal ba rnams sgrol ba dang ma grol ba rnams 'grol ba dang / dbugs ma phyin pa rnams dbugs 'byin pa dang / yongs su mya ngan las ma 'das pa rnams yongs su mya ngan las zlo ba'i sangs rgyas su gyur cig ces byas so// de nas bcom ldan 'das kyis kun dga' ra ba'i srung ma de'i rgyu gcig nas gcig tu brgyud pa dang / las gcig nas gcig tu brgyud pa mkhyen nas 'dzum pa mdzad do// 'di ni sangs rgyas bcom ldan 'das rnams gang gi tshe 'dzum pa mdzad pa'i chos nyid de/ de'i tshe zhal nas 'od zer sngon po dang / ser po dang / dmar po dang / dkar po rnams byung nas/ kha cig ni 'og tu 'gro'o// kha cig ni steng du 'gro'o// 'og tu 'gro ba gang yin pa de dag ni sems can dmyal ba yang sos dang / thig nag dang / 'dus 'joms dang / ngu 'bod dang / ngu 'bod chen po dang / tsha ba dang / rab tu tsha ba dang / mnar med pa dang / chu bur can dang / chu bur rdol dang / so thams thams dang / kyi hud zer dang / a chu zer dang / ud pal ltar gas pa dang / pad ma ltar gas pa dang / pad ma ltar gas pa chen por song nas/ tsha ba'i sems can dmyal ba gang yin pa de dag tu ni bsil bar gyur te 'bab bo// grang ba'i sems can dmyal ba gang yin pa de dag thams cad tu ni dro bar gyur te 'bab bo// des na sems can de dag gi gnod pa'i khyad par rnams rtse zhil bar gyur to// de nas de dag 'di snyam du sems te/ kye ci bdag cag 'di nas shi 'phos sam 'on te gzhan du skyes sam snyam mo// de nas de dag dad pa bskyed pa'i phyir/ bcom ldan 'das sprul pa 'gyed par mdzad de/ de dag gis sprul pa mthong nas 'di snyam du sems te/ kye bdag cag ni 'di nas kyang shi 'phos par ma gyur la gzhan du yang ma skyes mod kyi/ 'on kyang sngon ma byung ba'i sems can snang ba 'di'i mthus/ bdag cag gi gnod pa'i khyad par rnams rtse zhil bar gyur to snyam mo// de nas de dag sprul pa la sems mngon par dga' bar gyur nas/ sems can dmyal ba myong bar 'gyur ba'i las de zad de lha dang mi rnams kyi nang du gang du bden pa rnams kyi snod du rung bar 'gyur ba der nying mtshams 'dzin par 'gyur ro// steng du 'gro ba gang yin pa de dag ni/ rgyal chen bzhi'i ris rnams dang / sum cu rtsa gsum pa rnams dang / 'thab bral rnams dang / dga' ldan rnams dang / 'phrul dga' rnams dang / gzhan 'phrul dbang byed rnams dang / tshangs ris rnams dang / tshangs pa'i mdun na 'don pa rnams dang / tshangs pa chen po rnams dang / 'od chung rnams dang / tshad med 'od rnams dang / 'od gsal rnams dang / dge chung rnams dang / tshad med dge rnams dang / dge rgyas rnams dang / sprin med rnams dang / bsod nams skyes rnams dang / 'bras bu che rnams dang / mi che rnams dang / mi gdung rnams dang / gya nom snang rnams dang / shin tu mthong rnams dang / 'og min gyi lha rnams kyi bar du song nas/ mi rtag pa dang / sdug bsngal ba dang / stong pa dang / bdag med pa'i sgra sgrogs so// tshigs su bcad pa gnyis kyang rjod par byed de/ nges par 'byung ba brtsam par gyis// sangs rgyas bstan la sbyor bar gyis// 'dam bu'i khyim la glang chen bzhin// 'chi bdag sde ni gzhom par gyis// gang zhig chos 'dul 'di nyid la// bag yod spyod par byed pa ni// skye ba'i 'khor ba rab spangs nas// sdug bsngal zad par byed par 'gyur// zhes rjod par byed do// de nas 'od zer de dag gis stong gsum gyi stong chen po'i 'jig rten gyi khams bskor nas/ bcom ldan 'das nyid kyi phyi bzhin 'brangs te/ gal te bcom ldan 'das kyis 'das pa'i las lung ston par bzhed na ni bcom ldan 'das kyi snam logs su mi snang bar 'gyur ro// ma 'ongs pa'i las lung ston par bzhed na ni mdun logs su mi snang bar 'gyur ro// sems can dmyal bar skye bar lung ston par bzhed na ni zhabs kyi mthil du mi snang bar 'gyur ro// dud 'gror skye bar lung ston par bzhed na ni zhabs kyi rting par mi snang bar 'gyur ro// su skye bar lung ston par bzhed na ni zhabs kyi mthe bor mi snang bar 'gyur ro// mir skye bar lung ston par bzhed na ni pus mo gnyis su mi snang bar 'gyur ro// stobs kyi 'khor los sgyur ba'i rgyal por lung ston par bzhed na ni phyag g.yon pa'i mthil du mi snang bar 'gyur ro// 'khor los sgyur ba'i rgyal por lung ston par bzhed na ni phyag g.yas pa'i mthil du mi snang bar 'gyur ro// lhar skye bar lung ston par bzhed na ni lte bar mi snang bar 'gyur ro// nyan thos kyi byang chub tu lung ston par bzhed na ni zhal du mi snang bar 'gyur ro// rang sangs rgyas kyi byang chub tu lung ston par bzhed na ni smin mtshams kyi mdzod spur mi snang bar 'gyur ro// bla na med pa yang dag par rdzogs pa'i byang chub tu lung ston par bzhed na ni dbu'i gtsug tor du mi snang bar 'gyur ro// de nas 'od zer de dag gis bcom ldan 'das la lan gsum bskor ba byas te/ bcom ldan 'das kyi dbu'i gtsug tor du mi snang bar gyur to// de nas tshe dang ldan pa kun dga' bos thal mo sbyar te/ bcom ldan 'das la zhus pa/ tshon sna stong gis spel ba sna tshogs can// mang po zhal gyi sgo nas byung bar gyur// de yis phyogs rnams kun tu snang bar bgyis// nyi ma shar bas ji ltar bgyis pa bzhin// yang tshigs su bcad de gsol pa/ rgod dang bral zhing rgyags dang mi dgyes spangs pa yi// sangs rgyas 'gro ba dag ni dam pa'i rgyur gyur pa// rgyal ba dgra thub rnams ni rgyu rkyen ma mchis par// pad ma'i rtsa dang dung mdog lta bu'i 'dzum mi ston// brtan pos nyid kyi blo yis dus bab mkhyen lags na// dge sbyong rgyal dbang nyan pa som nyi 'tshal ba rnams// thub pa khyu mchog gi ni gsung mchog brtan pa dang // bzang po dag gis the tsom skyes pa bsal bar gsol// rgya mtsho dang ni ri rgyal lta bur brtan pa yi// mgon po rdzogs sangs rgyas rnams gyin da 'dzum mi ston// gang gi don du dpa' bo 'dzum pa ston mdzad pa// de ni khyod las skye bo phal chen nyan par 'tshal// bcom ldan 'das kyis bka' stsal pa/ kun dga' bo de ni de bzhin no// de ni de bzhin te/ kun dga' bo de bzhin gshegs pa dgra bcom pa yang dag par rdzogs pa'i sangs rgyas rnams ni rgyu med rkyen med par 'dzum pa mi mdzad do// kun dga' bo kun dga' ra ba'i srung ma 'dis nga la 'di lta bu'i bkur sti byas pa mthong ngam/ btsun pa mthong lags so// kun dga' bo kun dga' ra ba'i srung ma 'di dge ba'i rtsa ba dang sems bskyed pa dang sbyin par bya ba'i chos yongs su gtong ba 'dis bskal pa grangs med pa gsum gyis yang dag par bsgrub par bya ba'i byang chub yang dag par bsgrubs te/ snying rje chen pos yongs su bsgos pa'i pha rol tu phyin pa drug yongs su rdzogs par byas nas/ stobs bcu dang / mi 'jigs pa bzhi dang / ma 'dres pa'i dran pa nye bar gzhag pa gsum dang / snying rje chen po dang ldan pa'i yang dag par rdzogs pa'i sangs rgyas pad ma'i bla ma zhes bya bar 'gyur te/ 'jig rten du 'byung bar 'gyur ro// de'i sbyin par bya ba'i chos ni gang nga la sems mngon par dga' bar gyur pa 'di yin no// bcom ldan 'das kyis de skad ces bka' stsal nas/ dge slong de dag yi rangs te/ bcom ldan 'das kyis gsungs pa la mngon par bstod do// // pany+tsa la zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mo byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa mnyan du yod pa na rgyal bu rgyal byed kyi tshal khyim bdag mgon med zas sbyin gyi kun dga' ra ba na bzhugs so// de'i tshe byang phyogs kyi pany+tsa la'i rgyal po lho phyogs kyi pany+tsa la'i rgyal po dang mi 'thun par gyur to// de nas ko sa la'i rgyal po gsal rgyal bcom ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal te/ phyogs gcig tu 'dug go// phyogs gcig tu 'dug nas bcom ldan 'das la ko sa la'i rgyal po gsal rgyal gyis 'di skad ces gsol to// btsun pa bcom ldan 'das ni chos kyi rgyal po bla na med pa/ sems can phongs pa rnams la yongs su skyob pa/ phan tshun 'khon pa rnams kyi 'khon byang bar mdzad pa lags na/ byang phyogs kyi pany+tsa la'i rgyal po 'di lho phyogs kyi pany+tsa la'i rgyal po dang mi 'thun te/ de gnyis phan tshun du skye bo mang po kha 'dog par bgyid na/ bcom ldan 'das kyis thugs brtse ba'i slad du de gnyis yun ring po nas 'khon byung ba zhi bar mdzad du gsol/ de nas bcom ldan 'das kyis ko sa la'i rgyal po gsal rgyal la cang mi gsung bas gnang ngo // de nas ko sa la'i rgyal po gsal rgyal gyis/ bcom ldan 'das kyis cang mi gsung bas gnang bar rig ste/ bcom ldan 'das kyi zhabs la mgo bos phyag 'tshal nas/ stan las langs te song ngo // de nas bcom ldan 'das kyis de'i phyi de nyin gyi snga dro sham thabs dang chos gos gsol te lhung bzed bsnams nas/ bA rA Na sI phyogs kyi ka shi rnams kyi grong rdal ga la ba der rgyu zhing gshegs te mthar gyis rgyu zhing gshegs pa dang bA rA Na sIr byon nas/ bA rA Na sI na drang srong smra ba'i kyi gnas na bzhugs so// de nas re shig na de gnyis kyis/ bcom ldan 'das bdag cag gi yul du gshegs par rig go// de nas bcom ldan 'das kyi rdzu 'phrul gyi stobs kyis dpung gi tshogs yan lag bzhi pa sprul nas/ byang phyogs kyi pany+tsa la'i rgyal po skrag cing bred nas des shing rta cig la zhon te/ bcom ldan 'das kyi thad du song nas bcom ldan 'das kyis de la 'khon 'byang bar 'gyur ba'i chos bstan to// des chos de thos nas bcom ldan 'das kyi thad du rab tu byung ste/ des brtson pa dang bsgrub pa dang 'bad pas nyon mongs pa thams cad spangs te dgra bcom pa nyid mngon sum du byas so// lho phyogs kyi pany+tsa la'i rgyal pos kyang // bcom ldan 'das nyan thos kyi dge 'dun dang bcas pa/ zla ba gsum gyi bar du spyan drangs te/ zhal zas ro brgya dang ldan pa gsol nas 'bum ri ba'i na bza' yang phul te smon lam btab pa/ dge ba'i rtsa ba dang sems bskyed pa dang sbyin par bya ba'i chos yongs su gtong ba 'dis bdag 'jig rten long ba 'dren pa med cing yongs su 'dren pa med par sems can ma rgal ba rnams sgrol ba dang / ma grol ba rnams 'grol ba dang / dbugs ma phyin pa rnams dbugs 'byin pa dang / yongs su mya ngan las ma 'das pa rnams yongs su mya ngan las zlo ba'i sangs rgyas su gyur cig ces byas so// de nas bcom ldan 'das kyis lho phyogs kyi pany+tsa la'i rgyal po de'i rgyu gcig nas gcig tu brgyud pa dang / las gcig nas gcig tu brgyud pa mkhyen nas 'dzum pa mdzad do// 'di ni sangs rgyas bcom ldan 'das rnams gang gi tshe 'dzum pa mdzad pa'i chos nyid de// de'i tshe zhal nas 'od zer sngon po dang / ser po dang / dmar po dang / dkar po rnams byung nas kha cig ni 'og tu 'gro'o// kha cig ni steng du 'gro'o// 'og tu 'gro ba gang yin pa de dag ni sems can dmyal ba yang sos dang / thig nag dang / 'dus 'joms dang / ngu 'bod dang / ngu 'bod chen po dang / tsha ba dang / rab tu tsha ba dang / mnar med pa dang / chu bur can dang / chu bur rdol dang / so thams thams dang / kyi hud zer dang / a chu zer dang / ud pal ltar gas pa dang / pad ma ltar gas pa dang / pad ma ltar gas pa chen por song nas/ tsha ba'i sems can dmyal ba gang yin pa de dag tu ni bsil bar gyur te 'bab bo// grang ba'i sems can dmyal ba gang yin pa de dag tu ni dro bar gyur te 'bab bo// des na sems can de dag gi gnod pa'i khyad par rnams rtse zhil bar gyur to// de nas de dag 'di snyam du sems te/ kye ci bdag cag 'di nas shi 'phos sam 'on te gzhan du skyes sam snyam mo// de nas de dag dad pa bskyed pa'i phyir bcom ldan 'das sprul pa 'gyed par mdzad de/ de dag gis sprul pa de mthong nas 'di snyam du sems te/ kye bdag cag ni 'di nas kyang shi 'phos par ma gyur la gzhan du yang ma skyes mod kyi/ 'on kyang sngon ma byung ba'i sems can snang ba 'di'i mthus bdag cag gi gnod pa'i khyad par rnams rtse zhil bar gyur to snyam mo// de nas de dag sprul pa la sems mngon par dga' bar gyur nas/ sems can dmyal ba myong bar 'gyur ba'i las de zad de/ lha dang mi rnams kyi nang du gang du bden pa rnams kyi snod du rung bar 'gyur ba der nying mtshams 'dzin par 'gyur ro// steng du 'gro ba gang yin pa de dag ni rgyal chen bzhi'i ris rnams dang / sum cu rtsa gsum pa rnams dang / 'thab bral rnams dang / dga' ldan rnams dang / 'phrul dga' rnams dang / gzhan 'phrul dbang byed rnams dang / tshangs ris rnams dang / tshangs pa'i mdun na 'don pa rnams dang / tshangs pa chen po rnams dang / 'od chung rnams dang / tshad med 'od rnams dang / 'od gsal rnams dang / dge chung rnams dang / tshad med dge rnams dang / dge rgyas rnams dang / sprin med rnams dang / bsod nams skyes rnams dang / 'bras bu che rnams dang / mi che rnams dang / mi gdung rnams dang / gya nom snang rnams dang / shin tu mthong rnams dang / 'og min gyi lha rnams kyi bar du song nas/ mi rtag pa dang sdug bsngal ba dang stong pa dang bdag med pa'i sgra sgrogs so// tshigs su bcad pa gnyis kyang rjod par byed de/ nges par 'byung bar brtsam par gyis// sangs rgyas bstan la sbyor bar gyis// 'dam bu'i khyim la glang chen bzhin// 'chi bdag sde ni gzhom par gyis// gang zhig chos 'dul 'di nyid la// bag yod spyod par byed pa ni/ skye ba'i 'khor ba rab spangs nas// sdug bsngal zad par byed par 'gyur// zhes rjod par byed do// de nas 'od zer de dag gis stong gsum gyi stong chen po'i 'jig rten gyi khams bskor nas/ bcom ldan 'das nyid kyi phyi bzhin 'brangs te gal te bcom ldan 'das kyis 'das pa'i las lung ston par bzhed na ni bcom ldan 'das kyi snam logs su mi snang bar 'gyur ro// ma 'ongs pa'i las lung ston par bzhed na ni mdun logs su mi snang bar 'gyur ro// sems can dmyal bar skye bar lung ston par bzhed na ni zhabs kyi mthil du mi snang bar 'gyur ro// dud 'gror skye bar lung ston par bzhed na ni zhabs kyi rting par mi snang bar 'gyur ro// su skye bar lung ston par bzhed na ni zhabs kyi mthe bor mi snang bar 'gyur ro// mir skye bar lung ston par bzhed na ni pus mo gnyis su mi snang bar 'gyur ro// stobs kyi 'khor los sgyur ba'i rgyal por lung ston par bzhed na ni phyag g.yon pa'i mthil du mi snang bar 'gyur ro// 'khor los sgyur ba'i rgyal por lung ston par bzhed na ni phyag g.yas pa'i mthil du mi snang bar 'gyur ro// lhar skye bar lung ston par bzhed na ni lte bar mi snang bar 'gyur ro// nyan thos kyi byang chub tu lung ston par bzhed na ni zhal du mi snang bar 'gyur ro// rang sangs rgyas kyi byang chub tu lung ston par bzhed na ni smin mtshams kyi mdzod spur mi snang bar 'gyur ro// bla na med pa yang dag par rdzogs pa'i byang chub tu lung ston par bzhed na ni dbu'i gtsug tor du mi snang bar 'gyur ro// de nas 'od zer de dag gis bcom ldan 'das la lan gsum bskor ba byas te/ bcom ldan 'das kyi dbu'i gtsug tor du mi snang bar gyur to// de nas tshe dang ldan pa kun dga' bos thal mo sbyar te bcom ldan 'das la zhus pa/ tshon sna stong gis spel ba sna tshogs can// mang po zhal gyi sgo nas byung bar gyur// de yis phyogs rnams kun tu snang bar bgyis// nyi ma shar bas ji ltar bgyis pa bzhin// yang tshigs su bcad de gsol pa/ rgod dang bral zhing rgyags dang mi dgyes spangs pa yi// sangs rgyas 'gro ba dag gi dam pa'i rgyur gyur pa/ rgyal ba dgra thub rnams ni rgyu rkyen ma mchis par// pad ma'i rtsa dang dung mdog lta bu'i 'dzum mi ston// brtan pos nyid kyi blo yis dus bab mkhyen lags na// dge sbyong rgyal dbang nyan pa som nyi 'tshal ba rnams// thub pa khyu mchog gi ni gsung mchog brtan pa dang // bzang po dag gis the tsom skyes pa bsal bar gsol// rgya mtsho dang ni ri rgyal lta bur brtan pa yi// mgon po rdzogs sangs rgyas rnams gyin da 'dzum mi ston// gang gi don du dpa' bo 'dzum pa ston mdzad pa// de ni khyod las skye bo phal chen nyan par 'tshal// bcom ldan 'das kyis bka' stsal pa/ kun dga' bo de ni de bzhin no// de ni de bzhin te/ kun dga' bo de bzhin gshegs pa dgra bcom pa yang dag par rdzogs pa'i sangs rgyas rnams ni rgyu med rkyen med par 'dzum pa mi mdzad do// kun dga' bo pany+tsa la'i rgyal po 'dis nga la 'di lta bu'i bkur sti byas pa mthong ngam/ btsun pa mthong lags so// kun dga' bo pany+tsa la'i rgyal po 'di dge ba'i rtsa ba dang sems bskyed pa dang sbyin par bya ba'i chos yongs su gtong ba 'dis/ bskal pa grangs med pa gsum gyis yang dag par bsgrub par bya ba'i byang chub yang dag par bsgrubs te/ snying rje chen pos yongs su bsgos pa'i pha rol tu phyin pa drug yongs su rdzogs par byas nas/ stobs bcu dang / mi 'jigs pa bzhi dang / ma 'dres pa'i dran pa nye bar gzhag pa gsum dang / snying rje chen po dang ldan pa'i yang dag par rdzogs pa'i sangs rgyas spos mchog ces bya bar gyur te/ 'jig rten du 'byung bar 'gyur ro// de'i sbyin par bya ba'i chos ni gang nga la sems mngon par dga' bar gyur pa 'di yin no// bcom ldan 'das kyis de skad ces bka' stsal nas/ dge slong de dag yi rangs te/ bcom ldan 'das kyis gsungs pa la mngon par bstod do// // gang po la sogs pa'i rtogs pa brjod pa brgya pa/ bam po gsum pa/ bdug pa zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas ri mo byas mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa mnyan du yod pa na rgyal bu rgyal byed kyi tshal khyim bdag mgon med zas sbyin gyi kun dga' ra ba na bzhugs so// de'i tshe mnyan du yod pa na tshong dpon gnyis phan tshun mi 'thun par gyur te/ de gnyis la gcig ni rdzogs byed la dad/ gcig ni sangs rgyas bcom ldan 'das la dad do// de nas de gnyis phan tshun gtam du bya ba nges par byed de rdzogs byed kyi dge bsnyen na re/ sangs rgyas pas ches rdzogs byed khyad par du 'phags so zhes zer ro// sangs rgyas kyi dge bsnyen na re bcom ldan 'das yang dag par rdzogs pa'i sangs rgyas ches khyad par du 'phags so zhes zer ro// de nas de gnyis kyis bdog pa thams cad yal bar bya ba'i skugs kyi gta' bzhag go// de nas re zhig na rgyal po gsal rgyal gyis thos nas blon po rnams la de gnyis kyi sbyongs shig ces bsgo'o// de nas blon po de dag gis yul thams cad du dril bsgrags te da ste zhag bdun na sangs rgyas dang mu stegs can gyi dge bsnyen gnyis kyi sbyang bar chad kyis/ su rmad du byung ba lta 'dod pa de dag sheg shig ces byas so// de nas zhag bdun lon pa na sa phyogs go skabs yangs pa zhig tu mi 'bum phrag du ma 'dus pa dang / nam mkha' la lha 'bum phrag du ma 'dus pa'i nang du ba lang gi lci bas dkyil 'khor byas te/ spos dang me tog phreng thams cad bsdogs pa la/ thog ma kho nar mu stegs can gyi dge bsnyen gyis bden pas gsol ba gdab pa byas te/ bden pa dang bden pa'i tshig gang gis rdzogs byed la sogs pa ston pa drug mchog yin pa'i bden pa dang / bden pa'i tshig des na me tog 'di dag dang bdug pa 'di dang chu 'di de rnams kyi thad du song shig ces byas so// de skad ces brjod pa'i mod la me tog de dag ni sa la lhags so// me ni shi'o// chu ni sa la thim zhing yongs su zad de yongs su gtugs par gyur to// de nas skye bo phal po che de dag gis ca co dang ga zha bton te/ skad po che phyung ngo // de nas mu stegs can gyi dge bsnyen gyis de mthong nas cang mi zer bar 'dug la/ spa gong zhing phrag pa bcums te mig phab nas spobs pa med par gyur te sems khong du chud la lag pa la rkom tshugs bcas nas 'khums shing 'dug go// de nas bcom ldan 'das kyi slob ma dga' ches nas dga' zhing mdangs phyung ba'i mig dang ldan pas bla gos phrag pa gcig tu gzar te pus mo g.yas pa'i lha nga sa la btsugs nas bden pas gsol ba gdab pa bya ste/ bden pa dang bden pa'i tshig gang gis/ bcom ldan 'das sems can thams cad kyi mchog yin pa'i bden pa dang bden pa'i tshig des na/ me tog 'di dag dang bdug pa 'di dang chu 'di bcom ldan 'das kyi thad du song shig ces byas so// de skad ces brjod pa'i mod la me tog de dag ni ngang pa rgyus pa bzhin du/ nam mkha' la 'phags nas/ rgyal bu rgyal byed kyi tshal logs su kha ltas te song ngo // bdug pa ni sprin gyi mgo lta bur gyur to// chu ni bai dUr+ya'i sdong bu lta bur gyur to// de nas skye bo'i tshogs phal po che de dag gis cho 'phrul de mthong nas/ ca co dang ga zha bton te skad chen po phyung nas de dag song ba'i phyi bzhin du 'brangs te dong ngo // de nas me tog de dag ni bcom ldan 'das kyi steng na 'dug go// bdug pa dang chu ni spyan snga na 'dug go// de nas skye bo phal po che de dag dga' bar gyur te bcom ldan 'das kyi zhabs la mgo bos phyag 'tshal nas chos mnyan pa'i phyir spyan sngar 'khod de/ bcom ldan 'das kyis de dag la mdo 'di bka' stsal to// bram ze dang khyim bdag rnams 'di gsum ni mchog tu gdags pa yin te/ gsum gang zhe na/ sangs rgyas mchog tu gdags pa dang / chos mchog tu gdags pa dang / dge 'dun mchog tu gdags pa'o// sangs rgyas mchog tu gdags pa gang zhe na/ bram ze dang / khyim bdag rnams sems can rkang med rnams sam/ rkang gnyis rnams sam/ rkang bzhi rnams sam/ rkang rnams sam/ gzugs can rnams sam/ gzugs can ma yin pa rnams sam/ 'du shes can rnams sam/ 'du shes can ma yin pa rnams sam/ 'du shes yod pa yang ma yin 'du shes med pa yang ma yin pa gang yang rung ste/ de dag gi nang na ni de bzhin gshegs pa dgra bcom pa yang dag par rdzogs pa'i sangs rgyas mchog yin par bstan to// sangs rgyas la mngon par dga' ba su yang rung ba de dag ni mchog la mngon par dga' ba yin te/ mchog la mngon par dga' ba de dag gi ni rnam par smin pa yang lha rnams kyi nang du lhar gyur pa rnams sam/ mi rnams kyi nang du mir gyur pa rnams kyi mchog 'ba' zhig tu 'gyur bar shes par bya ste/ bram ze dang khyim bdag rnams 'di ni sangs rgyas mchog tu gdags pa zhes bya'o// chos mchog tu gdags pa gang zhe na/ 'dus byas sam/ 'dus ma byas kyi chos rnams gang yang rung ste/ de dag gi nang na ni 'dod chags dang bral ba'i chos mchog yin par bstan to// chos la mngon par dga' ba su yang rung ba de dag ni mchog la mngon par dga' ba yin te/ mchog la mngon par dga' ba de dag gi rnam par smin pa yang // lha rnams kyi nang du lhar gyur pa rnams sam/ mi rnams kyi nang du mir gyur pa rnams kyi mchog 'ba' zhig tu 'gyur bar shes par bya ste/ bram ze dang khyim bdag rnams 'di ni chos mchog tu gdags pa zhes bya'o// dge 'dun mchog tu gdags pa gang zhe na/ 'dus pa'am/ tshogs sam/ mang po'am/ 'khor gang yang rung ste/ de dag gi nang na ni de bzhin gshegs pa'i nyan thos kyi dge 'dun mchog yin par rig par bstan to// dge 'dun la mngon par dga' ba su yang rung ba de dag ni mchog la mngon par dga' ba yin te/ mchog la mngon par dga' ba de dag gi ni rnam par smin pa yang // lha rnams kyi nang du lhar gyur pa rnams sam/ mi rnams kyi nang du mir gyur pa rnams kyi mchog 'ba' zhig tu 'gyur bar shes par bya ste/ bram ze dang khyim bdag rnams 'di ni dge 'dun mchog tu gdags pa zhes bya'o// chos kyi rnam grangs 'di bstan pa na/ bram ze dang khyim bdag de dag gi nang nas kha cig gis ni sangs rgyas dang chos dang dge 'dun rnams la dad pa rnyed do// kha cig gis ni skyabs su 'gro ba dang bslab pa'i gzhi blangs so// kha cig gis ni rab tu byung nas phol mig lnga dang ldan pa'i 'khor ba'i 'khor lo 'di g.yo zhing mi brtan par rig ste/ 'du byed kyi rnam pa thams cad rnyil ba dang lhung ba dang rnam par 'thor ba dang rnam par 'jig pa'i chos can du rtsad chod nas/ nyon mongs pa thams cad spangs te dgra bcom pa nyid mngon sum du byas so// mu stegs can gyi dge bsnyen des kyang bcom ldan 'das la dad pa rnyed do// de nas sdong po rtsa ba nas bcad pa bzhin du zhabs la phyag 'tshal te smon lam btab pa/ dge ba'i rtsa ba dang sems la skyed pa dang sbyin par bya ba'i chos yongs su gtong ba 'dis bdag 'jig rten long ba 'dren pa med cing yongs su 'dren pa med par sems can ma rgal ba rnams sgrol ba dang / ma grol ba rnams 'grol ba dang / dbugs ma phyin pa rnams dbugs 'byin pa dang / yongs su mya ngan las ma 'das pa rnams yongs su mya ngan las zlo ba'i sangs rgyas su gyur cig ces byas so// de nas bcom ldan 'das kyis mu stegs can gyi dge bsnyen de'i rgyu gcig nas gcig tu brgyud pa dang / las gcig nas gcig tu brgyud pa mkhyen nas 'dzum pa mdzad do// 'di ni sangs rgyas bcom ldan 'das rnams gang gi tshe 'dzum pa mdzad pa'i chos nyid de/ de'i tshe zhal nas 'od zer sngon po dang / ser po dang / dmar po dang / dkar po rnams byung nas kha cig ni 'og tu 'gro'o// kha cig ni steng du 'gro'o// 'og tu 'gro ba gang yin pa de dag ni sems can dmyal ba yang sos dang / thig nag dang / 'dus 'joms dang / ngu 'bod dang / ngu 'bod chen po dang / tsha ba dang / rab tu tsha ba dang / mnar med pa dang / chu bur can dang / chu bur rdol dang / so thams thams dang / kyi hud zer dang / a chu zer dang / ud pal ltar gas pa dang / pad ma ltar gas pa dang / pad ma ltar gas pa chen por song nas/ tsha ba'i sems can dmyal ba gang yin pa de dag tu ni bsil bar gyur te 'bab bo// grang ba'i sems can dmyal ba gang yin pa de dag tu ni dro bar gyur te 'bab bo// des na sems can de dag gi gnod pa'i khyad par rnams rtse zhil bar gyur to// de nas de dag 'di snyam du sems te/ kye ci bdag cag 'di nas shi 'phos sam 'on te gzhan du skyes sam snyam mo// de nas de dag dad pa bskyed pa'i phyir bcom ldan 'das sprul pa 'gyed par mdzad de de dag gis sprul pa mthong nas 'di snyam du sems te/ kye bdag cag ni 'di nas kyang shi 'phos par ma gyur la gzhan du yang ma skyes mod kyi/ 'on kyang sngon ma byung ba'i sems can snang ba 'di'i mthus/ bdag cag gi gnod pa'i khyad par rnams rtse zhil bar gyur to snyam mo// de nas de dag sprul pa la sems mngon par dad par gyur nas/ sems can dmyal ba myong bar 'gyur ba'i las de zad de/ lha dang mi rnams kyi nang du gang du bden pa rnams kyi snod du rung bar 'gyur ba der nying mtshams 'dzin par 'gyur ro// steng du 'gro ba gang yin pa de dag ni rgyal chen bzhi'i ris rnams dang / sum cu rtsa gsum pa rnams dang / 'thab bral rnams dang / dga' ldan rnams dang / 'phrul dga' rnams dang / gzhan 'phrul dbang byed rnams dang / tshangs ris rnams dang / tshangs pa'i mdun na 'don pa rnams dang / tshangs pa chen po rnams dang / 'od chung rnams dang / tshad med 'od rnams dang / 'od gsal rnams dang / dge chung rnams dang / tshad med dge rnams dang / dge rgyas rnams dang / sprin med rnams dang / bsod nams skyes rnams dang / 'bras bu che rnams dang / mi che rnams dang / mi gdung rnams dang / gya nom snang rnams dang / shin tu mthong rnams dang / 'og min gyi lha rnams kyi bar du song nas/ mi rtag pa dang / sdug bsngal ba dang / stong pa dang / bdag med pa'i sgra sgrogs so// tshigs su bcad pa gnyis kyang rjod par byed de/ nges par 'byung ba brtsam par gyis// sangs rgyas bstan la sbyor bar gyis// 'dam bu'i khyim la glang chen bzhin// 'chi bdag sde ni gzhom par gyis// gang zhig chos 'dul 'di nyid la// bag yod spyod par byed pa ni// skye ba'i 'khor ba rab spangs nas// sdug bsngal zad par byed par 'gyur// zhes rjod par byed do// de nas 'od zer de dag gis stong gsum gyi stong chen po'i 'jig rten gyi khams bskor nas/ bcom ldan 'das nyid kyi phyi bzhin 'brangs te/ gal te bcom ldan 'das kyis 'das pa'i las lung ston par bzhed na ni bcom ldan 'das kyi snam logs su mi snang bar 'gyur ro// ma 'ongs pa'i las lung ston par bzhed na ni mdun logs su mi snang bar 'gyur ro// sems can dmyal bar skye bar lung ston par bzhed na ni zhabs kyi mthil du mi snang bar 'gyur ro// dud 'gror skye bar lung ston par bzhed na ni zhabs kyi rting par mi snang bar 'gyur ro// su skye bar lung ston par bzhed na ni zhabs kyi mthe bor mi snang bar 'gyur ro// mir skye bar lung ston par bzhed na ni pus mo gnyis su mi snang bar 'gyur ro// stobs kyi 'khor los sgyur ba'i rgyal por lung ston par bzhed na ni phyag g.yon pa'i mthil du mi snang bar 'gyur ro// 'khor los sgyur ba'i rgyal por lung ston par bzhed na ni phyag g.yas pa'i mthil du mi snang bar 'gyur ro// lhar skye bar lung ston par bzhed na ni lte bar mi snang bar 'gyur ro// nyan thos kyi byang chub tu lung ston par bzhed na ni zhal du mi snang bar 'gyur ro// rang sangs rgyas kyi byang chub tu lung ston par bzhed na ni smin mtshams kyi mdzod spur mi snang bar 'gyur ro// bla na med pa yang dag par rdzogs pa'i byang chub tu lung ston par bzhed na ni dbu'i gtsug tor du mi snang bar 'gyur ro// de nas 'od zer de dag gis bcom ldan 'das la lan gsum bskor ba byas te/ bcom ldan 'das kyi dbu'i gtsug tor du mi snang bar gyur to// de nas tshe dang ldan pa kun dga' bos thal mo sbyar te bcom ldan 'das la zhus pa/ tshon sna stong gis spel ba sna tshogs can// mang po zhal gyi sgo nas byung bar gyur// de yis phyogs rnams kun tu snang bar bgyis// nyi ma shar bas ji ltar bgyis pa bzhin// yang tshigs su bcad de gsol pa/ rgod dang bral zhing rgyags dang mi dgyes spangs pa yi// sangs rgyas 'gro ba dag gi dam pa'i rgyur gyur pa// rgyal ba dgra thub rnams ni rgyu rkyen ma mchis par// pad ma'i rtsa dang dung mdog lta bu'i 'dzum mi ston// brtan pos nyid kyi blo yis dus bab mkhyen lags na// dge sbyong rgyal dbang nyan pa som nyi 'tshal ba rnams// thub pa khyu mchog gi ni gsung mchog brtan pa dang // bzang po dag gis the tsom skyes pa bsal bar gsol// rgya mtsho dang ni ri rgyal lta bur brtan pa yi// mgon po rdzogs sangs rgyas rnams gyin da 'dzum mi ston// gang gi don du dpa' bo 'dzum pa ston mdzad pa// de ni khyod las skye bo phal cher nyan par 'tshal// bcom ldan 'das kyis bka' stsal pa/ kun dga' bo de ni de bzhin no// de ni de bzhin te/ kun dga' bo de bzhin gshegs pa dgra bcom pa yang dag par rdzogs pa'i sangs rgyas rnams ni rgyu med rkyen med par 'dzum pa mi mdzad do// kun dga' bo mu stegs can gyi dge bsnyen 'dis nga la 'di lta bu'i bkur sti byas pa mthong ngam/ btsun pa mthong lags so// kun dga' bo mu stegs can gyi dge bsnyen 'di dge ba'i rtsa ba dang sems bskyed pa dang sbyin par bya ba'i chos yongs su gtong ba 'dis bskal pa grangs med pa gsum gyis yang dag par bsgrub par bya ba'i byang chub tu yang dag par bsgrubs te snying rje chen pos yongs su bsgos pa'i pha rol tu phyin pa drug yongs su rdzogs par byas nas/ stobs bcu dang mi 'jigs pa bzhi dang ma 'dres pa'i dran pa nye bar gzhag pa gsum dang snying rje chen po dang ldan pa'i yang dag par rdzogs pa'i sangs rgyas mi g.yo ba zhes bya bar 'gyur te 'jig rten du 'byung bar 'gyur ro// de'i sbyin par bya ba'i chos ni gang nga la sems mngon par dga' bar gyur pa 'di yin no// bcom ldan 'das kyis de skad ces bka' stsal nas/ dge slong de dag yi rangs te bcom ldan 'das kyis gsungs pa la mngon par bstod do// // rgyal po zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa mnyan du yod pa na rgyal bu rgyal byed kyi tshal khyim bdag mgon med zas sbyin gyi kun dga' ra ba na bzhugs so// de'i tshe ko sa la'i rgyal po gsal rgyal dang / rgyal po ma skyes dgra gnyis phan tshun mi 'thun par gyur to// de nas rgyal po ma skyes dgras dpung gi tshogs yan lag bzhi pa glang po che'i tshogs dang / rta pa'i tshogs dang / shing rta'i tshogs dang / dpung bu chung gi tshogs go bskon nas/ ko sa la'i rgyal po gsal rgyal dang g.yul 'gyed pa'i phyir drangs so// ko sa la'i rgyal po gsal rgyal gyis kyang // rgyal po ma skyes dgras dpung gi tshogs yan lag bzhi pa/ glang po che'i tshogs dang / rta pa'i tshogs dang / shing rta'i tshogs dang / dpung bu chung gi tshogs go bskon nas/ bdag dang g.yul 'gyed pa'i phyir drangs so zhes thos so// thos nas des kyang dpung gi tshogs yan lag bzhi pa glang po che'i tshogs dang / rta pa'i tshogs dang / shing rta'i tshogs dang / dpung bu chung gi tshogs go bskon nas/ rgyal po ma skyes dgra dang g.yul 'gyed pa'i phyir drangs so// de nas rgyal po ma skyes dgras ko sa la'i rgyal po gsal rgyal gyi glang po che'i tshogs dang / rta pa'i tshogs dang / shing rta'i tshogs dang / dpung bu chung gi tshogs thams cad phrogs te/ ko sa la'i rgyal po gsal rgyal pham zhing skrag la rdugs te/ rab tu pham zhing rgyab kyis phyogs par gyur nas shing rta gcig pus mnyan du yod par song ste/ lan gsum gyi bar du yang de ltar gyur to// de nas ko sa la'i rgyal po gsal rgyal mya ngan gyi khang par zhugs nas lag pa la rkom tshugs bcas te sems khong du chud cing 'dug go// de nas mnyan du yod pa de na tshong dpon phyug cing nor mang la longs spyod che ba/ yongs su 'dzin pa yangs shing rgya che ba/ rnam thos kyi bu'i nor dang ldan pa/ rnam thos kyi bu'i nor dang 'gran pa zhig 'dug pa des ko sa la'i rgyal po gsal rgyal ji lhar pham zhing skrag la rdugs te rab tu pham zhing rgyab kyis phyogs par gyur nas/ shing rta gcig pus mnyan du yod par song ngo zhes thos so// thos nas kyang ko sa la'i rgyal po gsal rgyal ga la ba der song ste phyin nas rgyal po gsal rgyal la/ rgyal bar gyur cig sku tshe ring bar shog shig ces bstod nas smras pa/ lha ci'i slad du thugs ngan mdzad/ lha bdag gis ji tsam gyis na da dung yang lha ji ltar dgyes mgur mdzad par 'gyur ba de tsam gyi gser lha la 'bul bar 'tshal lo zhes byas so// des de la gser gyi phung po chen po spungs te/ der mi 'dug pas kyang mi 'greng ba mi mthong la/ 'greng bas kyang 'dug pa mi mthong ba zhig phul lo// de nas ko sa la'i rgyal po gsal rgyal gyis bdag nyid kyi yul du rtog chen gyi mi kun du bkye ste mi de dag ci zer ba nyon cig ces byas so// re zhig na rgyal bu rgyal byed kyi tshal na/ rgan po gnyis shig phan tshun gtam zer te pad ma'i ze ba zhes bya ba'i g.yul gyi dgra thabs yod de de la mi sdar ma gang yin pa de dag ni g.yul gyi gdod zan du gtong ngo // 'bring gang yin pa de dag ni bar du gzhog // mi mchog tu dpa' ba gang yin pa de dag ni rgyab tu gzhog go zhes zer ro// de nas de dag gis rgyal po la bsnyad de ko sa la'i rgyal po gsal rgyal gyis thos nas/ de bzhin du dpung gi tshogs yan lag bzhi go bskon nas rgyal po ma skyes dgra dang g.yul 'gyed pa'i phyir drangs so// de nas ko sa la'i rgyal po gsal rgyal gyis/ lus 'phags ma'i bu rgyal po ma skyes dgra'i glang po che'i tshogs thams cad kyang phrogs so// rta pa'i tshogs dang / shing rta'i tshogs dang / dpung bu chung gi tshogs kyang phrogs so// lus 'phags ma'i bu rgyal po ma skyes dgra yang pham zhing skrag la rdugs te rab tu pham zhing rgyab kyis bltas par gyur nas gson por bzung ste/ shing rta gcig la bskyon nas bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te phyogs gcig tu 'dug go// phyogs gcig tu 'dug nas bcom ldan 'das la ko sa la'i rgyal po gsal rgyal gyis 'di skad ces gsol to// btsun pa rgyal po ma skyes dgra 'di ni yun ring po nas bdag gi 'khon zla ma lags par 'khon du 'dzin pa dang / dgra zla ma lags par dgra bgyid pa lags mod kyi/ 'di ni bdag gi grogs po'i bu lags pa'i slad du/ bdag ni 'di 'gum par mi 'tshal te 'di gtang bar 'tshal lo zhes gsol to// bcom ldan 'das kyis kyang rgyal po chen po thong shig ces bka' stsal nas/ de'i tshe tshigs su bcad de bka' stsal pa/ rgyal bar gyur na 'khon pa mang // pham par gyur na sdug bsngal gnas// rgyal dang pham pa spangs na ni// nye bar zhi ste bde bar gnas// de nas ko sa la'i rgyal po gsal rgyal 'di snyam du sems te/ bdag gis rgyal srid phyir thob pa 'di ni/ tshong dpon 'di'i drin yin gyis bdag gis 'di la ci 'dod pa'i bya dga' sbyin pa'i skabs dbye'o snyam mo// de nas ko sa la'i rgyal po gsal rgyal gyis tshong dpon de la ci 'dod pa'i bya dga' sbyin pa'i skabs phye na/ de na re bdag ci dga' ba'i bya dga' 'tshal gyis bdag zhag bdun gyi bar du ci dga' mgur bgyid pa'i rgyal srid stsol cig ces byas so// de nas ko sa la'i rgyal po gsal rgyal gyis bdag gi yul thams cad du dril bsgrags te/ nga'i rgyal srid zhag bdun gyi bar du tshong dpon la byin no zhes bsgo'o// re zhig na tshong dpon des sangs rgyas la sogs pa dge slong gi dge 'dun rnams dang / rgyal po gsal rgyal 'khor dang bcas pa zhag bdun gyi bar du gdugs tshod la spyan drangs so// yul ka shi dang ko sa la na skye bo'i tshogs ji snyed 'khod pa de dag la yang pho nya btang ste/ zhag bdun gyi bar du khyed khral thud med par ci dga' mgur 'khod cing bde ba la reg par gnas par gyis shig // 'dir yang shog la sangs rgyas dang chos dang dge 'dun la skyabs su song shig // nga'i ston mo yang 'tshol la de bzhin gshegs pa la bsnyen bkur gyis shig ces byas nas/ des zhag bdun gyi bar du bcom ldan 'das nyan thos kyi dge 'dun dang bcas pa la bkur sti chen pos bkur sti byas so// mi 'bum phrag mang po dag kyang bde ba la btsud do// zhag bdun lon nas bcom ldan 'das kyi zhabs la phyag 'tshal te/ sems la rtas par byas nas smon lam btab pa/ dge ba'i rtsa ba dang sems bskyed pa dang sbyin par bya ba'i chos yongs su gtong ba 'dis/ bdag 'jig rten long ba 'dren pa med cing yongs su 'dren pa med par sems can ma rgal ba rnams sgrol ba dang / ma grol ba rnams 'grol ba dang / dbugs ma phyin pa rnams dbugs 'byin pa dang / yongs su mya ngan las ma 'das pa rnams yongs su mya ngan las zlo ba'i sangs rgyas su gyur cig ces byas so// de nas bcom ldan 'das kyis tshong dpon de'i rgyu gcig nas gcig tu brgyud pa dang / las gcig nas gcig tu brgyud pa mkhyen nas 'dzum pa mdzad do// 'di ni sangs rgyas bcom ldan 'das rnams gang gi tshe 'dzum pa mdzad pa'i chos nyid de/ de'i tshe zhal nas 'od zer sngon po dang / ser po dang / dmar po dang / dkar po rnams byung nas kha cig ni 'og tu 'gro'o// kha cig ni steng du 'gro'o// 'og tu 'gro ba gang yin pa de dag ni sems can dmyal ba yang sos dang / thig nag dang / 'dus 'joms dang / ngu 'bod dang / ngu 'bod chen po dang / tsha ba dang / rab tu tsha ba dang / mnar med pa dang / chu bur can dang / chu bur rdol dang / so thams thams dang / kyi hud zer dang / a chu zer dang / ud pal ltar gas pa dang / pad ma ltar gas pa dang / pad ma ltar gas pa chen por song nas tsha ba'i sems can dmyal ba gang yin pa de dag tu ni bsil bar gyur te 'bab bo// grang ba'i sems can dmyal ba gang yin pa de dag tu ni dro bar gyur te 'bab bo// des na sems can de dag gi gnod pa'i khyad par rnams rtse zhil bar gyur to// de nas de dag 'di snyam du sems te/ kye ci bdag cag 'di nas shi 'phos sam/ 'on te gzhan du skyes sam snyam mo// de nas de dag dad pa bskyed pa'i phyir bcom ldan 'das sprul pa 'gyed par mdzad de/ de dag gis sprul pa mthong nas 'di snyam du sems te/ kye bdag cag ni 'di nas kyang shi 'phos par ma gyur la/ gzhan du yang ma skyes mod kyi 'on kyang sngon ma byung ba'i sems can snang ba 'di'i mthus bdag cag gi gnod pa'i khyad par rnams rtse zhil bar gyur to snyam mo// de nas de dag sprul pa la sems mngon par dga' bar gyur nas/ sems can dmyal ba myong bar 'gyur ba'i las de zad de/ lha dang mi rnams kyi nang du gang du bden pa rnams kyi snod du rung bar 'gyur ba der nying mtshams 'dzin par 'gyur ro// steng du 'gro ba gang yin pa de dag ni rgyal chen bzhi'i ris rnams dang / sum cu rtsa gsum pa rnams dang / 'thab bral rnams dang / dga' ldan rnams dang / 'phrul dga' rnams dang / gzhan 'phrul dbang byed rnams dang / tshangs ris rnams dang / tshangs pa'i mdun na 'don pa rnams dang / tshangs pa chen po rnams dang / 'od chung rnams dang / tshad med 'od rnams dang / 'od gsal rnams dang / dge chung rnams dang / tshad med dge rnams dang / dge rgyas rnams dang / sprin med rnams dang / bsod nams skyes rnams dang / 'bras bu che rnams dang / mi che rnams dang / mi gdung rnams dang / gya nom snang rnams dang / shin tu mthong rnams dang / 'og min gyi lha rnams kyi bar du song nas/ mi rtag pa dang / sdug bsngal ba dang / stong pa dang / bdag med pa'i sgra sgrogs so// tshigs su bcad pa gnyis kyang rjod par byed de/ nges par 'byung ba brtsam par gyis// sangs rgyas bstan la sbyor bar gyis// 'dam bu'i khyim la glang chen bzhin// 'chi bdag sde ni gzhom par gyis// gang zhig chos 'dul 'di nyid la// bag yod spyod par byed pa ni// skye ba'i 'khor ba rab spangs nas// sdug bsngal zad par byed par 'gyur// zhes rjod par byed do// de nas 'od zer de dag gis stong gsum gyi stong chen po'i 'jig rten gyi khams bskor nas bcom ldan 'das nyid kyi phyi bzhin 'brangs te/ gal te bcom ldan 'das kyis 'das pa'i las lung ston par bzhed na ni bcom ldan 'das kyi snam logs su mi snang bar 'gyur ro// ma 'ongs pa'i las lung ston par bzhed na ni mdun logs su mi snang bar 'gyur ro// sems can dmyal bar skye bar lung ston par bzhed na ni zhabs kyi mthil du mi snang bar 'gyur ro// dud 'gror skye bar lung ston par bzhed na ni zhabs kyi rting par mi snang bar 'gyur ro// su skye bar lung ston par bzhed na ni zhabs kyi mthe bor mi snang bar 'gyur ro// mir skye bar lung ston par bzhed na ni pus mo gnyis su mi snang bar 'gyur ro// stobs kyi 'khor los sgyur ba'i rgyal por lung ston par bzhed na ni phyag g.yon pa'i mthil du mi snang bar 'gyur ro// 'khor los sgyur ba'i rgyal por lung ston par bzhed na ni phyag g.yas pa'i mthil du mi snang bar 'gyur ro// lhar skye bar lung ston par bzhed na ni lte bar mi snang bar 'gyur ro// nyan thos kyi byang chub tu lung ston par bzhed na ni zhal du mi snang bar 'gyur ro// rang sangs rgyas kyi byang chub tu lung ston par bzhed na ni smin mtshams kyi mdzod spur mi snang bar 'gyur ro// bla na med pa yang dag par rdzogs pa'i byang chub tu lung ston par bzhed na ni dbu'i gtsug tor du mi snang bar 'gyur ro// de nas 'od zer de dag gis bcom ldan 'das la lan gsum bskor ba byas te bcom ldan 'das kyi dbu'i gtsug tor du mi snang bar gyur to// de nas tshe dang ldan pa kun dga' bos thal mo sbyar te bcom ldan 'das la zhus pa/ tshon sna stong gis spel ba sna tshogs can// mang po zhal gyi sgo nas byung bar gyur// de yis phyogs rnams kun tu snang bar bgyis// nyi ma shar bas ji ltar bgyis pa bzhin// yang tshigs su bcad de gsol pa/ rgod dang bral zhing rgyags dang mi dgyes spangs pa yi// sangs rgyas 'gro ba dag gi dam pa'i rgyur gyur pa// rgyal ba dgra thub rnams ni rgyu rkyen ma mchis par// pad ma'i rtsa dang dung mdog lta bu'i 'dzum mi ston// brtan pos nyid kyi blo yis dus bab mkhyen lags na// dge sbyong rgyal dbang nyan pa som nyi 'tshal ba rnams// thub pa khyu mchog gi ni gsung mchog brtan pa dang // bzang po dag gis the tsom skyes pa bsal bar gsol// rgya mtsho dang ni ri rgyal lta bur brtan pa yi// mgon po rdzogs sangs rgyas rnams gyin da 'dzum mi ston// gang gi don du dpa' bo 'dzum pa ston mdzad pa// de ni khyod las skye bo phal chen nyan par 'tshal// bcom ldan 'das kyis bka' stsal pa/ kun dga' bo de ni de bzhin no// de ni de bzhin te/ kun dga' bo de bzhin gshegs pa dgra bcom pa yang dag par rdzogs pa'i sangs rgyas rnams ni rgyu med rkyen med par 'dzum pa mi mdzad do// kun dga' bo tshong dpon 'dis de bzhin gshegs pa nyan thos kyi dge 'dun dang bcas pa la 'di lta bu'i bkur sti byas pa dang skye bo phal po che dge ba la btsud pa mthong ngam/ btsun pa mthong lags so// kun dga' bo tshong dpon 'dis dge ba'i rtsa ba dang sems bskyed pa dang / sbyin par bya ba'i chos yongs su gtong ba 'dis bskal pa grangs med pa gsum gyis yang dag par bsgrub par bya ba'i byang chub yang dag par bsgrubs te/ snying rje chen pos yongs su bsgos pa'i pha rol tu phyin pa drug yongs su rdzogs par byas nas/ stobs bcu dang / mi 'jigs pa bzhi dang / ma 'dres pa'i dran pa nye bar gzhag pa gsum dang / snying rje chen po dang ldan pa'i yang dag par rdzogs pa'i sangs rgyas mi 'jigs sbyin zhes bya bar 'gyur te/ 'jig rten du 'byung bar 'gyur ro// de'i sbyin par bya ba'i chos ni gang nga la sems mngon par dga' bar gyur pa 'di yin no// bcom ldan 'das kyis de skad ces bka' stsal nas// dge slong de dag yi rangs te bcom ldan 'das kyis gsungs pa la mngon par bstod do// gang po la sogs pa'i rtogs pa brjod pa brgya pa las/ sdom gyi tshigs su bcad pa dang po rdzogs // // sdom ni/ mnyan pa dang ni ka ba khrus// yams kyi nad dang cho 'phrul dang // lo lnga pa dang bstod mchog sbyin// ka shi ka dang lha yi zas// mnyan pa zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa mnyan du yod pa na chu klung khang ldan gyi 'jug ngogs mnyan pa'i grong na bzhugs so// de nas mnyan pa de dag bcom ldan 'das ga la ba der dong ste lhags nas/ bcom ldan 'das kyi zhabs la mgo bos phyag 'tshal nas phyogs gcig tu 'khod do// phyogs gcig tu 'khod nas mnyan pa de dag la bcom ldan 'das kyis chos kyi gtam gyis yang dag par bstan/ yang dag par 'dzin du bcug // yang dag par gzengs stod/ yang dag par dga' bar mdzad do// chos kyi gtam rnam grangs du mas yang dag par bstan/ yang dag par 'dzin du bcug // yang dag par gzengs bstod/ yang dag par dga' bar mdzad nas cang mi gsung bar bzhugs so// de nas mnyan pa de dag stan las langs te bla gos phrag pa gcig tu gzar nas pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba btud nas bcom ldan 'das la gsol pa/ bcom ldan 'das dge slong gi dge 'dun dang thabs cig tu/ chu klung khang ldan gyi 'gram du bdag cag gi der sang gdugs tshod gsol bar ci gnang // gru zam las kyang bsgral bar 'tshal lo zhes gsol nas/ bcom ldan 'das kyis kyang mnyan pa rnams la cang mi gsung bas gnang ngo // de nas mnyan pa de dag gis chu klung khang ldan gyi 'gram rdo dang / gseg ma dang / gyo mo med par byas te rgyal mtshan dang ba dan ni bsgreng // me tog sna tshogs ni gtor/ spos kyi snod dag gi nang nas ni bdug pa gsol/ zhal zas bzang po ni bshams/ me tog mang po ni sta gon byas so// gru zam gyi steng yang me tog gi khang pa dag gis brgyan nas/ bcom ldan 'das la phrin gyis gdugs tshod bskul ba/ btsun pa gdugs tshod la bab ste bshos lags na/ bcom ldan 'das kyis da de'i dus la bab par dgongs te gshegs su gsol zhes bskul to// de nas bcom ldan 'das dge slong gi tshogs kyis zhabs 'bring byas te/ dge slong gi dge 'dun gyis mdun du bdar nas/ mnyan pa'i grong ga la ba der gshegs te byon nas/ dge slong gi dge 'dun gyi gung la gdan bshams pa la bzhugs so// de nas mnyan pa rnams kyis sangs rgyas la sogs pa dge slong gi dge 'dun rnams bde bar bzhugs par rig nas/ rang gi lag nas bza' ba dang bca' ba gtsang ma bzang pos tshim par byas te ci bzhed pa bstabs so// rang gi lag nas bza' ba dang bca' ba gtsang ma bzang po rnam grangs du mas tshim par byas te ci bzhed pa bstabs nas bcom ldan 'das bshos gsol zin te bstsang sder ni gyu/ phyag ni bcabs par rig nas/ stan ches dma' ba dag khyer te chos nyan pa'i phyir bcom ldan 'das kyi spyan sngar 'khod do// de nas bcom ldan 'das kyis mnyan pa de dag gi bsam pa dang / bag la nyal ba dang / khams dang / rang bzhin thugs su chud nas 'phags pa'i bden pa bzhi rtogs par 'gyur ba de lta bu'i chos bstan te/ de thos pas mnyan pa du mas ni rgyun du zhugs pa'i 'bras bu thob bo// kha cig gis ni lan cig phyir 'ong ba'i 'bras bu thob bo// kha cig gis ni phyir mi 'ong ba'i 'bras bu thob bo// kha cig gis ni nyon mongs pa thams cad spangs nas/ dgra bcom pa nyid mngon sum du byas so// kha cig gis ni nyan thos kyi byang chub tu sems bskyed do// kha cig gis ni rang sangs rgyas kyi byang chub tu sems bskyed do// kha cig gis ni bla na med pa yang dag par rdzogs pa'i byang chub tu sems bskyed do// 'khor de dag thams cad kyang sangs rgyas la gzhol ba dang / chos la 'bab pa dang / dge 'dun la bab pa la bkod do// de nas mnyan pa de dag gis bcom ldan 'das dge slong gi dge 'dun dang thabs cig tu bkur sti chen po dang ldan pas gru zam las bsgral to// dge slong dag kyang sangs rgyas kyi mchod pa mthong bas sems dga' bar gyur te sangs rgyas bcom ldan 'das la zhus pa/ bcom ldan 'das kyis dge ba'i rtsa ba 'di dag gang du mdzad pa lags/ bcom ldan 'das kyis bka' stsal pa/ dge slong dag de bzhin gshegs pa nyid kyis sngon tshe rabs gzhan dag tu tshogs rnyed cing rkyen grub pa dang ldan te/ dba' rgal bzhin du byung la gdon mi za bar 'ong ba'i las rnams byas shing bsags te/ des na de bzhin gshegs pa la 'di lta bu'i mchod pa byas so// dge slong dag khyed nyan par 'dod dam/ bcom ldan 'das nyan par 'tshal lags so// dge slong dag sngon byung ba 'das pa'i dus na de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba/ bla na med pa lha dang mi rnams kyi ston pa sangs rgyas bcom ldan 'das shing rta skal ldan zhes bya ba 'jig rten du byung ngo // de dgra bcom pa drug khri nyis stong gis zhabs 'bring byas te/ ljongs rgyu zhing gshegs pa las gang gA'i 'gram du byon nas/ de'i tshe ded dpon zhig 'khor brgya phrag du ma dang gang gA'i klung las 'gron po dag sgrol zhing 'dug go// phyogs de na chom rkun gyi 'jigs pa chen po yang yod do// de nas ded dpon gyis yang dag par rdzogs pa'i sangs rgyas shing rta skal ldan dgra bcom pa drug khri nyis stong gis zham ring byas pa mthong ngo // mthong nas kyang sems dga' bar gyur te/ sems dga' bar gyur nas bcom ldan 'das la gsol pa/ bdag gis thog ma kho nar bcom ldan 'das bsgral bar 'tshal lo// yang dag par rdzogs pa'i sangs rgyas shing rta skal ldan gyis kyang ded dpon la cang mi gsung bas gnang ngo // de nas ded dpon des yang dag par rdzogs pa'i sangs rgyas shing rta skal ldan dgra bcom pa drug khri nyis stong gis zham ring byas pa 'byor pa chen po dang ldan pas gru zam las bsgral te zhal zas bzang pos kyang tshim par byas nas/ bla na med pa yang dag par rdzogs pa'i byang chub tu smon lam btab bo// bcom ldan 'das kyis bka' stsal pa/ dge slong dag khyed ji snyam du sems/ de'i tshe de'i dus na/ ded dpon du gyur pa gang yin pa de ni nga yin te ngas yang dag par rdzogs pa'i sangs rgyas shing rta skal ldan dgra bcom pa drug khri nyis stong gis zhabs 'bring byas pa/ gru zam las bsgral ba dang / zhal zas bzang pos tshim par byas pa dang / smon lam btab pa'i las de'i rnam par smin pas ngas 'khor ba na bde ba chen po mtha' yas pa nyams su myong la/ da ltar bla na med pa yang dag par rdzogs pa'i byang chub tu mngon par rdzogs par sangs rgyas pa na yang // 'di lta bu'i mchod pa byas so// dge slong dag de bas na 'di ltar bslab par bya ste/ ston pa la bkur sti bya'o// bla mar bya'o// ri mor bya'o// mchod pa bya'o// ston pa la bkur sti byas/ bla mar byas/ ri mor byas/ mchod pa byas nas/ brten te gnas par bya'o zhes dge slong khyed kyis de ltar bslab par bya'o// bcom ldan 'das kyis de skad ces bka' stsal nas/ dge slong de dag yi rangs te/ bcom ldan 'das kyis gsungs pa la mngon par bstod do// // ka ba zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa ku ru'i ljongs rgyu zhing gshegs pa las ku ru'i grong khyer du byon te/ ku ru'i skye bo'i tshogs de dag kyang sangs rgyas kyis gdul bar 'gyur bar sems rgya chen po dang ldan pa/ sbyin pa la sred pa sha stag go// de nas bcom ldan 'das 'di snyam du dgongs te/ ngas lha'i dbang po brgya byin lha'i 'khor gyis bskor ba dgug go// 'on kyang de mthong bas 'di rnams kyi dge ba 'phel bar 'gyur ro snyam du dgongs so// de nas bcom ldan 'das kyis 'jig rten pa'i dgongs pa bskyed de/ kye ma lha'i dbang po brgya byin lha'i tshogs kyis g.yog byas pas/ tsan dan sa mchog pa'i ka ba khyer te/ 'ongs na legs so snyam du dgongs nas/ dgongs pa bskyed pa'i mod la lha'i dbang po brgya byin lha'i tshogs kyis g.yog byas pa/ gang na las thams cad pa dang rgyal po chen po bzhi dang / lha dang / klu dang / gnod sbyin dang / dri za dang / grul bum du mas g.yog byas pa dag lhags te tsan dan sa mchog pa'i ka ba khyer te 'ongs nas/ ha ha zhes ca co dang ga zha bton te skad chen po phyung nas/ bcom ldan 'das kyi phyir tsan dan sa mchog pa'i khang legs par byas so// de nas khang der lha'i dbang po brgya byin gyis/ bcom ldan 'das nyan thos kyi dge 'dun dang bcas pa la/ lha'i zhal zas dang / lha'i gzims cha dang / gdan dang / lha'i spos dang / me tog phreng ba dag gis bkur sti byas/ bla mar byas/ ri mor byas/ mchod pa byas so// de nas ku ru'i skye bo'i tshogs rnams kyis lha'i 'byor pa de dag mthong ba dang / mchog tu ya mtshan du gyur nas 'di snyam du sems te/ 'di ltar bcom ldan 'das la dbang po dang bcas pa'i lha rnams kyis mchod pa las na/ 'jig rten na mchog yin pa lta snyam ste/ sems 'dun par gyur nas/ bcom ldan 'das kyi thad du song ste bcom ldan 'das kyi zhabs la phyag 'tshal nas phyogs gcig tu 'khod do// phyogs gcig tu 'khod nas/ ku ru'i skye bo'i tshogs rnams khang de la shin tu dga' ba skyes so// de nas bcom ldan 'das kyis khang de mi snang bar mdzad nas/ mi rtag pa nyid dang ldan pa'i 'phags pa'i bden pa bzhi rtogs par 'gyur ba de lta bu'i chos bstan te/ de thos nas ku ru'i mi rnams las kha cig gis ni rgyun du zhugs pa'i 'bras bu thob bo// kha cig gis ni lan cig phyir 'ong ba'i 'bras bu thob bo// kha cig gis ni phyir mi 'ong ba'i 'bras bu thob bo// kha cig gis ni nyon mongs pa thams cad spangs nas dgra bcom pa nyid mngon sum du byas so// kha cig gis ni nyan thos kyi byang chub tu sems bskyed do// kha cig gis ni rang sangs rgyas kyi byang chub tu sems bskyed do// kha cig gis ni bla na med pa yang dag par rdzogs pa'i byang chub tu sems bskyed do// 'khor de dag thams cad kyang sangs rgyas la gzhol ba dang / chos la 'bab pa dang / dge 'dun la bab pa la bkod do// dge slong rnams kyang sangs rgyas kyi mchod pa mthong bas sems dga' bar gyur te/ sangs rgyas bcom ldan 'das la zhus pa/ bcom ldan 'das kyis dge ba'i rtsa ba 'di dag gang du mdzad lags/ bcom ldan 'das kyis bka' stsal pa/ dge slong dag de bzhin gshegs pa nyid kyis sngon tshe rabs gzhan dag tu tshogs rnyed cing rkyen grub pa dang ldan te/ dba' rgal bzhin du byung la/ gdon mi za bar 'ong ba'i las rnams byas shing bsags te/ des na de bzhin gshegs pa la 'di lta bu'i mchod pa byas so// dge slong dag khyed nyan par 'dod dam/ bcom ldan 'das nyan par 'tshal lags so// dge slong dag sngon byung ba 'das pa'i dus na de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba/ bla na med pa lha dang mi rnams kyi ston pa sangs rgyas bcom ldan 'das tshangs pa zhes bya ba 'jig rten du byung ngo // de nas yang dag par rdzogs pa'i sangs rgyas tshangs pa dgra bcom pa drug khri nyis stong gis zhabs 'bring byas te/ ljongs rgyu zhing gshegs pa las rgyal po'i pho brang 'khor zhig tu byon nas/ rgyal rigs spyi bo nas dbang bskur ba'i rgyal pos yang dag par rdzogs pa'i sangs rgyas tshangs pa dgra bcom pa drug khri nyis stong gis zhabs 'bring byas pa ljongs rgyu zhing gshegs pa las/ bdag gi yul du byon to zhes thos so// thos nas kyang rgyal po'i 'byor pa chen po dang / rgyal po'i mthu chen pos bcom ldan 'das yang dag par rdzogs pa'i sangs rgyas tshangs pa ga la ba der song ste phyin nas/ yang dag par rdzogs pa'i sangs rgyas tshangs pa'i zhabs la mgo bos phyag 'tshal te/ phyogs gcig tu 'dug go// phyogs gcig tu 'dug nas/ rgyal rigs spyi bo nas dbang bskur ba'i rgyal po/ bcom ldan 'das kyis byang chub 'thob par byed pa'i chos rnams la yang dag par btsud do// de nas rgyal po de dga' bar gyur nas stan las langs te bla gos phrag pa gcig tu gzar nas/ bcom ldan 'das ga la ba de logs su thal mo sbyar ba btud de/ bcom ldan 'das la 'di skad ces gsol to// bcom ldan 'das la bdag gis na bza' dang zhal zas dang / gzims cha dang / gdan dang / snyun gsos dang / sman zong rnams kyis bsnyen bkur bgyi bar 'tshal na/ bcom ldan 'das nyan thos kyi dge 'dun dang thabs cig tu rgyal po'i pho brang 'khor 'dir zla ba gsum gyi bar du bzhugs par ci gnang // de nas yang dag par rdzogs pa'i sangs rgyas tshangs pas rgyal po la cang mi gsung bas gnang ngo // de nas rgyal rigs spyi bo nas dbang bskur ba'i rgyal po des/ bcom ldan 'das kyi phyir tsan dan sa mchog pa'i khang byed du bcug go// des de la na bza' dang rgyan rnam pa sna tshogs kyis brgyan nas/ me tog sna tshogs kyis ni gtor/ pog phor dag gis ni bdugs te/ bcom ldan 'das nyan thos kyi dge 'dun dang bcas pa la phul nas/ zla ba gsum gyi bar du zhal zas bzang pos tshim par byas te/ na bza'i khyad par rnam pa sna tshogs phul nas/ bla na med pa yang dag par rdzogs pa'i byang chub tu yang smon lam btab bo// bcom ldan 'das kyis bka' stsal pa/ dge slong dag khyed ji snyam du sems/ de'i tshe de'i dus na rgyal rigs spyi bo nas dbang bskur ba'i rgyal por gyur pa gang yin pa de ni nga yin te/ ngas yang dag par rdzogs pa'i sangs rgyas tshangs pa la de lta bu'i mchod pa byas pa'i las kyi rnam par smin pa des na/ ngas 'khor ba na bde ba chen po mtha' yas pa nyams su myong la da ltar bla na med pa yang dag par rdzogs pa'i byang chub mngon par sangs rgyas pa na yang 'di lta bu'i mchod pa byas so// dge slong dag de bas na 'di ltar bslab par bya ste ston pa la bkur sti bya'o// bla mar bya'o// ri mor bya'o// mchod pa bya'o// ston pa la bkur sti byas/ bla mar byas/ ri mor byas/ mchod pa byas nas brten te gnas par bya'o zhes dge slong khyod kyis de ltar bslab par bya'o// bcom ldan 'das kyis de skad ces bka' stsal nas dge slong de dag yi rangs te/ bcom ldan 'das kyis gsungs pa la mngon par bstod do// // gang po la sogs pa'i rtogs pa brjod pa brgya pa/ bam po bzhi pa/ khrus zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa mnyan du yod pa na rgyal bu rgyal byed kyi tshal khyim bdag mgon med zas sbyin gyi kun dga' ra ba na bzhugs so// de'i tshe mnyan du yod pa na tshong pa lnga brgya tsam dgon pa'i lam du zhugs pa las de dag lam stor nas/ bye ltongs shig tu phyin te/ de dag lam gyi ngal bas dkos thag cing rgyags zad la/ nyi ma'i gung la nyi tshan gyis gdungs nas/ nya skam la bton pa bzhin du sa la 'gre ldog ste sdug bsngal drag pa dang / mi bzad pa dang / tsha ba dang / yid du mi 'ong ba'i tshor ba myong bas/ gu lang dang / chu lha dang / ku be ra dang / brgya byin la sogs pa lha stong snyed la so sor gsol ba 'debs kyang de las skyob par nus pa med do// de'i nang na dge bsnyen sangs rgyas kyi bstan pa'i rgyus shes pa zhig yod de/ des tshong pa de dag la smras pa/ khyed sangs rgyas la skyabs su song shig // de nas thams cad kyis skad sdoms te skyabs su song ngo // de'i skabs su sangs rgyas bcom ldan 'das rnams kyis ni mi mkhyen pa'am/ mi gzigs pa'am/ mi rtogs pa'am/ thugs su mi chud pa ci yang med la/ sangs rgyas bcom ldan 'das thugs rje chen po dang ldan pa 'jig rten la phan 'dogs pa la zhugs pa/ srung ba gcig pa dang ldan pa/ gcig tu dpa' ba/ zla med pa/ gnyis su mi gsung ba/ zhi gnas dang lhag mthong la gnas pa/ rig pa gsum snang bar mdzad pa/ bslab pa gsum la legs par bslabs pa/ 'dul ba'i gzhi gsum la mkhas pa/ chu bo bzhi las rgal ba/ rdzu 'phrul gyi rkang pa bzhi'i zhabs kyi mthil shin tu brtan pa/ bsdu ba'i dngos po bzhi la yun ring po nas 'dris par byas pa/ mi 'jigs pa bzhis mi 'jigs pa/ khyu mchog gi yang dag pa'i seng ge'i sgra chen po sgrogs pa/ yan lag lnga rnam par spangs pa/ 'gro ba lnga las yang dag par 'das pa/ yan lag drug dang ldan pa/ pha rol tu phyin pa drug yongs su rdzogs pa/ rtag tu gnas par bya ba drug la gnas pa/ byang chub kyi yan lag bdun gyi me tog gis phyug pa/ lam yan lag brgyad pa ston pa/ mthar gyis snyoms par 'jug pa dgu la mkhas pa/ stobs bcu'i stobs dang ldan pa/ phyogs bcur grags pas kun du rgyas pa/ brgya phrag bcu pa la dbang byed pa bas kyang ches khyad par du 'phags pa rnams ni/ chos nyid kyis nyin dus gsum mtshan dus gsum du/ sangs rgyas kyi spyan gyis 'jig rten la gzigs te su ni rgud/ su ni dar/ su ni phongs shing 'dug // su ni nyam nga bar gyur/ su ni gnod pa dang ldan/ su ni phongs pa dang nyam nga ba dang / gnod pa dang ldan/ su ni ngan song du gzhol/ su ni ngan song du 'bab/ su ni ngan song du bab/ su ni ngas ngan song nas phyung ste/ mtho ris dang thar pa dang 'bras bu la gzhag par bya/ su ni 'dod pa'i 'dam du bying ba las lag nas drang bar bya/ su ni 'phags pa'i nor bdun med pa las 'phags pa'i nor bdun gyi dbang phyug la dbang byed du gzhug par bya/ su ni dge ba'i rtsa ba rnams ma bskyed pa las bskyed par bya/ su ni dge ba'i rtsa ba rnams bskyed zin pa las yongs su smin par bya/ su ni yongs su smin zin pa las rnam par grol bar bya snyam du ye shes gzigs pa 'jug go// 'dir smras pa/ rgya mtsho chu srin rnams kyi gnas// dus rlabs yol bar 'gyur yang srid// gdul bar bya ba'i sras rnams la// sangs rgyas dus las yol ba med// de nas re zhig na/ bcom ldan 'das kyis tshong pa mang po phongs shing nyam nga bar gyur pa gzigs so// de nas mig gis cer zhes ltas pa tsam gyi yun gyis dge slong gi tshogs kyis zhabs 'bring byas te/ rgyal bu rgyal byed kyi tshal nas mi snang bar gyur nas/ phyogs der gshegs so// tshong pa de dag gis kyang bcom ldan 'das dge slong gi dge 'dun dang bcas pa mthong ngo // mthong nas kyang skad po che phyung ngo // de nas bcom ldan 'das kyis 'jig rten pa'i dgongs pa bskyed de/ lha'i dbang po brgya byin gyis dbang chen gyi char phab la/ ser bu bsil ba yang btang na legs so snyam du dgongs nas/ bcom ldan 'das kyis dgongs pa bskyed pa'i mod la/ brgya byin gyis dbang chen gyi char yang phab/ ser bu'i bsil ba yang btang ste des na tshong pa de dag mi skom par gyur la/ tsha bas gdungs pa yang zhi bar gyur to// de nas tshong pa de dag sems rtas nas/ bcom ldan 'das kyis de dag la lam yang bstan te/ des na mnyan du yod par phyin to// de nas de dag ngal bas nas bcom ldan 'das kyi thad du song ste/ bcom ldan 'das kyis 'phags pa'i bden pa bzhi rtogs par 'gyur ba de lta bu'i chos bstan to// de thos nas kha cig gis ni rgyun du zhugs pa'i 'bras bu thob bo// kha cig gis ni lan cig phyir 'ong ba'i 'bras bu thob bo// kha cig gis ni phyir mi 'ong ba'i 'bras bu thob bo// kha cig gis ni nyon mongs pa thams cad spangs nas dgra bcom pa nyid mngon sum du byas so// kha cig gis ni nyan thos kyi byang chub tu sems bskyed do// kha cig gis ni rang sangs rgyas kyi byang chub tu sems bskyed do// kha cig gis ni bla na med pa yang dag par rdzogs pa'i byang chub tu sems bskyed do// 'khor de dag thams cad kyang sangs rgyas la gzhol ba dang / chos la 'bab pa dang dge 'dun la bab pa la bkod do// de nas dge slong dag the tshom skyes nas/ the tsom thams cad gcod pa/ sangs rgyas bcom ldan 'das la zhus pa/ btsun pa tshong pa 'di dag bcom ldan 'das kyis 'di ltar dgon pa'i shul nas bskyabs pa dang / dgongs pa bskyed pa'i mod la dbang chen gyi char phab ste/ ser bu bsil ba yang langs pa ngo mtshar lags so// bcom ldan 'das kyis bka' stsal pa/ dge slong dag de bzhin gshegs pa nyid kyis sngon tshe rabs gzhan dag tu tshogs rnyed cing rkyen grub pa dang ldan te/ dba' rgal bzhin du 'byung la/ gdon mi za bar 'ong ba'i las de dag byas shing bsags pas na/ nga nyid kyis las byas shing bsags pa de dag gzhan su zhig gis nyams su myong bar 'gyur te/ dge slong dag las byas shing bsags pa rnams ni phyi rol gyi sa'i khams la rnam par smin par mi 'gyur/ chu'i khams dang / me'i khams dang / rlung gi khams la rnam par smin par mi 'gyur te/ las dge ba dang mi dge ba byas shing bsags pa rnams ni zin pa'i phung po dang khams dang skye mched rnams 'ba' zhig la rnam par smin par 'gyur ro// lus can dag gi las rnams ni// bskal pa brgyar yang chud mi za// tshogs shing dus la bab pa na// 'bras bu nyid du smin par 'gyur// dge slong dag sngon byung ba 'das pa'i dus na/ de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa lha dang mi rnams kyi ston pa sangs rgyas bcom ldan 'das tsan dan zhes bya ba 'jig rten du byung ngo // de nas yang dag par rdzogs pa'i sangs rgyas tsan dan ljongs rgyu zhing gshegs pa las/ rgyal po'i pho brang 'khor zhig tu byon nas rgyal rigs spyi bo nas dbang bskur ba'i rgyal po de yang dag par rdzogs pa'i sangs rgyas tsan dan ga la ba der song ste phyin nas/ yang dag par rdzogs pa'i sangs rgyas tsan dan gyi zhabs la mgo bos phyag 'tshal te phyogs gcig tu 'dug go// phyogs gcig tu 'dug nas rgyal rigs spyi bo nas dbang bskur ba'i rgyal po de bcom ldan 'das kyis byang chub 'thob par byed pa'i chos rnams la yang dag par btsud do// de nas rgyal rigs spyi bo nas dbang bskur ba'i rgyal po de stan las langs te/ bla gos phrag pa gcig tu gzar nas/ pus mo g.yas pa'i lha nga sa la btsugs te/ yang dag par rdzogs pa'i sangs rgyas tsan dan ga la ba de logs su thal mo sbyar ba btud nas/ yang dag par rdzogs pa'i sangs rgyas tsan dan la 'di skad ces gsol to// bcom ldan 'das dge slong gi dge 'dun dang thabs cig tu rgyal po'i pho brang 'khor 'dir zla ba gsum gyi bar du bzhugs par ci gnang // de nas yang dag par rdzogs pa'i sangs rgyas tsan dan gyis rgyal po de la cang mi gsung bas gnang ngo // de'i tshe than chen byung nas des chu klung dang khron pa rnams chu chung bar gyur la/ shing rnams kyang me tog dang 'bras bu med par gyur to// de nas rgyal pos yang dag par rdzogs pa'i sangs rgyas tsan dan la gsol ba btab ste/ bcom ldan 'das grong khyer 'di'i nang du rdzing spos chab kyis bltams pa bgyid du stsol bar 'tshal na/ der bcom ldan 'das nyan thos kyi dge 'dun dang bcas pa khrus mdzad par gsol/ de ltar bcom ldan 'das kyis khrus mdzad na/ bdag gi yul 'dir dgung char dbab tu glo ba re lags so zhes gsol to// de nas bcom ldan 'das yang dag par rdzogs pa'i sangs rgyas tsan dan gyis/ rgyal po de la cang mi gsung bas gnang ngo // de nas rgyal rigs spyi bo nas dbang bskur ba'i rgyal po des/ blon po rnams la khyed kyis spos chab dang rin po che'i bum pa dag sta gon gyis shig dang / de dag gis ngas sangs rgyas bcom ldan 'das nyan thos kyi dge 'dun dang bcas pa khrus gsol bar bya'o zhes bsgo'o// de nas rgyal po des blon po'i 'khor dang bcas pas grong khyer de rdo dang gseg ma dang gyo mo med par byas te/ rgyal mtshan dang ba dan ni bsgreng // me tog sna tshogs kyis ni gtor// spos chab kyis ni chag chag btab// bdug pa sna tshogs kyis ni bdugs// dbus su ni rdzing byed du bcug go// de nas bcom ldan 'das yang dag par rdzogs pa'i sangs rgyas tsan dan gyis sems can la phan gdags pa'i phyir khrus ras gsol te/ rdzing bu'i nang du bzhugs so// de nas rgyal po blon po 'khor dang bcas pas/ bcom ldan 'das yang dag par rdzogs pa'i sangs rgyas tsan dan nyan thos kyi dge 'dun dang bcas pa/ spos sna tshogs kyis bsgos pa'i chus khrus gsol to// bcom ldan 'das yang dag par rdzogs pa'i sangs rgyas tsan dan khrus mdzad pa'i mod la/ lha'i dbang po brgya byin gyis gang gis lo tog thams cad rgyal bar 'gyur ba de lta bu'i dbang chen gyi char phab bo// gzhi de las skye bo phal po che yang sangs rgyas bcom ldan 'das la dad pa rnyed nas/ spos kyis byugs pa'i mchod rten du ma brtsigs te zhal bsros so// der yang dag par rdzogs pa'i sangs rgyas tsan dan la skyabs su song ba gang yin pa de dag thams cad ni yongs su mya ngan las 'das te/ de dag gi nang nas nga 'ba' zhig lus so// dge slong dag de bas na 'di ltar bslab par bya ste/ ston pa la bkur sti bya'o// bla mar bya'o// ri mor bya'o// mchod pa bya'o// ston pa la bsnyen bkur byas/ bla mar byas/ ri mor byas/ mchod pa byas nas/ brten te gnas par bya'o zhes dge slong khyod kyis de ltar bslab par bya'o// bcom ldan 'das kyis de skad ces bka' stsal nas/ dge slong de dag yi rangs te/ bcom ldan 'das kyis gsungs pa la mngon par bstod do// // yams kyi nad ces bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa/ rgyal po'i khab na 'od ma'i tshal bya ka lan da ka gnas pa na rten cing bzhugs so// de'i tshe yul 'dam bu tshal gyi skye bo mang po la mi nad byung ste/ der skye bo phal po che de dag nad kyis dkos thag nas/ gu lang dang / chu lha dang / ku be ra dang / brgya byin la sogs pa lha stong snyed la/ so sor gsol ba 'debs kyang yams kyi nad de zhi bar ma gyur to// de nas yul 'dam bu tshal na dge bsnyen zhig gnas pa des/ 'dam bu'i tshal gyi bram ze dang khyim bdag rnams la 'di skad ces smras so// khyed tshur sheg sangs rgyas la skyabs su song la/ bcom ldan 'das de 'dir gshegs par gsol te/ bcom ldan 'das kyis ci nas tshegs chung ngus yams kyi nad zhi bar mdzad du gsol zhes kyang gsol ba thob shig // de nas 'dam bu'i tshal gyi bram ze dang khyim bdag rnams kyis/ bcom ldan 'das la gsol ba btab ste/ bcom ldan 'das 'dir gshegs la/ phongs shing nyam thag pa 'di las thar bar mdzad du gsol zhes byas so// de'i skabs su sangs rgyas bcom ldan 'das rnams kyis ni mi mkhyen pa'am/ mi gzigs pa'am/ mi rtogs pa'am/ thugs su mi chud pa ci yang med la/ sangs rgyas bcom ldan 'das thugs rje chen po dang ldan pa/ 'jig rten la phan 'dogs pa la zhugs pa srung ba gcig pa dang ldan pa/ gcig tu dpa' ba/ zla med pa gnyis su mi gsung ba/ zhi gnas dang lhag mthong la gnas pa/ rig pa gsum snang bar mdzad pa/ bslab pa gsum la legs par bslabs pa/ 'dul ba'i gzhi gsum la mkhas pa/ chu bo bzhi las rgal ba/ rdzu 'phrul gyi rkang pa bzhi'i zhabs kyi mthil shin tu brtan pa/ bsdu ba'i dngos po bzhi la yun ring po nas 'dris par byas pa/ mi 'jigs pa bzhis mi 'jigs pa/ khyu mchog gi yang dag pa'i seng ge'i sgra chen po sgrogs pa/ yan lag lnga rnam par spangs pa/ 'gro ba lnga las yang dag par 'das pa yan lag drug dang ldan pa/ pha rol tu phyin pa drug yongs su rdzogs pa/ rtag tu gnas par bya ba drug la gnas pa/ byang chub kyi yan lag bdun gyi me tog gis phyug pa/ lam yan lag brgyad pa ston pa/ mthar gyis snyoms par 'jug pa dgu la mkhas pa/ stobs bcu'i stobs dang ldan pa/ phyogs bcur grags pas kun tu rgyas pa/ brgya phrag bcu la dbang byed pa bas kyang ches khyad par du 'phags pa rnams ni chos nyid kyis nyin dus gsum mtshan dus gsum du/ sangs rgyas kyi spyan gyis 'jig rten la gzigs te/ su ni rgud/ su ni dar/ su ni phongs shing 'dug // su ni nyam nga bar gyur/ su ni gnod pa dang ldan/ su ni phongs pa dang / nyam nga ba dang / gnod pa dang ldan/ su ni ngan song du gzhol/ su ni ngan song du 'bab/ su ni ngan song du bab/ su ni ngas ngan song nas phyung ste/ mtho ris dang / thar pa dang / 'bras bu la gzhag par bya/ su ni 'dod pa'i 'dam du bying ba las lag nas drang bar bya/ su ni 'phags pa'i nor bdun med pa las/ 'phags pa'i nor bdun gyi dbang phyug la dbang byed du gzhug par bya/ su ni dge ba'i rtsa ba rnams ma bskyed pa las bskyed par bya/ su ni dge ba'i rtsa ba rnams bskyed zin pa las yongs su smin par bya/ su ni yongs su smin zin pa las rnam par grol bar bya snyam du ye shes gzigs pa 'jug go// 'dir smras pa/ rgya mtsho chu srin rnams kyi gnas// dus rlabs yol bar 'gyur yang srid// gdul bar bya ba'i sras rnams la// sangs rgyas dus las yol ba med// de nas bcom ldan 'das snga dro sham thabs dang chos gos gsol te/ lhung bzed bsnams nas/ dge slong gi tshogs kyis zhabs 'bring byas te/ dge slong gi dge 'dun gyis mdun du bdar nas/ 'dam bu'i tshal du gshegs so// de nas bcom ldan 'das kyis grong khyer gyi mi de dag thams cad la byams pas khyab par mdzad de/ des na mi ma yin pa rnams dong ste/ yams kyi nad zhi bar gyur to// de nas bram ze dang khyim bdag de rnams bcom ldan 'das mthong bas dga' ba chen po skyes so// dga' ba skyes nas bcom ldan 'das nyan thos kyi dge 'dun dang bcas pa la na bza' dang / zhal zas dang / gzims cha dang / gdan dang / snyun gsos dang / sman zong rnams las ci bzhed pa'i skabs phye'o// de nas de dag la bcom ldan 'das kyis 'phags pa'i bden pa bzhi rtogs par 'gyur ba de lta bu'i chos bstan te/ de thos nas bram ze dang khyim bdag du mas rgyun du zhugs pa'i 'bras bu thob bo// kha cig gis ni lan cig phyir 'ong ba'i 'bras bu thob bo// kha cig gis ni phyir mi 'ong ba'i 'bras bu thob bo// kha cig gis ni rab tu byung ste/ nyon mongs pa thams cad spangs nas dgra bcom pa nyid mngon sum du byas so// kha cig gis ni nyan thos kyi byang chub tu sems bskyed do// kha cig gis ni rang sangs rgyas kyi byang chub tu sems bskyed do// kha cig gis ni bla na med pa yang dag par rdzogs pa'i byang chub tu sems bskyed do// grong khyer gyi mi de dag thams cad kyang sangs rgyas la gzhol ba dang / chos la 'bab pa dang / dge 'dun la bab pa la bkod do// de nas dge slong dag the tsom skyes te/ the tsom thams cad gcod pa sangs rgyas bcom ldan 'das la zhus pa/ btsun pa sems can 'di dag 'di ltar bcom ldan 'das la dga' ba skyes pas/ phongs pa las thar bar gyur pa ni ngo mtshar lags so// bcom ldan 'das kyis bka' stsal pa/ dge slong dag de bzhin gshegs pa nyid kyis sngon tshe rabs gzhan dag tu tshogs rnyed cing rkyen grub pa dang ldan te/ dba' rgal bzhin du 'byung la gdon mi za bar 'ong ba'i las rnams byas shing // bsags pas na nga nyid kyis las byas shing bsags pa de dag gzhan su zhig gis nyams su myong bar 'gyur te/ dge slong dag las byas shing bsags pa rnams ni phyi rol gyi sa'i khams la rnam par smin par mi 'gyur/ chu'i khams dang me'i khams dang rlung gi khams la rnam par smin par mi 'gyur te/ las dge ba dang mi dge ba byas shing bsags pa rnams ni zin pa'i phung po dang / khams dang skye mched rnams 'ba' zhig la rnam par smin par 'gyur ro// lus can dag gi las rnams ni// bskal pa brgyar yang chud mi za// tshogs shing dus la bab pa na// 'bras bu nyid du smin par 'gyur// dge slong dag sngon byung ba 'das pa'i dus na/ de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa lha dang mi rnams kyi ston pa/ sangs rgyas bcom ldan 'das zla ba zhes bya ba 'jig rten du byung ngo // de nas yang dag par rdzogs pa'i sangs rgyas zla ba ljongs rgyu zhing gshegs pa las rgyal po'i pho brang 'khor zhig tu byon nas/ rgyal rigs spyi bo nas dbang bskur ba'i rgyal po des/ yang dag par rdzogs pa'i sangs rgyas zla ba bdag gi yul du byon to zhes thos so// thos nas kyang rgyal po'i 'byor pa chen po dang rgyal po'i mthu chen po dang ldan pas/ yang dag par rdzogs pa'i sangs rgyas zla ba ga la ba der song ste phyin nas/ yang dag par rdzogs pa'i sangs rgyas zla ba'i zhabs la mgo bos phyag 'tshal te phyogs gcig tu 'dug go// phyogs gcig tu 'dug nas/ rgyal rigs spyi bo nas dbang bskur ba'i rgyal po de yang dag par rdzogs pa'i sangs rgyas zla bas byang chub 'thob par byed pa'i chos rnams la yang dag par btsud do// de nas rgyal rigs spyi bo nas dbang bskur ba'i rgyal po de dga' bar gyur nas stan las langs te/ bla gos phrag pa gcig tu gzar nas pus mo g.yas pa'i lha nga sa la btsugs te/ yang dag par rdzogs pa'i sangs rgyas zla ba ga la ba de logs su thal mo sbyar ba btud nas yang dag par rdzogs pa'i sangs rgyas zla ba la 'di skad ces gsol to// bcom ldan 'das la bdag gis na bza' dang / zhal zas dang / gzims cha dang / gdan dang / snyun gsos dang / sman zong rnams kyis bsnyen bkur bgyi bar 'tshal na/ bcom ldan 'das dge slong gi dge 'dun dang thabs cig tu zla ba gsum gyi bar du 'dir bzhugs par ci gnang // de nas yang dag par rdzogs pa'i sangs rgyas zla bas rgyal po de la cang mi gsung bas gnang ngo // de'i tshe rgyal po'i grong khyer de na skye bo mang po la mi nad byung ste/ des skye bo phal po che de dag la shin tu gnod par gyur to// de nas rgyal po des nad zhi bar bya ba'i phyir yang dag par rdzogs pa'i sangs rgyas zla ba la gsol ba btab ste/ bcom ldan 'das yams kyi nad 'di zhi bar 'gyur ba'i thabs mdzad par ci gnang zhes gsol to// de nas bcom ldan 'das yang dag par rdzogs pa'i sangs rgyas zla bas rgyal po de la bka' stsal pa/ rgyal po chen po song la nga'i chos gos snam sbyar 'di rgyal mtshan gyi rtse mo la thogs la/ bkur sti chen po dang ldan pas/ bdag gi yul skor du chug shig // 'di la dga' ston chen po yang gyis shig // skye bo phal po che thams cad kyang sangs rgyas rjes su dran pa yang dag par 'dzin du chug shig dang / des na khyed bde legs su 'gyur ro// de nas rgyal pos kyang ji skad bstan pa bzhin du thams cad de kho na bzhin du byas nas de'i rgyu dang de'i rkyen gyis yams kyi nad thams cad zhi bar gyur to// de nas skye bo'i tshogs de dag dga' bar gyur te/ rgyal po dang / blon po dang / pho brang 'khor gyi mi rnams sangs rgyas dang chos dang dge 'dun la skyabs su song ngo // bcom ldan 'das kyis bka' stsal pa/ dge slong dag khyed ji snyam du sems/ de'i tshe de'i dus na rgyal por gyur pa gang yin pa de ni nga yin te/ ngas yang dag par rdzogs pa'i sangs rgyas zla ba de la mchod pa chen po byas pa'i las kyi rnam par smin pa des na/ ngas 'khor ba na lha dang mir skye ba 'thob par 'gyur ba'i bde ba chen po nyams su myong la/ da ltar yang nga de'i rgyu las byung ba'i 'byor pa dang ldan par gyur te/ des na ngas ci bsams pa dang / ci 'dod pa de dag thams cad de bzhin du grub par gyur to// dge slong dag de bas na 'di ltar bslab par bya ste/ ston pa la bkur sti bya'o// bla mar bya'o// ri mor bya'o// mchod pa bya'o// ston pa la bkur sti byas/ bla mar byas/ ri mor byas/ mchod pa byas nas brten te gnas par bya'o zhes dge slong khyed kyis de ltar bslab par bya'o// bcom ldan 'das kyis de skad ces bka' stsal nas/ dge slong de dag yi rangs te/ bcom ldan 'das kyis gsungs pa la mngon par bstod do// // cho 'phrul zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa/ rgyal po'i khab na 'od ma'i tshal bya ka lan da ka gnas pa na rten cing bzhugs so// gang gi tshe lhas byin gyis gcugs byas te/ rgyal po ma skyes dgras pha chos can chos dang ldan pa'i rgyal po bsad nas/ rang nyid rgyal por zhugs pa de'i tshe/ su ma dad pa de dag ni mthu dang ldan par gyur to// dad pa can rnams ni mthu chung bar gyur to// de nas re zhig na blon po rgan po ma dad pa/ bcom ldan 'das kyi bstan pa la sdang ba zhig yod pa des bram ze rnams la mchod sbyin byas te/ der bram ze 'bum phrag du ma 'dus nas/ de dag gis su yang dge sbyong gau ta ma la bltar mi 'gro bar nang khrims bcas so// de nas bram ze rnams kyis khrims bcas te/ 'dus shing 'thun la/ kun tu dga' nas srang gi dbus su rig byed las 'byung ba'i cho ga bzhin du/ brgya byin la gsol ba btab ste/ rus pa med ma'i skyes bu gshegs su gsol/ gshegs su gsol zhes byas so// de'i skabs su sangs rgyas bcom ldan 'das rnams kyis ni mi mkhyen pa'am/ mi gzigs pa'am/ mi rtogs pa'am/ thugs su mi chud pa ci yang med la sangs rgyas bcom ldan 'das thugs rje chen po dang ldan pa/ 'jig rten la phan 'dogs pa la zhugs pa srung ba gcig dang ldan pa/ gcig tu dpa' ba/ zla med pa/ gnyis su mi gsung ba zhi gnas dang lhag mthong la gnas pa/ rig pa gsum snang bar mdzad pa bslab pa gsum la legs par bslabs pa/ 'dul ba'i gzhi gsum la mkhas pa/ chu bo bzhi las rgal ba/ rdzu 'phrul gyi rkang pa bzhi'i zhabs kyi mthil shin tu brtan pa/ bsdu ba'i dngos po bzhi la yun ring po nas 'dris par byas pa/ mi 'jigs pa bzhis mi 'jigs pa/ khyu mchog gi yang dag pa'i seng ge'i sgra chen po sgrogs pa/ yan lag lnga rnam par spangs pa/ 'gro ba lnga las yang dag par 'das pa/ yan lag drug dang ldan pa/ pha rol tu phyin pa drug yongs su rdzogs pa/ rtag tu gnas par bya ba drug la gnas pa/ byang chub kyi yan lag bdun gyi me tog gis phyug pa/ lam yan lag brgyad pa ston pa/ mthar gyis snyoms par 'jug pa dgu la mkhas pa/ stobs bcu'i stobs dang ldan pa/ phyogs bcur grags pas kun tu rgyas pa/ brgya phrag bcu pa la dbang byed pa bas kyang ches khyad par du 'phags pa rnams ni/ chos nyid kyis nyin dus gsum mtshan dus gsum du sangs rgyas kyi spyan gyis 'jig rten la gzigs te/ su ni rgud/ su ni dar/ su ni phongs shing 'dug // su ni nyam nga bar gyur/ su ni gnod pa dang ldan/ su ni phongs pa dang nyam nga ba dang gnod pa dang ldan/ su ni ngan song du gzhol/ su ni ngan song du 'bab/ su ni ngan song du bab/ su ni ngas ngan song nas phyung ste/ mtho ris dang thar pa dang 'bras bu la gzhag par bya/ su ni 'dod pa'i 'dam du bying ba las lag nas drang bar bya/ su ni 'phags pa'i nor bdun med pa las 'phags pa'i nor bdun gyi dbang phyug la dbang byed du gzhug par bya/ su ni dge ba'i rtsa ba rnams ma bskyed pa las bskyed par bya/ su ni dge ba'i rtsa ba rnams bskyed zin pa las yongs su smin par bya/ su ni yongs su smin zin pa las rnam par grol bar bya snyam du ye shes gzigs pa 'jug go// 'dir smras pa/ rgya mtsho chu srin rnams kyi gnas// dus rlabs yol bar 'gyur yang srid// gdul bar bya ba'i sras rnams la// sangs rgyas dus las yol ba med// de nas bcom ldan 'das kyis bram ze sngon dge ba'i rtsa ba bskyed bskyed pa las/ thar pa'i skal ba can du gyur pa/ btsal bar bya ba rnyed pa/ mya ngan 'das pa la nang du bltas pa/ 'khor ba las phyi rol tu bltas pa/ de dag gzigs nas da ltar mi dge ba'i bshes gnyen la bsten pas/ nga'i bstan pa la sdang bar gyur te/ ngas 'di dag gdul ba'i phyir brtson par bya'o snyam du dgongs so// de nas bcom ldan 'das kyis brgya byin gyi cha lugs su sprul te/ mchod sbyin gyi 'dun khang de lha'i 'od kyis snang bar mdzad de/ der gshegs so// de nas bram ze de dag dga' zhing mgu la rab tu dga' ste yi rangs nas dga' zhing yid bde bar gyur te/ skad bsdams nas smras pa/ bcom ldan 'das gshegs su gsol gshegs su gsol/ bcom ldan 'das gshegs pa legs so zhes byas so// de nas bcom ldan 'das brgya byin gyi cha lugs su bzhugs pa gdan bshams pa la bzhugs so// de nas rgyal po'i khab kyi grong khyer kun tu lha'i dbang po brgya byin mchod sbyin la gshegs so zhes de skad kyi sgra yang grags par gyur te/ de thos nas srog chags 'bum phrag du ma 'dus so// de nas bcom ldan 'das kyis bram ze rnams dad par gyur pa mkhyen nas/ brgya byin gyi cha lugs mi snang bar mdzad de/ sangs rgyas kyi cha lugs su zhugs nas/ 'phags pa'i bden pa bzhi rtogs par 'gyur ba de lta bu'i chos bstan te/ de thos nas bram ze drug khri nyis stong gis 'jig tshogs la lta ba'i ri'i rtse mo mthon po nyi shu ye shes rdo rjes bcom nas/ rgyun du zhugs pa'i 'bras bu mngon sum du byas so// srog chags 'bum phrag du mas kyang // bcom ldan 'das la dad pa rnyed do// de nas dge slong de dag the tsom skyes te/ the tsom thams cad gcod pa/ sangs rgyas bcom ldan 'das la zhus pa/ btsun pa bram ze 'di rnams 'di ltar bcom ldan 'das dang mjal nas/ bden pa mthong bar gyur pa dang / srog chags 'bum phrag du mas dga' ba chen po thob par gyur pa ni ngo mtshar lags so// bcom ldan 'das kyis bka' stsal pa/ dge slong dag de bzhin gshegs pa nyid kyis sngon tshe rabs gzhan dag tu tshogs rnyed cing rkyen grub pa dang ldan te dba' rgal bzhin du byung la/ gdon mi za bar 'ong ba'i las rnams byas shing bsags pas na/ ngas las byas shing bsags pa de dag gzhan su zhig gis nyams su myong bar 'gyur te/ dge slong dag las byas shing bsags pa rnams ni/ phyi rol gyi sa'i khams la rnam par smin par mi 'gyur/ chu'i khams dang / me'i khams dang / rlung gi khams la rnam par smin par mi 'gyur te/ las dge ba dang / mi dge ba byas shing bsags pa rnams ni zin pa'i phung po dang / khams dang skye mched rnams 'ba' zhig la rnam par smin par 'gyur ro// lus can dag gi las rnams ni// bskal pa brgyar yang chud mi za// tshogs shing dus la bab pa na// 'bras bu nyid du smin par 'gyur// dge slong dag sngon byung ba 'das pa'i dus na/ de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba bla na med pa/ lha dang mi rnams kyi ston pa sangs rgyas bcom ldan 'das dbang po 'dul zhes bya ba 'jig rten du byung ngo // de ljongs rgyu zhing gshegs pa las/ rgyal po'i pho brang 'khor zhig tu byon to// rgyal po'i pho brang 'khor de yang mu stegs can gyi dbang du gyur to// de nas rgyal rigs spyi bo nas dbang bskur ba'i rgyal po des yang dag par rdzogs pa'i sangs rgyas dbang po 'dul bdag gi yul du gshegs so zhes thos so// thos nas kyang rgyal po'i 'byor pa chen po dang / rgyal po'i mthu chen po dang ldan pas yang dag par rdzogs pa'i sangs rgyas dbang po 'dul ga la ba der song ste phyin nas/ bcom ldan 'das yang dag par rdzogs pa'i sangs rgyas dbang po 'dul gyi zhabs la mgo bos phyag 'tshal te/ phyogs gcig tu 'dug go// phyogs gcig tu 'dug nas rgyal rigs spyi bo nas dbang bskur ba'i rgyal po de yang dag par rdzogs pa'i sangs rgyas dbang po 'dul gyis byang chub 'thob par byed pa'i chos rnams la btsud do// de nas rgyal rigs spyi bo nas dbang bskur ba'i rgyal po de stan las langs te/ bla gos phrag pa gcig tu gzar nas/ pus mo g.yas pa'i lha nga sa la btsugs te yang dag par rdzogs pa'i sangs rgyas dbang po 'dul ga la ba de logs su thal mo sbyar ba btud nas/ yang dag par rdzogs pa'i sangs rgyas dbang po 'dul la 'di skad ces gsol to// bcom ldan 'das la bdag gis na bza' dang / zhal zas dang / gzims cha dang / gdan dang / snyun gsos dang / sman zong rnams kyis bsnyen bkur bgyi bar 'tshal na/ bcom ldan 'das dge slong gi dge 'dun dang thabs cig tu zla ba gsum gyi bar du 'dir bzhugs par ci gnang // bcom ldan 'das kyis bka' stsal pa/ rgyal po chen po khyod kyi yul na dge slong glo bur du 'ong ba dang / 'gro ba dag gi gnas su rung ba'i gtsug lag khang 'ga' lta yod dam/ rgyal pos gsol pa/ bcom ldan 'das da ltar ma mchis kyis kyang // bcom ldan 'das bzhes su gsol dang / bdag gis dge slong glo bur du 'ong ba dang / 'gro ba dag gi gnas su rung ba'i gtsug lag khang bgyid du stsal bar 'tshal lo zhes gsol to// de nas rgyal po des de bzhin gshegs pa'i phyir gtsug lag khang byed du bcug ste/ ra ba dang rta babs dang skar khung dang sgo gang ni bcas/ keg tse dang zla ba tshes pa dang lan kan gyis ni brgyan/ gding ba dang ni ldan/ rdzing bus ni kun tu gang // shing ljon pa me tog dang / 'bras bu dang ldan pa mang pos ni bskor ba zhig byas so// byas nas kyang bcom ldan 'das nyan thos kyi dge 'dun dang bcas pa la phul lo// de nas bcom ldan 'das la cho 'phrul chen po mdzad par gsol ba btab bo// de nas rgyal pos gsol ba btab nas/ bcom ldan 'das yang dag par rdzogs pa'i sangs rgyas dbang po 'dul gyis/ sangs rgyas phal po che'i rnam par rol pa'i cho 'phrul chen po bstan te/ des na rgyal po dang blon po dang grong rdal gyi mi dang / yul mi dang pho brang 'khor gyi mi thams cad dga' bar gyur te/ bstan pa srung ba gces par 'dzin par gyur to// dge slong dag ji snyam du sems/ de'i tshe de'i dus na rgyal por gyur pa gang yin pa de ni nga yin te/ ngas yang dag par rdzogs pa'i sangs rgyas dbang po 'dul de la de lta bu'i mchod pa byas pa'i las de'i rnam par smin pas/ ngas 'khor ba na bde ba mtha' yas pa nyams su myong la/ da ltar de bzhin gshegs par gyur pa na yang nga'i bstan pa 'di mdzes par gyur to// dge slong dag de bas na 'di ltar bslab par bya ste/ ston pa la bkur sti bya'o// bla mar bya'o// ri mor bya'o// mchod pa bya'o// ston pa la bkur sti byas/ bla mar byas/ ri mor byas/ mchod pa byas nas brten te gnas par bya'o zhes dge slong khyed kyis de ltar bslab par bya'o// bcom ldan 'das kyis de skad ces bka' stsal nas/ dge slong de dag ya rangs te/ bcom ldan 'das kyis gsungs pa la mngon par bstod do// // lo lnga pa zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa nyan thos kyi dge 'dun dang bcas pa/ rgyal po'i khab na 'od ma'i tshal bya ka lan da ka gnas pa na rten cing bzhugs so// gang gi tshe mi blun po lhas byin gyis/ bcom ldan 'das kyi bstan pa la gnod pa stong snyed byas kyang // bcom ldan 'das kyi ba spu bskyod par yang ma nus pa de'i tshe/ rgyal po ma skyes dgra la smras pa/ rgyal po chen po rgyal po'i khab nas su yang dag sbyong gau ta ma'i thad du mi 'gro ba dang / kha zas mi sbyin pa'i khrims chos shig // de ltar byas kyang des khe mi rnyed cing bsnyen bkur mi rnyed pas gdon mi za bar yul gzhan du 'pho bar 'gyur ro zhes byas so// de nas rgyal pos de bzhin du byas nas/ de na dge bsnyen bden pa mthong ba 'khod pa de dag ngu ste/ kyi hud 'di ltar sangs rgyas bcom ldan 'das 'byung ba/ u dum ba ra'i me tog ltar dkon pa dang phrad kyang // de bsten kyang ma nus pa las na/ rgyal po'i khab kyi grong khyer gyi mi rnams mgon med par gyur to zhes 'dzer to// tshig de nyid thor dge slong dag gis thos so// de nas tshe dang ldan pa kun dga' bos ji skad thos pa bzhin du/ bcom ldan 'das la gsol to// bcom ldan 'das kyis bka' stsal pa/ kun dga' bo 'di la de bzhin gshegs pa nyid dus mkhyen gyis khyod snying ma chung shig // gzhan yang nga'i bstan pa ji srid yod kyi bar du yang // nyan thos rnams kyi yo byad med par mi 'gyur na/ da ltar lta ci smos/ de'i skabs su lha'i dbang po brgya byin ni 'og ma la shes pa'i mthong ba 'jug ste/ des bcom ldan 'das kyi bstan pa de lta bur gyur pa mthong nas/ mthong ba'i mod kho na la sbyin bdag dang / sbyin pa po rnams kyi spro ba bskyed pa dang / sangs rgyas 'byung ba'i che ba nyid yang dag par bstan pa dang / ma skyes dgra dang lhas byin gyi rgyags shing dregs pa gcad pa dang bdag nyid kyi dad pa bstan pa'i phyir/ rgyal po'i khab ril gyis 'od chen pos snang bar byas nas skad po che phyung ste bdag gis deng phan chad/ bcom ldan 'das nyan thos kyi dge 'dun dang bcas pa la/ lha'i na bza' dang / zhal zas dang / gzims cha dang / gdan dang / snyun gsos dang / sman zong rnams kyis bsnyen bkur bya'o zhes smras nas/ bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te phyogs gcig tu 'dug go// phyogs gcig tu 'dug nas bcom ldan 'das la lha'i dbang po brgya byin gyis 'di skad ces gsol to// bdag gis ji srid 'tsho'i bar du rgyal po'i khab kyi grong khyer 'di nyid du/ bcom ldan 'das nyan thos kyi dge 'dun dang bcas pa la/ lha'i na bza' dang / zhal zas dang / gzims cha dang / gdan dang / snyun gsos dang / sman zong rnams kyis bsnyen bkur bgyi bar 'tshal na/ bcom ldan 'das kyis bdag la gnang bar mdzad du gsol/ bcom ldan 'das kyis bka' stsal pa/ kau shi ka 'jig rten na bsod nams 'dod pa mang gis 'di ltar nga la sems dad par byas pa nyid kyis chog go// brgya byin gyis gsol pa/ 'o na de bzhin gshegs pa'i slad du bdag gis dgung lo lnga'i bar du/ lo lnga pa'i dga' ston sbyar bar 'tshal na/ bcom ldan 'das kyis bdag la gnang bar mdzad du gsol/ bcom ldan 'das kyis bka' stsal pa/ kau shi ka 'jig rten na bsod nams 'dod pa mang gis 'di ltar nga la sems dad par byas pa nyid kyis chog go// brgya byin gyis gsol pa/ 'o na dgung lnga'i bar du bcom ldan 'das kyis bdag la gnang bar mdzad du gsol/ de nas bcom ldan 'das kyis nyid kyi bsod nams kyi stobs mngon du bstan pa dang / lha'i dbang po brgya byin la phan gdags pa dang / ma 'ongs pa'i dus su zhag lnga pa'i dga' ston rgyun mi 'chad par bya ba'i phyir cang mi gsung bas gnang ngo // de nas lha'i dbang po brgya byin gyis/ bcom ldan 'das kyis cang mi gsung bas gnang bar rig nas 'od ma'i tshal de khang rnam par rgyal byed 'dra bar bstan te/ lha'i gdan cha rnams dang / lha'i rdzing bu rnams dang / lha'i bdud rtsi'i zhal zas dag kyang bstan to// de nas bcom ldan 'das gdan bshams pa la bzhugs so// de nas lha'i dbang po brgya byin gyis sangs rgyas la sogs pa dge slong gi dge 'dun bde bar bzhugs par rig nas/ lha 'bum phrag du ma'i g.yog dang bcas pas rang gi lag gis tshim par byed cing ci bzhed pa bstabs so// rnam grangs du mar rang gi lag gis tshim par byas shing ci bzhed pa bstabs te/ bcom ldan 'das bshos gsol zin nas bstsang sder ni gyu/ phyag ni bcabs par rig nas/ stan ches dma' ba khyer te chos mnyan pa'i phyir bcom ldan 'das kyi spyan sngar 'dug go// de nas bcom ldan 'das kyis lha'i dbang po brgya byin 'khor dang bcas pa la chos kyi gtam gyis yang dag par bstan/ yang dag par 'dzin du bcug // yang dag par gzengs bstod/ yang dag par dga' bar mdzad do// rgyal po ma skyes dgra khang steng na 'dug pas kyang 'od ma'i tshal na bcom ldan 'das la de lta bur mchod pa byed pa mthong ngo // mthong nas kyang 'gyod pa skyes te dad pa chen po rnyed do// rgyal po'i khab na 'khod pa'i pho brang 'khor gyi mi rnams kyis kyang chos kyi shugs thob nas rgyal po'i thad du dong ste 'di skad ces smras so// kye ma rgyal po chen po 'di ltar lha rgyags shing bag ma mchis par gnas pa rnams kyis kyang lha yul bor te/ bcom ldan 'das la mchod pa bgyid pa las na/ rgyal po'i khab na gnas pa'i pho brang 'khor gyi mi rnams sgor pham par 'gyur gyis/ lha khrims de ni bshig na legs lags so zhes byas so// de nas rgyal po ma skyes dgras khrims de bshig nas/ rgyal po'i pho brang 'khor gyi grong khyer du dril bsgrags te/ bcom ldan 'das la bkur sti ci dga' bar gyis shig ces byas so// de nas rgyal po'i khab na gnas pa'i pho brang 'khor gyi mi rnams 'khor dang bcas pa dga' zhing mgu la rab tu dga' ste yi rangs nas dga' zhing yid bde ba skyes te/ me tog dang / spos dang / me tog phreng rnams khyer nas bcom ldan 'das la blta ba'i phyir dong ngo // de nas lha rnams dang mi rnams kyis bcom ldan 'das la bkur sti chen po byas so// bcom ldan 'das kyis kyang gzhi de las lha dang mi rnams la 'phags pa'i bden pa bzhi rtogs par 'gyur ba de lta bu'i chos bstan te/ de thos nas lha dang mi du mas bden pa mthong bar gyur to// de nas dge slong dag gis bcom ldan 'das kyi mchod pa mthong nas the tsom skyes te the tsom thams cad gcod pa sangs rgyas bcom ldan 'das la zhus pa/ btsun pa bcom ldan 'das kyi bstan pa la 'di lta bu'i dga' ston bgyis pa ni ngo mtshar lags so// bcom ldan 'das kyis bka' stsal pa/ dge slong dag de bzhin gshegs pa nyid kyis sngon tshe rabs gzhan dag tu tshogs rnyed cing rkyen grub pa dang ldan te/ dba' rgal bzhin du 'byung la gdon mi za bar 'ong ba'i las rnams byas shing bsags pas na/ nga nyid kyis las byas shing bsags pa de dag gzhan su zhig gis nyams su myong bar 'gyur te/ dge slong dag las byas shing bsags pa rnams ni phyi rol gyi sa'i khams la rnam par smin par mi 'gyur/ chu'i khams dang / me'i khams dang / rlung gi khams la rnam par smin par mi 'gyur te/ las dge ba dang mi dge ba byas shing bsags pa rnams ni zin pa'i phung po dang / khams dang skye mched rnams 'ba' zhig la rnam par smin par 'gyur ro// lus can dag gi las rnams ni// bskal pa brgyar yang chud mi za// tshogs shing dus la bab pa na// 'bras bu nyid du smin par 'gyur// dge slong dag sngon byung ba 'das pa'i dus na de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu gdul bya'i kha lo sgyur ba/ bla na med pa/ lha dang mi rnams kyi ston pa sangs rgyas bcom ldan 'das rin po che'i ri bo zhes bya ba 'jig rten du byung ngo // de ljongs rgyu zhing gshegs pa las rgyal po'i pho brang 'khor zhig tu byon nas/ rgyal po'i pho brang 'khor de na yams kyi nad byung ngo // de nas rgyal po des yams kyi nad zhi bar bya ba'i phyir/ bcom ldan 'das nyan thos kyi dge 'dun dang bcas pa zla ba gsum gyi bar du gdugs tshod la spyan drangs so// zla ba gsum lon nas yams kyi nad de zhi bar gyur to// de nas rgyal po dang grong khyer gyi mi sems dad par gyur pa rnams kyis/ de bzhin gshegs pa nyan thos kyi dge 'dun dang bcas pa la lo lnga pa'i dga' ston byas so// 'dir gsungs pa/ kun dga' nga ni rgyal gyur nas// rin chen ri bo 'od chen la// zhi bar 'dod phyir gsol ba btab// lo lnga pa yi dga' ston byas// dge slong dag ji snyam du sems/ de'i tshe de'i dus na rgyal por gyur pa gang yin pa de ni nga yin te/ ngas yang dag par rdzogs pa'i sangs rgyas rin po che'i ri bo de la lo lnga pa'i dga' ston byas pa'i las de'i rnam par smin pas/ ngas 'khor ba na bde ba chen po nyams su myong la da ltar de bzhin gshegs par gyur pa na yang nga la 'di lta bu'i bkur sti byas pa yin no// yongs su mya ngan las 'das pa'i 'og tu yang nga'i bstan pa la lo lnga pa'i dga' ston brgya phrag du ma byed par 'gyur ro// dge slong dag de bas na 'di ltar bslab par bya ste/ ston pa la bkur sti bya'o// bla mar bya'o// ri mor bya'o// mchod pa bya'o// ston pa la bkur sti byas/ bla mar byas/ ri mor byas/ mchod pa byas nas brten te gnas par bya'o zhes dge slong khyed kyis de ltar bslab par bya'o// bcom ldan 'das kyis de skad ces bka' stsal nas/ dge slong de dag yi rangs te/ bcom ldan 'das kyis gsungs pa la mngon par bstod do// // gang po la sogs pa'i rtogs pa brjod pa brgya pa/ bam po lnga pa/ bstod pa zhes bya ba ni/ sangs rgyas bcom ldan 'das la rgyal po rnams dang / blon po chen po rnams dang / phyug po rnams dang / pho brang 'khor gyi mi rnams dang / tshong dpon rnams dang / ded dpon rnams dang / lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang / lto 'phye chen po rnams kyis bkur sti byas/ bla mar byas/ ri mor byas/ mchod pa byas te/ lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams kyis mchod cing shes pa'i sangs rgyas bcom ldan 'das bsod nams chen po dang ldan pa/ na bza' dang / zhal zas dang / gzims cha dang / gdan dang / snyun gsos dang / sman zong rnams brnyes pa/ nyan thos kyi dge 'dun dang bcas pa mnyan du yod pa na rgyal bu rgyal byed kyi tshal khyim bdag mgon med zas sbyin gyi kun dga' ra ba na bzhugs so// de'i tshe mnyan du yod pa na rol mo mkhan mdza' sde gcig pa lnga brgya tsam 'khod do// de'i tshe rol mo mkhan gyi rgyal po rab dga' zhes bya ba zhig gsar du 'ongs pa de'i mthu ni 'di lta bu yin te/ rgyud gcig las skad sna bdun dang khong du 'khyig pa sna nyi shu rtsa gcig 'byung bar shes so// des grong khyer chen po drug yul po che ma yin par bsgrags te mnyan du yod par phyin nas/ mnyan du yod pa na rol mo mkhan gnas pa rnams kyis rgyal po la gsol to// rgyal pos smras pa/ 'di'i dus ngas shes kyis khyed snying ma chung shig // de nas rol mo mkhan gyi rgyal po rab dga' 'di snyam du sems te/ rgyal po gsal rgyal rol mo la shin tu mkhas zhes de skad grag gis de dang 'gyed par bya'o snyam mo// de nas rol mo mkhan gyi rgyal po rab dga' ko sa la'i rgyal po gsal rgyal ga la ba der song ste phyin nas/ ko sa la'i rgyal po gsal rgyal la 'di skad ces smras so// rgyal po khyod rol mo shin tu mkhyen to zhes bdag gis thos na/ gal te khyod la gnod pa ma mchis na sad par bgyi'o// de nas rgyal po gsal rgyal gyis de la bsgyangs te smras pa/ kye legs pa nga'i mkhan po rol mo mkhan gyi rgyal po bla na med pa yod de rgyal bu rgyal byed kyi tshal na bzhugs kyis tshur shog dang der 'dong ngo zhes byas so// de nas ko sa la'i rgyal po gsal rgyal rol mo mkhan lnga brgya tsam gyis zhabs 'bring byas pa dang / rol mo mkhan gyi rgyal po rab dga' dang mi 'bum phrag du ma rgyal bu rgyal byed kyi tshal du dong ngo // de'i skabs su sangs rgyas bcom ldan 'das rnams kyis ni mi mkhyen pa'am/ mi gzigs pa'am/ mi rtogs pa'am/ thugs su mi chud pa ci yang med la/ sangs rgyas bcom ldan 'das thugs rje chen po dang ldan pa/ 'jig rten la phan 'dogs pa la zhugs pa/ srung ba gcig pa dang ldan pa/ gcig tu dpa' ba/ zla med pa/ gnyis su mi gsung ba/ zhi gnas dang lhag mthong la gnas pa/ rig pa gsum snang bar mdzad pa/ bslab pa gsum la legs par bslabs pa/ 'dul ba'i gzhi gsum la mkhas pa/ chu bo bzhi las rgal ba/ rdzu 'phrul gyi rkang pa bzhi'i zhabs kyi mthil shin tu brtan pa/ bsdu ba'i dngos po bzhi la yun ring po nas 'dris par byas pa/ mi 'jigs pa bzhis mi 'jigs pa/ khyu mchog gi yang dag pa'i seng ge'i sgra chen po sgrogs pa/ yan lag lnga rnam par spangs pa/ 'gro ba lnga las yang dag par 'das pa/ yan lag drug dang ldan pa/ pha rol tu phyin pa drug yongs su rdzogs pa/ rtag tu gnas par bya ba drug la gnas pa/ byang chub kyi yan lag bdun gyi me tog gis phyug pa/ lam yan lag brgyad pa ston pa/ mthar gyis snyoms par 'jug pa dgu la mkhas pa/ stobs bcu'i stobs dang ldan pa/ phyogs bcur grags pas kun tu brgyan pa/ brgya phrag bcu pa la dbang byed pa bas kyang ches khyad par 'phags pa rnams ni/ chos nyid kyis nyin dus gsum mtshan dus gsum du sangs rgyas kyi spyan gyis 'jig rten la gzigs te/ su ni rgud/ su ni dar/ su ni phongs shing 'dug // su ni nyam nga bar gyur/ su ni gnod pa dang ldan/ su ni phongs pa dang nyam nga ba dang gnod pa dang ldan/ su ni ngan song du gzhol/ su ni ngan song du 'bab/ su ni ngan song du bab/ su ni ngas ngan song nas phyung ste/ mtho ris dang thar pa dang 'bras bu la gzhag par bya/ su ni 'dod pa'i 'dam du bying ba las lag nas drang bar bya/ su ni 'phags pa'i nor bdun med pa las 'phags pa'i nor bdun gyi dbang phyug la dbang byed du gzhug par bya/ su ni dge ba'i rtsa ba rnams ma bskyed pa las bskyed par bya/ su ni dge ba'i rtsa ba rnams bskyed zin pa las yongs su smin par bya/ su ni yongs su smin zin pa las rnam par grol bar bya snyam du ye shes gzigs pa 'jug go// 'dir smras pa/ rgya mtsho chu srin rnams kyi gnas// dus rlabs yol bar 'gyur yang srid// gdul bar bya ba'i sras rnams la// sangs rgyas dus las yol ba med// de nas bcom ldan 'das kyis gdul ba'i skye bo la phan gdags pa'i phyir 'jig rten pa'i dgongs pa bskyed de/ kye ma dri za'i bu zur phud lnga pa dri za bdun stong gis bskor bas pi bang gzhi bai dUr+ya las byas pa khyer te nga'i thad du 'ongs na legs so snyam du dgongs so// de nas dgongs pa bskyed pa'i mod la/ dri za'i bu zur phud lnga pa dri za bdun stong gis bskor bas/ bcom ldan 'das la tshul bzhin du mchod pa byas nas bcom ldan 'das la pi bang gzhi bai dUr+ya las byas pa phul lo// de nas rol mo mkhan gyi rgyal po rab / bcom ldan 'das kyi spyan sngar pi bang blangs te/ de las rgyud gcig las kyang skad sna bdun dang khong nas 'khyig pa sna nyi shu rtsa gcig 'byung ba bstan te/ de thos pas rgyal po gsal rgyal dang skye bo phal po che gzhan dag kyang mchog tu ya mtshan du gyur to// de nas bcom ldan 'das kyis kyang pi bang gzhi bai dUr+ya las byas pa sbrengs te/ de las rgyud gcig las kyang skad kyi khyad par sna du ma dang khong du 'khyig pa'i sna grangs du ma 'byung ba bstan to// de dag kyang stong pa'i rnam pa dang bdag med pa'i rnam par grag go// lus 'di yang pi bang dang 'dra bar bstan to// skad rnams ni dbang po dang 'dra bar bstan to// khong du 'khyig pa rnams ni sems kyi khams dang 'dra bar bstan te/ de thos pas rol mo mkhan gyi rgyal po rab dga' dad pa skyes nas pi bang dri gtsang khang du bul te/ bcom ldan 'das kyi thad du rab tu byung nas des brtson pa dang bsgrub pa dang 'bad pas phol mig lnga pa'i 'khor ba'i 'khor lo 'di nyid g.yo zhing mi brtan par rig nas/ 'du byed kyi rnam pa thams cad snyil ba dang ltung ba dang rnam par 'thor ba dang rnam par 'jig pa'i chos can yin par rtsad chod de/ nyon mongs pa thams cad spangs nas dgra bcom pa nyid mngon sum du byas te dgra bcom pa khams gsum pa'i 'dod chags dang bral bar gyur nas/ gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa rig pas sgo nga'i sbubs bcom pa/ rig pa dang mngon par shes pa dang / so so yang dag par rig pa thob pa srid pa'i rnyed pa dang / chags pa dang / bkur sti la rgyab kyis phyogs pa/ dbang po dang nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to// de nas lha dang / klu dang / gnod sbyin dang / lha ma yin dang / nam mkha' lding dang / mi 'am ci dang / lto 'phye chen po rnams dad par gyur nas/ bcom ldan 'das kyi bstan pa bsrung ba dang / bskyab pa dang / sba bar bya bar brtsams so// rol mo mkhan lnga brgya po rnams kyang dga' zhing yid bde bar gyur nas 'di snyam du sems te/ bdag cag ni las ngan pa byed cing 'dug ste/ dka' bas 'tsho ba yin gyis/ bdag cag gis rgyal po la gsol te/ bcom ldan 'das nyan thos kyi dge 'dun dang bcas pa grong khyer du gshegs par spyan drang gor ma chag snyam mo// re zhig na rol mo mkhan de dag gis gnang ba'i lung thob nas/ bcom ldan 'das nyan thos kyi dge 'dun dang bcas pa grong khyer du gshegs par spyan drangs so// bcom ldan 'das kyis kyang rol mo mkhan de dag la cang mi gsung bas gnang ngo // de nas rol mo mkhan de dag dang / rgyal po dang / blon po dang / pho brang 'khor gyi mi dang / yul gyi mi rnams bsdongs nas mnyan du yod pa'i grong khyer thams cad rdo dang gseg ma dang / gyo mo med par byas nas spos chab kyis chag chag ni btab/ me tog sna tshogs kyis ni gtor/ bdug pa sna tshogs kyis ni bdugs/ me tog gi bla res ni brgyan to// rol mo mkhan de dag gis kyang rang rang gi pi bang khyer te rdza rnga dang gling bu dang rnga zlum dang rol mo'i sgra'i khyad par dag gis bsnyen bkur byas so// zhal zas bzang pos kyang bcom ldan 'das nyan thos kyi dge 'dun dang bcas pa tshim par byas so// de nas bcom ldan 'das kyis 'dzum pa mdzad do// 'di ni sangs rgyas bcom ldan 'das rnams gang gi tshe 'dzum pa mdzad pa'i chos nyid de/ de'i tshe zhal nas 'od zer sngon po dang / ser po dang / dmar po dang / dkar po rnams byung nas/ kha cig ni 'og tu 'gro'o// kha cig ni steng du 'gro'o// 'og tu 'gro ba gang yin pa de dag ni sems can dmyal ba yang sos dang / thig nag dang / 'dus 'joms dang / ngu 'bod dang / ngu 'bod chen po dang / tsha ba dang / rab tu tsha ba dang / mnar med pa dang / chu bur can dang / chu bur rdol dang / so thams thams dang / kyi hud zer dang / a chu zer dang / ud pal ltar gas pa dang / pad ma ltar gas pa dang / pad ma ltar gas pa chen por song nas/ tsha ba'i sems can dmyal ba gang yin pa de dag tu ni bsil bar gyur te 'bab bo// 