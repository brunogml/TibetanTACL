rgya gar skad du/ badzra karma saM g+ha kra mong+g+ha Ta pi d+hiH/ bod skad du/ rdo rje las kyi tshogs rim par phye ba'i cho ga / bcom ldan 'das rdo rje bsnams pa la dad cing gus pas phyag 'tshal lo// sems can la ni phan pa'i phyir// las kyi tshogs ni bdud rtsi mtshungs// rgyud rnams kun las btus nas ni// bdag gis sgrub pa'i don du bshad// las rnams thams cad ci byed kyang // gtor ma'i las 'di grogs su 'gyur// de bas gtor ma sngon la bshad// gtor ma'i las rnams kun la yang // ting 'dzin sngags dang phyag rgya dang // tshigs bcad rdzas kyi nus pa'i mthus// de lnga tshogs na las rnams 'grub// de yang ting 'dzin rgyal po'i rgyal// bram ze sngags kyi nus mthu can// rje'u rigs phyag rgya nyid dang mthun// tshigs bcad tha mal spyod pa 'dra// rdzas ni kun gyi gzhi rten 'gyur// de yang spyi dang khyad par ro// spyi ni kun gyi nus mthu can// nus pa drag po 'byin pa yin// khyad par so so kun la yang // nus pa che chung rim pa 'byung // de yi rnal 'byor rim pa yang // las dang po ni mos pa 'jog // dngos grub phra mo phrin las dbang // ye shes phra mos phrin las rdzogs// ye shes can ni de nyid 'thob// yang dag pas ni bya ba rdzogs// rnal 'byor de lnga'i rim pas kyang // gtor ma la sogs las rnams la// ting 'dzin la sogs 'jug thabs lnga// man ngag can gyis shes par bya// de bzhin las rnams kun la yang // man ngag can gyis sbyar bar bya'o// gtor ma dbul ba'i rim pa yang // mgron gyi lha ni gnyis su bya// 'jig rten 'das dang 'jig rten pa// 'jig rten 'das la gnyis yod de// bde gshegs sprul dang sa la gnas// de dag gnyis la'ang spyi dang ni// so so'i khyad par shes par bya// 'jig rten pa la gnyis yod de// spyi dang so so'i khyad par ro// spyi ni khams gsum sems can kun// khyad par chos skyong srung ma rnams// de la khyad par so so la// dpag tu med pa yod mod kyang // dgos pa bsdus pa bstan par bya// gtor ma'i rdzas rnams bstan pa ni// thun mong rdzas dang khyad par rdzas// thun mong drug cur sbyar zhes bya// khyad par bdud rtsi rnam lnga dang // dkar gsum mngar gsum la sogs dang // sha sna khrag la sogs pa dang // mgrin gyi skabs dang sbyar bar bya// ting 'dzin bstan pa'i rim pa yang // bdag nyid lhag pa'i lhar bskyed la// mtshan dang ldan pa'i snod mchog tu// nyi zla'i gdan bsam bdud rtsi bsam// sa bon las bskyed des su mtshan// de 'og me dang rlung ni bsam// de yi steng du rdo rje bsam// de yi steng du ri bong can// yi ge oM gyis mtshan pa yin// hUM bskyed pas ni rlung byung bas// me 'bar bdud rtsi dros par 'gyur// oM gyis ye shes bdud rtsi phab// rdo rjes dkrug cing 'bru gsum bzlas// dri med dag pa'i bdud rtsir gyur// de ni thun mong ting 'dzin yin// khyad par so so'i skabs su bstan// thun mong gi ni sngags bstan pa// oM bud+d+ha DA ki nI sarba bi laM ta kha kha khA hi/ oM badzra DA ki nI sarba ba liM ta kha kha khA hi/ oM rat+na DA ki nI sarba ba liM ta kha kha khA hi/ oM pad+ma DA ki nI sarba ba liM ta kha kha khA hi/ oM bi shwa DA ki nI sarba ba liM ta kha kha khA hi/ oM sarba DA ki nI sarba ba liM ta kha kha khA hi/ khyad par gyi sngags bstan pa ni/ oM badzra DA ki bya ba khyer tsi/ rU pa kA kA s+ya tsi la kA la rU pa/ i maM ba liM gr-ih+naM tu sa ma yaM ra k+Sha n+tu ya thai Sh+Ta sarba sid+d+hi m+me pra yats+tshan+tu/ hUM hUM phaT swA hA/ tshigs bcad kyi ni rim pa yang // spyi dang khyad par gnyis su bstan// spyi yi tshigs bcad bstan pa ni// mkha' dbyings rnam dag klong dkyil nas// smon lam thugs rje'i dbang gis na// mkha' 'gro mi bzad sku sprul nas// 'jigs byed 'jigs pa'i sku 'chang ma// sku la bsgribs pa mi mnga' yang // 'gro ba sems can don slad du// bdud rtsi la sogs gsol mdzad ma// dgyes pa'i tshul gyis 'dir gshegs mchod pa bzhes// bud+d+hA mkha' 'gro dpal 'bar ba// smug nag 'bar ba'i ral pa can// stobs ldan drag shul sku 'chang ma// sku yi stobs ldan mthu chen las// sku yi lha mo'i sprul pa 'gyed// bud+d+hA mkha' 'gro 'khor bcas rnams// yang sprul smug mo 'bum gyis bskor// dgyes pa'i tshul gyis 'dir gshegs mchod pa bzhes// rdo rje mkha' 'gro dpal 'bar ma// mthing nag 'bar ba'i ral ba can// thugs mchog 'bar ba'i rigs ldan ma// mi 'gyur thugs kyi dpal be'u nas// thugs kyi lha mo sprul pa 'gyed// rdo rje mkha' 'gro 'khor bcas rnams// 'khor du nag mo 'bum gyis bskor// dgyes pa'i tshul gyis 'dir gshegs mchod pa bzhes// rin chen mkha' 'gro dpal 'bar ma// ser nag 'bar ba'i ral pa can// yon tan rgyas pa'i rigs ldan ma// rin chen 'bar ba'i mdzod spu nas// rin chen rigs kyi sprul pa 'gyed// rin chen mkha' 'gro 'khor bcas rnams// 'khor du ser mo 'bum gyis bskor// dgyes pa'i tshul gyis 'dir gshegs mchod pa bzhes// pad+ma mkha' 'gro dpal 'bar ma// dmar nag 'bar ba'i ral pa can// gsung mchog 'bar ba'i rigs ldan ma// dri med gsung gi bum pa nas// gsung gi lha mo'i sprul pa 'gyed// sgra rnams sgrogs pa'i mkha' 'gro ma// 'khor du dmar mo 'bum gyis bskor// dgyes pa'i tshul gyis 'dir gshegs mchod pa bzhes// las kyi mkha' 'gro dpal 'bar ma// ljang nag 'bar ba'i ral pa can// las rnams mdzad pa'i rigs ldan ma// phyag zhabs pad+ma'i 'khor lo las// las kyi lha mo'i sprul pa 'gyed// drag shul las kyi mkha' 'gro ma// 'khor du ljang nag 'bum gyis bskor// dgyes pa'i tshul gyis 'dir gshegs mchod pa bzhes// mkha' la 'gro ba'i mkha' 'gro ma// rdo rje nam mkhar 'gro ma rnams// sa la 'gro ba'i mkha' 'gro ma// rdo rje sa 'og 'gro ma dang // bar snang 'gro ba'i mkha' 'gro ma// mkha' 'gro ma dang shugs 'gro ma// ma mo'i tshogs dang sring mo'i tshogs// nag mo dbang phyug tshogs rnams kun// dgyes pa'i tshul gyis 'dir gshegs mchod pa bzhes// gnod sbyin tshogs rnams ma lus dang // zhes bya ba la sogs pa klog phreng nas 'byung ba'i rgyud bzhin du gtong ngo // khyad par so so'i tshigs bcad ni// mkha' la spyod pa'i mkha' 'gro ma// bya rog gzugs can 'jigs pa'i gzugs// pad+ma la gnas khwa gdong ma// thod pa kha T+wAM ga yis brgyan// gri gug gcod mdzad thod khrag 'thung // phyag bzhi de bzhin rol pa mdzad// zhal gyi nga ros bdud rnams brgyal// spyan gsum smin ma'i dkyus ldan ma// spyan gsum 'od kyis khams gsum gsal// rol pa'i 'dug stangs gar dang ldan// sgeg pa la sogs ro ldan pa// gar gyi spyod ldan mkha' 'gro ma// khro bo'i rgyal po stongs chen rnams// sbyor ldan tshul gyi 'khor gyis bskor// 'khor bcas ma lus thams cad kyang // dgyes pa'i tshul gyis 'dir gshegs mchod pa bzhes// mkha' 'gro chen mo sa spyod ma// khyi yi gdong can 'jigs pa'i gzugs// spyan mig glog 'gyu stong mdzad ma// zhal gdangs bas ni khams gsum rngub// phyag gi gar gyis dgyes par mdzad// sku yi sgeg pas rol par ldan// zhabs kyis 'byung po zil gyis gnon// drag po 'khor dang bcas pa rnams// dgyes pa'i tshul gyis 'dir gshegs mchod pa bzhes// sa 'og gnas pa'i mkha' 'gro ma// gau rI nag mo chen mo ni// nya yi gdong can 'jigs pa'i gzugs// spyan gsum 'od zer 'bar ba yis// khams gsum ma lus skrag par byed// zhal gyis sa 'og sems can gsol// phyag gi gri yis nyams rnams gtubs// zhabs rnams rol pas sa 'og gnon// gar gyi 'gying tshul la brtson pa// ha ha hi hi sgra sgrogs ma// drag po'i 'khor dang bcas pa rnams// dgyes pa'i tshul gyis 'dir gshegs mchod pa bzhes// phyogs skyong gnas pa'i mkha' 'gro ma// thod pa 'bar ba'i gzhal yas nas// rdo rje hUM bdag gtso bdag mdzad// sdigs mdzub rdo rje 'gying bag can// shin tu mi bzad 'jigs mdzad ma// spyan ni sngon po'i mdog dang ldan// 'bar ba sngon por rab tu khyab// zhabs bskum tshul gnas ma mo gnon// de 'khor phyogs skyong mkha' 'gro ma// shar gyi phyogs kyi tshangs pa mo// zhal gcig spyan gsum gar la brtson// rngub dang skrag dang 'dzin pa'i las// phreng ba spyi blugs bsnams pa'i mkha' 'gro ma// dgyes pa'i tshul gyis 'dir gshegs mchod pa bzhes// lho na gnas pa'i khyab 'jug ma// zhal gcig spyan gsum gar la brtson// rngub dang skrag dang 'dzin pa'i las// 'khor lo pad+ma bsnams pa'i mkha' 'gro ma// dgyes pa'i tshul gyis 'dir gshegs mchod pa bzhes// nub na gnas pa'i gzhon nu ma// zhal gcig spyan gsum gar la brtson// rngub dang skrag dang 'dzin pa'i las// rtse gsum phreng ba bsnams pa'i mkha' 'gro ma// dgyes pa'i tshul gyis 'dir gshegs mchod pa bzhes// byang na gnas pa'i gshin rje ma// zhal gcig spyan gsum gar la brtson// rngub dang skrag dang 'dzin pa'i las// dbyug pa mi mgo bsnams pa'i mkha' 'gro ma// dgyes pa'i tshul gyis 'dir gshegs mchod pa bzhes// me yi phyogs na gnas pa'i tsa mu N+DI// zhal gcig spyan gsum gar la brtson// rngub dang skrag dang 'dzin pa'i las// 'khor lo seng ge bsnams pa'i mkha' 'gro ma// dgyes pa'i tshul gyis 'dir gshegs mchod pa bzhes// srin po'i phyogs na gnas pa'i tsa muN+DI// zhal gcig spyan gsum gar la brtson// rngub dang skrag dang 'dzin pa'i las// ral gri rgyal mtshan bsnams pa'i mkha' 'gro ma// dgyes pa'i tshul gyis 'dir gshegs mchod pa bzhes// dbang ldan mtshams na gnas pa'i dbang ldan ma// zhal gcig spyan gsum gar la brtson// rngub dang skrag dang 'dzin pa'i las// mdung thung thod pa bsnams pa'i mkha' 'gro ma// dgyes pa'i tshul gyis 'dir gshegs mchod pa bzhes// rlung gi phyogs na gnas pa'i rlung lha mo// zhal gcig spyan gsum gar la brtson// rngub dang skrag dang 'dzin pa'i las// gos dang thod pa bsnams pa'i mkha' 'gro ma// ma mo mkha' 'gro 'khor bcas rnams// dgyes pa'i tshul gyis 'dir gshegs mchod pa bzhes// mkha' 'gro chen mo thang spyod ma// khyu mchog rdo rje 'jigs pa'i gzugs// de yis thugs las sprul pa mo// mkha' 'gro drag mo mthu mo che// ro langs ma ni za la dga'// gtum mo 'jigs pa'i cha lugs can// seng ge chen mo mchod byed ma// stag mo chen mo 'khyug byed ma// 'ug gdong chen mo mun pa 'joms// ce sbyang ma ni khrag tu za// mkha' 'gro chen mo 'khor bcas kyang // dgyes pa'i tshul gyis 'dir gshegs mchod pa bzhes// mkha' 'gro chen mo gzhon nu ma// sku mdog ser mo 'od zer 'bar// 'od zer phreng ba stong phrag 'phro// mdzes pa'i rgyan rnams kun gyis brgyan// rnam snang mdzad kyi dbu rgyan can// mya ngan med pa'i me tog phreng // dbu la mdzes pa'i rgyan du byas// zhal gsum phyag drug mthu mo che// sgeg cing rol dang bcas pa mo// gzhon nu chen mo 'khor bcas kyang // dgyes pa'i tshul gyis 'dir gshegs mchod pa bzhes// mkha' 'gro chen mo lhag sdud ma// dur khrod brgyad kyi dbus gnas pa// bcom ldan 'khor ba sgrol ba'i mchog // dar bab lo yi na tshod gnas// ljang bu'i mdog can 'gying bag can// gru gsum nang gi phyogs dag na// ye shes can dang mkha' 'gro ma// skyon ma gos pa'i gos dkar mo// nyon mongs 'khru byed mA ma kI// 'bar ba'i phreng bas khyab cing drag // mkha' 'gro chen mo khyed bzhi yang // lhag sdud rnams kyi gtso mor grags// mkha' 'gro chen mo lhag sdud rnams// dur khrod brgyad kyi phyogs dag na// kha T+wAM ga dang mgo la sogs// thod pa rnams kyis yongs su brgyan// shing gcig dang ni ldan pa nyid// khra dang khyi dang spyang ki dang // seng ge stag dang byi la dang // bya rgod la sogs 'khor gyis bskong // dpa' bo rnal 'byor ma tshogs kyis// mnyes par spras pa'i gzugs 'dzin ma// mkha' 'gro chen mo keng rus ma// drag po gri gug snod thogs pa// gri gug gcod pa'i las mdzod cig // thod pa'i khrag ni 'thung bar byed// skra bshig pa la spyan gsum pa// yi dwags zhal du rngub par byed// drag po mi bzad gsus pa 'phyang // thod pa 'bar ba'i rgyan dang ldan// rgyu ma'i phreng bas nges par brgyan// stag gi pags pa'i sham thabs can// mi yi rus pa'i phreng ldan pa'i// ska rags khrag gi thig le can// yi dwags klad pa tshil dang zhag // lus la byug pa la dgyes pa// lag 'gro chen mo'i rna cha can// brang 'gro'i rkang gdub 'jigs rung ba// kha dog dkar po 'bar ba'i tshogs// gzi brjid thub pa dag pa yis// shin tu mi bzad khros bas ni// gnod sbyin la sogs sdigs par byed// ha ha chen po'i sgra sgrogs pa// mkha' 'gro chen mo dud sol gdong // de 'dra'i mkha' 'gro dpag med dang // sha za la sogs 'khor gyis bskor// 'khor bcas ma lus thams cad kyis// 'dir gshegs lhag ma'i gtor ma bzhes// lhag ma'i gtor ma 'di bzhes la// las rnams ma lus myur du mdzod// khyed kyis las rnams mdzad tshul ni// rgyal ba shAka thub bstan pa la// gnas pa'i rnal 'byor bsrung ba dang // bstan pa gnyen po bsrung ba dang // nad rnams ma lus bzlog pa dang // de la sogs pa'i las rnams kun// myur du mdzad cing srung du gsol// gzhan yang bcol ba'i las rnams ni// rdo rje slob dpon smod pa dang // sangs rgyas bstan pa bshig pa dang // rgyal khams yongs su smod pa dang // dge 'dun 'du ba'i sgo 'phrog dang // gsang sngags theg chen smod pa dang // rnal 'byor spyi yi dgar gyur rnams// mkha' 'gro khyed kyis myur du sgrol// sha za mo ni 'jigs pa'i gzugs// dur khrod gnas pa'i shing gcig la// rtse mor gnas bcas kun du blta// gcer bu skra bshig sha za ma// rtag tu sha ni za bar byed// sha za 'khor dang bcas pa rnams// 'dir gshegs mchod pa dam pa bzhes// mkha' lding rgyal po gser mig can// gdong gcig pa la lag bzhi pa// kha dog dkar po'i 'od chen ldan// gser gyi gshog pa'i dbu rgyan can// nor bu bai DUr+ya yi mchu// rkang gzer byi ru las byung ba// shel ltar dkar ba'i mdog dang ldan// skye ba'i gnas su bdud rtsis bkang // phyag gis bum 'dzin phyag 'tshal bstod// 'od zer dmar po'i tshogs kyis ni// mkha' lding dbang phyug 'khor bcas spros// gshog zur brgyab pas rgya mtsho skems// klu rnams ma lus zas su za// mkha' lding rgyal po 'khor bcas rnams// 'dir gshegs mchod pa dam pa bzhes// klu yi rgyal po gzi brjid can// klu chen brgyad du skus sprul pa// klu chen rgyal po nor rgyas bu// sku mdog dkar po skyon mgos// shar phyogs klu rnams 'dul mdzad pa// sbrul mgo can la phyag 'tshal bstod// klu yi rgyal po 'jog po ni// sku mdog ser po sbrul mgo can// byang phyogs klu rnams 'dul mdzad pa// sbrul zhags bsnams la phyag 'tshal bstod// klu chen rgyal po stobs kyi rgyu// sku mdog dmar po sbrul mgo can// nub phyogs klu rnams 'dul mdzad pa// mthu chen khyod la phyag 'tshal bstod// klu chen rgyal po pad+ma'i rgyal// sku mdog sngon po sbrul mgo can// lho phyogs klu rnams 'dul mdzad pa// yon tan rgyal la phyag 'tshal bstod// klu chen rgyal po pad+ma che// sku mdog dkar ser sbrul mgo can// dbang ldan klu rnams 'dul mdzad pa// skyon ma gos la phyag 'tshal bstod// klu chen rgyal po dud skyong ni// sku mdog dkar sngo sbrul mgo can// shar lho'i klu rnams 'dul mdzad pa// dug rnams 'joms la phyag 'tshal bstod// klu chen rgyal po rigs ldan ni// sku mdog sngon dmar sbrul mgo can// lho nub klu rnams 'dul mdzad pa// stobs po che la phyag 'tshal bstod// klu chen rgyal po pad+ma 'khyil// sku mdog dmar ser sbrul mgo can// nub byang klu rnams 'dul mdzad pa// nad rnams sel la phyag 'tshal bstod// oM mtha' yas dang ni nor rgyas bu// 'jog po dang ni stobs kyi rgyu// pad+ma pad+ma chen po dang // dung skyong dang ni rigs ldan dang // lha mo lha mo chen mo dang // zla ba spyi gtsug spyi gtsug che// be con 'dzin dang be con che// snying bo med dang gu la ti// dga' bo dang ni nyer dga' dang // rgya mtsho dang ni rgya mtsho che// gdung ba dang ni gdung chen mo// dpal gyi 'od dang 'od po che// rin chen 'od dang gzugs bzang dang // gzugs chen sbrul bzangs lto 'phye che// smig rgyu dang ni smig rgyu che// klu chen brgyad po 'khor bcas rnams// 'dir gshegs mchod sbyin gtor ma bzhes// dpal ldan mgon po nag po che// sku mdog mthing nag zhal gcig pa// g.yon brkyang g.yas bskum 'byung po 'dul// mthu stobs can la phyag 'tshal lo// nam mkha'i gos can mthu bo che// stag gi pags pa'i sham thabs can// sbrul dang thod pa'i phreng bar ldan// mthu chen thob la phyag 'tshal bstod// mche ba gtsigs pa mi bzad pa// thod pa'i phreng ba bkod pa yis// mgrin pa rkang pa rnam brgyan pa// mi bzang thod phreng can la bstod// smin ma kham pa'i smin 'khyug can// spyan gsum gyis ni rnam par spras// khams gsum la ni gzigs pa'i rtags// sku gsung thugs ldan khyod la bstod// dang po spyan ni nag po mtshungs// g.yas pa sngon por snang ba ste// g.yon pa dmar por shin tu mdzes// gsal bar mkhyen la phyag 'tshal bstod// ye shes spyan ni gsum po yang // mi 'gyur phrin las chags pa'i rtags// nyi ma khri dang mtshungs pa'i 'od// 'od ldan khyod la phyag 'tshal bstod// pha rol phyin bcu'i mthu ldan pa'i// phyogs bcu'i 'gro ba'i don mdzad pa'i// shes rab ral gri rnon po yis// nyon mongs gcod mdzad khyod phyag 'tshal// thugs rjes 'bar ba'i tho ba yis// dgra bgegs thal bar rlog mdzad pa// rtse gsum 'bar ba'i 'od zer gyis// dug gsum rtsad gcod khyod phyag 'tshal// rgyud sbreng la ni brtson gyur pa// mkha' 'gro rnams ni bskul ba'i rtags// g.yas kyi thabs kyi phyag rnams ni// las rnams mdzad pa khyod phyag 'tshal// g.yon gyi thod pas khrag bkang ba// dgra bgegs zhal du rngub mdzad pa// kha T+wAM rtse gsum bsnams pa ni// nyon mongs gdung ba sel mdzad pa// gar gyi thabs kyi phyag rgya ni// las la skul mdzad khyod phyag 'tshal// mi yi pags pa khrag 'dzag pa// steng gi phyag ni gnyis na bsnams// drag po'i las la rol pa'i rtags// drag po'i las mdzad khyod phyag 'tshal// de yi bka' stod pho nya mo// mkha' 'gro chen mo mi sdug gdong // khyod kyis drag po'i las mdzod cig // drag po'i las mdzad khyod phyag 'tshal// seng gdong chen mo rtsal mo che// 'byung po thams cad 'jigs mdzad ma// 'byung po bsgral ba'i las mdzod cig // sgrol mdzad khyod la phyag 'tshal bstod// mkha' 'gro chen mo glang po'i gdong // khyod kyi stobs kyis bdud rnams 'dul// bdud rnams ma lus khyod kyis 'dul// bdud 'dul chen mo khyod phyag 'tshal// mkha' 'gro chen mo dred mo'i gdong // rdo rje'i brag kyang 'gas par byed// brag 'gas chen mo mthu rtsal can// mthu rtsal can la phyag 'tshal bstod// mkha' 'gro chen mo sbrul gyi gdong // gsod byed gsod byed mthu mo che// sman dang dug gi sbyor mkhan ma// sbyor mkhan ma la phyag 'tshal bstod// mkha' 'gro chen mo byi la'i gdong // mgyogs byed rtsal dang ldan pa mo// gang la bya ba'i don grub ma// don grub ma la phyag 'tshal bstod// mkha' 'gro chen mo khyi yi gdong // gtsang sme med par za ba'i mchog // sha khrag dus gsum gsol mdzad ma// gsol mdzad ma la phyag 'tshal bstod// mkha' 'gro chen mo stag gi gdong // dpal brtul chen mo mthu mo che// gsod la dga' ba'i mkha' 'gro ma// gsod bdag chen mo khyod phyag 'tshal// mkha' 'gro chen mo khyod rnams kyang // 'khor du yang sprul 'bum gyis bskor// ha ha zhes pa'i sgra sgrogs shing // rmongs pa rnams ni skrag byed cing // thod pa'i nang du blugs pa'i khrag // 'thung bar byed pa'i mkha' 'gro ma// skad cig yud la sgrol bar byed// 'khor bcas khyed la phyag 'tshal bstod// dpal ldan mgon po nag po la// mchod pa dam pa 'bul ba ni// me tog spos dang mar me dang // dri la sogs pa 'bul gyis bzhes// mthun pa'i gtor ma 'bul ba ni// thug pa nag po'i 'o thug dang // sbyar ba la sogs mi bzad dbul// bstan pa bsrung ba'i las mdzod cig // rlon pa dang ni btsos pa dang // bsregs pa'i sha yi bye brag rnams// mi bzad dbul gyis bzhes su gsol// bstan pa bsrung ba'i las mdzod cig // zhag dang klad pa'i tshil rnams dang // khrag dang glo ba la sogs pa// nya la sogs pa mi bzad dbul// bstan pa bsrung ba'i las mdzod cig // rgun chang dang ni sbyar ba'i chang // 'bru yi chang la sogs pa dang // 'breng bu'i chun po mi bzad dbul// sgog pa'i bye brag bdun rnams dang // snam khur 'bru la sogs pa dang // zangs lcags la sogs mi bzad dbul// bstan pa bsrung ba'i las mdzod cig // gzhan yang mkha' 'gro chen mo rnams// sbyang gdong ma dang seng gdong ma// glang po'i gdong dang byi la'i gdong // khyi gdong ma dang stag gdong ma// mkha' 'gro chen mo 'khor bcas la// sha khrag gtor ma mi bzad dbul// mchod pa dam pa 'di bzhes la// khyed la bcol ba'i phrin las ni// rdo rje slob dpon smod pa dang // sangs rgyas bstan pa bshig pa dang // rgyal khams yongs la gnod pa dang // dge 'dun 'du ba'i sgo 'phrog dang // theg chen chos la smod pa dang // rnal 'byor spyi yi dgrar gyur rnams// ma thogs myur du bsgral du gsol// phyi nang tshul du sku sprul pa'i// rgyal po chen po bzhi rnams ni// so so'i phyogs kyi 'khor skyong ba// drag po'i las mdzad rgyal po bzhi// yul 'khor skyong gi rigs rnams kun// chang spangs pa yi gtor ma long // rgyal po chen po rnam thos sras// gnod sbyin stong la mnga' mdzad pa// khyed kyi mthun pa'i dam rdzas ni// sha chang la sogs gtor ma long // rgyal po chen po 'phags skyes po// grul bum stong la mnga' mdzad pa'i// shin tu khrag la dgyes pa'o// khrag gis bkang ba'i gtor ma long // rgyal po chen po spyan mi bzang // klu rnams stong la mnga' mdzad pa// 'o ma dag la shin tu dgyes// 'o mas bkang ba'i gtor ma long // rgyal po chen po 'khor bcas kyang // 'dir gshegs mchod sbyin gtor ma bzhes// dri za'i rgyal po zur phud can// spos ngad ldan pa'i rtse la gnas// dri rnams zhim pas lus la byugs// me tog phreng bas lus ni brgyan// dri za'i bu mo lus la 'khril// sa 'dzin la sogs glu yi ni// bye brag bdun gyi sgra rnams sgrogs// zas su dri rnams za bar byed// dri za 'khor dang bcas pa rnams// 'dir gshegs tshul bzhin gtor ma bzhes// sha za'i rgyal po mthu bo che// shin tu 'jigs pa'i nga ro sgrogs// zhal gdangs pas ni sha rnams gsol// sha za 'khor dang bcas pa rnams// 'dir gshegs tshul bzhin gtor ma bzhes// rnal 'byor chen mo 'phrog ma'i gdong // mche ba gtsigs pa 'jigs su rung // kha nas lce 'dril mthu mo che// gar gyi tshul du mchod mdzad ma// gnod sbyin 'phrog ma 'khor bcas rnams// 'dir gshegs mchod pa dam pa bzhes// lha dang lha min rgyal po ni// rgyu ba dang ni cher rgyu ba// yi dags rgyu ba nyi ma zla// dngos grub gdong dang rgyal po dang // rta yi rgyal po zla ba'i rgyal// lha mo klu mo 'ga' 'ga' dang // gzugs mdzes skar ma 'dus pa dang // gza' rnams kun dang tshogs kyi gtso// karti ka dang dpal ldan ma// lha mo ri bong 'dzin pa nyid// lhag ma dang ni lhag ma che// lha yi rgyal po lha min rgyal// puk+ka sI dang sbom chen mo// lha dang lha min rgyal po che// 'khor bcas ma lus thams cad kyang // 'dir gshegs mchod pa dam pa bzhes// gnod sbyin rgyal po chen po ni// nor bu bzang dang gang ba bzang // rgyal ba bzang po dga' byed phur// phur bu che dang pad+ma'i gtsug // thung gi gtsug phud gar dang ni// gar chen 'bigs par byed pa dang // gcod par byed dang gang bar byed// nor dang nor min shin tu nor// gzugs bzang rol pa rol chen po// dgong dang rtse ldan rnam par spyod// dpal bzangs dang ni gzugs mdzes rnams// bde ba chen po'i bka' 'di yis// gnod sbyin gnod sbyin ma 'dir shog // gnod sbyin 'khor bcas ma lus kyang // 'dir gshegs mchod sbyin gtor ma long // mkha' 'gro nag mo chen mo ni// oM shing gcig dang ni dur khrod dang // ri bo dang ri ri sul phug // grong dang bzhi mdo zhing dang ni// khyad par du ni khang stong dang // sems can gnod dang thang dang ni// khyad par du ni chu la gnas// nag po chen po drag chen po// lha sbyin mnyam du ston pa dang // nag po gtsigs dang 'jigs byed dang // dga' las 'das dang log 'dren rnams// rgan byed mo dang drag mo dang // 'jigs byed mo dang u ma dang // rgyal dang rnam par rgyal ba dang // mi thub gzhan gyis mi thub ma// nag mo bzang mo nag mo che// nag mo sbom dang rnal 'byor ma// dbang mo dang ni zla ba che// drag tu sdang dang 'chang ba mo// 'phrog byed ma dang mar me ma// 'jigs byed grong gnas rnal 'byor ma// drag mo'i gzugs dang gzugs chen mo// mche ba gtsigs dang thod chen ma// thod phreng phreng can kha T+wAM ga / sbrul chen ral gri dgra sta can// rdo rje de bzhin gzhu can ma// de nyid chen mo mkha' 'gro ma// lus kun rjes su grub byed ma// sbyor ba'i dkyil 'khor rgya chen mo// de bzhin rdo rje dbang phyug gtso// de bzhin gshegs pa'i sku chen te// rdul med rnal 'byor 'byin pa mo// rdo rje dbang po'i bka' 'di yis// thams cad kun nas 'dir spyon cig // mkha' 'gro nag mo 'jigs pa'i gdong // nag mo chen mo'i tshogs kyis bskor// dur khrod kun du rgyug mdzad ma// dpag tshad brgyad khri bzhi stong nas// skad cig yud la phyin mdzad ma// khrag gi dri snom mthu mo che// 'khor bcas 'dir gshegs gtor ma long // khyed la bcol ba'i phrin las ni// rdo rje slob dpon smod pa dang // sangs rgyas bstan pa 'jig pa dang // rgyal khams yongs su gnod pa dang // dge 'dun 'du ba'i sgo 'phrog dang // gsang sngags theg chen smod pa dang // rnal 'byor spyi yi dgrar gyur rnams// ma thogs myur du bsgral du gsol// rnal 'byor lcam dral bsrung ba dang // rims nad yams nad bcad pa dang // mi mthun rkyen dbang bzlog tu gsol// de nas gsang sngags bstan bya ste// sngags rnams nus pa'i mthu yis ni// dug rnams 'joms shing thams cad sbyang // sngags rnams so so'i tshigs bcad dang // sbyar ba ru ni shes par bya// yang na sngags rnams phyogs gcig gtang // tshigs bcad kyang ni phyogs gcig gtang // de ni man ngag skabs shes bya'o// skabs rnams de ni ma shes na// nus pa'i mthu ni nyams par 'gyur// yang na tshigs bcad gcig pus kyang // gang yin don rnams 'grub par 'gyur// rdo rje'i tshigs bcad don ldan ni// sngags dang 'dra ba nyid du gsungs// rdo rje tshig gi khyad par gyi// sngags kyi lha yi yon tan gyi// don rnams kun ni brjod pas su// don dam kun rdzob las mi 'da'// don dam kun rdzob brjod tshig tu// sngags mtshon byed pa'i rdo rje'i tshig // de la sngags zhes bya ba yin// oM na maHshrI badzra DA ki ya// oM ka kA s+ye hUM hUM phaT/ oM a yan twa yan+du DA ki bya shan rbag tra ma ho// bra b+hi ma wa/ i sha i maM ba liM/ b+huny+dza dzig+h+ra pi pa gr-i h+na ta/ At+ma kaM puSh+TiM ku ru/ sa ma ya ma nu sma ra a hUM phaT swA hA/ oM shwa na se b+hU tsa ri ye i maM ba liM/ gr-ih+na gr-i h+na/ hUM hUM phaT/ oM e h+ye hi ma hA pA la bir+ya bar gra ma yo dza na sa hA sra pra laM barba pu shaM/ ti li ti mi gi li ma hA ti mid+hi la bri b+hi ta yo ma hA mi na a d+hI pa ti ya a san+ni hi to b+ha ban+tu/ ma ma a ba ma be ta wa sid+d+hi ma bi ta ra na tu swA hA/ oM a A i I u U r-i r-I l-i l-I e ai o au o au aM aHswA hA/ oM na mo b+ha ga ba te badzra hUM ka ra/ hriM Sh+TaM sarba b+hU ta ni stam+b+ha swA hA/ oM bra h+mai hraM hUM hUM phaT/ oM ba sha bi hUM phaT/ oM kau mA rI ya hri hUM phaT/ oM ya me hri hUM phaT/ oM ko bI rI ye hUM phaT/ oM tsa mu N+DI ye hri ye hUM phaT/ oM ai shA n+yai hri hUM phaT/ oM ma b+hai hriM hUM phaT/ oM a A aM a a kA ro mu khaM sarba d+ha rmA NAM Ad+ya nut+pan+na twAd+mA oM AHhUM phaT swA hA/ oM tA re tut+tA re AHhUM phaT swA hA/ oM mA rI ts+yai ba ra li ba dA li bA ra hA mu khi sarba duSh+Ta naM mu khaM/ ban+d+ha ban+d+ha hUM hUM phaT/ i maM ba liM pra tIts+tsha sa ma ya ma nu sma ra hUM phaT swA hA/ oM ma hA kA la a ya hi a A hi/ ma hA bi ha ra pa la na barba DA ki nI ya k+Sha rA k+Sha sa pa ri ba ro// ad tra san+ni hi to b+ha ba swA hA/ oM a da sha di ka tri A r+ya saM bya bya ba tiSh+Tha ta/ sarba da sha di ka lo ka d+hA tu ba ra ma n+ya pa ran tad pa ra ting // sarba tig lo ka pa ya/ ma hA kA la badzra A yu d+ha mA ya badzra/ badzra na ma/ badzra ga la/ badzra mu sa la/ nA ga badzra/ badzra a ni la/ badzra sho na DA/ badzra kro d+ha/ badzra bra la/ badzra kan+d+ha li/ mon badzra/ me ma tsi tra/ pr-i thi bi bad+h+yai ba hA/ sarba i t+yu ba sa ra ga u pa shan+te ye/ sarba gan+d+ha pu Sh+pa d+hU pa/ dI ba/ nai bi d+ye/ sarba pa ta a laM kA ra d+ha ni sh+na pra tI ts+tsha u pa du dza/ sarba du Sh+Ta nAM/ kA ya bA ka tsit+taM/ staM b+ha ya staM b+ha ya/ ma ma sarba a shaM pa ri pu ra/ ya thA ya bA/ hA sAM sa raM ma ma sarba sa sa taM naM tsa/ sat+su kha sid+d+hi ye swA hA/ A kA b+hA ban+du hUM hUM phaT swA hA/ oM badzra DA ki sa ma ya ma nu pA la ya/ badzra DA ki twe no pa tiSh+Tha dr-i D+ho me b+ha ba/ su to Sh+yo me b+ha ba/ a nu ra k+to me b+ha ba/ supoSh+yo me b+ha ba/ sarba sid+d+hi m+me pra yats+tsha/ sarba karma su tsa me/ tsit+taM shre yaHku ru hUM/ ha ha ha ha hoH/ b+ha ga wA na/ sarba ta thA ga ta DA ki ma me muny+tsa/ DA ki b+ha ba ma hA sa ma ya sa twa aHmuHoM dri ta raSh+Ta ya ga ga na d+ha wa se nA d+hi pa ta ye mi maM ba liM pra tI ts+tsha sa ma ya ma nu sma ra ya hUM hUM phaT swA hA oM bai sha ra ma Na ya yak+Sha se nA d+hi pa ta ye i maM ba liM pra tI ts+tsha sa ma ye ma nu sma ra aHhUM hUM phaT swA hA/ oM bI ru DA ka ya ma hA kum+b+ha d+hA d+hi pa ta ye/ i maM ba liM pra tI ts+tsha sa ma ya ma nu sma ra AHhUM hUM phaT swA hA/ oM bi ru pa k+Sha ma hA nA gA d+hi pa ta ye i maM ba liM bra tI ts+tsha/ sa ma ya ma nu sma ra aHhUM hUM phaT swA hA/ oM gan d+ha rba a d+hi pa ta ye bi tsa tra/ a gan+d+ha yo/ ma ma kar+ya sa ta ye/ i ha yan+tu/ b+ha ga bAM badzra d+ha ra sha sa ne tiSh+Tha n+tu/ a tra san+ni hi to b+ha baN swA hA/ oM swa b+hA wa shud+d+ha rmAHswa b+hA wa shud+d+hou0f85haM/ oM a kA ro mu khaM sarba d+ha rmA NAM aM d+ya nu t+pan+na twA ta oM AHhUM phaT swA hA/ oM a ral+li ho dzaHhUM baM hoH/ badzra DA ki n+ya sa ma ya s+t+waM dr-i sh+ya ho// oM bi tsi pi tsi sma shan rba si b+h+yo// ma hA pi shA tsa b+h+ya/ i maM ba liM gr-i h+na ta b+hu ny+dza tha pi pa tha/ ma me Sh+Ta sid+d+hi m+me pra yats+tsha n+tu swA hA/ oM d+hi pa k+Shi rA dza ya/ A gats+tsha A gats+tsha sarba duSh+TAM naM mu khaM b+han+d+ha ku ru ma hA kA la ku ta bi sha pa hi ri shrI gra sa ma ye tiSh+Tha/ stuM stuM stuM sa sa sa hUM hUM hUM phaT phaT phaT swA hA/ oM sarba ta thA ga ta nai bi t+ye sa ma ya sa mu dra/ s+pha ra Na shri ye hUM oM na mo b+ha ga ba te A r+ya ba ra ma a shrA ya ta thA ga tA ya/ ar+ha te samya k+saM bud+d+hA ya oM tA t+tA re ru re swA hA/ oM gr-i h+Na gr-i h+Na puSh+pa d+hU pa pa liM i maM sarba u pa tsa ra sam+ba n+na ma/ kha gA d+hi ba te kha kha khA hi sa ma ya ma nu sma ra aHhUM phaT swA hA/ oM e dza h+ya dza hi sh+ma shA na wa se ni ma ma sa pa ri bA ra rak+Sha ku ru i ha san+ni hi to b+ha ba swa ba swA hA/ oM ku ru wa da tra li/ sid+d+hi mu khi sh+ma sha na kha si ni// pre ta wa ta ni tsaN+Di ka ra li// ru d+hi ra pri ye/ sam ya rak+Sha ti/ go gad tsi// ki li ki li// ra be badzra pri ti wa na mi d+ha b+hu ny+dza ti/ b+ha ga ni gu h+ya na du te/ d+hu maM ga ri/ caN+Da kA ra li/ tiSh+Tha tiSh+Tha/ i maM u ts+tsha Sh+Tha/ ba liM gri h+na sarba du Sh+Ta b+ha k+Sha ya/ hUM phruM phaT swA hA/ oM ba le pa ta le ma hA pa ta le hUM hUM dz+ha swA hA/ hUM hUM ho ho A ka R+Sha ya/ A ka R+Sha ya/ sa ma ya ad+hi ba te hUM phaT swA hA/ oM A gats+tsha A gats+tsha ma hA nA ga ad+hi pa te sarba b+hu r+b+hu ba hUM phaT swA hA/ hUM a brda ra a brda ra/ oM pa ta le ba ta le b+ha k+Sha pri ya/ a ki ni ma d+he hUM hUM swa hA/ oM d+ha na a d+hi pa ta ye pa ta la bruM swA hA/ oM ka ka kan+d+ha ba ba ban+d+ha na/ kha kha khan+d+ha na/ sarba du Sh+TAM naM/ ha na ha na/ ga ga ga ta ya/ a mu ka s+ya/ shAn+tiM ku ru hUM hUM phaT dza swA hA/ oM tiSh+Tha hUM bak+Sha bak+Sha dz+dza dz+dza swA hA// // de ltar sngags rnams bstan nas ni// khyad par byin rlabs bstan pa ni// de nas blo dang ldan pa yis// gal te sbyor ba gzhan dang bcas// tshon chen gyis ni gos dag gam// dar la sogs pa gon nas ni// rdo rje dril bu de bzhin du// rgyan rnams kun gyis mdzes par brgyan// shar la sogs pa'i phyogs rnams su// las kyi skabs dang bstun te blta// 'dug stangs la sogs de bzhin sbyar// bskyed pa'i rim pa tshul bzhin bsgom// myur bar 'dod na rdzus skyes tshul// mchod bya sprul dang spyan drang ba// gang 'dod pa ni bya ba yin// gnyis kas bya bar 'dod pa'ang yod// thun mong byin rlabs gong bzhin no// khyad par byin rlabs bstan pa ni// zla ba oM ni bsams nas su// 'od zer stobs kyis rnam rtog sbyong // nyi mar a ni bsams nas kyang // dri ma med par bsam par blta// gnyis ka'i hUM gis 'od du 'bar// has su bdud rtsi zhu bar bsam// yi ge raM gyis mtshan ma bsregs// yaM gis bdud rtsi dri med 'gyur// oM gyis gang 'dod don rnams 'grub// hUM gis sbyangs nas AHsa su 'bar// oM gyis rtogs par bya ba yin// has su gzugs bcom hrIHyig ni// rol sogs pa bcom pa yin// hos su bdud rtsi 'bar bar bsam// yang na/ hrIHsa su ro dang hos su dri// bdud rtsi'i rang bzhin nyid du blta// ri rab rdo rjes dkrugs nas kyang // ye shes bdud rtsi bstim pa'am// hUM ni gcig pus sbyang zhing bsreg // ye shes kyang ni nges su dbab// so so rtsa ba'i sngags kyis ni// lan gsum lan bdun brjod pas su// sbyang zhing byin gyis brlab pa dang // sngags rnams so so'i nus mthu ni// rgyud rnams so sor dag nas ni// 'byung ba dag gis brlab pa'am// sngags ni gong ma len zhes bya// so so lha yi yig 'brus kyang // lan gsum lan bdun sbyang ba yin// de ltar byin rlabs man ngag rnams// 'jig rten 'das dang 'jig rten pa'i// byin rlabs man ngag skabs dang sbyar// byin gyis brlabs pa'i las rnams so// phyag rgya bcings pa'i sbyor ba ni// thun mong phyag rgya thams cad ni// rdo rje thal mo'i tshul du ni// bcangs nas kha ni dbye ba dang // rdo rje se gol gtogs la'o// lag pa g.yon pa'i gung mo bsgreng // mthe chung mthe bos so sor bkug // mdzub mo srin lag cung zad dgug // mkha' lding dgug pa'i phyag rgya'o// rtse gsum phyag rgyas byin gyis brlab// rdo rje khu tshur gnyis bcings nas// rgyab dang rgyab tu sbyar bar bya// pad+ma sa gdugs sprel nas su// dkar po dang ni gi wang bsgreng // dkar po cung zad bkug pa yis// lha min dgug pa'i phyag rgya yin// zla ba snod la reg nas ni// nyi ma rdo rje khu tshur bcing // dkar po bsgrengs te byin gyis brlab// zla ba khu tshur bstan bcings la// rnam shes kyang ni sa gdugs brkyang // nyi ma lag pa legs brkyang ste/ gdengs pa'i tshul du steng du sbyar// phyag rgyas snod la reg par bya// khu tshur gnyis ni sbyar nas su// snying ga'i phyogs su sbyar bar bya// rdo rje khu tshur gnyis sbyangs nas// rgyab dang rgyab tu sbyar bar bya// pad+ma dag ni sa gdugs sbrel// dkar po'i gi wang sgrog tu bya// de bzhin phyag rgyas byin brlab cing // dgug pa yang ni shes par bya// phyag rgya'i man ngag gzhan sogs kyang // skabs dang sbyar te shes par bya// gtor ma'i rdzas rnams so so dang // maN+Dal la sogs cho ga dang // de la sogs pa'i man ngag rnams// thabs rnams thob pa'i slob dpon gyis// sna tshogs gtor mas rgyas par bstan// de dang mthun par shes par gtor ma'i las sna tshogs pa'i cho ga ste dang po'o// // tshogs kyi las kyi sbyor ka bstan pa ni// tshogs kyi bya ba'i rim pa rnams// tshogs kyi 'khor lor shes par bya// cho ga'i las rnams 'di ru bstan// 'khor lo phyi nang gsal ba la// cho ga'i rim pa skabs dang sbyar// phyi mchod nang mchod gsang ba'i mchod// phyi mchod rim pa bstan pa ni// phyi la yang ni gnyis su bstan// mi zad dbyibs kyi mchod pa ni// rnal 'byor rgyud du shes par bya// mtshan ldan dri med snod mchog tu// byang chub sems kyi dri med chu// dkyil 'khor bzhugs pa'i lha la dbul// thugs rjes dgongs la bzhes su gsol// zhes bya ba la sogs pas btang ngo // oM na mo nI lam+ba ra d+ha ra badzra pA Ni maN+Dal de ba ta nan tA nA na/ a ha pU dza me g+ha sa mu dra s+pha ra Na sa ma ye hUM/ d+hU pa ni r+ya mi hUM/ A ro l-i ka ni R+YA mi hUM/ puSh+pe/ d+hU pe/ A lo ke/ gan+d+he/ nai bi d+ye/ sha p+de/ nr-i ta/ na ma pa sa/ spaR+sha/ nan nan rad na/ sarba bstu/ gan+d+ha rba/ badzra lA s+ye hUM/ badzra mA le hUM/ badzra gI ti hUM/ badzra nr-i t+ya hUM/ badzra d+hU pe hUM/ badzra puSh+pe hUM/ badzra A lo ke hUM hUM/ badzra gan+d+he hUM/ re re la yang rdo rje'i glu gsum gsum brjod la// lha mo dpag med sprul nas kyang // dkyil 'khor lha la mchod pa dbul// de nas mchod pa nyi shu ni// rdo rje glu ni phra mo yis// hUM gi glu dang sbyar bar bya// de nas pad kor sngon 'gro ba'i// sgeg pa'i tshul gyis sgeg pa dang // pi wang tshul gyis 'bud pa dang // gling bu'i tshul gyis 'bud pa dang // sil snyan tshul gyis dkrol ba dang // brdab pa'i tshul gyis rdebs pa dang // gar gyi tshul gyis yan lag bskyod// rlung gi tshul gyis g.yob pa dang // rgyal mtshan tshul gyis bsgreng ba dang // bla re'i tshul gyis bre ba dang // ba dan tshul gyis sgeg pa dang // cang te'u'i tshul gyis rdebs pa dang // gdugs kyi tshul gyis dbub pa dang // rnga yi tshul gyis 'dzum pa dang // gar gyi tshul gyis gar byed dang // khro bo'i tshul gyis khro ba dang // sgeg pa'i tshul gyis sgeg pa dang // 'gying ba'i tshul gyis 'gying ba dang // mda' 'dren bum pa 'khyud pa dang // rdo rje gsor zhing phyag 'tshal ba'i// tshul gyis 'dud par byed pa ste// phyag rgya'i mchod pa nyi shu nyid// rdo rje dril bu rol bcas pa'i// glu yi sgra yis dga' bar bya// lha mo dpag med sprul nas ni// ji ltar mnyes pa'i mchod pa dbul// de nas bdud rtsi lnga po nyid// lha gsum gyis ni bsgrubs nas kyang // mtshan ldan snod mchog bkram nas kyang // nyi ma pad+mar gzhag par bya// rdo rje srin mtheb sbyar nas kyang // thigs pa'i gtor ma kun la dbul// rnal 'byor shes rab gar rnams bskor// yang na bzlog pas thabs kyang de// lan gsum mchod pas gnas gsum gyi// sku gsung thugs kyi lha gsum mnyes// rdo rje glu dang ldan pa yis// sngags ni lan gsum brjod par bya// so so'i rtsa ba'i sngags mtha' la// bdud rtsi'i sngags ni gdab par bya// de nas lcags kyu lnga po ni// gong ma bzhin du dbul bar bya// lha mo drug gi mchod pa ni// gzugs kyi rdo rje'i lha mo ni// gzugs brnyan bzhin du rgyas mdzad ma// kha dog dbyibs ldan mchod pa dbul// bde gshegs spyan mchog rgyas gyur cig // sgra yi rdo rje lha mo ni// gsung dbyangs yan lag brgyad ldan pa'i// sgra snyan yid 'ong mchod pa dbul// bde gshegs snyan mchog rgyas gyur cig // rdo rje lha mo dri ldan ma// dri zhim bdug spos ngad bsung ldan// dri zhim yid 'ong mchod dbul bas// shangs kyi mchog rnams rgyas gyur cig // rdo rje lha mo ro ldan ma// ro mchog rgyas ldan mdzes pa 'di// yid 'ong dpag med mchod pa 'bul// bde gshegs ljags ni rgyas gyur cig // rdo rje lha mo reg ldan ma// na bza' li ka mdzes pa bsnams// yid 'ong dpag med mchod pa 'bul// bde gshegs sku rnams rgyas gyur cig // rdo rje lha mo chos ldan ma// rin chen 'bar ba'i chos sgrogs ma// yid 'ong dpag med mchod pa 'bul// bde gshegs thugs mchog rgyas gyur cig // sems dpa' chen po dang po mchog // dgyes chen rnams kyi dga' ba che// kun du bzang po kun gyi bdag // rdo rje snyems pa bdag po'i bdag // thugs kyi sems dpa' ting 'dzin mchog // rdo rje'i rdo rje stobs po che// kun du bzang po spyod pa'i mchog // bdud kyi bdud sde 'joms pa po// sems dpa' kun gyi sems byang chub// sangs rgyas byang chub mchog skyes mchog // rdo rje hUM ste hUM mdzad pa// 'jig rten dbang phyug nor sbyin pa// 'dod chags chen po bde ba che// 'dod dang thar pa nor che ba// dus gsum srid gsum mchog gsum ste// 'jig rten gsum mchog khams gsum pa// mi rgyu ba ni mchog tu gsol// shin tu phra dang sbom po'i tshogs// rgyu ba rnams kyi rab mchog brnyes// srid pa'i 'khor lo sbyong mdzad pa// thog mtha' med cing gsal ba min// shes rab sbud la rnam par gnas// thugs kyi phyag rgya snyoms zhugs pa// de nyid rdo rje sems dpa' yi// rdo rje khro bo khro chen po// 'jigs pa'i me ni 'dul mdzad pa// gdug pa'i mchog ni 'dul ba che// drag po'i drag mchog 'jigs byed pa// de bzhin gshegs pa'i dngos grub che// chos kyi las chen 'dzin pa po// dam chos las ni bzang pa'i lam// byang chub sems ni spyod par mdzad// thams cad dag tu pad+ma che// shes rab thabs kyi nor che ba// 'dod chags dag pa'i ting 'dzin mchog // sna tshogs chags pa'i dbang phyug che// nam mkha' mtha' las brtags pa'i don// sems can kun gyi gnas chen po// dpal gyi 'byor pa 'byor pa'i rgyal// bsam pa thams cad rdzogs mdzad pa// phyag 'tshal phyag 'tshal phyag 'tshal 'dud// phyag 'tshal 'dud cing phyag 'tshal 'dud// dad pas khyed la 'dud bgyis pas// bdag sems rdo rje sems grub mdzod// rdo rje lha mo'i mchod pa dang // te na te te hUM zhes bya ba la sogs pa yang gtang ngo // dang po 'dren pa'i tshigs bcad ni// 'khor lo nyid dang mthun par bya// bstod pa la sogs rgyas par bya'o// tha ma 'dren pa'i tshigs bcad ni// dam tshig spyod pa thams cad la// tshigs bcad 'dis ni sbyin par bya// ltos shig mdzes pa dam pa'i chos// 'di la the tshom byar mi rung // khyi dang bram ze gdol pa gsum// rang bzhin gcig pas lhan cig bza'// pad+ma'i gar skor sngon 'gro bas// gzhan gyis de bzhin bzung nas kyang // sbom pos chung ngu mnan nas kyang // lhag ma rtse gsum lta bur bya// nyi mar zla ba bzhag nas ni// tshigs bcad 'di ni rjes su bzla/ rin thang med pa'i dam pa'i chos// 'dod chags dri bral legs 'ong cing // gzung dang mtshan ma rnam spangs pa// de nyid gnas la phyag 'tshal lo// de nas rnal 'byor so so yis// nang gi 'khor lo gsal bsgoms nas// khrus ni rnam gsum bya bar gsungs// de nas rnal 'byor ci dgar rol// rdo rje sme gdung bshags pa ni// bdag cag rnal 'byor sgrub pa pos// bla ma yi dam lha dang ni// dkyil 'khor bzhugs pa'i spyan lam du// sdom pa gsum la gnas pa dang // khyad par nang gi sdom pa ni// bsngo zhing bgrang bar khas blangs nas// tshul bzhin ma gyur bshags par bgyi// bla ma rdo rje slob dpon la// gshe zhing smad pa la sogs bshags// bde gshegs bka' yi chos rnams la// gzhung bzhin ma gyur 'khrul pa bshags// rnal 'byor lam gcig spun rnams la// rtsod pa la sogs bgyis pa bshags// snying rje'i yul gyur sems can la// snying rje la sogs spangs pa bshags// chos rnams kun gyi rtsa ba ste// byang sems phyi nang spangs pa bshags// rang dang gzhan gyi grub mtha' la// smad cing spangs par gyur pa bshags// ma smin pa yi sems can la// man ngag gsang ba bsgrags pa bshags// phung po lha yi dkyil 'khor la// smad cing spangs pa la sogs bshags// rang bzhin dag pa'i chos rnams la// the tshom la sogs bgyis pa bshags// bstan pa la gnod sems can la// ma bsgral byams pa bgyis pa bshags// chos nyid spros dang bral ba la// yod med mtshan mar brtags pa bshags// sems can dad dang ldan pa la// sems sun phyung bar byas pa bshags// dam tshig rnams las thams cad 'byung // ma brten bgrang bsngo ma bgyis bshags// bud med shes rab rang bzhin la// ma smin spangs pa la sogs bshags// rtsa ba'i dam tshig ji snyed kun// tshul bzhin ma bsrungs rngo ma thog // bde gshegs bka' dang ma mthun pa// ji snyed bgyis pa de dag kun// rdo rje slob dpon yi dam lha// gsang ba'i dkyil 'khor lha rnams dang // ma mo mkha' 'gro'i tshogs bcas la// 'gyod pa'i sems kyis mthol lo bshags// rnal 'byor byin rlabs ma bgyis par// nan rtags 'jug pa bgyis pa bshags// bla ma'i man ngag ma thob par// nan rtags chos rnams bgyis pa bshags// mi zab lam gcig spun rnams la// rtsod pa la sogs bgyis pa bshags// gsang ba'i man ngag shes gyur kyang // snod ldan rnams la ma bstan bshags// dad dang ldan pa'i sems can la// chos rnams log par bstan pa bshags// rnal 'byor la sogs mi shes par// sngags par nga rgyal bgyis pa bshags// lta ba spyod pa mi gcig pa'i// nyan thos lam du zhag 'das bshags// phyi yi chos bshad yin pa la// gsang ba'i chos rnams bshad pa bshags// mdor na yan lag dam tshig rnams// nyin mtshan bgrang bsngo ma bgyis dang // bla ma mchod pa la sogs dang // bshags pa la sogs ma bgyis rnams// rdo rje slob dpon yi dam lha// dkyil 'khor gsang ba'i lha rnams dang // ma mo mkha' 'gro'i tshogs la bshags// mtshams med mi dge bshags pa dang // mkha' 'gro ma yi bshags pa ni// mkha' 'gro'i gsang rgyud de bzhin bya// de la sogs pa'i cho ga rnams// man ngag bsdebs su shes par bya// tshogs kyi las kyi sbyor ka ste gnyis pa'o// // sbyin sreg las kyi cho ga ni// spyir na sbyin sreg las rnams la// sems can rnam rtog ma zad par// bsam gyis mi khyab gsungs mod kyang // bsdus na bcu drug dag tu 'dus// de yang bzhi ru 'dus pa na// bzhi po re re dag la yang // rgyas dang bsdus dang shin tu bsdus// gsum gsum dag tu shes par bya// dang po sa yi cho ga ni// brtag pa la sogs rgyas pa yang // cho ga la sogs gzhan dang mthun// bsdus pa'i cho ga bstan pa ni// lhag pa'i lha yi ting 'dzin gnas// sa yi bdag po rnams la ni// gtor ma phul bas sa rnams blang // khro bo'i las rnams thams cad pa'i// phyag rgya bcas nas sngags rnams brjod// thugs kyi 'od zer dag gis ni// sa rnams sbyang zhing byin gyis brlab// shin tu bsdus pa'i cho ga ni// 'od zer stobs kyi byin rlabs kyis// thab khung gang 'dod byin gyis brlab// mtshan ma la sogs dga' ba dang // rgyas par spro ba'i gang zag dang // las dang po yi gang zag gis// thab rnams bru ba rgyas par bstan// mtshan ma la sogs mi dga' la// thab rnams bri 'am me tog dgram// rnal 'byor nus pa thob pa yis// rin chen snod du bya yang bzod// yang na de dag shes rab chung // rgyas pa mi nus dag la bstan// thab rnams bru ba'i rim pa yang // rgya ru ji tsam yod pa'i tshad// de yi phyed ni thur la bru// yang na sum cha bru ba'am// mtho gang dag tu bru ba'am// rgya yi tshad tsam bru ba ni// rgyud rnams kun dang mthun par ni// mkhas pa yis ni shes par bya// kha khyer mu ran tshad sogs kyang // so so'i gzhung dang mthun par bya// thab kyi dbyibs rnams bstan pa yang // zhi ba la ni zlum por ro// rgyas pa gru bzhi'am rin chen dbyibs// dbang la zla gam tshul du'o// drag po gru gsum rnam par bstan// mdor na dbang dang drag po gnyis// go bzlog par yang bstan pa yang // de yis dgongs pas shes par bya// gzhan yang thun mong las rnams la// zla ba kham pa lta bu'am// go cha rin chen pad+ma dang // rdo rje lcags kyu la sogs su// mi 'dra thab kyi dbyibs bstan pa// rgyud rnams kun du shes par bya// tshe bsring la sogs las la bsngags// thab kyi rgya yi tshad rnams kyang // khru bzhi khru gsum khru do dang // khru gang khru phyed sum cha'o// de la sogs pa'i tshad rnams kyang // rgyud dang mthun par shes par bya// tshon rnams bri ba'i rim pa yang // gzhan dang mthun te khyad par ni// zhi la dkar te rgyas la ser// dbang la dmar po drag la gnag // las ni thams cad thab khung la// kha dog lnga tshar tshang ba'am// yang na las kyi skabs dang sbyar// las ni thams cad pa yi dbyibs// a shwad lo ma lta bu dang // pad+ma 'dab gcig lta bu'am// pad+ma kha phye lta bu'am// kha yi ge sar lta bu'am// de sogs gzhung ni mang yod kyang // rnal 'byor mos la gtso zhes bya// gzar bu'i mtshan nyid bstan pa ni// yu ba chang ba lnga yi tshad// gzar bu'i kong bu sor bzhi'i tshad// mchu yang sor bzhi'i tshad du bya// zabs su sor gcig brko ba'am// sor gnyis brko ba so so'i gzhung // de ni rab yin 'bring ni phyed// tha ma de bas cung zad chung // khung bu che chung mtshan nyid do// yu ba'i tshad ni mnyam zhes bya// rgyud gzhan dag la brten nas ni// slob dpon gzhan gyi gzhung dag gis// yu ba yang ni che chung 'dod// snyoms 'jug rgyud la brten nas kyang // yu ba sor ni nyi shu bzhi// khung bur rgyar ni sor bzhi la// zabs su sor gnyis kho na ste// mchu yang rdo rje rtse gsum dbyibs// sor bzhi'i tshad du shes par bya// las ni thams cad gzar bu yang // pad+ma'i dbyibs sam 'dab ma'i dbyibs// mchu yang pad+ma'i 'dab 'dra dang // a shwa rdo rje'i rnam par ro// zhi ba la ni zlum po ste// rgyas pa la ni gru bzhi'o// dbang ni zla gam lta bu ste// drag po gru gsum rnam par bya// pad+ma khro bo rdo rje bri// yang na/ rgyud gzhan dag la brten nas ni// slob dpon gzhan dag 'dod gzhung ni// sum cha sum cha phri bas su// rab 'bring gsum du 'dod pa yin// de ni dgang gzar mtshan nyid do// blugs gzar mtshan nyid bstan pa ni// yu ba chang ba lnga yi tshad// khung bur rgyur ni sor gnyis la// zabs su sor gcig shes par bya// de ni rab yin 'bring ni phyed// tha ma cung zad chung ba'o// yang na slob dpon gzhan dag ni// mthe bo sen mo gang las ni// rab 'bring gsum ni dbye bar bya'o// de rnams so so'i mtshan ma yang // gong ma bzhin du shes par bya// me lha'i mtshan nyid bstan pa ni// pa ba ka zhes bya ba yi// zhi ba'i me lha sku mdog dkar// chu yi dkyil 'khor dag la gnas// rgyas pa'i me lha sku mdog ser// dbang chen dkyil 'khor dag la gnas// dbang gi me lha sku mdog dmar// me yi dkyil 'khor dag la gnas// drag po'i me lha sku mdog gnag // rlung gi dkyil 'khor dag la gnas// de dag kun kha mthun par ni// zhal gcig phyag ni bzhi pa ste// phyag g.yas dbyug pa mchod sbyin can// g.yon pas phreng ba ril ba bsnams// mi tra zhes pa'i me lha ni// las rnams kun la bsngags pa ste// mid pa ring la gzi mdangs can// thor tshugs ser po'i spu can las// las la rjes mthun kha dog gam// dud pa lta bu'i mdog tu ste// phyag ni bgrang phreng ril ba ni// spyi blugs dag ni bsnams pa yin// 'jig rten pa yi me lha dang // 'jig rten 'das pa'i me lha dang // bcu gnyis bzhi ru rtsa sogs ni// rgyud kyi nang du shes par bya// 'jig rten me lha'i thugs kar ni// 'jig rten 'das pa bskyed pa dang // 'jig rten pa ni sbyangs nas kyang // dam tshig me lha bskyed pa dang // ye shes me lha bskyed pa dang // 'jig rten me lha'i khong pa ru// dam tshig me lha bskyed nas kyang // ye shes me lha bstim pa'am// 'jig rten 'das pa nyid la yang // dam tshig bskyed dang ye shes bstim// sprul pa'i me lha nyid kyis kyang // 'jig rten pa dang mthun pa'i phyir// 'jig rten pa dang mthun par bstan// de la sogs pa'i the tshom dang // me nyid cho ga zin pa dang // shar lho mtshams su gnas pa dang // me lha'i thugs kar bskyed pa dang // 'bar dang gshegs dang stong pa rnams// slob dpon man ngag nyid kyis bshad// dang pos sa cho ga rdzogs byas la// de nas thab kyi cho ga bya// de nas rdzas rnams rim pa dang // mchod yon gyi ni cho ga bstan// de nas bud shing yam shing dang / bsags dang dgram pa la sogs kun// gzhan dang mthun par shes par bya// tshes grangs dus dang 'dug stangs dang // rgyan tshal sogs bgo ba yang // las kyi skabs dang sbyar bar bya// bdag nyid lhag pa'i lhar bskyed nas// me lha'i cho ga rgyas par bya// me yi cho ga zin nas kyang // de nas lha yi cho ga bya// tham me yi cho gas bsdu// me yi rgyas 'debs bzhi po yang // bsam dang bcings dang brjod pa gsum// bzhi ka la ni sbyar bar bya// thugs kar rdo rje bsams nas kyang // lag pa'i sor mo bcings nas kyang // g.yas pa 'bar ba lta bur bya// sngags ni/ oM badzra a na lam hA b+hU ta dz+wa la sarba b+ha smi ku ru sarba duSh+TAM hUM// sa ma ya s+t+waM/ sa ma ya s+t+waM// A hUM/ lce la rdo rje rtse lnga bsams la/ oM dz+wa la dz+wa la hUM zhes brjod cing bsam par bya'o// rdo rje rgya gram thugs kar bsams nas/ phyag mtshan med par bsam zhing // bcings pa ni las kyi phyag rgya'o// rdo rje rtse lnga pa thugs kar bsams te/ phyag mtshan dang bcas shing bsams pa ni phyag rgya chen po'o// phyag rgya bzhi yis rgyas gdab pa ni/ bsam pa tsam du 'dod pa'ang yod// thams cad tshang bar 'dod pa'ang yod// rgyas 'debs gcig tu 'dod pa'ang yod// tha dad rtog pa med pas su// ji ltar mos pa gtso bor bya// dbang bskur la yang de bzhin no// me lha'i bstod pa bya ba yang // gzi brjid chen po me yi lha// bdag gzhan don grub sa la gnas// 'dod pa thams cad stsol mdzad pa// 'dzin byed me lha nyid la 'dud// me lha'i rgyal po drang srong mchog // bskal pa'i me dpung gzi brjid 'bar// nyon mongs thams cad sreg pa'i mchog // ye shes me lha khyod la 'dud// me lha rnams kyi gtso chen po// 'khor rnams 'dul zhing skyong mdzad pa// dug rnams 'joms shing mthu ldan pa// dug 'joms sman pa khyod la 'dud// me lha'i rgyal po gzi brjid can// 'gro ba mi mthun gdul slad du// 'dod dgur bsgyur ba'i gzugs ston pa// las rnams kun mdzad khyod la 'dud// de ni thun mong gi bstod pa'o// khyad par gyi bstod pa ni rgyud du shes par bya'o// sbyin sreg gi las kyi rim pa ste bzhi pa'o// // dang po yi ni rnal 'byor dang // rdo rje slob dpon byed pas su// bdag gzhan tshogs ni bsags pa'i phyir// slob dpon la ni srog lus dang // yul zhing sne bran chung mar bcas// sgyu ma'i sems kyis phul nas su// yang dang yang du gsol btab la// man ngag las kyi rim pa 'di// nyams su blang zhing the tshom gcad// de nas gzhung bzhin spyad par bya// de ltar byas na nges par ni// dngos grub rnam gnyis thob par 'gyur// drang ba'i don ni ma yin no// de ltar mi byed ser sna can// bdag 'dzin dam pos bzung nas su// slob dpon mnyes par mi 'gyur te// slob dpon mnyes par ma gyur na// dbang dang man ngag thob mi 'gyur// yang na man ngag thob nas kyang // slob dpon la ni rgyab kyis phyogs// dam tshig med par nyams pa ste// rdo rje dmyal bar 'tshed par 'gyur// de nas rang gi rgyud brtags la// skyon de yod na spang bar bya'o// bdag gis 'gro ba'i don du ni// cho ga 'di brtsams dge ba yis// bdag dang mtha' yas sems can rnams// bla med byang chub thob par shog // rdo rje las kyi tshogs rim par phye ba'i cho ga / slob dpon b+ha bas mdzad pa rdzogs so// // lo tsA ba khu ba bIr+ya dang / dge slong gzhon nu tshul khrims kyis bsgyur cing gtan la phab pa lags so// 