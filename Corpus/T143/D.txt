@##// rgya gar skad du/ tat+t+wa gar+b+ha sA d+ha naM nA ma/ bod skad du/ de kho na nyid kyi snying po sgrub pa zhes bya ba/ dpal rdo rje mkha' 'gro la phyag 'tshal lo// 'tshe byed dang ni ri yi bu mo gnyis ka zhabs kyis mnan dang lha gsum dbang phyug ni// tshangs pa la sogs dbang phyug mdzad dang glang chen gos dang stag lpags sbrul dang rgyu ma 'dzin// phyag rgya la 'khyud rgyu mas spyi bor mdud mdzad mgo bo'i phreng bas rnam par brgyan pa ni// nam mkha' gsal ba'i sku 'dra bde ba'i mchog la btud nas de yi sgrub pa bri bar bya// dang po re zhig mal nas langs te/ gdong ba dag pa la sogs pa bya ba thams cad rnal 'byor dbang pos byas nas/ nyon mongs pa dang / nye ba'i nyon mongs pa'i 'byung po'i tshogs kyis 'dres par 'gyur ba dang / g.yo ba'i keng rus dang ldan pa'i 'jig rten gsum po dur khrod kyi dbus su 'jam pa'i stan la 'dug ste/ phung po lnga'i nga rgyal bskyed pa byas nas/ gnas dang bdag dang rnal 'byor gyi bsrung ba brtsam par bya'o// dus gsum dang khams gsum gyi gzugs kyi phung po rnam par snang mdzad do// tshor ba'i phung po ni rdo rje nyi ma'o// 'du shes kyi phung po ni pad+ma gar gyi dbang phyug go// 'du byed kyi phung po ni rdo rje rgyal po'o// rnam par shes pa'i phung po ni mi bskyod pa'o// de bzhin gshegs pa thams cad kyi rang bzhin ni dpal rdo rje he ru ka'o// de bzhin du mig dag ni gti mug rdo rje'o// rna ba gnyis la zhe sdang rdo rje'o// sna la ser sna rdo rje'o// kha la 'dod chags rdo rje'o// reg la phrag dog rdo rje'o// skye mched thams cad la dbang phyug rdo rje'o// de bzhin du sa'i khams ni ltung byed ma'o// chu'i khams ni gsod byed ma'o// me'i khams ni 'gugs byed ma'o// rlung gi khams ni gar gyi dbang phyug ma'o// nam mkha'i khams ni pad+ma'i dra ba can ma'o zhes bya ba ni phung po khams dang skye mched rnams kyi rnam par dag pa'o// de nas rdo rje'i ra ba bsam par bya ste/ mdzub mo g.yon pa bsgreng ba snying gar bzhag nas sum+b+ha'i sngags brjod par bya'o// oM sum+b+ha ni sum+b+ha hUM hUM phaT/ oM gr-i h+Na gr-i h+Na hUM hUM phaT/ oM gr-i h+NA pa ya gr-i h+NA pa ya hUM hUM phaT/ oM A na ya ho b+ha ga bAn badzra rA dza hUM hUM phaT/ zhes shar la sogs pa'i phyogs la dgod par bya'o// steng du mda'i dra ba dgod do// yi ge hUM gis sna tshogs rdo rje'i sa gzhir byin gyis brlab par bya ste/ de ltar rdo rje'i ra ba bsgom par bya'o// mdun du yaM raM gyi sa bon yongs su gyur nas/ rlung dang me'i dkyil 'khor gyi steng du kaM las skyes pa'i bi mu ma ra shu/ go ku da ha na'i rdzas kyis yongs su gang ba bsgom par bya'o// lugs las bzlog pa'i yi ge gsum gyis sbyang ba dang spel ba dang 'bar ba bya ste/ yi ge ho yis bdud rtsir byas te/ slar yang rim pa de nyid kyis mngon par bsngags nas/ phyi nas lus po byug par bya'o// de nas gnod sems dang brnab sems dang / mi dga' ba dang / 'dod chags pa la so sor phyogs su gyur pa ni grangs ji lta bas byams pa dang snying rje dang dga' ba dang btang snyoms ni bsgom par bya zhes bya ba ni/ bdag dang gnas dang rnal 'byor gyi bsrung ba'o// de nas rin po che'i ri la gnas pa rang gi gzugs dang 'dra ba rang gi grib ma 'dod pa'i yon tan thams cad dang / bdag nyid kyi gzugs kyis mchod par byas te/ phyi nang gnyis su med pa'i ye shes bskyed pa'i don du sdig pa bshags pa la sogs pa bya'o// he zhes ni chos thams cad rgyu dang bral ba'o// ha zhes ni skyes pa dang nyams pa spang pa'o// a zhes ni yongs su 'dod pa rnam par grol ba'o// ra zhes ni bde ba thams cad dang yang dag par ldan pa'o// u zhes ni skye ba dang 'jig pa'i chos can no// ka zhes ni rtog pa dang bral ba'o// a zhes ni chos thams cad dang po nas ma skyes pa ste ming gi yi ge don 'di nyid do// oM hrIHhUM gi gzugs yongs su gyur pa 'gro ba'i lus dang ngag dang sems yongs su bkug nas rang gi lus dang ngag dang sems la zhugs par byas te/ rang gi sems kyi gzugs kyis yongs su gyur nas yi ge gsum po ni nA da'i rang bzhin sems tsam sngags kyi rim pa ni thig le dang nA da'i rang bzhin gyis nam mkha' la zhugs par bya ste/ bdag nyid brtan pa dang g.yo ba'i bdag nyid nam mkha' dang 'dra bar blta bar bya'o// de nas gling bzhi pa'i 'jig rten gyi khams sangs rgyas thams cad kyi rang bzhin dus gsum can ni rten dang brten pa rdzogs pa dang ma rdzogs pa'i sems kyi khams kyi gzugs gcig tu dpal ldan he ru ka'i 'khor lo bsgom par bya ste/ de la rim pa 'di yin no// nam mkha'i khams la phyogs kyi yum rnam pa gcig gi rang bzhin ma chos kyi 'byung gnas kyi phyag rgya chen po bsgom par bya'o// de'i 'og tu yi ge haM yongs su gyur pa'i nam mkha'i dkyil 'khor te/ nang du ni spyi gtsug gi pad+ma'i lte ba'o// phyi rol du de'i steng na yaM yongs su gyur pa'i rlung gi dkyil 'khor yin la nang du ni dpral ba'i pad+ma'i lte ba'o// phyi rol du ni de'i steng du raM yongs su gyur pa'i me'i dkyil 'khor yin la/ nang du ni mgrin pa'i pad+ma'i lte ba'o// phyi rol du ni de'i steng du baM yongs su gyur pa'i chu'i dkyil 'khor yin la/ nang du ni snying ga'i pad+ma'i lte ba'o// phyi rol du ni laM yongs su gyur pa'i sa'i dkyil 'khor yin la nang du ni lte ba'i pad+ma'i lte ba'o// phyi rol du ni de'i steng du suM yongs su gyur pa lhun po bzang po yin la nang du ni gsang ba'i pad+ma'i lte ba'o// phyi rol du ni de'i steng du taM yongs su gyur pa rin po che'i ri bo gru bzhi pa rin po che sna bzhi'i bdag nyid rtse mo brgyad kyis nye bar mdzes pa'o// de'i steng du nam mkha' la sna tshogs pad+ma yin la/ nang du ni rdo rje nor bur lte ba dang bcas pa'i rtsa brgyad do// phyi rol du ni lte ba'i steng du nyi ma'i dkyil 'khor yin la/ nang du ni dus kyi me'o// phyi rol du ni nyi ma'i dkyil 'khor gyi steng du dka' zlog dang / dbang phyug chen po yin la/ nang du ni khu ba dang rdul te/ de ltar bcom ldan 'das he ru ka'i gdan bsgom par byas nas/ rnal 'byor ma sum cu rtsa drug gi gdan bsgom par bya'o// de nas sna tshogs pad+ma'i shar gyi 'dab ma'i bdag gi gdan la A yongs su gyur pa'i yi dwags yin la/ nang du ni lte ba'i pad+ma'i dkyil 'khor 'bab pa'i rtsa drug cu dang / thun mtshams kyi rtsa bzhi'o// de rnams la shar gyi rtsa'i srog rlung 'gog pa'o// de ltar lho'i 'dab ma'i gzhan gyi gdan las yongs su gyur pa'i yi dags yin la/ nang du ni lho'i rtsa'i srog 'gog pa'o// nub kyi sngags kyi gdan la yi ge ma las skyes pa'i yi dwags yin la/ nang du ni nub kyi rtsa ba'i srog 'gog pa'o// byang gi de kho na nyid kyi gdan la/ yi ge ta las skyes pa'i yi dags yin la/ nang du ni byang gi rtsa'i srog 'gog pa'o// mtshams la a A oM aHzhes ni sa bon rnams kyis dri chen dang dri chu dang / khrag dang / sha'i thod pa rnams zhes bya ba ste/ ye shes kyi 'khor lo'i gdan gyi nges pa'o// de nas sa 'og gi me dang rlung gi dkyil 'khor gyi nang du ri rab kyi phyogs brgyad kyi sdug bsngal mi bzad pa'i dmyal ba chen po'i dur khrod brgyad de/ shar phyogs kyi dur khrod mdung gis phug pa la yi ge shu yongs su gyur pa'i yi dwags yin la/ nang du ni kha'i rtsa'i srog 'gog pa'o// lho'i dur khrod ro bsregs pa la sha las skyes pa'i yi dwags yin la/ nang du ni sna bug g.yas pa'i rtsa'i srog 'gog pa'o// nub kyi dur khrod rnag gi dril bu las skyes pa'i yi dwags yin la/ nang du ni bshang ba'i rtsa'i srog 'gog pa'o// byang gi dur khrod rul ba'i dri la yi ge kli las skyes pa'i yi dwags yin la/ nang du ni sna bug g.yon pa'i rtsa'i srog 'gog pa'o// dbang ldan du byis pa'i ro la yi ge ba las skyes pa'i ro yin la/ nang du ni rna ba g.yon pa'i rtsa'i srog 'gog pa'o// rlung gi sbrul gyi mche bas btab pa la/ yi ge sa las skyes pa'i yi dwags yin la/ nang du ni rna ba g.yas pa'i rtsa'i srog 'gog pa'o// bden bral gyi mi bzad pa'i g.yul du yi ge g+ho las skyes pa'i ro yin la/ nang du ni mig g.yas pa'i rtsa'i srog 'gog pa'o// me'i dur khrod lhag ma la yi ge u las skyes pa'i ro yin la/ nang du ni mig g.yon pa'i rtsa'i srog 'gog pa'o// zhes ni khyi gdong ma la sogs pa'i dur khrod brgyad kyi gdan rnams so/ da ni thugs kyi 'khor lo'i gdan brgyad de/ der nam mkha'i thugs kyi 'khor lo'i lhun po'i phyogs brgyad la shar gyi rtsibs pul+lI rar yi ge pu las skyes pa'i yi dwags yin la/ nang du ni snying ga'i chos kyi 'khor lo'i shar gyi rtsa'i srog 'gog ba ste/ lus kyi dkyil 'khor gyi spyi bor dgod par bya'o// lho ru dzA lan+d+ha rar yi ge dzA las skyes pa'i ro yin la/ nang du ni rtsa g.yas pa'i srog 'gog pa ste/ spyi gtsug tu dzA 'god pa'o// nub kyi u D+ya na du yi ge u las skyes pa'i ro yin la/ nang du ni nub kyi rtsa'i srog 'gog ba ste/ rna ba g.yas pa'i stang du yi ge o dgod pa'o// byang gi arbu dar yi ge a las skyes pa'i ro yin la/ nang du ni byang gi rtsa'i srog 'gog pa'i ltag par yi ge a dgod pa'o// zhes pa ni gdan gyi sa bon dgod pa'o// dbang ldan gyi rtsibs kyi go dA wa rIr go las skyes pa'i ro yin la/ nang du ni dbang ldan gyi rtsa'i srog 'gog pa ste/ rna ba g.yon pa'i steng du yi ge go dgod pa'o// rlung gi rtsibs kyi rA me shwa rir rA las skyes pa'i ro yin la/ nang du ni rlung gi rtsa'i srog 'gog pa ste/ smin ma'i dbus su yi ge rA dgod pa'o// bden bral gyi de bI ko Tar yi ge de las skyes pa'i ro yin la/ nang du ni bden bral gyi rtsa'i srog 'gog pa ste/ mig gnyis la de dgod pa'o// me'i mA la bar yi ge mA las skyes pa'i ro yin la/ nang du ni chos kyi 'khor lo'i me'i rtsa'i srog 'gog pa ste/ dpung ba gnyis kyi rtsa bar yi ge mA dgod pa'o// zhes pa ni chos kyi 'khor lo nye ba'i gdan gyi nges pa'o// sa'i dkyil 'khor gyi lhun po'i phyogs brgyad kyi gsung gi dkyil 'khor gyi shar gyi rtsibs kyi kA ma rUr yi ge kA las skyes pa'i ro yin la/ nang du ni longs spyod rdzogs pa'i 'khor lo'i phyi rol gyi zlum pa'i rtsa sum cu rtsa gnyis te/ nang gi zlum pa'i rtsa brgyad do// de las shar gyi rtsa'i srog 'gog pa ste/ mchan khung gnyis la yi ge kA dgod pa'o// lho'i o trer yi ge ko las skyes pa'i ro yin la/ nang du ni g.yas kyi rtsa'i srog 'gog pa ste/ nu ma gnyis la yi ge o dgod pa'o/ nub kyi tri sha ku ner yi ge tri las skyes pa'i ro yin la/ nang du ni nub kyi rtsa'i srog 'gog pa ste/ lte bar yi ge tri dgod pa'o// byang gi ko sa lar yi ge ko las skyes pa'i ro yin la/ nang du ni byang gi rtsa'i srog 'gog pa ste/ sna'i rtse mor yi ge ko dgod pa'o// zhes ni gsung gi dkyil 'khor gyi zhing dang / nye ba'i zhing gi gdan gyi nges pa'o// de nas dbang ldan gyi ka ling kar yi ge ka las skyes pa'i ro yin la/ nang du ni mgrin pa gsung gi 'khor lo'i dbang ldan gyi rtsa'i srog 'gog pa ste/ khar ka dgod pa'o// rlung gi lam+bA ka ra yi ge laM las skyes pa'i ro yin la/ nang du ni rlung gi rtsa'i srog 'gog pa'o// mgrin par yi ge laM dgod pa ste/ bden bral gyi kAny+tsir yi ge kAM las skyes pa'i ro yin la/ nang du ni bden bral gyi rtsa'i srog 'gog pa ste/ snying shar kAM dgod pa'o// me'i hi mA la yar yi ge hi las skyes pa'i ro yin la/ nang du ni me'i rtsa'i srog 'gog pa ste/ chu sor hi dgod pa'o// zhes ni gsung gi 'khor lo dang longs spyod rdzogs pa'i 'khor lo'i 'dun sa'i dang nye ba'i 'dun sa'i gdan gyi nges pa'o// de nas sa 'og rgya mtsho'i dkyil 'khor gyi lhun po'i phyogs brgyad kyi sku'i 'khor lo'i shar gyi rtsibs kyi pre ta bu rir yi ge pre las skyes pa'i ro yin la/ nang du ni dpral bar lhan cig skyes pa'i 'khor lo'i phyi rol gyi zlum po'i rtsa bcu drug ste/ nang gi zlum po'i rtsa brgyad do// de las shar gyi rtsa'i srog 'gog pa ste/ mtshan mar pre dgod pa'o// lho'i gr-i ha de bar yi ge gr-i las skyes pa'i ro yin la/ nang du ni rtsa g.yas pa'i srog 'gog pa ste/ bshad pa'i lam du yi ge gr-i dgod pa'o// nub kyi sau rASh+Ta ra yi ge sau las skyes pa'i ro yin la/ nang du ni nub kyi rtsa'i srog 'gog pa ste/ brla gnyis la sau dgod pa'o// byang gi su war+Na dwI bar yi ge su las skyes pa'i ro yin la/ nang du ni byang gi rtsa'i srog 'gog pa ste/ byin pa gnyis la su dgod pa'o zhes ni sku'i 'khor lo'i 'dus pa dang / nye ba'i 'dus pa'i gdan gyi nges pa'o// de nas phyi rol du dbang ldan gyi rtsibs kyi na ga rar yi ge na las skyes pa'i ro yin la/ nang du ni dbang ldan gyi rtsa'i srog 'gog pa ste/ rkang pa'i sor mo rnams la yi ge na dgod pa'o// rlung gi sin d+hu'i yul du yi ge si las skyes pa'i ro yin la/ nang du ni rlung gi rtsa'i srog 'gog pa ste/ rkang pa'i bol la si dgod pa'o// bden bral gyi ma rur yi ge ma las skyes pa'i ro yin la/ nang du ni bden bral gyi rtsa'i srog 'gog pa ste/ rkang pa'i mthe bong gnyis la ma dgod pa'o// me'i mtshams kyi ku lu tAr yi ge ku las skyes pa'i ro yin la/ nang du ni me'i mtshams kyi rtsa'i srog 'gog pa ste/ pus mo gnyis la yi ge ku dgod pa'o zhes ni sku'i 'khor lo dang / bde ba chen po'i 'khor lo'i dur khrod dang / nye ba'i dur khrod kyi gdan gyi nges pa'o// ro'i gdan rdzogs par byed pa'i sa bon gyi yi ge 'di rnams kun ni rnal 'byor pas rtsa'i gdan gyi nyi ma'i dkyil 'khor rnams 'byung bar bsgom par bya'o// de nas u ma dang dbang phyug chen po'i steng du cha'i zla bas sgra gcan nyi ma dang zla ba'i dkyil 'khor spros pa'o// der ye shes kyi 'khor lo'i phyogs kyi ro'i steng du nyi ma'i gdan bzhi'o// dur khrod kyi phyogs mtshams la nyi ma'i gdan brgyad do// thugs dang gsung dang sku'i 'khor lo'i phyogs dang / mtshams kyi ro rnams kyi steng du zla ba'i gdan nyi shu rtsa bzhi bsgom par bya'o// de nas nam mkha' las thig le dang / nA da bkug nas snying po ye shes kyi 'khor lo'i pad+ma'i lte ba'i steng du ye shes lnga'i bdag nyid yi ge hUM gi sa bon gyi tshogs spro bar bya'o// ye shes kyi pad+ma'i shar la sogs pa'i phyogs la kA kA kaM kaHdur khrod kyi phyogs la yon tan gyi dbye bas ni/ ka kA kaM kaHbya ba'o// mtshams rnams la ha hA haM haHzhes bya'o// stong pa'i chos las bzhengs nas ye shes kyi 'khor lo dang / dur khrod brgyad ni bcu gnyis kyi bdag nyid du 'gyur ro// thugs kyi 'khor lo'i phyogs rnams la/ ke ke ko kle zhes bya'o// mtshams rnams la ki kr-i ku kl-i zhes bya'o// gsung gi 'khor lo'i phyogs rnams la yon tan gyi dbye bas ke kar ko kal zhes bya'o// mtshams rnams la ke kAr ko kA la zhes bya'o// sku'i 'khor lo'i phyogs rnams la yaN a 'di shas ni kya kra kla kwa zhes bya'o// rlung dang me dang chu dang sa'i chos kyis bzhengs nas snying rje chen po'i rang bzhin 'khor lo gsum gyi gsal byed ni/ nyi shu rtsa bzhi'i bdag nyid du 'gyur ro// yang na rnal 'byor ma sum cu rtsa drug gi rang gi ming gi yi ges bskyed pa'o// de nas yi ge hUM yongs su gyur pa'i rdo rje rtse lnga pa/ yi ge hUM mgon po dang bcas pa rdo rje sems dpa'i rang bzhin 'od zer gyi tshogs spros pas ma lus pa'i nam mkha'i khams rdzogs par byed pa'o// de'i 'od zer rnams kyis rdzogs pa dang ma rdzogs pa'i sems can gyi khams bkug nas de la zhugs par byas te/ yongs su gyur nas bdag nyid ni dkyil 'khor gyi 'khor lo dang ldan pa bcom ldan 'das he ru ka kha dog sngon po zhal bzhi pa spyan gsum pa'o// phyag bcu gnyis pa/ drag po dang dkar mo'i steng du g.yas brkyang bar bzhugs pa dbu skra ser skya steng du 'bar ba/ phyag rgya lngas sku rnam par brgyan pa/ thod pa'i phreng ba'i dbu rgyan can/ sku la thal bas byugs pa/ mgo bo'i phreng bas mdzes pa/ sprul gyi tshangs skud dang ldan pa/ rdo rje phag mos sku la 'khyud pa'o// 'khyud pa'i phyag gnyis kyi rnam par rgyal ba'i phyag rgyas rdo rje dang rdo rje dril bu 'dzin pa/ phyag gnyis kyis glang po che'i pags pa rlon pa 'dzin pa/ g.yas pa'i phyag rnams la Da ma ru dang / dgra sta dang / gri gug dang / rtse gsum 'dzin pa'o// g.yon pa rnams kha T+wAM ga dang / thod pa dang rdo rje zhags pa dang / tshangs pa'i mgo bo 'dzin pa'o// rtsa ba'i zhal ni nag po'o// g.yas pa ni pad+ma rA ga dang 'dra ba'o// nub tu ni gser zhun ma lta bu'o// g.yon pa ni kha ba dang / kun+da dang zla ba dang 'dra ba'o// shin tu 'jigs pa'i zhal gyi mche ba gtsigs pa/ spyi bo zla ba phyed dang ldan pa sna tshogs rdo rjes cod pan mnan pa blta bar bya'o// rdo rje phag mo ni kha dog dmar po'am/ bcom ldan 'das kyi kha dog dang mtshungs pa phyag gnyis pa/ zhal gcig pa gri gug dang thod pa 'dzin pa/ zhal gdangs pa/ zhal gyi mche ba gtsigs pa dang / phyag rgya lnga yis rnam par brgyan// sgeg pa'i ro dang yang dag ldan// khrag gi ro yis brgyal nyid do// de ltar bdag nyid ni ye shes kyi pad+ma'i lte ba la gdan thams cad kyis rdzogs pa yang dag pa'i ting nge 'dzin gyi rang bzhin rnal 'byor pas blta bar bya ste/ nang du na lhan cig skyes pa'i dga' ba'o// rdo rje phag mo ni de'i 'od zer gyi 'od thams cad mkhyen pa nyid du ste/ zla ba'i mtshan ma dang 'dra bar dbyer med pa'i chos can ma'o// lte ba dang gsang ba dang rdo rje nor bur sku dang gsung dang thugs kyi chos kyi lhan cig skyes pa'i dga' ba ni bcom ldan 'das he ru kar brjod do// 'dir lhan cig skyes pa'i dga' ba ni ye shes kyi zhal bzhi pa'o// de ltar bcom ldan 'das zhal bzhi pa ste/ sku dang gsung dang thugs dang / ye shes kyi zhal gyi bdag nyid zhal bzhi pa'o// zhal bzhi po de rnams kyi rang bzhin gyis byang dang lho dang / shar dang gzhan ni 'khor lo'i rtsibs la mkha' 'gro ma sum cu rtsa drug yang dag par gnas so// phyi rol gyi ri rab kyi steng sna tshogs pad+ma'i lte ba la rigs ldan ma rdo rje phag mo ste/ nang du ni gsang ba'i pad+ma'i rtsa ba'i gdan la'o// phyi rol du lus dran pa nye bar gzhag pa'i rang bzhin ma ni pad+ma'i shar gyi 'dab ma la kha dog sngon po rdo rje mkha' 'gro ma ste/ nang du ni snying ga'i pad+ma'i bdag gi gdan la'o// lho'i 'dab ma la tshor ba dran pa nye bar gzhag pa'i rang bzhin ma ni kha dog dmar po lA ma ste/ nang du ni mgrin pa'i pad+ma'i gzhan gyi gdan la'o// nub kyi 'dab ma la sems dran pa nye bar gzhag pa'i rang bzhin ma ni rgyu mthun la sogs gser zhu ba dang 'dra ba dum skyes ma ste/ nang du lte ba'i pad+ma'i sngags kyi gdan la'o// byang gi 'dab ma la chos dran pa nye bar gzhag pa'i rang bzhin ma ni kha dog dkar po gzugs can ma ste/ nang du ni dpral ba'i pad+ma'i de kho na nyid kyi gdan la'o// bzhi po 'di rnams zhal gcig pa phyag bzhi pa g.yon thod pa dang kha T+wAM ga dang / Da ma ru dang / gri gug dang ldan pa/ g.yas pa'i phyag go// thod pa'i phreng ba'i dbu rgyan can// mgo bo'i phreng bas rnam par brgyan// thams cad phyag rgya lngar 'dzin dang // rnam par 'jigs byed drag mo'o// de nas sa 'og tu rlung dang me'i dkyil 'khor gyi dbus su du ba mi bzad pa dmyal ba chen po dur khrod brgyad de shar la sogs par phyogs la mdung gis 'bigs pa dang / ro bsregs pa dang / rnag gi dri dang / rul pa zhes bya ba la rna cha'i rnam pa dang 'dra bar g.yas skor du pho rog dang / 'ug pa dang / khyi dang / phag pa'i gdong ste/ mkha' 'gro ma la sogs pa bzhi kha dog dang phyag rgya dang / mtshan ma dang / dbyibs kyi yang dag pa'i las kyi mtha' dang / 'tsho ba dang / rtsol ba dang dran pa'i rang bzhin du bsgom par bya'o// mtshams rnams la rna cha'i rnam pa bzhin/ g.yon skor gyis lha mo bzhi ste/ dbang ldan gyi byis pa'i rol phyag dang zhal dang / sku mdog dang / dbyibs gzugs can ma bzhin dge ba'i chos ma skyes pa skyed par byed pa ni gshin rje brtan ma'o/ rlung gi sprul gyi mche bas btab pa la dum skyes ma bzhin dge ba skyes pa rnams yang dag par bsrung ba ni gshin rje'i pho nya ma'o// bden bral gyi mi bzad pa'i yul du ma bzhin/ gshin rje mche ba ma ni mi dge ba'i chos rnams ma skyes pa rab tu 'joms par byed do// me'i lhag ma'i dur khrod la mkha' 'gro ma bzhin mi dge ba'i chos ma skyes pa rnams mi bskyed ba ni gshin rje 'joms ma'o// dur khrod kyi lha mo brgyad po 'di rnams ni nang du khwa la sogs pa'i sgo brgyad la'o// mkha' 'gro ma bcu gnyis po 'di rnams stong pa nyid kyi chos can ma ste/ de bas na dmigs pa med pa'i snying rje'i gzugs dang ldan pa'i bcom ldan 'das bde mchog la spyan bcu gnyis te/ 'di ni rdo rje phag mo dang lhan cig sbyor ba'o// dpa' bo'i dbang phyug ma nyi shu rtsa bzhi la/ dpa' bo nyi shu rtsa bzhi dang lhan cig tu brjod par byas te/ nam mkha'i ri rab kyi phyogs brgyad kyi thugs kyi 'khor lo'i shar gyi rtsibs kyi gang ba'i rir thod pa'i dum bu can dang rab gtum ma ste/ nang du ni mgo bo la mi phyed ba zhes bya ba'i rtsa sen mo dang so 'bab pa'o// g.yas kyi rtsibs kyi dzA lan d+ha rar keng rus chen po dang / gtum mig ma ste/ spyi gtsug tu gzugs phra ma skra dang ba spu 'bab pa'o// nub phyogs kyi u D+ya na du keng rus can dang / 'od ldan ma ste/ rna ba g.yas pa'i steng du mdzes ma pags pa dang / dri ma 'bab pa'o// byang gi arbu dar mche ba gtsigs pa dang / sna chen ma ste ltag par g.yon pa ma sha 'bab pa'o// dpa' po dang dpa' mo 'di rnams kyi longs spyod ni gnas bzhi ste/ rna cha'i rnam pa bzhin g.yas skor gyi sngon po dang / dmar po dang / ser po dang / kha dog dkar po dang ldan pa ste/ 'dun pa dang brtson 'grus dang dpyod pa pa dang / sems kyi rdzu 'phrul gyi rkang pa'i rang bzhin ma'o zhes ni rab tu dga' ba'i sa'o// de dbang ldan gyi rtsibs kyi go dA wa rir lha'i dgra dang / dbang po'i mgo can ma ste/ rna ba g.yon pa'i steng du mi'u thung ma rgyus pa 'bab pa'o// rlung mtshams kyi rtsibs kyi rA me shwa rar 'od dpag med dang mi'u thung ma ste/ smin ma'i dbus su rus sbal las skyes ma rus pa 'bab pa'o// bden bral gyi lha mo'i rdzong la/ rdo rje 'od dang lang ka'i dbang mo ste/ mig gnyis la bsgom pa ma mkhal ma 'bab pa'o// me'i rtsibs kyi mA la bar/ rdo rje lus dang brtson grib ma ste/ dpung pa'i rtsa bar dbang ma snying 'bab pa'o// zhes ni dpa' bo dang dpa' mo'i longs spyod nye ba'i gnas bzhi ste/ rna cha'i rnam pa bzhin g.yon skor du/ sku ni dkar po dang ser po dang / dmar po dang ljang gu'o// dad pa dang brtson 'grus dang dran pa dang / ting nge 'dzin gyi rang bzhin ma ste/ dri ma med pa'i sa'o// de ltar gnas dang bcas pa'i dbang po'i dbang phyug ma'i nye ba'i gnas dang / longs spyod dang ldan pa mkha' spyod ma ste thugs kyi 'khor lo'o// de nas sa'i dkyil 'khor gyi ri rab kyi phyogs brgyad kyi shar phyogs kyi rtsibs kA ma ru par myu gu can dang / sa srungs ma ste/ mchan khung gnyis la skyon ma dmigs 'bab pa'o// g.yas phyogs kyi u trer ral pa can dang / 'jigs byed chen mo ste nu ma gnyis la mjug ma mkhris pa 'bab pa'o zhes ni dpa' bo dang bcas pa dpa' bo'i dbang phyug ma'i longs spyod cing gnyis te 'od byed pa'i sa'o// nub phyogs kyi tri sha ku ner dpa' bo chen po dang / rlung shugs ma ste lte bar ma mo glo ba 'bab pa'o// byang gi ko sa lar rdo rje hUM mdzad dang chang 'thung ma ste/ sna'i rtse mor mtshan mor rgyu ma'i phreng ba 'bab ma'o zhes dpa' bo dang bcas pa dpa' bo'i dbang phyug ma nye ba'i zhing gi longs spyod dang ldan pa ste 'od 'phro ba'i sa'o// de ltar zhing dang nye ba'i zhing gi longs spyod dang ldan pa rna cha'i rnam pa bzhin g.yas skor du sku mdog nag po dang / dmar po dang / ser po dang / dkar po'o// shes rab kyi dbang po dang dad pa dang brtson 'grus dang dran pa'i stobs kyi rang bzhin ma'o// de nas dbang ldan gyi ka ling kar shin tu bzang mo dang / sngo bsangs lha mo ste/ khar sir byin ma glo'i rgyus pa 'bab pa'o// rlung phyogs kyi lam pA kar rdo rje'i 'od dang / shin tu bzang mo ste/ mgrin par tsha ba ma gsus pa 'bab pa'o zhes ni dpa' bo dang bcas pa'i dpa' bo'i dbang phyug ma'i tshan+do ha'i longs spyod dang ldan pa ste/ spyang dka' ba'i sa'o// bden bral gyi kAny+tsir 'jigs byed chen mo dang / rta rnam ste snying gar gzhol mar dri chen 'bab ma'o// me'i mtshams kyi he mA la yar mig mi bzang dang / khwa gdong ma ste/ chu sor gzugs can ma ther ther 'bab pa'o zhes ni dpa' bo dang bcas pa'i dpa' bo'i dbang phyug ma nye ba'i tshan+do ha'i longs spyod dang ldan pa ste mngon du gyur pa'i sa'o// tshan+do ha dang / nye ba'i tshan+do ha'i longs spyod dang ldan pa rna cha bzhin g.yon skor du sku mdog dkar po dang / ser po dang / dmar po dang sngon po'o// ting nge 'dzin gyi stobs dang / shes rab kyi stobs dang / ting nge 'dzin dang brtson 'grus yang dag byang chub kyi yan lag gi rang bzhin ma'o// zhing dang nye ba'i zhing dang / 'dun pa dang nye ba'i 'dun pa'i longs spyod dang ldan pa ni sa spyod ma ste gsung gi 'khor lo la'o// des 'og gi rgya mtsho'i dkyil 'khor gyi ri rab kyi phyogs brgyad kyi sku'i 'khor lo'i shar phyogs kyi rtsibs kyi yi dwags kyi grong la stobs po che dang 'khor lo'i shugs ma ste/ mtshan ma la rangs ma mchil ma 'bab pa ring du song ba'i sa'o// lho phyogs kyi gr-i ha de ba tar rin chen rdo rje dang / khaN+Da ro ta ste bshad lam du dpyi ma rnag 'bab pa'o// nub phyogs kyi sau rA sh+Tar rta mgrin dang chang 'tshong ma ste/ brla gnyis la rgyu sbyin ma khrag 'bab pa'o// byang gi gser gyi gling la nam mkha'i snying po dang 'khor lo'i go cha ma ste/ byin pa gnyis la sbyor bral ma rdul 'bab ma'o zhes ni dpa' bo dang bcas pa'i dpa' bo'i dbang phyug ma nye ba'i 'dus pa'i longs spyod dang ldan pa ste/ sa mi g.yo ba'o// de ltar 'dus pa dang / nye ba'i 'dus pa 'di longs spyod dang ldan pa zlum po'i rnam pa dang 'dra bar g.yon skor du sngon po dang dmar po dang ser bo dang / sku mdog dkar po'o// dga' ba shin tu sbyangs pa dang / chos rab tu rnam par 'byed pa dang / dran pa yang dag byang chub kyi rang bzhin ma'o// de nas dpal ldan gyi grong khyer du he ru ka dang shin tu dpa' mo ste rkang pa'i sor mo rnams la brtse ba can ma tshil bu 'bab ma'o// rlung gi sin d+hu'i yul du pad+ma gar gyi dbang phyug ma dang / stobs chen ma ste/ rkang pa'i bol dag la grub ma mchi ma 'bab ma'o// zhes ni dpa' bo dang bcas pa dpa' bo'i dbang phyug ma dur khrod gnyis kyi longs spyod dang ldan pa ste sa legs pa'i blo gros so// bden bral gyi ma ror rnam par snang mdzad dang 'khor lo bskor ma ste/ rkang pa'i mthe bong dag la 'tshed ma kha spu 'bab ma'o// me'i mtshams kyi ku lu tAr rdo rje sems dpa' dang / brtson chen ma ste/ pus mo dag la yid bzangs ma snabs 'bab pa'o zhes ni dpa' bo dang bcas pa'i dpa' bo'i dbang phyug ma nye ba'i dur khrod dang ldan pa'i longs spyod dang ldan pa ste/ sa chos kyi sprin no zhes ni dur khrod dang / nye ba'i dur khrod kyi longs spyod dang ldan pa ni/ zlum po bzhin g.yon skor du sku mdog dkar po dang / ser po dang dmar po dang sngon po'o/ btang snyoms yang dag byang chub kyi yan lag dang / yang dag pa'i lta ba dang / yang dag pa'i rtog pa dang / yang dag ba'i rtsol ba'i rang bzhin ma'o// de ltar 'dus pa dang / nye ba'i 'dus pa dang / dur khrod dang nye ba'i dur khrod kyi longs spyod dang ldan pas sa 'og spyod ma'i sku'i 'khor lo la'o// thod pa'i dum bu la sogs pa'i dpa' bo 'di rnams zhal gcig pa phyag bzhi pa ro'i gdan la g.yas brkyang pas bzhugs pa thod pa'i phreng ba dang / dbu rgyan can dbu skra ser skya ni 'jigs par byed pa thams cad phyag rgya lnga 'dzin pa'o// sprul gyi tshangs skud dang ldan pa sgeg pa la sogs nyams dang ldan pa mgo bo'i phreng bas rnam par mdzes pa'o// rab gtum ma la sogs pa'i sku la 'khyud pa rdo rje dang rdo rje dril bu 'dzin pa thugs kyi 'khor lo la'o// gsung gi 'khor lo la pad+ma dang pad+ma'i dril bu 'dzin pa'o// sku'i 'khor lo la 'khor lo dang / 'khor lo'i dril bu 'dzin pa'o// thams cad kyi phyag na kha T+wAM ga dang thod pa dang Da ma ru'o// lha mo rnams zhal gcig phyag gnyis pa/ gri gug dang thod pa 'dzin pa/ drag po'i gzugs can zhal gyi mche ba gtsigs pa rang gi 'od kyi thabs kyi sku la 'khyud pa dpa' bo dang rnal 'byor ma thams cad la 'khor lo'i grangs ji lta bas bdud dang / lha dang lha ma yin dang / mi'i thod pa rnams khrag gis gang ba'o// ye shes kyi pad+ma'i shar gyi 'dab ma dang / thugs dang gsung dang / sku dang ye shes kyi 'khor lo'i shar dang me'i dur khrod chen po longs spyod dang ldan pa ni thugs kyi 'khor lo'i rang bzhin dang / bya ba nan tan gyi ye shes kyi rang bzhin te/ gsang ba la sogs pa'i las rjes su mthun pa'i dngos grub ster bar 'gyur ro// de bzhin du lho phyogs kyi 'dab ma dang lho dang bden bral gyi rtsibs dang lho dang bden bral gyi dur khrod chen po'i longs spyod dang ldan pa ni gsung gi rdo rje'i rang bzhin dang / so sor rtog pa'i ye shes kyi rang bzhin te/ dbang la sogs pa'i las kyi dngos grub ster bar 'gyur ro// de ltar nub kyi 'dab ma dang / nub dang / rlung gi rtsibs dang nub dang rlung gi dur khrod chen po'i longs spyod dang ldan pa ni ye shes kyi zhal rang bzhin dang mnyam pa nyid kyi ye shes kyi rang bzhin te/ rengs pa la sogs pa'i las kyi dngos grub ster bar 'gyur ro// de bzhin du byang gi 'dab ma dang byang dang dbang ldan gyi rtsibs dang / byang dang dbang ldan gyi dur khrod chen po'o longs spyod dang ldan pa'i sku'i zhal gyi rang bzhin dang / me long lta bu'i ye shes kyi rang bzhin te/ zhi ba la sogs pa'i las kyi dngos grub kyi 'bras bu ster bar 'gyur ro// bcom ldan 'das chos kyi dbyings shin tu rnam par dag pa'i rang bzhin te/ las thams cad kyi dngos grub ster bar 'gyur ro// rlung dang me dang sa dang chu'i dkyil 'khor ni ji ltar gyur pa'i snying ga dang / mgrin pa dang / lte ba dang dpral ba'i rang rang gi rtsibs kyi steng du rim pa ji lta bas shes par bya'o// bcom ldan 'das kyi kun du spyod pa ni zhal bzhi'i dbye ba yis so// phyi rol gyi gdan las 'gro ba'i don du rdo rje mkha' 'gro ma la sogs pa'i ro'i gdan ji lta ba de de bzhin nang du khams thams cad ni srog gi rlung la'o// rang rang [(]gyi [,]gi [)]'khor lo'i rtsibs la ro'i gdan la ji ltar gnas pa de bzhin du rang rang gi 'khor lo'i rtsa la bum pa'i sbyor bas gnas pa'o// de ltar brtan pa dang / g.yo ba'i dngos po thams cad kyi rang bzhin dkyil 'khor gyi 'khor lo'i bdag nyid gcig pu bsgom par byas nas phyag rgya bzhi'i byin gyis rlob par bya'o// de la rim pa 'di yin te/ mgo bo la yi ge oM las byung ba'i sku'i mkha' 'gro lha mo'i tshogs kyis yongs su bskor ba bra ti se na bzhin blta bar bya'o// de bzhin du mgrin par AHlas gsung gi mkha' 'gro// de bzhin du snying gar hUM las thugs kyi mkha' 'gro / de ltar lte ba'i pad+ma'i steng du yi ge t+r+ngiHlas byung ba'i ye shes kyi mkha' 'gro ma mo'i tshogs kyis yongs su bskor ba/ bra ti se na bzhin blta bar bya'o// de nas ye shes kyi 'khor lo las byung ba'i 'od zer gyi tshogs rnams kyis thugs dang gsung dang sku'i 'khor lo bskul nas rkang ba nas brtsams nas mgo bo'i bar du lus po thams cad 'od gsal bar bsgom bar bya ste/ 'od zer gyis bskul ba'i rim pas ye shes kyi 'khor lo dgug pa dang / gzhug pa dang / bcings pa dang / dbang du gyur par bya'o// de nas dpa' bo dang / rnal 'byor ma dang ldan pa'i bdag nyid go char byas te/ ba spu'i bu ga las byung ba'i 'od zer gyi dra ba du ma rgyas pa rnams kyi thog ma dang tha ma med pa'i nam mkha'i khams gang bar byas te/ ye shes kyi 'od zer gyi lcags kyu rnams kyis rigs lngas so sor bcings pa'i mkha' 'gro dang mkha' 'gro ma'i tshogs bkug nas rang gi sems kyi snang ba'i tshul mdun du bsgom par bya ste/ yid kyi 'dod pa'i yon tan lnga yis mchod par byas nas/ ye shes kyi bdud rtsis yongs su bkang ba'i pad+ma'i snod kyi dkyil 'khor gyi 'khor lo'i rnam pa'i bdag nyid la dbang bskur bar rnal 'byor dbang phyug gis blta bar bya'o// de nas mkha' 'gro dang mkha' 'gro ma'i dra ba'i tshogs de ni rang gi lus la zhugs par bsgom par bya'o// slar yang ba spu'i bu ga las mchod pa'i lha mo'i bdag nyid du spros nas/ chos kyi dbyings dang mnyam pa'i mchod pa'i sprin gyi tshogs du mas rang gi dkyil 'khor gyi 'khor lo la mchod par bya'o// rnam pa sna tshogs dang tshad med pa'i bstod pa rnams kyis bstod par bya'o// de nas sngon du bshad pa'i rim pas rlung dang me'i dkyil 'khor la gnas pa'i ka las skyes pa'i rdzas chen po lnga dang ldan pa'i stobs lnga ni sbyang ba dang / spel ba dang 'bar ba dang / bdud rtsir byas te/ de nyid kyis dkyil 'khor gyi 'khor lo tshim par byas nas srid pa dang mnyam pa'i bde ba chen po'i rang bzhin ro gcig la gnas par bya'o// phyi nas sngags bzlas par brtsam par byas te/ srog dang rtsol ba'i rim pas dbang po rnams 'gags par gyur nas/ ji srid skyo bar ma gyur gyi bar du ye shes kyi bzlas pa bya'o// dam tshig gi bzlas pa bya ste/ snying ga'i sa bon dang pad+ma ka ri ka'i lte ba'i dbus su gnas pa'i thig le phra mo las byung ba'i yi ge rnams 'od zer lnga'i rang bzhin nyid dbus ma'i rtsa 'bab pas ji srid rdo rje'i la ma nas lha mo'i pad+ma'i nang du zhugs te/ de'i zhal nas rang gi khar zhugs par byas nas de nyid du nub par 'gyur bar bsgom par bya'o// dang por yi ge oM dang mthar swA hA 'am yi ge phaT ni yang dang yang du ji srid skyo bar ma gyur bar du bsgom par bya'o// da ni sngags bsgrub pa'i cho ga brjod par bya ste/ dang bor re zhig dpyid zla 'bring po'i nya la dur khrod du dkyil 'khor bris la rtsa ba'i sngags la ar+g+haM dbul te mi'i so'i phreng bas zla ba re rer dkar po'i tshes lnga nas brtsams nas zla ba'i bar du 'bum phrag gsum bzlas par byas te/ bzlas pa'i bcu chas sbyin sreg bya'o// de ltar lo gcig la bzlas pa ni 'bum phrag sum cu rtsa drug ste/ sbyin sreg ni khri phrag sum cu rtsa drug tu 'gyur ro// oM shrI badzra he he ru ru kaM hUM hUM phaT badzra DA ki ni dzA la sam+b+ha ra swA hA/ rtsa ba'i sngags yi ge rtsa gnyis pa'o// de nas lo gnyis pa la cho ga de nyid kyis snying po'i bzlas pa dang sbyin sreg bya ste/ oM hAM hAM hraM hUM phaT/ ces pa'i yi ge drug ni snying po'i sngags so// slar yang lo gsum pa la cho ga de nyid kyis/ nye ba'i snying po'i sngags bzlas pa dang / sbyin sreg bya ste/ oM hriMHha ha hUM hUM phaT/ ces bya ba'i yi ge bdun ni nye ba'i snying po'i sngags so// de nas lo bzhi pa la cho ga de nyid kyis go cha'i sngags bzlas pa dang sbyin sreg bya ste/ oM hUM hUM hUM heM heM hUM phaT/ ces bya ba'i yi ge brgyad ni go cha'i sngags so// de nas lo lnga bal cho ga de nyid kyis rdo rje phag mo'i snying po'i sngags bzlas pa dang sbyin sreg bya ste/ oM badzra bai ro tsa nI ye hUM swA hA/ ces bya ba'i yi ge bcu po 'di pha rol tu phyin pa bcu rnam par dag pa'i snying po'i sngags so// oM baM yoM moM hreM heM hUM phaT/ ces bya ba'i yi ge brgyad ni go cha'i sngags so// de ltar lo drug gis sngags kyi bzlas pa 'bum phrag gnyis dang 'bum phrag sum cu rtsa drug tu 'gyur la/ sbyin sreg 'bum phrag nyi shu rtsa gcig dang / khri phrag drug byas te/ de nas rnal 'byor pa rnams kyi lus dag par 'gyur ro// da ni gdong pa sbyang ba'i phyir zhal bzhi pa'i sngags bzlas pa brjod par byas te/ chu srin gyi 'pho bar rgya mtsho chen po'i 'gram du dkyil 'khor bris te/ mkha' 'gro ma la ar+g+ha phul nas/ zla ba re re zhing gsang ba'i las kyi dngos grub kyi don du las dang rjes su mthun pa'i phreng bas/ 'bum phrag gsum bzlas pa dang / bcu chas sbyin sreg bya'o// oM sum+b+ha ni sum+b+ha badzra DA ki nI hUM hUM phaT/ ces bya ba'i yi ge bcu bzhi ni shar gyi sngags so// zla ba gsum la bzlas pa 'bum phrag dgu dang / sbyin sreg khri phrag dgur bya'o// zla ba dang po la mi'i rus pa'i phreng bas so// gnyis pa la rnga mo'i phreng bas so// gsum pa la bong bu'i rus pa'i phreng bas so// sbyin sreg ni las kyi skabs su bstan pa'i sngags kyis so// de nas lug gi 'pho ba la sman ljongs su dkyil 'khor bris te lA ma la ar+g+ha phul la zla ba re re zhing 'bum phrag gsum bzlas pa byas te/ zla ba gsum la dbang gi don du bzlas pa'i 'bum phrag dgu dang / las kyi skabs su bstan pa'i rdzas kyi sbyin sreg khri phrag dgu bya'o// oM gr-ih+Na gr-ih+Na badzra mA le hUM hUM phaT/ ces bya ba'i yi ge bcu gnyis ni lho phyogs kyi zhal gyi sngags so// zla ba dang po la pad+ma'i mig gi phreng bas so// gnyis pa la tsan+dan dmar po'i sa bon gyi phreng bas so// zla ba gsum pa la 'o se dmar po'i phreng bas so// de nas kar ka Ta'i 'pho ba na ri la dkyil 'khor bris te/ dum skyes ma la ar+g+ha phul la nub kyi zhal gyi sngags bzlas pa 'bum phrag gsum bya'o// ji ltar zla ba gsum gyis bzlas pa'i 'bum phrag gsum dang / las kyi skabs su bstan pa'i rdzas kyi sbyin sreg khri phrag dgur bya'o// oM gr-ih+NA pa ya gr-ih+NA pa ya badzra khaN+Da ro hi hUM hUM phaT/ ces bya ba'i yi ge bco brgyad ni nub kyi zhal gyi sngags so// zla ba dang po la bo de tse'i phreng bas so// gnyis pa ru rag+sha'i phreng bas so// gsum pa la ni lung tang gi phreng bas so// de nas seng ge'i 'pho ba la ni tshang tshing gi phug tu dkyil 'khor bris te/ gzugs can ma la ar+g+ha phul la zla ba gcig gis 'bum phrag gsum bzlas par bya'o// zla ba gsum gyis bzlas pa 'bum phrag dgu dang sbyin sreg khri phrag dgu bya'o// zhi ba'i don du byang gi zhal gyi sngags bzlas pa dang / las dang rjes su mthun pa'i rdzas kyi sbyin sreg bya'o// oM A na ya ho b+ha ga bAn badzra badzra rU pi NI ye hUM hUM phaT ces bya ba'i yi ge bco brgyad ni byang gi zhal gyi sngags so// zla ba dang po la ni shel gyi phreng ba yis so// gnyis pa la ni mu tig gi phreng bas so// gsum pa la ni dung gi phreng bas so// de ltar lo gcig la bzlas pa 'bum phrag sum cu rtsa drug dang / sbyin sreg khri phrag sum cu rtsa drug byas te/ des ni gdong rnam par dag par 'gyur ro// da ni kha la sogs pa'i sgo sbyang ba'i phyir sngags bzlas pa brjod par bya ste/ lo gnyis pa'i chu srin gyi 'pho ba nas rgya mtsho chen po'i 'gram du dkyil 'khor bris te khwa gdong ma la ar+g+ha phul la phyogs re re rkang pa brgyad kyi sngags 'bum phrag gcig dang / khri phrag lnga bzlas par byas te/ de ltar shar gyi zhal las bstan pa'i phreng ba'i cho gas bskrad pa'i don du zla ba phyed dang gnyis la bzlas pa dang / bzlas pa'i 'bum phrag bzhi dang / shar gyi zhal gyi las kyi skabs su bstan pa'i rdzas rnams kyis phyed dang bcas pa'i khri phrag bzhi yis sbyin sreg bya'o// oM na mo b+ha ga ba te bI re shA ya badzra ka kA s+ye hUM hUM phaT ces bya ba'i yi ge bcu dgu ni sngags kyi rkang pa dang po'o// de nas bum pa'i 'pho ba'i phyed na sman ljongs su dkyil 'khor bris te/ 'ug gdong ma la ar+g+ha phul la lA ma'i skabs su bstan pa'i phreng ba'i tshogs dgug pa'i don du zla ba phyed dang gnyis la bzlas pa 'bum phrag phyed dang bcas pa bzhi dang / sbyin sreg bcu chas byas te/ oM ma hA kalpa ga ni san+ni b+ha ya badzra U kA s+ye hUM hUM phaT ces bya ba'i yi ge bco brgyad ni sngags kyi rkang pa gnyis pa'o// de nas lug gi 'pho ba la ri rtser dkyil 'khor bris te/ khyi gdong ma la ar+g+ha phul la dum skyes ma'i skabs su bstan pa'i phreng ba'i cho gas phur bu gdab pa'i phyir bzlas pa phyed dang bcas pa 'bum phrag byed pa bzhi cha dang / sbyin sreg bcu chas byas te/ oM dza Da ma ku To ta ka TA ya badzra shwA nA s+ye hUM hUM phaT ces bya ba'i yi ge bcu bdun ni rkang pa gsum pa'i sngags so// de nas khyu mchog gi 'pho ba'i phyed na tshang tshing gi phug tu dkyil 'khor bris te/ phag gdong ma la ar+g+ha phul la rgyas pa'i phyir gzugs can ma'i phreng ba'i cho gas 'bum phrag phyed dang lngar bzlas nas/ sbyin sreg bcu chas byas te/ oM daMSh+T+rA ka rA lo gra b+hI Sha Na mu khA ya badzra sU ka rA s+ye hUM hUM phaT/ ces pa'i yi ge nyi shu rtsa gnyis ni sngags kyi rkang pa bzhi pa'o// de nas karka'i 'pho ba pad+ma'i chu bo'am/ tshang tshing gi phug tu dkyil 'khor bris te/ gshin rje brtan ma la ar+g+ha phul te/ gzugs can ma'i phreng ba'i cho gas dug med par bya ba'i phyir/ 'bum phrag phyed dang lngar bzlas nas sbyin sreg bcu chas byas te/ oM sa hA sra b+hu dza b+hA su rA ya badzra ya ma dA D+hI ye hUM hUM phaT ces bya ba'i yi ge bcu dgu ni sngags kyi rkang pa lnga pa'o// de nas seng ge'i 'pho ba phyed na ri rtser dkyil 'khor bris te/ gshin rje pho nya mo la ar+g+ha phul la rengs par byed pa'i phyir dum skyes ma'i skabs su bstan pa'i phreng ba'i cho gas zla ba phyed dang bcas pa gnyis la 'bum phrag phyed dang lngar bzlas nas sbyin sreg bcu chas byas la gshegs su gsol lo// oM ba ra shu pA sho d+ya ta shU la kha T+wAM ga d+hA ri Ni badzra ya ma dU tI ye hUM hUM phaT ces bya ba'i yi ge nyi shu rtsa lnga'i sngags kyi rkang pa drug pa'o// de nas srang gi 'pho ba na skyed mos tshal du dkyil 'khor bris te/ gshin rje mche ba ma la ar+g+ha phul la/ rengs par bya ba'i phyir zla ba phyed dang / gnyis kyis bzlas pa phyed dang bcas pa'i 'bum phrag bzhi dang / sbyin sreg phyed dang bcas pa'i khri phrag phyed dang bcas pa'i bzhi byas te/ oM byA g+h+rA dzi nI ba ra d+ha rA ya badzra ya ma daMSh+T+ri NI ye hUM hUM phaT ces bya ba'i yi ge nyi shu ni sngags kyi rkang pa bdun pa'o// de nas sdig pa phyed kyi 'pho ba na mtsho 'gram mam/ rdzing bu'i 'gram du dkyil 'khor bris te/ gshin rje 'joms ma la ar+g+ha phul la zhe sdang byed pa'i don du phyed dang bcas pa'i zla ba gcig la mkha' 'gro ma'i skabs su phreng bas 'bum phrag phyed dang lngar bzlas nas/ so so'i nya la sbyin sreg bcu char byas te/ oM ma hA d+hU brAn d+ha kA ra wa pu ShA ya ya ma ma thA nI ye hUM hUM phaT ces bya ba'i yi ge nyi shu rtsa gcig ni rkang pa brgyad pa'i sngags so// de ltar na lo gcig la bzlas pa ni 'bum phrag sum cu rtsa drug tu 'gyur la/ sbyin sreg ni khri phrag sum cu rtsa drug tu 'gyur te/ des kha dang sna dang bshang ba dang mig dang rna ba'i rtsa rnams dag par 'gyur ro// da ni rkang pa nyi shu rtsa bzhi pa'i phreng ba'i sngags kyi bzlas pa brjod par bya ste/ dgun zla ra ba'i gnam stong la/ mtsho 'gram dang lan tshwa can gyi chu 'gram mam/ rdzing bu'i 'gram du dkyil 'khor bris te/ gsad pa'i phyir rab gtum ma la ar+g+ha phul la/ nyin mtshan lnga yis khri phrag lnga dang / sbyin sreg stong phrag lngar byas te/ de ltar zla ba phyed la mkha' 'gro ma'i skabs su bstan pa'i phreng ba'i cho gas bzlas pa ni 'bum phrag phyed dang gnyis su 'gyur la/ sbyin sreg ni khri phrag phyed dang gnyis su 'gyur ro// oM ka ra ka ra badzra pra tsaN+Di badzra khaN+Da ka pA la hUM hUM phaT ces bya ba'i yi ge nyi shu ni so so'i yan lag sngags kyi rkang pa dang po'o// de nas dgun zlar ba'i nya la ljongs sam/ skyed mos tshal du dkyil 'khor bris te/ gtum mig ma la ar+g+ha phul la dbang du bya ba'i phyir lA ma'i skabs su bstan pa'i phreng ba'i cho gas zla ba phyed la 'bum phrag phyed dang gnyis bzlas nas khri phrag phyed dang gnyis su sbyin sreg bya ste/ oM ku ru ku ru badzra tsaN DA k+Shi badzra ma hA kaM kal hUM hUM phaT ces bya ste yi ge nyi shu ni sngags kyi rkang pa gnyis so// de nas dgun zla 'bring po'i gnam stong la ri rtse la dkyil 'khor bris te/ 'od ldan mal ar+g+ha phul la/ rengs par byed pa'i don du dum skyes ma'i skabs su bstan pa'i phreng bas nyin mtshan bco lnga la 'bum phrag phyed dang gnyis bzlas nas khri phrag phyed dang gnyis su sbyin sreg bya ste/ oM ban+d+ha ban+d+ha badzra pra b+hA ba tI badzra kaM ka la hUM hUM phaT ces bya ba'i yi ge bcu dgu ni sngags kyi rkang pa gsum pa'o// de nas dgun zla 'bring po'i nya la tshang tshing gi phug gam/ pad+ma'i rdzing bu'i 'gram du dkyil 'khor bris te/ rgyas par bya ba'i don du sna chen ma la ar+g+ha phul la gzugs can ma'i skabs su bstan pa'i phreng bas nyin mtshan bco lnga la 'bum phrag phyed dang gnyis su bzlas nas/ khri phrag phyed dang gnyis su sbyin sreg byas te/ oM trA sa ya trA sa ya badzra ma hA nA si badzra wa ka DaMSh+T+rA NaM hUM hUM phaT ces bya ba'i yi ge nyi shu rtsa bzhi ni sngags kyi rkang pa bzhi pa'o// dgun zla tha chungs kyi gnam stong la tshang tshing gi phug gam/ pad+ma'i mtsho'i 'gram du dkyil 'khor bris te/ zhi bar bya ba'i don du dpa' bo'i blo ma la ar+g+ha phul la/ gzugs can ma'i skabs su bstan pa'i phreng bas nyin mtshan bco lnga la 'bum phrag phyed dang gnyis su bzlas nas/ khri phrag phyed dang gnyis su sbyin sreg bya ste/ oM k+Sho b+ha ya k+Sho b+ha ya badzra pa yi ra ma ste badzra su ra wI re hUM hUM phaT ces bya ba'i yi ge nyi shu rtsa gnyis ni sngags kyi rkang pa lnga pa'o// de nas dgun zla tha chungs kyi nya la ri rtser dkyil 'khor bris te/ rengs par byed pa'i don du mi'u thung ma la ar+g+ha phul la/ dum skyes ma'i skabs su bstan pa'i phreng bas/ nyin mtshan bco lnga la 'bum phrag phyed dang gnyis su bzlas nas/ khri phrag phyed dang gnyis sbyin sreg bya ste/ oM hUM hUM badzra kharba ri badzra a mi tA b+hA hUM hUM phaT ces bya ba'i yi ge bcu drug ni sngags kyi rkang pa drug pa'o// de nas dpyid zla ra ba'i gnam stong la ljongs su dkyil 'khor bris te/ dgug pa bya ba'i don du lang ka'i dpa' mo la ar+g+ha phul la/ lA ma'i skabs su bstan pa'i phreng bas 'bum phrag phyed dang gnyis bzlas nas khri phrag phyed dang gnyis su sbyin sreg bya ste/ oM hraH hraH badzra laM ke shwa ri badzri b+hA hUM hUM phaT ces bya ba'i yi ge bcu drug ni sngags kyi rkang pa bdun pa'o// de nas dpyid zla ra ba'i nya la mtsho 'gram du dkyil 'khor bris te/ zhe sdang bya ba'i don du brtson grib ma la ar+g+ha phul la/ mkha' 'gro ma'i skabs su bstan pa'i phreng bas nyin mtshan bco lnga la 'bum phrag phyed dang gnyis bzlas nas/ khri phrag phyed dang gnyis su sbyin sreg byas te/ oM pheM pheM badzra dru mats+tshA ye badzra de ha hUM hUM phaT ces bya ba'i yi ge bcu drug ni sngags kyi rkang pa brgyad pa'o// de nas dpyid zla 'bring po'i nya la bskrad par bya ba'i don du sa srungs ma la ar+g+ha phul la/ rab gtum ma'i skabs su bstan pa'i phreng bas sngags bzlas pa dang sbyin sreg bya ste/ oM da ha da ha badzra ai rab te badzra aM gu re ka hUM hUM phaT ces bya ba'i yi ge bco brgyad ni sngags kyi rkang pa dgu pa'o// de nas dpyid zla 'bring po'i nya la tsha bar bya ba'i don du 'jigs byed chen po la ar+g+ha phul la/ gtum mig ma'i cho ga bzhin du sngags bzlas pa dang sbyin sreg bya ste/ oM pa tsa pa tsa badzra ma hA b+hi ra be+e badzra dzaT le hUM hUM phaT ces bya ba'i yi ge nyi shu ni sngags kyi rkang pa bcu pa'o// de nas dpyid zla tha chungs kyi nya la sde rengs par bya ba'i don du rlung shugs ma la ar+g+ha phul la/ 'od ldan ma'i cho ga bzhin du sngags bzlas pa dang sbyin sreg bya ste/ oM b+hak+Sha b+hak+Sha badzra bA yu be ge badzra ma hA wI ra hUM hUM phaT ces bya ba'i yi ge nyi shu ni sngags kyi rkang pa bcu gcig pa'o// de nas dpyid zla tha chungs kyi nya la char dbab pa'i don du chang 'thung ma la ar+g+ha phul la/ sna chen ma'i cho ga bzhin du sngags bzlas pa dang sbyin sreg bya ste/ oM ba sa ru d+hi ra an+t+ra mA la a ba laM bi ni gr-ih+Na gr-ih+Na badzra su ra b+hak+Shi badzra hUM ka ra hUM hUM phaT ces bya ba'i yi ge sum cu rtsa gcig ni sngags kyi rkang pa bcu gnyis pa'o// de nas dbyar zla ra ba'i gnam stong la rims gzhil bar bya ba'i don du sngo bsangs lha mo la ar+g+ha phul la/ dpa' bo blo ma'i cho ga bzhin du sngags bzlas pa dang sbyin sreg bya ste/ oM sa pa ta pA ta lag tu b+hu dzaM ga sar paM bA tardza ya tardza ya brdza sh+yA ma de wi badzra su b+ha dre hUM hUM phaT ces bya ba'i yi ge sum cu rtsa bzhi ni sngags kyi rkang pa bcu gsum pa'o// de nas dbyar zla ra ba'i nya la sa 'og 'bigs par bya ba'i don du shin tu bzang mo la ar+g+ha phul la/ mi'u thung ma'i cho ga bzhin du sngags bzlas pa dang sbyin sreg bya ste/ oM A kaD+D+h+ya A kaD+D+h+ya badzra su b+ha dre badzra b+ha dra hUM hUM phaT ces bya ba'i yi ge bcu dgu ni sngags kyi rkang pa bcu bzhi pa'o// de nas dbyar zla 'bring po'i gnam stong la 'bebs par bya ba'i don du/ lang ka'i dbang phyug ma'i cho ga bzhin du rta rnam la ar+g+ha phul nas/ sngags bzlas pa dang sbyin sreg byas te/ oM hiM hiM badzra ha ya kar+Ne badzra ma hA b+hai ra ba hUM hUM phaT ces bya ba'i yi ge bcu dgu ni sngags kyi rkang pa bco lnga pa'o// de nas dbyar zla 'bring po'i nya la sprin chad par bya ba'i don du/ bya gdong ma la ar+g+ha phul la sngags bzlas pa dang sbyin sreg byas te/ oM hUM hUM badzra kha ga na ne badzra bi rU bAk+Sha hUM hUM phaT ces bya ba ni yi ge bco brgyad pa ste sngags kyi rkang pa bcu drug pa'o// de nas dbyar zla tha chungs kyi gnam stong la ral gri chen po bsgrub par bya ba'i don du/ 'khor lo'i shugs can ma la ar+g+haM phul nas/ rab gtum ma'i cho ga bzhin du sngags bzlas pa dang sbyin sreg byas te/ oM k+Sh+maM k+Sh+maM badzra tsakra be ge badzra ma hA ba la hUM hUM phaT ces bya ba'i yi ge bco brgyad ni sngags kyi rkang pa bcu bdun pa'o// de nas dbyar zla tha chungs kyi nya la klu'i na chung ma dbang du bya ba'i don du/ dum skyes ma la ar+g+ha phul nas rab gtum ma'i cho ga bzhin du sngags bzlas pa dang sbyin sreg byas te/ oM haM haM badzra khaN+Da ro hi badzra rat+na badzra hUM hUM phaT ces bya ba'i yi ge bco brgyad ni/ sngags kyi rkang pa bco brgyad pa'o// ston zla ra ba'i gnam stong la klu'i rgyal po rengs par bya ba'i don du chang 'tshong ma la ar+g+ha phul nas 'od ldan ma'i cho ga bzhin du sngags bzlas pa dang sbyin sreg bya ste/ oM haM haM badzra shauN+Di nI ye badzra rat+na badzra hUM hUM phaT ces bya ba'i yi ge bcu bdun ni sngags kyi rkang pa bcu dgu pa'o// de nas ston zla ra ba'i nya la 'khor lo'i go cha ma la ar+g+ha phul la/ ro chen po bsgrub par bya ba'i don du sna chen po'i cho gas sngags bzlas pa dang sbyin sreg bya ste/ oM hUM hUM badzra tsakra warmi Ne badzra A ka sha gar+b+ha hUM hUM phaT ces bya ba'i yi ge bcu bdun ni sngags kyi rkang pa nyi shu pa'o// ston zla 'bring bo'i gnam stong la bzang po'i dpa' mo la ar+g+ha phul nas bdud rtsi'i 'bras bu bsgrub par bya ba'i don du/ dpa' bo'i blo ma'i cho ga bzhin sngags bzlas pa dang sbyin sreg byas te/ o ki li ki li badzra su bI re badzra he ru ka hUM hUM phaT ces bya ba'i yi ge bco brgyad ni sngags kyi rkang pa nyi shu rtsa gcig pa'o// de nas ston zla 'bring po'i nya la rdzas bsgrub par bya ba'i don du stobs chen ma la ar+g+ha phul nas mi'u thung ma'i cho ga bzhin du sngags bzlas pa dang sbyin sreg byas te/ oM si li si li badzra ma hA ba la badzra pad+ma na te shwa ra hUM hUM phaT zhes bya ba'i yi ge nyi shu rtsa gnyis kyi rkang pa nyi shu rtsa gnyis pa'o// ston zla tha chungs kyi gnam stong la rin po che bsgrub par bya ba'i don du 'khor lo sgyur ma la ar+g+ha phul nas de nas lang ka'i dbang phyug ma'i cho ga bzhin sngags bzlas pa dang sbyin sreg bya ste/ oM hi li hi li badzra tsakra brti nI ye badzra bai ro tsa nI hUM hUM phaT ces bya ba'i yi ge nyi shu rtsa gcig ni sngags kyi rkang pa nyi shu gsum pa'o// ston zla tha chungs kyi nya la dkyil 'khor byas nas/ 'jig rten gsum po 'dar ba med par bya ba'i don du brtson chen ma la ar+g+ha phul la/ brtson grib ma'i cho ga bzhin du sngags bzlas pa dang sbyin sreg bya ste/ oM d+hi li d+hi li badzra ma hA wi r+ya badzra badzra satwa hUM hUM phaT ces bya ba'i yi ge bco brgyad ni sngags kyi rkang pa nyi shu rtsa bzhi pa'o// de ltar lo gsum pa la rkang pa nyi shu rtsa bzhi pa so so'i yan lag gi sngags 'bum phrag sum cu rtsa drug tu bzlas shing // khri phrag sum cu rtsa drug du sbyin sreg bya'o// de ltar lo gsum la bye ba phrag gcig dang / 'bum phrag brgyad du bzlas pa dang / khri phrag gcig gis lhag pa'i 'bum phrag bcur sbyin sreg bya ste/ des rnal 'byor rnams la so so'i sngags kyi yan lag rnam par dag par 'gyur ro zhes bya ba ni sngags bzlas pa'i cho ga'o// sngon du bstan pa'i log pa'i cho gas byis pa'i blo can rnams kyi dngos grub sgrub pa don med par 'gyur ro// de bas na bstan pa'i cho gas lo bcu gnyis kyi bar du brtson 'grus chen po dang ldan pas thams cad du bya'o// phyi nas zla ba phyed dang gnyis su tshogs kyi 'khor lo byas te/ lha'i sngags kyi stobs kyis nya la tshogs kyi gtso bor gyur nas/ tshogs kyi 'khor lo dang lhan cig tu grub par 'gyur zhing 'dod pa'i dbang phyug tu 'gyur ro// ri rab sum cu rtsa drug gi rdul phra rab kyi grangs kyis/ yon tan lhag pa dang / bcas pa'i na chung ma rnams de 'gyur ro// da ni khrus dang bza' ba dang / btung ba dang / snyoms par zhugs pa'i cho ga brjod par bya ste/ der khrus ni lha'i mngon par dbang bskur ba'i cho ga bzhin du bya'o// bza' ba ni dam tshig gi spyod pa bzhin du bya'o// de bzhin du ha ri te p-iN+Da ki tIts+tsha swA hA zhes pa ni gong bu'i sngags so// oM k+ShaM k+She tra pa la AHhUM phaT swA hA zhes ni zhing skyong gi gtor ma'i sngags so// rgyud las gsungs pa'i 'byung po'i gtor ma bya'o// de la rim pa 'di yin te/ dang po mdun du dkyil 'khor bris/ gtor ma rgyas pa chen po de'i dbus su bzhag la sngags 'dis sbyang bar bya ste/ oM badzra kro d+he shwa re sarba dra bya ni bi shud+d+ha ya hUM phaT/ oM shrI he ru ka A kaD+D+h+ya A kaD+D+h+ya pra we sha ya pra we she ya ban+d+ha ya ban+d+ha ya/ to Sha ya to Sha ya/ sarba DA ki ni n+ngaM srid ya dzaHhUM baM hoH hUM phaT ces bya ba dgug pa'i sngags so// oM sum+b+ha ni sum+b+ha hUM hUM phaT/ oM gr-ih+Na gr-ih+Na hUM hUM phaT/ oM gr-ih+NA pa ya gr-ih+NA pa ya hUM hUM phaT/ oM A na yaho b+he ga wAn badzra hUM phaT zhes bya ba ni gtor ma sbyin pa'i sngags so// oM dU te ki a gra sam pra tIts+tsha swA hA zhes bya ba ste/ oM AHhUM zhes bya ba'i yi ge gsum pos mngon par bsngags nas zan zos par 'gyur ba'i bar du sa la gzhag par bya'o// oM kha kha khA hi khA hi uts+tshiSh+Ta b+hak+Sha ka swA hA zhes bya ba ni lhag ma'i gtor ma'i sngags so// ji ltar rjes su mthun pa'i dus su thams cad re rer bya'o// chang btung ba ni yi ge oM lag pa g.yon pas sbyang ba dang / yi ge AHlag pa g.yas pas spel ba dang / thal mos bkab nas yi ge hUM gi 'bar ba dang / yi ge ho nam mkha' lding gi phyag rgyas bdud rtsir byas te/ chang gi thig les bzung la lag pa g.yon pa'i ming med kyi rtse mos sa la chos kyi 'byung gnas su bya zhing // de'i dbus su thig le zlum por bya zhing // de'i dbus su lha sum cu rtsa bdun gyi bdag nyid dang / pra ti se na dang mtshungs pa'i ye shes kyi 'khor lo bsgom par byas nas de tshim par bya'o// phyi nas zhing skyong ba la sogs pa la gtor ma sbyin par bya'o// phyi nas las kyi phyag rgya rigs lnga dang ldan par bya ste/ de'i pad+ma'i lte bar yi ge d+yA bsgom par bya ste/ bdag nyid kyi ngo bo la ni rtse mor dpa' bo bsgom par byas la rang gi yi dam gyi rnal 'byor gyis snyoms par zhugs par bya'o// oM sarba ta thA ga ta a nu rA ga Na badzra swa b+hA ba At+ma kou0f85haM zhes bya ba'i sngags brjod par bya'o// de ltar 'dod pa'i dbang phyug tu 'gyur ro// ye shes kyi bzlas pa'i stobs dang / ye shes kyi phyag rgya'i bsgom pa'i stobs kyis gzugs la spyod pa'i lhag par byed pa thob par 'gyur ro// de ltar phyag rgya gnyis kyi bsgom pas sgrub pa po ni 'jig rten gyi dngos grub thams cad kyi snod du rung bar 'gyur ro// de yang dang po'i sangs rgyas las bcom ldan 'das kyis bka' stsal pa/ 'dod na spyod pa'i dngos grub ni// las kyi phyag rgyas bsgrub par bya// 'og min gyi ni mthar thug par// gzugs shes ye shes phyag rgyas so// rnal 'byor chen pos thams cad mkhyen// phyag rgya chen po'i yan lag bsgom// 'gyur med bde ba bsgrubs nas ni// tshe 'di nyid du sangs rgyas 'gyur// de bas na las kyi phyag rgya dang ye shes phyag rgya chen po'i dngos grub ni/ bla ma las kyang bla ma ste// phyag rgya chen po'i dngos grub de// thams cad mkhyen pa'i sangs rgyas kyi yon tan ma lus pa ster bar mdzad pa bsgom par bya'o// dbugs 'byung bar ma mchog dang ni// dri yi chu dang bcas pas kyang // zhes bya ba la 'dir dri ni zla ba'i dbugs kyi rgyu ba steng dang 'og tu la la nA'o// chu ni lci ba ste/ nyi ma'i dbugs rgyu ba steng dang 'og tu ra sa nA'o// bar ma zhes ni sa bon dang rdul dang / sgra gcan dang / dus kyi me'i dbugs rgyu ba ste/ steng dang 'og tu a ba d+hU tI'o// 'di la 'gyur ba'i dbugs rnal 'byor gyi stobs kyis 'bab par 'gyur na dbugs 'byung bar ma mchog zhes brjod do// phyag rgya chen po'i dngos grub ster bar byed pa ni/ mchog tu mi 'gyur ba'i bde ba de nyid do// steng dang 'og gi zla ba dang nyi ma dang / dri chen dang dri chu'i rtsa rnams dang ldan pa khu ba dang / rdul dang sgra gcan dang dus kyi me'i rtsa rnams dang / ro mnyam pa nyid du gyur pa/ byang chub kyi sems thig le bzhi 'dzin pa/ sku dang gsung dang thugs rnams gcig tu gyur pa/ steng dang 'og gi rdo rje rtse lnga pa'o// lhan cig skyes pa'i dga' ba'i rang bzhin gzung ba dang 'dzin ba spangs pa dang / rdo rje 'dzin pa chen po'i dbugs 'byung ba las kyi phyag rgya la sogs pa'i rgyu dang bral ba/ phyag rgya chen po bsgoms pa las byung ba'i rnal 'byor pas rang rig pa'i ye shes yul dang dbang po 'dres par gyur pa/ lte bar gtum mo 'bar bas phung po dang khams dang / skye mched rnams bsregs la/ dpral bar zla ba zhu ba'i bdud rtsi 'dzag pa 'pho ba med pa/ steng du song ba/ mchog tu mi 'gyur ba las skyes pa'i lhan cig skyes pa'i sku'i dkyil 'khor gyi 'khor lo la sogs pa'i rnam par rtog pa dang bral ba/ srid pa dang mya ngan las 'das pa la rab tu mi gnas pa/ sngags dang phyag rgyas byin gyis brlab pa dang / bla ma'i bka'i kun du 'byung ba la de nyid kyis 'dod pa'i dngos grub bsgrub par bya'o// las dang po la sngon du bsgom pa ni/ ji srid skye gnas byang chub sems// rnal 'byor pas ni gtong mi byed// de srid mchog gi dga' ba ni// rgyun mi 'chad pa thob par 'gyur// bde ba'i gzugs ni de nyid dang // sangs rgyas gzugs dang ldan pa ni// ji srid khu ba brtan par 'gyur// bdag nyid du ni bsgom par bya'o// zhes bya ba'o// de bzhin du/ rdo rje skyil krung du ni sems// nor bu'i nang gnas blta bar bya// rgyu mthun la sogs bdes gang ba// dri med 'gyur ba'i bar du'o// b+ha gar ling ga bzhag nas ni// byang chub sems ni btang mi bya// khams gsum po ni ma lus pa// sangs rgyas gzugs su bsgom par bya'o// las kyi phyag rgya'i snyoms 'jug dang // ye shes phyag rgya'i yan lag bsgom// phyag rgya chen po gcig sbyor bas// 'phel 'gyur 'gyur med de nyid do// gtsug tor steng gi pad+ma la// su kra byung na dga' ba yin// mgrin dang snying gar mchog dga' dang // de nas dga' bral dga' bar 'gyur// sna tshogs dga' ba lte ba la// gal te gsang ba'i pad+mar so// gsang gnas rdo rje nor bu'i bar// lhan cig skyes dga' mi 'pho ba// rab tu mi gnas mya ngan 'das// chags chen mi 'gyur mnga' bdag go// chu 'bab bzhin du dang ba yis// shes rab chen pos bsgom par bya// zhes bya ba'o// de ltar bkur stis bcom ldan 'das dpal rdo rje mkha' 'gro'o// rang bzhin skyes bur phan gdags don du de nyid snying po yi// bsgrub pa gang ni bla mi'i rim pa thob pa'i ngag bcas bya// de bzhin du yang skyon ldan mkhas pas bzod pa bzhes// 'di dag brtsams zho zla ba kha ba dang 'dra bsod nams tshogs// gang zhig bdag gis thob par gyur pa de yis chu gter 'bying ba yi// 'jig rten rnams ni nyon mongs pa dang sogs bcom pa// yon tan gang ba rdo rje mkha' 'gro'i sku gcig 'gyur bar shog // byang chub sems dpa' sa bcu la gnas pa'i phyag na rdo rjes mdzad pa/ bcom ldan 'das rnal 'byor gyi bde mchog gi bsgrub pa/ de kho na nyid kyi snying po zhes bya ba rdzogs so// // rgya gar gyi mkhan po chen po so ma nA thas/ gnyal mi shes rab mchog gi don du bsgyur cing zhus nas gtan la phab pa'o// 