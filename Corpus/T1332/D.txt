rgya gar skad du/ sarba ta thA ga ta tat+t+wa saM gra ha ma hA yA na a b+hi sa ma ya nA ma tan+t+ra tat+t+wa A lo ka kA ri nA ma byu khyu/ bod skad du/ de bzhin gshegs pa thams cad kyi de kho na nyid bsdus pa theg pa chen po mngon par rtogs pa zhes bya ba'i rgyud kyi bshad pa de kho na nyid snang bar byed pa zhes bya ba/ bcom ldan 'das dpal rnam par snang mdzad la phyag 'tshal lo// bcom ldan 'das 'jam dpal gzhon nur gyur pa la phyag 'tshal lo// bcom ldan 'das rdo rje sems dpa' la phyag 'tshal lo// de bzhin gshegs la phyag 'tshal nas// sangs rgyas kun gyi de nyid che// bsdus pa rtogs pa dge ba ni// ci nus par ni rnam par dbye// 'di skad bdag gis thos pa zhes bya ba la sogs pa 'di'i brjod par bya ba dang / 'brel pa ni gang zhig yin/ de bzhin du dgos pa dang / dgos pa'i dgos pa ni ci zhig yin zhe na/ de brjod par bya ste/ de bzhin gshegs pa thams cad kyi de kho na nyid bsdus pa theg pa chen po mngon par rtogs pa zhes bya ba 'di ni rgyud yin la/ 'di'i 'di skad bdag gis zhes bya ba la sogs pa ni rnam par snang mdzad dang / rnam par snang mdzad chen po'i bdag nyid bdag dang gzhan gyi don phun sum tshogs pa ston par byed pa'i gleng gzhi'i mdo ni rnam par snang mdzad dang rnam par snang mdzad chen po'i mtshan nyid du bdag dang gzhan gyi don phun sum tshogs pa'i rang bzhin la gdul bya rnams mngon par 'dod pa bskyed par bya ba'i phyir gsungs pa yin no// gdul bya rnams mngon par 'dod pa skyes pa rnams la rnam par snang mdzad dang / rnam par snang mdzad chen po'i rang bzhin mngon sum du bya ba'i phyir/ de nas de bzhin gshegs pa thams cad kyi sangs rgyas kyi zhing 'di zhes bya ba nas brtsams te/ bcom ldan 'das kyis de skad ces bka' stsal nas zhes bya ba'i bar gyis thabs dang de'i rang bzhin mngon sum du byed pa bstan pa yin no// de la thabs kyi dbye ba bshad par bya ste/ de la yang ting nge 'dzin nyid ni dngos su thabs yin pas na/ de nas de bzhin gshegs pa thams cad kyi sangs rgyas kyi zhing 'di zhes bya ba nas brtsams te/ sangs rgyas rnams ni gcig tu gyur// zhes bya ba'i bar gyi bshad pas ni dang po sbyor ba dang / dkyil 'khor gyi rgyal po mchog dang / las kyi rgyal po mchog ste/ ting nge 'dzin gsum bstan pa yin no// dam tshig dang dbang bskur ba thob pa rnams kyis thabs de la 'jug par bya'o zhes bya ba 'di'i don bstan par bya ba'i phyir/ de nas bcom ldan 'das de bzhin gshegs pa thams cad kyis zhes bya ba nas/ gang gi ming brjod pa der kye zhes brjod pa yin no zhes bya ba'i bar gyi gzhung gis ni slob dpon gyi las rnams dang / dkyil 'khor thams cad du 'jug pa'i cho ga rgyas par bstan par mdzad pa yin no// dam tshig dang dbang bskur ba thob pa de rnams nyid la slob dpon gyis ji ltar mngon par 'dod pa'i dngos grub kyi ye shes bshad par bya'o zhes bstan par bya ba'i phyir/ de nas ci khyod don 'byung ba'i dngos grub kyi ye shes dang rdzu 'phrul gyi dngos grub kyi ye shes dang zhes bya ba nas brtsams te/ badzra A ha ra zhes bya ba'i bar gyis dngos grub kyi ye shes kyi rgyud gsungs pa yin no// don grub pa la sogs pa yang sgrub pa pos bdag la byin gyis brlabs pa la sogs pas rang gi lha'i rnal 'byor bskyed la bsgrub par bya'o zhes bya ba dang / sgrub pa po spro ba bskyed par bya ba'i phyir phan yon brjod par bya'o zhes bya ba'i don 'di gnyis bstan par bya ba'i phyir/ de nas rang gi rigs kyi lha'i snying po byin la phyag rgya bzhi'i ye shes bslab par bya'o zhes bya ba nas brtsams te/ rdo rje dril bu bskyod pa'o zhes bya ba'i bar gyi gzhung gis bstan to// dam tshig dang chos dang las dang phyag rgya chen pos bcings pa'i cho ga sngon du 'gro bas bya'o zhes bya ba'i don 'di bshad par bya ba'i phyir/ de nas phyag rgya thams cad kyi spyi'i phyag rgya bcing ba'i cho ga rgyas par bshad de zhes bya ba nas brtsams te/ de nas bsgrub par bya'o// de bsgrub par bya ba'i cho ga rgyas pa'o zhes bya ba'i bar gyi gzhung gis bstan to// cho ga ji lta bas rang gi lha'i phyag rgya chen po bcings la mdun du rdo rje dbab pa yang dag par bskyed de/ rang gi lha'i phyag rgya chen po'i nga rgyal rnam par bsgoms nas phyag rgya de yang rang gi lha'i skur bsams la/ de las rang gi lha'i nga rgyal bskyed la ye shes sems dpa' rang gi lus la ji lta ba bzhin du bcug ste/ phyag rgya chen po rab tu sgrub pa dang / bdag la byin gyis brlab pa la sogs pa byas nas rab tu shis pa'i sgra brjod pa sngon du 'gro bas don sgrub pa la sogs pa bsgrub par bya ba'i phyir/ badzra ni d+hi zhes bya ba la sogs pa bzlas par bya'o zhes bya ba'i don bstan pa'i phyir/ de nas dngos grub kyi cho ga rgyas par bshad de zhes bya ba nas brtsams te/ dngos grub kyi cho ga rgyas pa'o zhes bya ba'i bar gyis bstan to// bzlas brjod dang sgom pa dang rab tu ldan zhing sgrib pa thams cad rab tu spangs pas rdo rje sems dpa' brtan par gyur nas/ sems brtan par bya ba'i phyir/ de nas phyag rgya thams cad kyi spyi'i lus dang ngag dang sems rdo rjer bya ba zhes bya ba nas brtsams te/ de bzhin gshegs pa thams cad kyi rdo rje sems dpas gsungs so zhes bya ba'i bar gyi gzhung gis cho ga bstan pa yin no// bzlas brjod dang bsgom pas sems dub na thun mtshams re ra phyag rgya dgrol ba'i cho ga rjes su spyad la lha gshegs su gsol bar bya'o zhes bya ba'i don 'di bstan par bya ba'i phyir/ de nas phyag rgya thams cad kyi dgrol ba spyi'i cho ga bshad do zhes bya ba nas brtsams te/ bcom ldan 'das kun du bzang pos gsungs so zhes bya ba'i bar gyis cho ga bstan to// rgyud 'di ni bsgom pa gtso bor gyur pa yin pas 'dir bsgom pa nyid la 'bad par bya'i grangs kyi bzlas pa ni ma yin no zhes bya ba'i don 'di bstan par bya ba'i phyir/ rdo rje sems sogs sems dpa' rnams// zhes bya ba nas brtsams te/ dngos grub 'thob ces bya ba'i bar gyi gzhung gis ni 'di'i ci 'dod pa'i bzlas pa'i cho ga ston to// bya ba dang spyod pa dang gnyis ka'i rgyud la sogs pa'i cho ga la mngon par zhen pa rnams kyis kyang cho ga des 'di las bshad pa'i phyag rgya chen po la sogs pa bsgrub par bya'o zhes bya ba'i don 'di bshad par bya ba'i phyir/ snying po phyag rgya sngags rig rnams// ji ltar 'dod pa'i tshul gyis ni// zhes bya ba la sogs pa'i gzhung gis ston to// sngon du bsnyen pa la sogs pa'i dus dang dkyil 'khor gyi dus su bzlas brjod dang bsgom pas dub par gyur nas lha gshegs su gsol bar 'dod na/ yang gsang ba'i mchod pa la sogs pa'i mchod pa thams cad kyis lha rnams mchod par bya'o zhes bstan par bya ba'i phyir/ de nas gsang ba'i mchod pa brjod cing zhes bya ba nas brtsams te/ mchod pa byed du bcug la zhes bya ba'i bar gyi gzhung gis ston to// brtul zhugs yongs su bsrung bas mngon par 'dod pa'i dngos grub thob par 'dod pas dngos po 'di nyams su blang ba ni/ ji ltar zhugs pa rnams ci 'byor pa'i ro dang zhes bya ba nas brtsams te/ mna'i snying po yang bstan to zhes bya ba'i bar gyi gzhung gis ston to// dkyil 'khor dang sngon du bsnyen pa la sogs pa'i dus su lha rnams mchod pa thams cad kyis yang dag par mchod la phyag rgya dgrol ba'i cho ga rjes su sbyad la gshegs su gsol bar bya'o zhes bya ba'i don de gsal bar bya ba'i phyir/ de nas ji ltar zhugs pa rnams slar bkye ste zhes bya ba nas brtsams te/ de ltar dkyil 'khor thams cad la bya'o zhes bya ba'i gzhung 'dis bstan to// bcom ldan 'das rnam par snang mdzad nas rdo rje 'bebs pa'i bar gyis rang gi phyag rgya bzhi po dgrol ba ni rang gi dam tshig gi phyag rgyas gnas ji lta ba bzhin du bya'o zhes bya ba'i don 'di bstan par bya ba'i phyir/ phyag rgya rnams dgrol bar bya'o zhes bcom ldan 'das kyis gsungs pa yin no// rdo rje dbyings kyi dkyil 'khor chen po bsdus pa'i don bstan pa'o// dam tshig gi phyag rgya gtso bor gyur pa gzungs kyi dkyil 'khor gyi bsdus pa'i don bstan par bya'o// de la dang po sbyor ba'i ting nge 'dzin ni rdo rje dbyings kyi dkyil 'khor chen por bshad pa yin no// 'dir ni rdo rje sems dpa' dang bcas pa yin no// de nas yang bcom ldan 'das zhes bya ba nas brtsams te/ dkyil 'khor gyi grwa rnams su dgod do// zhes bya ba'i bar gyi gzhung gis ni dkyil 'khor gyi rgyal po mchog gi ting nge 'dzin to// de nas byin gyis brlabs pa nas brtsams te/ las kyi rgyal po mchog ces bya ba'i ting nge 'dzin gsum pa ni 'dir rdo rje dbyings kyi dkyil 'khor chen po dang 'dra bar shes par bya'o// gzungs kyi dkyil 'khor las bshad pa'i phyag rgya chen po la sogs pa bsgrub par bya ba'i phyir gzungs kyi dkyil 'khor du dam tshig dang dbang bskur ba thob par bya'o zhes bya ba'i don 'di bstan par bya ba'i phyir de nas yang phyag na rdo rje gsang ba zhes bya ba nas brtsams te/ rdo rje gsang ba'i phyag rgya'i ye shes bslab po zhes bya ba'i bar gyi gzhung gis ni slob dpon gyi las rnams dang / gzungs kyi dkyil 'khor du 'jug pa'i cho ga rgyas pa bstan par mdzad pa yin no// dam tshig dang dbang bskur ba thob pa de rnams la slob dpon gyis ji ltar mngon par 'dod pa'i gzungs kyi dkyil 'khor gyi dngos grub bstan par bya'o zhes bstan par bya ba'i phyir/ de la dang por rdo rje gsang ba'i lus kyi phyag rgya'i ye shes bslab par bya'o zhes bya ba nas brtsams te/ badzra gu h+ya sa ma ya haM zhes bya ba'i bar gyi gzhung gis ston to// gzungs kyi dkyil 'khor las bshad pa'i dngos grub rnams kyang rdo rje dbyings kyi dkyil 'khor chen po las gsungs pa'i phyag rgya bzhis rang gi lha'i rnal 'byor ji lta ba bzhin du byas te 'di las bshad pa'i phyag rgya chen po la sogs pa cho ga ji lta ba bzhin du bcings la sgrub pa pos bsgrub par bya'o zhes bstan par bya ba'i phyir/ de nas rdo rje gsang ba'i phyag rgya chen po bcings pa bslab bo zhes bya ba nas brtsams te/ dam tshig mchog ni ji snyed pa// gnyis su phral nas de bzhin no// zhes bya ba'i bar gyi gzhung gis ston to// gsang ba'i dam tshig las byung ba'i las kyi phyag rgya rnams sa ma ya s+t+wa zhes brjod cing sgrub pa pos bsgrub pa'i dkyil 'khor du bcing bar bya'i/ dus gzhan du ni ma yin no zhes bya ba'i don 'dis bstan par bya ba'i phyir/ de nas 'di rnams bsgrub pa bshad// ces bya ba nas brtsams te/ rtag pa'i bdag pos gtang nga re// zhes bya ba'i bar gyi gzhung gis ston to// gzungs kyi dkyil 'khor las gsungs pa'i dam tshig dang chos dang las dang phyag rgya chen po thams cad badzra hUM ban+d+ha zhes bya bas bcing bar bya zhing rang gi lha'i dam tshig gi phyag rgyas rang gi gnas su nges par grol ba ni/ badzra muHzhes pas bya'o// phyag rgya de thams cad rdo rje rin chen gyis snga ma bzhin du dbang bskur bar bya ba ni/ oM dr-i D+ha badzra ka ba tsad+h+ri ka ces bya bas so// de bzhin du de rnams kyi go cha bcing bar byas la oM badzra gu h+ya sa ma ya ta la sa zhes bya bas de rnams mnyam pa'i thal mo gsum gyis mnyes par bya'o zhes bya ba'i don bstan par bya ba'i phyir/ de nas phyag rgya 'di rnams bcing ba la sogs pa'i las rnams yin no zhes bya ba nas/ oM gu h+ya sa ma ya ta la sa zhes bya ba'i bar gyi gzhung gis ston to// gang zhig phyag rgya chen po la sogs pas 'jigs shing skrag par gyur pas de ni bcing ba la sogs pa'i las rnams badzra sa twa zhes brjod par bya'o zhes bya ba'i don bstan par bya ba'i phyir/ rdo rje sems dpa' ci dgar bzlas// zhes bya ba la sogs pas ston to// gzungs kyi dkyil 'khor gyi bsdus pa'i don to// chos kyi phyag rgya gtso bor gyur pa chos kyi dkyil 'khor gyi bsdus pa'i don brjod par bya ste/ 'dir dang po sbyor ba'i ting nge 'dzin ni rdo rje dbyings kyi dkyil 'khor du gsungs pa nyid yin no// de nas bcom ldan 'das de bzhin gshegs pa thams cad rdo rje phra mo'i ye shes kyi dang zhes bya ba nas brtsams te/ rang gi snying po'i ting nge 'dzin la mnyam par gzhag ste bzhugs so zhes bya ba'i bar gyi gzhung gis chos kyi dkyil 'khor gyi dkyil 'khor rgyal po mchog ces bya ba'i ting nge 'dzin gnyis pa bstan pa yin no// de nas bsdu ba dang byin gyis brlabs pa nas brtsams pa de ni de bzhin du las kyi rgyal po mchog ces bya ba'i ting nge 'dzin gsum pa yin par shes par bya'o// chos kyi dkyil 'khor las gsungs pa'i phyag rgya chen po la sogs pa bsgrub pa ni/ chos kyi dkyil 'khor du dam tshig dang dbang bskur ba thob par bya'o zhes bstan par bya ba'i phyir/ de nas phyag na rdo rje de bzhin gshegs pa thams cad kyi ting nge 'dzin dang / ye shes dang mngon par shes pa bsgrub par bya ba'i phyir zhes bya ba nas brtsams te/ ye shes kyi mtshan ma lag tu byin nas zhes bya ba'i bar gyis gzhung gi bshad pas ni/ slob dpon gyi las kyi cho ga dang chos kyi dkyil 'khor du 'jug pa'i cho ga bstan par mdzad pa yin no// dam tshig dang dbang bskur ba thob pa de rnams la slob dpon gyis ji ltar mngon par 'dod pa'i chos kyi dkyil 'khor las bshad pa'i dngos grub bstan par bya'o zhes khong du chud par bya ba'i phyir/ rang gi sems las su rung bar bya ba'i phyir phyag rgya chen po'i ye shes bslab po zhes bya ba nas brtsams te/ las rnams thams cad des grub bo zhes bya ba'i bar gyi gzhung gis ston to// chos kyi dkyil 'khor las gsungs pa'i dngos grub rnams kyang rdo rje dbyings kyi dkyil 'khor chen po las gsungs pa'i phyag rgya bzhis rang gi lha'i rnal 'byor ji lta ba bzhin du bskyed nas/ de'i rjes la chos kyi dkyil 'khor las gsungs pa'i phyag rgya chen po la sogs pa bcings te bsgrub par bya'o zhes bstan par bya ba'i phyir/ de bzhin gshegs pa thams cad kyi ye shes rdo rjer byin gyis brlabs zhes bya ba'i ting nge 'dzin gyi phyag rgya'i ye shes bslab bo zhes bya ba nas brtsams te/ gnyis su byas nas sbyar bar bya// zhes bya ba'i bar gyi gzhung gis ston to// chos kyi dkyil 'khor gyi bsdus pa'i don yin no// las kyi phyag rgya gtso bor gyur pa las kyi dkyil 'khor gyi bsdus pa'i don brjod par bya ste 'dir dang por sbyor ba'i ting nge 'dzin ni rdo rje dbyings kyi dkyil 'khor chen po las gsungs pa nyid yin no// de nas bcom ldan 'das kyis de bzhin gshegs pa thams cad kyi mchod pa bla na med pa'i cho ga rgyas pa zhes bya ba nas brtsams te/ de bzhin gshegs pa thams cad kyi las kyi mchod pa'o zhes bya ba'i bar gyis gzhung gi bshad pas ni las kyi dkyil 'khor gyi dkyil 'khor rgyal po mchog gi ting nge 'dzin to// de nas bsdu ba dang byin gyis brlabs pa nas brtsams te las kyi rgyal po mchog ces bya ba'i ting nge 'dzin gsum pa ni rdo rje dbyings kyi dkyil 'khor chen por gsungs pa bzhin du blta bar bya'o// las kyi dkyil 'khor las gsungs pa'i bsgrub pa ni las kyi dkyil 'khor du dam tshig dang dbang bskur ba thob par bya'o zhes bya ba'i cho ga bstan par bya ba'i phyir/ de nas 'dir de bzhin gshegs pa thams cad ma lus shing lus pa med pa thams cad la mchod pa byed pa'i las kyi dkyil 'khor rdo rje zhes bya ba nas brtsams te/ gzhan gyis lta smos kyang ci dgos zhes bya ba'i bar gyi gzhung gis slob dpon gyi las kyi cho ga dang / las kyi dkyil 'khor du 'jug pa'i cho ga bstan par mdzad pa yin no// dam tshig dang dbang bskur ba thob pa de rnams la slob dpon gyis las kyi dkyil 'khor las bshad pa'i dngos grub ji ltar mngon par 'dod pa dag bshad par bya'o zhes bya ba 'di bstan par bya ba'i phyir/ de nas byang chub chen po'i sems bsgrub pa'i mchod pa'i phyag rgya'i ye shes bslab bo zhes bya ba nas brtsams te/ karma badzra zhes bya ba'i bar gyi gzhung gis ston to// las kyi dkyil 'khor las bshad pa'i dngos grub kyang rdo rje dbyings kyi dkyil 'khor chen po las gsungs pa'i phyag rgya bzhis rang gi lha'i rnal 'byor de las bshad pa ltar ji lta ba bzhin du bskyed nas/ de'i rjes la las kyi dkyil 'khor las gsungs pa'i phyag rgya chen po la sogs pa bcings la bsgrub par bya'o zhes bya ba 'di bstan par bya ba'i phyir/ de nas de bzhin gshegs pa thams cad kyi mchod pa'i phrin las kyi ye shes kyi phyag rgya zhes bya ba nas brtsams te/ las kyi phyag rgya mdor bsdus nas// las kyi phyag rgya gnyis su bya// zhes bya ba'i bar gyi gzhung gis bstan to// las kyi dkyil 'khor mdor bsdus pa'i don to// rdo rje dbyings kyi dum bu las gsungs pa rdo rje sems dpa' la sogs pa'i dkyil 'khor thams cad du bshad pa'i don bsdus par gyur pa'i sems can bar ma la mngon par sred pa rjes su 'dzin par byed pa'i phyag rgya bzhi pa'i dkyil 'khor gyi don brjod par bya ste/ 'dir yang dang po sbyor ba'i ting nge 'dzin ni rdo rje dbyings kyi dkyil 'khor chen po las gsungs pa yin no// de nas bcom ldan 'das rnam par snang mdzad de bzhin gshegs pas zhes bya ba nas brtsams te/ oM badzra karma muSh+ti haM zhes bya ba'i bar gyi bshad pas ni dkyil 'khor gyi rgyal po mchog ces bya ba'i ting nge 'dzin lnga po gsungs pa yin no// snga ma bzhin du bsdu ba dang byin gyis brlabs pa nas brtsams te/ las kyi mchog gi ting nge 'dzin lnga po gsungs pa yin no// rdo rje dbyings kyi dkyil 'khor las gsungs pa'i dngos grub thams cad kyang phyag rgya bzhi pa'i dkyil 'khor du dam tshig dang dbang bskur ba thob bas bsgrub par bya'o zhes bya ba'i don 'di bstan par bya ba'i phyir/ de nas byang chub sems dpa' phyag na rdo rjes zhes bya ba nas brtsams te/ dkyil 'khor ston to zhes bya ba'i bar gyi gzhung gis ni slob dpon gyi las kyi cho ga dang / phyag rgya bzhi pa'i dkyil 'khor du 'jug pa'i cho ga rgyas par bstan par mdzad pa yin no// phyag rgya bzhi pa'i dkyil 'khor du dam tshig dang dbang bskur ba thob pa de la/ slob dpon gyis rdo rje dbyings kyi dum bu las gsungs pa'i dngos grub gang yang rung ba bshad par bya'o zhes khong du chud par bya ba'i phyir/ de nas de bzhin gshegs pa thams cad kyi phyag rgya'i dam tshig smros shig ces bya ba nas brtsams te/ rdo rje dgos mchog dkyil 'khor ro// zhes bya ba'i bar gyi cho gas bstan pa yin no// rdo rje dbyings las gsungs pa'i dngos grub thams cad kyang rdo rje dbyings kyi dkyil 'khor chen po las gsungs pa'i phyag rgya bzhis rang gi lha'i rnal 'byor ji skad bshad pa bzhin du bskyed la bsgrub par bya'o zhes bya ba 'di bstan par bya ba'i phyir/ de nas rdo rje sems dpa' la sogs pa'i phyag rgya bzhi bslabs nas zhes bya ba la sogs pa bstan par mdzad pa yin no// ji ltar rnam par snang mdzad kyi phyag rgya bzhi pa'i dkyil 'khor du dngos grub thams cad bsdus par gyur pa/ de bzhin du de bzhin gshegs pa mi bskyod pa la sogs pa de bzhin gshegs pa bzhi'i dkyil 'khor yang de dang 'dra'o zhes bya ba 'di bstan par bya ba'i phyir/ rdo rje dngos grub ces bya ba nas brtsams te/ dngos grub thams cad kyang 'grub bo zhes bya ba'i bar gyi gzhung gis bstan pa yin no// dkyil 'khor 'di dag la phyi'i yo byad med kyang sems kyis brtag par bya'o zhes rnal 'byor gtso bo yin par bstan par bya ba'i phyir/ de ltar ras dang rtsig pa dang nam mkha' dang gnas thams cad du bris na dngos grub thams cad grub bo zhes bstan pa yin no// rgyud 'di sgrub par byed pa dag la spro ba bskyed par bya ba'i phyir phan yon ston par mdzad pa ni dkyil 'khor du zhugs pa nas brtsams te zhes bya ba nas/ lo gcig gis mchog 'grub bo zhes bya ba'i bar gyi gzhung gis ston to// phyag rgya bzhi pa'i dkyil 'khor gyi bsdus pa'i don to// mdor bsdus pa la dga' ba'i sems can rnams rjes su 'dzin par byed pa rdo rje dbyings kyi dkyil 'khor las gsungs pa'i dkyil 'khor thams cad kyi dngos grub bsdus par gyur pa/ phyag rgya gcig pa'i dkyil 'khor gyi bsdus pa'i don brjod par bya ste/ 'dir dang po sbyor ba'i ting nge 'dzin ni rdo rje dbyings kyi dkyil 'khor chen por gsungs pa yin no// de nas bcom ldan 'das rnam par snang mdzad ces bya ba nas brtsams te/ badzra sa twa zhes bya ba'i bar gyi gzhung gis ni/ phyag rgya gcig pa'i dkyil 'khor gyi rgyal po mchog gi ting nge 'dzin bstan pa yin no// snga ma bzhin du bsdu ba dang byin gyis brlabs pa nas brtsams te/ las kyi rgyal po mchog ces bya ba'i ting nge 'dzin gsum pa yin par shes par bya'o// rdo rje dbyings kyi dum bur gsungs pa'i dngos grub thams cad kyang phyag rgya gcig pa'i dkyil 'khor du dam tshig dang dbang bskur ba thob bas bsgrub par bya'o zhes bya ba'i don bstan par bya ba'i phyir de nas bcom ldan 'das byang chub sems dpa' sems dpa' chen po phyag na rdo rje zhes bya ba nas dus ma yin par 'chi bar gyur ta re zhes bsgo bar bya'o zhes bya ba'i gzhung gis ni slob dpon gyi las kyi cho ga dang / phyag rgya gcig pa'i dkyil 'khor du 'jug pa'i cho ga ston to// phyag rgya gcig pa'i dkyil 'khor du dam tshig dang dbang bskur ba thob pa de rnams la bsgrub pa'i ye shes bslab par bya'o zhes bya ba 'di bstan par bya ba'i phyir/ de nas dkyil 'khor thams cad kyi rdo rje sems dpa'i dngos grub dam pa bsgrub pa'i ye shes bslab bo zhes bya ba la sogs pas ston to// rgyud thams cad las gsungs pa'i dngos grub ni dam tshig yongs su srung bar byed pa la 'grub par 'gyur ro zhes bstan par bya ba'i phyir/ de nas dkyil 'khor thams cad kyi gsang ba'i dam tshig ces bya ba nas dam tshig gi sdom pa sbyin par bya'o zhes bya ba'i gzhung gis ston to// rdo rje dbyings kyi dkyil 'khor chen po las ji skad gsungs pa'i dngos grub rnams kyang rang gi lha'i phyag rgya bzhi dang ldan pa'i lha'i rnal 'byor byas nas bsgrub par bya'o zhes bstan par bya ba'i phyir/ de nas rdo rje sems dpa'i phyag rgya chen po la sogs pa bzhi bcing ba bslab par bya'o zhes bya ba'i gzhung gis ston to// dngos grub kyang de bzhin no zhes bya ba la sogs pa'i gzhung gi don ni snga ma kho na bzhin du shes par bya'o// phyag rgya gcig pa'i dkyil 'khor bsdus pa'i don to// rdo rje dbyings kyi dum bu 'di thams cad kyang de bzhin gshegs pa'i rigs yin zhing de bzhin gshegs pa rnams las skyes pa'i phyir dang / byang chub kyi sems las byung ba yin pa'i phyir phyag rgya chen po zhes bya bar bshad cing // 'dod chags kyis 'dod chags spang bar bya ba'i spyod pa bstan pa'i phyir gsungs pa yin no// de bzhin gshegs pa thams cad kyi bka' bsgo ba'i rjes su 'jug pa'i mtshan nyid dam tshig gi phyag rgya'i rang bzhin rdo rje rigs kyi bsdus pa'i don brjod par bya ste/ de la 'dir dang po sbyor ba'i ting nge 'dzin ni rdo rje dbyings kyi dkyil 'khor chen por gsungs pa'i rdo rje sems dpa' sprul pa la sogs pa nyid yin par shes par bya'o// de nas bcom ldan 'das de bzhin gshegs pa thams cad yang gcig tu 'dus par gyur te/ de bzhin gshegs pa thams cad kyi 'khor lo chen po bskor ba la mtshan brgya rtsa brgyad pa 'dis gsol ba btab bo zhes bya ba nas brtsams te/ rang gi rigs ni skyed par mdzod// ces bya ba'i bar gyi gzhung gis ni/ de bzhin gshegs pa thams cad kyis gsol ba btab pa ston to// 'di'i rab tu dbye ba de'i rjes su 'jug pa'i mtshan nyid dam tshig gi phyag rgya'i dbye ba bzhi brjod par bya ste/ de nas de bzhin gshegs pa thams cad kyi gtso bo phyag na rdo rje zhes bya ba nas brtsams te/ dri ma med pa'i khro bor gyur// zhes bya ba'i bar gyi gzhung gis ni rdo rje'i rigs sprul pa'i phyir dang / bka' bsgo ba'i rjes su 'jug pa ston to// de nas bcom ldan 'das rnam par snang mdzad ces bya ba nas/ yang bka' nod cing bzhugs so zhes bya ba'i bar gyi gzhung gis ni rdo rje rigs kyi bdag po sprul pa dang / dbang bskur ba dang / de bzhin gshegs pa bka' bsgo ba'i rjes su 'jug pa ston to// de nas bcom ldan 'das zhes bya ba nas/ dam tshig kyang long shig ces bya ba'i bar gyi gzhung gis ni/ khams gsum pa dgug pa dang / bka' bsgo ba dang / de'i rjes su 'jug pa ston to// de nas phyag na rdo rje khro bo chen po'i rgyal po zhes bya ba nas lta zhing langs so zhes bya ba'i bar gyi gzhung gis ni khams gsum gyi 'khor lo btul ba dang / bka' bsgo ba dang / khams gsum pa btul ba ston to// de nas bcom ldan 'das kyis byang chub sems dpa' sems dpa' chen po phyag na rdo rje la bka' stsal pa zhes bya ba nas/ zhabs kyi drung du gzhag go zhes bya ba'i bar gyis dbang phyug chen po la srog byin pa dang / bka' bsgo ba dang / de'i rjes su 'jug pa dang / yang dag par sbyangs pa'i mtshan ma dang / dgug pa rnams ston pa yin no// de nas byang chub sems dpa' phyag na rdo rjes zhes bya ba nas bdag nyid chen po de btul lo zhes sgra chen po phyung ngo zhes bya ba'i bar gyis ni dbang phyug chen po la yang dag par sbyang ba'i don du tshar gcad pa dang / bka' bsgo bas de'i rjes su 'jug pa ston to// de nas bcom ldan 'das kyis lha chen po zhes bya ba nas/ mya ngan las ni 'das par gzhag // ces bya ba'i bar gyi gzhung gis ni/ dbang phyug chen po la babs pa dang / sdug bsngal nye bar zhi ba dang / bla na med pa'i byang chub thob par gsungs pa yin no// de nas byang chub sems dpa' sems dpa' chen po phyag na rdo rje zhes bya ba nas bud med thams cad kyi'o zhes bya ba'i bar gyi gzhung gis ni khams gsum gyi 'khor lo ma lus pa dkyil 'khor du bcug ste/ dbang bskur ba dang / rang gi bka' bsgo ba la nges par sbyar ba gsungs pa yin no// de nas bcom ldan 'das phyag na rdo rje zhes bya ba nas/ rgya mtsho chen por ltung ngo zhes bya ba'i bar gyi gzhung gis ni/ 'byung po dang gdon thams cad dgug pa dang / bka' bsgo ba dang de rnams kyi dgug pa dang / 'ching ba rnam par sbyong ba gsungs pa yin no// de nas byang chub sems dpa' phyag na rdo rje zhes bya ba nas/ ngan song de rnams rang gi gnas su dong ngo zhes bya ba'i bar gyi gzhung gis ni/ mkha' 'gro ma la sogs pa'i gdon thams cad dgug gnas bka' bsgo ba dang de dgug pa dang / rang gi bsgo ba la nges par sbyar bar gsungs pa yin no// de nas bcom ldan 'das phyag na rdo rjes zhes bya ba nas slar dong ngo zhes bya ba'i bar gyi gzhung gis ni rims la sogs pa'i nad thams cad bkug ste/ bka' bsgo ba dang / dgug cing de rnams bsal ba ston to// yang byang chub sems dpa' sems dpa' chen po phyag na rdo rjes zhes bya ba nas/ ngan song de rnams rgya mtsho chen por bor ro zhes bya ba'i bar gyi gzhung gis ni ngan song gsum po dgug cing bka' bsgo ba dang / bkug nas de rnam par sbyang ba gsungs pa yin no// gzhung 'di dag gis rdo rje khro bo'i dkyil 'khor chen po'i dkyil 'khor rgyal po mchog ces bya ba'i ting nge 'dzin gnyis pa bstan to// de nas bsdu ba dang byin gyis brlabs pa sngon du 'gro bas las kyi rgyal po mchog ces bya ba'i ting nge 'dzin snga ma bzhin du shes par bya'o// khams gsum rnam par rgyal ba'i dkyil 'khor chen por dam tshig dang dbang bskur ba thob pas kyang // de las gsungs pa'i dngos grub bsgrub par bya'o zhes bya ba'i don 'di bstan par bya ba'i phyir/ de nas yang bcom ldan 'das phyag na rdo rjes 'di skad ces gsol to zhes bya ba nas de la kye zhes bya ba'i sgra dang sbyar bar bya'o zhes bya ba'i bar gyis ni/ slob dpon gyi las kyi cho ga dang / khams gsum rnam par rgyal ba'i dkyil 'khor chen por 'jug pa'i cho ga ston to// khams gsum rnam par rgyal ba'i dkyil 'khor chen por dam tshig dang dbang bskur ba thob pa la slob dpon gyis ji ltar mngon par 'dod pa'i dngos grub kyi ye shes bslab par bya'o zhes bya ba'i don 'di bstan par bya ba'i phyir/ de nas ye shes rnams bskyed de// zhes bya ba nas brtsams te/ hUM haM zhes bya ba'i bar gyi gzhung gis bstan to// khams gsum rnam par rgyal ba'i dkyil 'khor chen po las gsungs pa'i dngos grub rnams ni khams gsum rnam par rgyal ba'i dkyil 'khor chen po las gsungs pa'i dngos grub rang gi lha'i phyag rgya bzhis rang gi lha'i rnal 'byor ji lta ba bzhin du bskyed la bsgrub par bya'o zhes bya ba dang / sgrub pa po rnams spro ba bskyed par bya ba'i phyir phyag rgya rnams kyi 'bras bu bshad par bya'o zhes bya ba'i don 'di bstan par bya ba'i phyir/ de nas 'jig rten gsum las rnam par rgyal ba'i dkyil 'khor chen po'i dam tshig gi de kho na nyid kyi phyag rgya'i ye shes bslab pa'o zhes bya ba nas brtsams te/ phyag rgya thams cad kyi cho ga'o zhes bya ba'i bar gyi gzhung gis ston to// rdo rje sems dpa' la sogs pa nas rdo rje 'bebs pa'i bar gyis khro bo'i zlos pa po rnams kyis rdo rje hUM mdzad du byas nas las kyi tshogs rnams bsgrub par bya'o zhes bya ba'i don 'di bstan par bya ba'i phyir/ de nas 'dir 'jig rten gsum las rnam par rgyal ba'i dkyil 'khor chen po'i spyi'i phyag rgya bcing ba bshad do zhes bya ba nas brtsams te/ skad cig gis ni sdig dral lo// zhes bya ba'i bar gyi gzhung gis ston to// rigs thams cad kyi dkyil 'khor brtag par bya ba'i phyir spyi'i cho ga ni de nas zhes bya ba nas/ sgo dbye ba'i mchog yin no zhes bya ba'i bar gyi gzhung gis ston to// khams gsum rnam par rgyal ba'i dkyil 'khor chen por gsungs pa'i mtshan ma thob nas ni/ brkyang bskum gyi tshul du bya ste/ khro bo yi ni skad 'byin cing // khro zhing khro ba'i lta bas ni// las rnams thams cad bsgrub par bya// khams gsum rnam par rgyal ba'i dkyil 'khor chen po'i bsdus pa'i don to// khams gsum rnam par rgyal ba'i dum bu las/ phyag rgya chen po gtso bor gyur pa khams gsum rnam par rgyal ba'i dkyil 'khor chen po'i bsdus pa'i don bshad nas/ da ni dam tshig gi phyag rgya gtso bor gyur pa gzungs kyi dkyil 'khor gyi bsdus pa'i don bshad par bya'o// 'dir dang po sbyor ba'i ting nge 'dzin ni khams gsum rnam par rgyal ba'i dkyil 'khor chen por gsungs pa nyid yin no// de nas bcom ldan 'das zhes bya ba nas brtsams te/ hrIHzhes bya ba'i bar gyi gzhung gis ni khams gsum rnam par rgyal ba'i gzungs kyi dkyil 'khor gyi dkyil 'khor rgyal po mchog ces bya ba'i ting nge 'dzin gnyis pa bstan pa yin no// de nas bsdu ba dang byin gyis brlabs pa nas brtsams te/ 'dir las kyi rgyal po mchog ces bya ba'i ting nge 'dzin gsum pa yang de bzhin du shes par bya'o// gzungs kyi dkyil 'khor las gsungs pa'i dngos grub bsgrub pas ni gzungs kyi dkyil 'khor du dam tshig dang dbang bskur ba thob par bya'o zhes bya ba'i don 'di bstan par bya ba'i phyir/ de nas yang phyag na rdo rje zhes bya ba nas/ badzra ban+d+ha zhes bya ba'i bar gyi gzhung gis ni/ slob dpon gyi las kyi cho ga dang / khams gsum rnam par rgyal ba'i gzungs kyi dkyil 'khor du 'jug pa'i cho ga ston to// dam tshig dang dbang bskur ba thob pa de rnams la slob dpon gyis gzungs kyi dkyil 'khor las gsungs pa'i dngos grub ji ltar 'dod pa de bzhin du bstan par bya'o zhes pa'i don 'di bstan par bya ba'i phyir/ de nas khro bo'i gsang ba'i rdo rje'i phyag rgya'i ye shes bslab bo zhes bya ba nas/ hUM ma nu badzra thA zhes bya ba'i bar gyi gzhung gis ston to// khams gsum rnam par rgyal ba'i gzungs kyi dkyil 'khor las dngos grub ji ltar 'dod pa gsungs pa'i dngos grub kyang sgrub pa pos khams gsum rnam par rgyal ba'i dkyil 'khor chen po las gsungs pa'i lha'i sbyor ba byas nas bsgrub par bya'o zhes bya ba'i don 'di bstan par bya ba'i phyir/ de nas rdo rje 'chang chen po rigs kyi gsang ba'i phyag rgya'i ye shes bslab bo zhes bya ba nas/ khro bo'i lta bas khro bo dang ldan zhes bya ba'i bar gyi gzhung gis ston to// khams gsum rnam par rgyal ba'i gzungs kyi dkyil 'khor gyi bsdus pa'i don to// chos kyi phyag rgya gtso bor gyur pa'i khams gsum rnam par rgyal ba'i chos kyi dkyil 'khor gyi bsdus pa'i don bstan par bya ste/ 'dir dang po sbyor ba'i ting nge 'dzin ni khams gsum rnam par rgyal ba'i dkyil 'khor chen po las gsungs pa'i dang po sbyor ba bskyed nas/ rdo rje hUM mdzad du sprul pa'i mthar thug pa yin par shes par bya'o// de nas bcom ldan 'das zhes bya ba nas/ oM su sma badzra muSh+Ti k+Sha ta ban+d+ha hUM phaT ces bya ba'i bar gyi gzhung gis ni khams gsum rnam par rgyal ba'i chos kyi dkyil 'khor gyi dkyil 'khor rgyal po mchog ces bya ba'i ting nge 'dzin gnyis pa bstan pa yin no// de nas bsdu ba dang byin gyis brlabs pa nas brtsams te/ las kyi rgyal po mchog ces bya ba'i ting nge 'dzin gsum pa yang de bzhin du shes par bya'o/ khams gsum rnam par rgyal ba'i chos kyi dkyil 'khor las gsungs pa'i sgrub pa ni khams gsum rnam par rgyal ba'i chos kyi dkyil 'khor du dam tshig dang dbang bskur ba thob pas bya'o zhes bya ba'i don 'di bstan par bya ba'i phyir/ de nas yang phyag na rdo rje zhes bya ba nas/ rdo rje ji lta bzhin du lag pa gnyis su byin no zhes bya ba'i bar gyi gzhung gis ni 'dir slob dpon gyi las kyi cho ga dang / chos kyi dkyil 'khor du 'jug pa'i cho ga ston to// 'dir dbang bskur ba dang dam tshig thob pa de rnams la slob dpon gyis khams gsum rnam par rgyal ba'i chos kyi dkyil 'khor las gsungs pa'i dngos grub bstan par bya'o zhes bya ba'i don 'di rtogs par bya ba'i phyir/ de nas rdo rje khro bo'i ye shes phra mo rnams slobs shig ces bya ba nas/ hUM hr-i da ya A kA R+Sha na kro d+ha pra be sha kA yaM hr-i da ya ts+tshin+da bin+d+ha kad+d+ha kan+d+ha hUM phaT ces bya ba'i bar gyi gzhung gis ston to// khams gsum rnam par rgyal ba'i chos kyi dkyil 'khor las gsungs pa'i dngos grub ni khams gsum rnam par rgyal ba'i dkyil 'khor chen po las bshad pa'i phyag rgya bzhis rang gi lha'i rnal 'byor ji lta ba bzhin du bskyed nas/ de'i 'og tu khams gsum rnam par rgyal ba'i chos kyi dkyil 'khor las bshad pa'i phyag rgya bzhi la sogs pa bcings te bsgrub par bya'o zhes bya'o// don 'di bstan par bya ba'i phyir/ de nas rdo rje rigs kyi chos kyi phyag rgya'i ye shes bslab bo zhes bya ba nas/ cho ga ji lta ba bzhin du 'grub par 'gyur ro zhes bya ba'i bar gyi gzhung gis ston to// khams gsum rnam par rgyal chos kyi dkyil 'khor gyi bsdus pa'i don to// las kyi phyag rgya gtso bor gyur pa'i khams gsum rnam par rgyal ba'i las kyi dkyil 'khor gyi bsdus pa'i don brjod par bya ste/ 'dir dang po sbyor ba'i ting nge 'dzin ni khams gsum rnam par rgyal ba'i chos kyi dkyil 'khor du bshad pa yin no// de nas bcom ldan 'das de bzhin gshegs pa thams cad kyi rdo rje las kyi zhes bya ba nas zla ba'i dkyil 'khor la gnas te 'khod do zhes bya ba'i bar gyi gzhung gis ni khams gsum rnam par rgyal ba'i las kyi dkyil 'khor gyi dkyil 'khor rgyal po mchog ces bya ba'i ting nge 'dzin gnyis pa bstan pa yin no// de nas bsdu ba dang byin gyis brlabs pa nas brtsams te las kyi rgyal po mchog ces bya ba'i ting nge 'dzin gsum pa yang de bzhin du shes par bya'o// khams gsum rnam par rgyal ba'i las kyi dkyil 'khor las gsungs pa'i sgrub pa ni khams gsum rnam par rgyal ba'i las kyi dkyil 'khor du dam tshig dang dbang bskur ba thob pas bya'o zhes bya ba'i don 'di bstan par bya ba'i phyir/ de nas phyag na rdo rjes zhes bya ba nas brtsams te/ las kyi dkyil 'khor 'dir cho ga rgyas pa ji lta ba bzhin du byas te zhes bya ba'i gzhung gis ni slob dpon gyi las kyi cho ga dang / khams gsum rnam par rgyal ba'i las kyi dkyil 'khor du 'jug pa'i cho ga ston to// dam tshig dang dbang bskur ba thob pa de rnams la/ slob dpon gyis khams gsum rnam par rgyal ba'i las kyi dkyil 'khor las gsungs pa'i dngos grub ji ltar mngon par 'dod pa bzhin du bstan par bya'o zhes bya ba'i don 'di bstan par bya ba'i phyir/ rdo rje rigs kyi las kyi ye shes rnams bskyed do zhes bya ba nas/ oM badzra d+hA ra gu h+ya sid+d+ha hUM zhes bya ba'i bar gyi gzhung gis ston to// khams gsum rnam par rgya ba'i las kyi dkyil 'khor las gsungs pa'i dngos grub ni khams gsum rnam par rgyal ba'i las kyi dkyil 'khor chen po las gsungs pa'i phyag rgya bzhis rang gi lha'i rnal 'byor ji lta ba bzhin du bskyed nas/ de'i 'og tu khams gsum rnam par rgyal ba'i las kyi dkyil 'khor las bshad pa'i phyag rgya chen po la sogs pas bcings la bsgrub par bya'o zhes bya ba 'di bstan par bya ba'i phyir/ de nas rdo rje rigs kyi las kyi phyag rgya chen po'i ye shes bslab po zhes bya ba nas/ rdo rje las kyi tshul gyis so zhes bya ba'i bar gyi gzhung gis ston to// khams gsum rnam par rgyal ba'i las kyi dkyil 'khor gyi las kyi bsdus pa'i don to// khams gsum rnam par rgyal ba'i dum bu las khams gsum rnam par rgyal ba'i dkyil 'khor chen po la sogs pa'i don bsdus par gyur pa sems can bar ma la sred pa rnams rjes su 'dzin par byed la khams gsum rnam par rgyal ba'i phyag rgya bzhi pa'i dkyil 'khor gyi bsdus pa'i don brjod par bya'o// 'dir yang dang po sbyor ba'i ting nge 'dzin khams gsum rnam par rgyal ba'i las kyi dkyil 'khor du bshad pa nyid yin no// de nas yang bcom ldan 'das de bzhin gshegs pa thams cad kyi zhes bya ba nas/ hUM badzra karma gr-I ki ta ces bya ba'i bar gyi gzhung gis ni/ khams gsum rnam par rgyal ba'i phyag rgya bzhi pa'i dkyil 'khor gyi dkyil 'khor rgyal po mchog gi ting nge 'dzin lnga po gsungs pa yin no// snga ma bzhin du bsdu ba dang byin gyis brlabs pa nas brtsams te khams gsum rnam par rgyal ba'i phyag rgya bzhi ba'i dkyil 'khor gyi las kyi mchog gi ting nge 'dzin kyang gsungs pa yin no// khams gsum rnam par rgyal ba'i dum bu las gsungs pa'i dngos grub ni khams gsum rnam par rgyal ba'i phyag rgya bzhi ba'i dkyil 'khor du dam tshig dang dbang bskur ba thob pas bsgrub par bya'o zhes bya ba'i don 'di bstan par bya ba'i phyir/ de nas byang chub sems dpa' phyag na rdo rjes zhes bya ba nas/ cho ga rgyas par bya ste zhes bya ba'i bar gyi gzhung gis khams gsum rnam par rgyal ba'i phyag rgya bzhi pa'i dkyil 'khor du slob dpon gyi las kyi cho ga dang 'jug pa'i cho ga rgyas par ston to// khams gsum rnam par rgyal ba'i phyag rgya bzhi pa'i dkyil 'khor du dam tshig dang dbang bskur ba thob pa la slob dpon gyis khams gsum rnam par rgyal ba'i dum bu las bshad pa'i dngos grub rnams bslab par bya'o zhes bya ba'i don 'di bstan par bya ba'i phyir/ bcug nas phyag rgya bzhi pa'i dkyil 'khor gyi gsang ba'i phyag rgya'i ye shes bslab bo zhes bya ba nas/ ho badzra karma zhes bya ba'i bar gyi gzhung gis ston to// khams gsum rnam par rgyal ba'i dum bu las gsungs pa'i dngos grub ni khams gsum rnam par rgyal ba'i dkyil 'khor chen po las gsungs pa'i phyag rgya bzhis rang gi lha'i rnal 'byor de las gsungs pas byas la bsgrub par bya'o zhes bya ba bstan pa'i phyir de nas ji lta ba bzhin du rdo rje mnan pa'i rtse gsum pa'i phyag rgya la sogs pa zhes bya ba nas/ mdzub mo'i rtse mo gzhag pa'o zhes bya ba'i bar gyi gzhung gis ston to// khams gsum rnam par rgyal ba'i phyag rgya bzhi'i bsdus pa'i don bstan pa'o// mdor bsdus pa la dga' ba'i sems can rjes su 'dzin par byed pa/ khams gsum rnam par rgyal ba'i dum bu las gsungs pa'i dkyil 'khor thams cad bsdus par gyur pa/ rdo rje hUM mdzad kyi phyag rgya gcig pa'i dkyil 'khor gyi bsdus pa'i don brjod par bya'o// 'dir dang po sbyor ba'i ting nge 'dzin ni rdo rje hUM mdzad kyi rnal 'byor chen po'o// de nas yang byang chub sems dpa' sems dpa' chen po phyag na rdo rjes rang gi rdo rje'i dam tshig gi khro bo'i dam tshig 'di gsungs pa hUM zhes bya ba 'dis ni khams gsum rnam par rgyal ba'i rdo rje hUM mdzad kyi phyag rgya gcig pa'i dkyil 'khor gyi dkyil 'khor rgyal po mchog ces bya ba'i ting nge 'dzin gsungs pa yin no// de nas bsdu ba dang byin gyis brlabs pa nas brtsams te/ khams gsum rnam par rgyal ba'i rdo rje hUM mdzad kyi phyag rgya gcig pa'i dkyil 'khor gyi las kyi rgyal po mchog ces bya ba'i ting nge 'dzin gsum pa bstan pa yin par shes par bya'o// khams gsum rnam par rgyal ba'i dum bu thams cad las gsungs pa'i dngos grub ni rdo rje hUM mdzad kyi phyag rgya gcig pa'i dkyil 'khor du dam tshig dang dbang bskur ba thob pas bsgrub par bya'o zhes bya ba'i don 'di bstan par bya ba'i phyir/ de nas 'di'i dkyil 'khor bshad pa zhes bya ba nas/ cho ga rgyas pa thams cad byas te zhes bya ba'i bar gyi gzhung gis ni rdo rje hUM mdzad kyi phyag rgya gcig pa'i dkyil 'khor gyi slob dpon gyi las kyi cho ga dang / dkyil 'khor der 'jug pa'i cho ga rgyas par ston to// rdo rje hUM mdzad kyi phyag rgya gcig pa'i dkyil 'khor du dam tshig dang dbang bskur ba thob pa rnams la sgrub pa'i ye shes bstan par bya'o zhes bya ba'i don 'di bstan par bya ba'i phyir/ rdo rje hUM mdzad ces bya ba'i gsang ba'i phyag rgya'i ye shes bslab bo zhes bya ba nas/ hUM badzra sa ma ya hUM zhes bya ba'i bar gyi gzhung gis bstan to// khams gsum rnam par rgyal ba'i dum bu thams cad las gsungs pa'i dngos grub ni/ khams gsum rnam par rgyal ba'i dkyil 'khor chen po las gsungs pa'i rang gi lha'i phyag rgya bzhis rnal 'byor ji lta ba bzhin du bskyed la bsgrub par bya'o zhes bya ba'i don 'di bstan par bya ba'i phyir/ de nas phyag rgya bzhi bcings pa ji lta ba bzhin du bslab ste/ de bzhin du dngos grub tu 'gyur ro zhes bya bas ston to// dkyil 'khor du ji lta ba bzhin du ras la sogs pa bris pa dang lugs ma la sogs pa'i gzugs thams cad la yang dngos grub ni thun mong ngo zhes bya ba'i bar gyi gzhung gis don 'di snga ma bzhin du shes par bya'o// rdo rje hUM mdzad kyi phyag rgya gcig pa'i dkyil 'khor gyi bsdus pa'i don bstan pa'o// rigs 'di dag thams cad ni khro bas khro ba spang bar bya ba'i phyir gsungs pa yin no// 'jig rten pa'i lha la lhag par mos pa'i sems can rnams rdo rje'i rigs 'jig rten gsum gyi 'khor lo phyir mi ldog pa nyid du 'jog par byed pa'i 'jig rten gsum gyi 'khor lo'i dkyil 'khor chen po'i bsdus pa'i don brjod par bya'o// de la 'jig rten gsum las rnam par rgyal ba'i dkyil 'khor chen por gsungs pa'i dang po sbyor ba'i ting nge 'dzin rnam par bsgoms la/ rdo rje hUM mdzad dang rin po che dang / chos dang las kyi hUM mdzad sprul nas 'jig rten gsum gyi 'khor lo ma lus pa 'dod pa'i rgyal pos bkug la rang gi bsgo ba la sbyar ba 'di ni 'dir dang po sbyor ba'i ting nge 'dzin to// de nas bcom ldan 'das de bzhin gshegs pa thams cad gcig tu 'dus te zhes bya ba nas/ oM badzra kar+m+ma sA d+ha ya kr-ita ces bya ba'i bar gyi gzhung gis ni 'jig rten gsum gyi 'khor lo'i dkyil 'khor chen po'i dkyil 'khor rgyal po mchog ces bya ba'i ting nge 'dzin gnyis pa ston pa yin no// de nas bsdu ba dang byin gyis brlabs pa nas brtsams te/ las kyi mchog ces bya ba'i ting nge 'dzin ni snga ma bzhin du shes par bya'o// 'jig rten gsum gyi 'khor lo'i dkyil 'khor chen po dam tshig dang dbang bskur ba thob pas de las gsungs pa'i dngos grub bsgrub par bya'o zhes bstan par bya ba'i phyir/ de nas bcom ldan 'das phyag na rdo rje zhes bya ba nas ji ltar rdo rje dam tshig gi dkyil 'khor chen po bzhin du bya'o zhes bya ba'i bar gyi gzhung gis ni 'jig rten gsum gyi 'khor lo'i dkyil 'khor chen po'i slob dpon gyi las kyi cho ga dang / der 'jug pa'i cho ga rgyas par ston pa yin no// dam tshig dang dbang bskur ba thob pa de rnams la ji ltar 'dod pa'i dngos grub bsgrub par bya ba'i phyir/ phyag rgya bcing ba bstan par bya ba dang / sgrub pa po spro ba bskyed par bya ba'i phyir/ phyag rgya'i phan yon bshad par bya'o zhes bya ba'i don gnyis po 'di bstan par bya ba'i phyir/ de nas phyag rgya chen po bcing ba bslab par bya'o zhes bya ba nas bran gyi phyag rgya rnams so zhes bya ba'i bar gyi gzhung gis ston to// 'jig rten gsum gyi 'khor lo'i dkyil 'khor chen po'i bsdus pa'i don bstan pa'o// dam tshig gi phyag rgya gtso bor gyur pa'i 'jig rten gsum gyi 'khor lo'i gzungs kyi dkyil 'khor gyi bsdus pa'i don brjod par bya ste de la dang po sbyor ba'i ting nge 'dzin ni 'jig rten gsum gyi 'khor lo dkyil 'khor chen po gsungs pa nyid 'dir gzung bar bya'o// de nas yang bcom ldan 'das zhes bya ba nas/ oM badzra ha ri ni haM zhes bya ba'i bar gyi gzhung gis 'jig rten gsum gyi 'khor lo'i gzungs kyi dkyil 'khor gyi dkyil 'khor rgyal po mchog ces bya ba'i ting nge 'dzin gnyis pa gsungs pa yin no/ de nas bsdu ba dang byin gyis brlabs pa nas brtsams te/ las kyi mchog ces bya ba'i ting nge 'dzin gsum pa yin par snga ma bzhin du shes par bya'o// 'jig rten gsum gyi 'khor lo'i gzungs kyi dkyil 'khor las gsungs pa'i dkyil 'khor sgrub pa rnams kyang 'jig rten gsum gyi 'khor lo'i gzungs kyi dkyil 'khor du dam tshig dang dbang bskur ba thob pas bya'o zhes bya ba'i don 'di bstan par bya ba'i phyir/ de nas yang phyag na rdo rje zhes bya ba nas/ dkyil 'khor rim pa bzhin du bstan te zhes bya ba'i bar gyi gzhung gis ni slob dpon gyi las kyi cho ga dang / dkyil 'khor du 'jug pa'i cho ga ston to// 'jig rten gsum gyi 'khor lo'i gzungs kyi dkyil 'khor las gsungs pa'i gsang ba'i ye shes ni 'jig rten gsum gyi 'khor lo'i gzungs kyi dkyil 'khor du dam tshig dang dbang bskur ba thob pa la bstan par bya'o zhes bya ba'i don 'di bstan par bya ba'i phyir/ dam tshig gi phyag rgya gsang ba smros shig ces bya ba nas/ rdo rje 'chang bas gsungs so zhes bya ba'i bar gyi gzhung gis ston to// 'jig rten gsum gyi 'khor lo'i gzungs kyi dkyil 'khor gyi sgrub pa pos kyang 'jig rten gsum gyi 'khor lo'i dkyil 'khor chen po las gsungs pa'i rang gi lha'i rnal 'byor byas la bsgrub par bya'o zhes bya ba'i don 'di bstan par bya ba'i phyir/ de nas dam tshig gi phyag rgya bslab par bya'o zhes bya ba nas/ myur du spros pa yang de bzhin no zhes bya ba'i bar gyi gzhung gis ston to// 'jig rten gsum gyi gzungs kyi dkyil 'khor gyi bsdus pa'i don bstan pa'o// chos kyi phyag rgya gtso bor gyur pa'i 'jig rten gsum gyi 'khor lo'i chos kyi dkyil 'khor gyi bsdus pa'i don brjod par bya ste/ 'dir dang po sbyor ba'i ting nge 'dzin ni 'jig rten gsum gyi 'khor lo'i dkyil 'khor chen por gsungs pa nyid yin no// de nas bcom ldan 'das zhes bya ba nas/ oM pi pa pi pa hUM phaT ces bya ba'i gzhung gis ni 'jig rten gsum gyi 'khor lo'i dkyil 'khor gyi chos kyi dkyil 'khor gyi dkyil 'khor rgyal po mchog ces bya ba'i ting nge 'dzin gnyis pa bstan pa yin no// de nas bsdu ba dang byin gyis brlabs pa sngon du 'gro ba ni las kyi mchog ces bya ba'i ting nge 'dzin gsum pa yin par snga ma bzhin du shes par bya'o// 'jig rten gsum gyi 'khor lo'i chos kyi dkyil 'khor las gsungs pa'i dngos grub ni 'jig rten gsum gyi 'khor lo'i chos kyi dkyil 'khor du dam tshig dang dbang bskur ba thob pas bya'o zhes bya ba'i don 'di bstan par bya ba'i phyir/ de nas yang phyag na rdo rjes rdo rje'i rigs thams cad kyi zhes bya ba nas/ gdong g.yogs bkrol la dkyil 'khor bstan par bya'o zhes bya ba'i bar gyi gzhung gis 'jig rten gsum gyi 'khor lo'i chos kyi dkyil 'khor gyi slob dpon gyi las kyi cho ga dang / der 'jug pa'i cho ga ston to// 'jig rten gsum gyi 'khor lo'i chos kyi dkyil 'khor las gsungs pa'i dngos grub ni 'jig rten gsum gyi 'khor lo'i dkyil 'khor chen po las gsungs pa'i lha'i rnal 'byor byas la de'i rjes la 'jig rten gsum gyi 'khor lo'i chos kyi dkyil 'khor las gsungs pa'i phyag rgya bcings te bsgrub par bya'o zhes bya ba'i don 'di bstan par bya ba'i phyir/ chos kyi dam tshig gi phyag rgya'i ye shes slobs shig ces bya ba nas/ chu las lhag pa'i ro gzhan med// ces bya ba'i bar gyi gzhung gis ston to// 'jig rten gsum gyi 'khor lo'i chos kyi dkyil 'khor gyi dkyil 'khor bsdus pa'i don bstan pa'o// las kyi phyag rgya gtso bor gyur pa'i 'jig rten gsum gyi 'khor lo'i las kyi dkyil 'khor gyi bsdus pa'i don brjod par bya'o// 'di yang dang po sbyor ba'i ting nge 'dzin ni 'jig rten gsum gyi 'khor lo'i chos kyi dkyil 'khor chen por gsungs pa nyid yin no// de nas yang bcom ldan 'das de bzhin gshegs pa thams cad kyi dam tshig las 'byung ba zhes bya ba nas/ rdo rje bran mo rnams kyi'o zhes bya ba'i bar gyi gzhung gis ni 'jig rten gsum gyi 'khor lo'i las kyi dkyil 'khor gyi dkyil 'khor rgyal po mchog ces bya ba'i ting nge 'dzin gnyis pa gsungs pa yin no// de nas bsdu ba dang byin gyis brlabs pa nas brtsams te/ las kyi rgyal po mchog ces bya ba'i ting nge 'dzin gsum pa yin par snga ma bzhin du shes par bya'o// 'jig rten gsum gyi 'khor lo'i las kyi dkyil 'khor las gsungs pa'i bsgrub pa ni 'jig rten gsum gyi 'khor lo'i las kyi dkyil 'khor du dam tshig dang dbang bskur ba thob pas bya'o zhes bya ba'i don 'di bstan par bya ba'i phyir/ de nas phyag na rdo rjes yang zhes bya ba nas gdong g.yogs bkrol te zhes bya ba'i bar gyi gzhung gis slob dpon gyi las kyi cho ga dang / 'jug pa'i cho ga rgyas par ston to// 'jig rten gsum gyi 'khor lo'i las kyi dkyil 'khor las bshad pa'i dngos grub ni 'jig rten gsum gyi 'khor lo'i dkyil 'khor chen po las gsungs pa'i lha'i rnal 'byor byas nas de'i rjes la las kyi dkyil 'khor las bshad pa'i las kyi phyag rgya rnams kyis bsgrub par bya'o zhes bya ba'i don 'di bstan par bya ba'i phyir/ gar gyi mchod pa'i phyag rgya'i ye shes slobs shig ces bya ba nas brtsams te/ las bsgrub par yang nges par 'gyur zhes bya ba'i bar gyi gzhung gis ston to// 'jig rten gsum gyi 'khor lo'i las kyi dkyil 'khor gyi bsdus pa'i don bstan pa'o// gti mug gi gnyen por gyur pa pad+ma'i rigs kyi shes rab kyi pha rol tu phyin pa'i chos kyi phyag rgya'i ngo bo nyid kyi bsdus pa'i don brjod par bya'o// de la re zhig phyag rgya chen po gtso bor gyur pa'i 'gro ba 'dul ba'i dkyil 'khor chen po'i bsdus pa'i don bshad par bya ste/ 'dir dang po sbyor ba'i ting nge 'dzin ni rdo rje dbyings kyi dkyil 'khor chen po las gsungs pa'i dang po sbyor ba byas la/ rdo rje sems dpa' dang / rdo rje rin chen dang / rdo rje chos dang / rdo rje las las sprul pa'i bar yin par shes par bya'o// de nas yang de bzhin gshegs pa thams cad gcig tu 'dus te zhes bya ba nas/ lha rnams su yang gyur pa yin zhes bya ba'i bar gyi gzhung gis ni 'gro ba 'dul ba'i dkyil 'khor gyi dkyil 'khor rgyal po mchog ces bya ba'i ting nge 'dzin gnyis pa ston pa yin no// de nas bsdu ba dang byin gyis brlabs pa nas brtsams te snga ma bzhin du las kyi mchog gi ting nge 'dzin yin par shes par bya'o// 'gro ba 'dul ba'i dkyil 'khor chen por dam tshig dang dbang bskur ba thob pa rnams kyis de las gsungs pa'i phyag rgya chen po la sogs pa'i bsgrub pa la 'jug par bya'o zhes bya ba'i don 'di bstan par bya ba'i phyir/ de nas yang bcom ldan 'das byang chub sems dpa' sems dpa' chen po 'phags pa spyan ras gzigs kyi dbang pos zhes bya ba nas/ de la chos nyid ni de yin no zhes bya ba'i bar gyi gzhung gis ni 'gro ba 'dul ba'i dkyil 'khor chen po'i slob dpon gyi las kyi cho ga dang 'jug pa'i cho ga ston to// 'gro ba 'dul ba'i dkyil 'khor du dam tshig dang dbang bskur ba thob pa rnams la slob dpon gyis ji ltar 'dod pa'i dngos grub kyi ye shes bslab par bya'o zhes bya ba'i don 'di bstan par bya ba'i phyir/ de nas pad+ma'i rigs kyi phyag rgya'i ye shes bslab par bya ste zhes bya ba nas/ lo ka shwa ra zhes bya ba'i bar gyi gzhung gis ston to// 'gro ba 'dul ba'i dkyil 'khor las gsungs pa'i dngos grub ni 'gro ba 'dul ba'i dkyil 'khor chen po las gsungs pa'i rang gi lha'i phyag rgya bzhis rang gi lha'i rnal 'byor byas la bsgrub par bya'o zhes bya ba dang / gdul bya rnams spro ba bskyed par bya ba'i phyir phyag rgya'i phan yon bshad par bya ba'i don 'di gnyis bstan par bya ba'i phyir/ de nas dkyil 'khor chen po thams cad kyi phyag rgya'i ye shes bslab bo zhes bya ba nas/ las kyi phyag rgya bsgrub par bya// zhes bya ba'i bar gyi gzhung gis ston to// 'gro ba 'dul ba'i dkyil 'khor chen po'i bsdus pa'i don bstan pa'o// dam tshig gi phyag rgya gtso bor gyur pa'i 'gro ba 'dul ba'i gzungs kyi dkyil 'khor gyi bsdus pa'i don brjod par bya ste/ 'dir dang po sbyor ba'i ting nge 'dzin ni 'gro ba 'dul ba'i dkyil 'khor chen por bshad pa nyid yin par shes par bya'o// de nas yang bcom ldan 'das zhes bya ba nas/ oM karma sa ma ye hUM zhes bya ba'i bar gyi gzhung gis ni dkyil 'khor gyi rgyal po mchog ces bya ba'i ting nge 'dzin ston pa yin no// de nas bsdu ba dang byin gyis brlabs pa nas brtsams te/ snga ma bzhin du las kyi rgyal po mchog ces bya ba'i ting nge 'dzin yin par shes par bya'o// 'gro ba 'dul ba'i gzungs kyi dkyil 'khor las gsungs pa'i dngos grub ni de'i dkyil 'khor du dam tshig dang dbang bskur ba thob pas bya'o zhes bya ba'i don 'di bstan par bya ba'i phyir/ de nas bcom ldan 'das byang chub sems dpa' sems dpa' chen po 'phags pa spyan ras gzigs kyi dbang pos zhes bya ba nas/ gdong g.yogs bkrol te zhes bya ba'i bar gyi gzhung gis ni slob dpon gyi las kyi cho ga dang / dkyil 'khor du 'jug pa'i cho ga ston to// de nas dam tshig dang dbang bskur ba thob pa rnams la 'gro ba 'dul ba'i gzungs kyi dkyil 'khor las gsungs pa'i ji ltar 'dod pa'i dngos grub bslab par bya'o zhes bya ba'i don 'di bstan par bya ba'i phyir/ snod ji lta ba bzhin du ye shes bskyed de zhes bya ba nas/ oM bi shwa pad+ma san yo ga sAd+ha ya s+t+ri zhes bya ba'i bar gyi gzhung gis ston to// 'gro ba 'dul ba'i gzungs kyi dkyil 'khor las gsungs pa'i dngos grub kyang 'gro ba 'dul ba'i dkyil 'khor chen po las gsungs pa'i rang rang gi lha'i rnal 'byor ji lta ba bzhin byas la bsgrub par bya'o zhes bya ba'i don 'di khong du chud par bya ba'i phyir/ de nas pad+ma'i rigs kyi gsang ba zhes bya ba nas/ gsang ba'i khu tshur gnyis byas pa'o zhes bya ba'i bar gyi gzhung gis ston to// 'gro ba 'dul ba'i gzungs kyi dkyil 'khor gyi bsdus pa'i don bstan pa'o// chos kyi phyag rgya gtso bor gyur pa'i 'gro ba 'dul ba'i chos kyi dkyil 'khor gyi bsdus pa'i don brjod par bya ste/ de la 'dir dang po sbyor ba'i ting nge 'dzin ni 'gro ba 'dul ba'i chos kyi dkyil 'khor chen por bshad pa nyid yin no// de nas yang bcom ldan 'das de bzhin gshegs pa thams cad kyi chos kyi ye shes zhes bya ba nas/ oM karma d+haM hUM zhes bya ba'i bar gyi gzhung gis ni 'gro ba 'dul ba'i chos kyi dkyil 'khor gyi dkyil 'khor rgyal po mchog gi ting nge 'dzin ston to// de nas bsdu ba dang byin gyis brlabs pa sngon du 'gro bas de bzhin du las kyi rgyal po mchog gi ting nge 'dzin yin par shes par bya'o// 'gro ba 'dul ba'i chos kyi dkyil 'khor las gsungs pa'i dngos grub ni 'gro ba 'dul ba chos kyi dkyil 'khor du dam tshig dang dbang bskur ba thob pas bya'o zhes bya ba'i don 'di bstan par bya ba'i phyir// de nas byang chub sems dpa' sems dpa' chen po kun du spyan ras gzigs kyi dbang po zhes bya ba nas/ sdug bsngal bar gyur ta re zhes bya ba'i bar gyi gzhung gis ni slob dpon gyi las kyi cho ga dang / 'jug pa'i cho ga ston to// 'gro ba 'dul ba'i chos kyi dkyil 'khor du dbang bskur ba dang dam tshig thob pa rnams la chos kyi dkyil 'khor las gsungs pa'i ji ltar 'dod pa'i dngos grub slob dpon gyis bstan par bya'o zhes bya ba'i don 'di bstan par bya ba'i phyir/ de nas ye shes bskyed par bya'o zhes bya ba nas/ oM karma pad+ma ho zhes bya ba'i bar gyi gzhung gis ston to// 'gro ba 'dul ba'i chos kyi dkyil 'khor las gsungs pa'i dngos grub ni 'gro ba 'dul ba'i dkyil 'khor chen po las gsungs pa'i phyag rgya bzhis rang gi lha'i rnal 'byor ji lta ba bzhin du byas nas de'i rjes la 'gro ba 'dul ba'i chos kyi dkyil 'khor las gsungs pa'i phyag rgya chen po la sogs pa bcings te/ bsgrub par bya'o zhes bya ba'i don 'di bstan par bya ba'i phyir/ de nas ye shes kyi dkyil 'khor gyi phyag rgya chen po'i ye shes bslab bo zhes bya ba nas/ las kyi phyag rgya gnyis su bya// zhes bya ba'i bar gyi gzhung gis ston to// 'gro ba 'dul ba'i chos kyi dkyil 'khor gyi bsdus pa'i don bstan pa'o// las kyi phyag rgya gtso bor gyur pa 'gro ba 'dul ba'i las kyi dkyil 'khor gyi bsdus pa'i don brjod par bya ste/ de la dang po sbyor ba'i ting nge 'dzin ni 'gro ba 'dul ba'i dkyil 'khor chen por bshad pa nyid yin par gzung bar bya'o// de nas yang bcom ldan 'das zhes bya ba nas/ oM bi shwa karme hUM zhes bya ba'i bar gyi gzhung gis ni 'gro ba 'dul ba'i las kyi dkyil 'khor gyi dkyil 'khor rgyal po mchog ces bya ba'i ting nge 'dzin gnyis pa ston te/ de nas bsdu ba dang byin gyis brlabs pa la sogs pa ni de bzhin du las kyi rgyal po mchog ces bya ba'i ting nge 'dzin gsum pa yin par shes par bya'o// 'gro ba 'dul ba'i las kyi dkyil 'khor las bshad pa'i dngos grub ni 'gro ba 'dul ba'i las kyi dkyil 'khor du dam tshig dang dbang bskur ba thob pas bya'o zhes bya ba'i don 'di bstan par bya ba'i phyir/ de nas byang chub sems dpa' 'phags pa spyan ras gzigs kyi dbang pos zhes bya ba nas/ sems can dmyal bar ltung bar gyur ta re zhes bya ba'i bar gyi gzhung gis ni slob dpon gyi las kyi cho ga dang / dkyil 'khor du 'jug pa'i cho ga ston to// dam tshig dang dbang bskur ba thob pa de rnams slob dpon gyis 'gro ba 'dul ba'i las kyi dkyil 'khor las bshad pa'i dngos grub rnams ji ltar 'dod pa bzhin du bslab par bya'o zhes bya ba'i don bstan par bya ba'i phyir/ de nas ye shes bskyed par bya ste zhes bya ba nas/ oM ma hA su kha pad+ma kr-i ta haM zhes bya ba'i bar gyi gzhung gis ston to// 'gro ba 'dul ba'i las kyi dkyil 'khor las bshad pa'i dngos grub ni 'gro ba 'dul ba'i dkyil 'khor chen po las gsungs pa'i phyag rgya bzhis rang gi lha'i rnal 'byor ji lta ba bzhin du byas la de'i rjes la 'gro ba 'dul ba'i las kyi dkyil 'khor las gsungs pa'i phyag rgya chen po la sogs pa bcings te bsgrub par bya'o zhes bya ba'i don 'di bstan par bya ba'i phyir/ de nas las kyi phyag rgya chen po ji lta ba bzhin du bslab par bya ste zhes bya ba nas/ las kyi phyag rgya yang dag sbyar// zhes bya ba'i bar gyi gzhung gis ston to// 'gro ba 'dul ba'i las kyi dkyil 'khor gyi bsdus pa'i don bstan pa'o// 'gro ba 'dul ba'i dkyil 'khor chen po la sogs pa bsdus par gyur pa bar ma la dga' ba'i sems can rjes su 'dzin par byed pa'i 'gro ba 'dul ba'i phyag rgya bzhi pa'i dkyil 'khor gyi bsdus pa'i don brjod par bya ste/ 'dir dang po sbyor ba'i ting nge 'dzin ni 'gro ba 'dul ba'i dkyil 'khor chen por bshad pa nyid do// de nas yang bcom ldan 'das kyis rdo rje chos kyi dam tshig gi phyag rgya zhes bya ba nas/ oM sar+b+ba mu khaM hUM zhes bya ba'i bar gyis ni 'gro ba 'dul ba'i phyag rgya bzhi pa'i dkyil 'khor gyi dkyil 'khor rgyal po mchog ces bya ba'i ting nge 'dzin lnga po gsungs pa yin no// de nas bsdu ba dang byin gyis brlabs pa la sogs pa snga ma bzhin du 'gro ba 'dul ba'i phyag rgya bzhi pa'i dkyil 'khor gyi las kyi mchog gi ting nge 'dzin lnga po yin par shes par bya'o// 'gro ba 'dul ba'i dum bu las gsungs pa'i dngos grub rnams ni 'gro ba 'dul ba'i phyag rgya bzhi pa'i dkyil 'khor du dam tshig dang dbang bskur ba thob pas bsgrub par bya'o zhes bya ba'i don 'di gsal bar bya ba'i phyir/ de nas byang chub sems dpa' sems dpa' chen po 'phags pa spyan ras gzigs kyi dbang pos zhes bya ba nas/ mi bde ba ma spangs par dus byas nas sems can dmyal bar ltung nga re zhes bsgo zhig ces bya ba'i bar gyi gzhung gis ni 'gro ba 'dul ba'i phyag rgya bzhi pa'i dkyil 'khor gyi slob dpon gyi las kyi cho ga dang / 'jug pa'i cho ga rgyas par ston to// 'gro ba 'dul ba'i phyag rgya bzhi pa'i dkyil 'khor du dam tshig dang dbang bskur ba thob pa rnams la slob dpon gyis 'gro ba 'dul ba'i phyag rgya bzhi'i dkyil 'khor du gsungs pa'i dngos grub rnams bslab par bya'o zhes bya ba'i don 'di bstan par bya ba'i phyir/ de nas de'i ye shes bskyed par bya zhes bya ba nas/ oM sA d+ha ya pad+ma rA ka sa ma ya AHzhes bya ba'i bar gyi gzhung gis ston to// 'gro ba 'dul ba'i dum bu las gsungs pa'i dngos grub ni 'gro ba 'dul ba'i dkyil 'khor chen po las gsungs pa'i phyag rgya bzhis rang gi lha'i rnal 'byor ji lta ba bzhin du byas la bsgrub par bya'o zhes bya ba'i don 'di bstan par bya ba'i phyir/ de nas phyag rgya chen po la sogs pa phyag rgya thams cad bcing ba bslab par bya'o zhes bya ba'i bar gyi gzhung gis ston to// 'gro ba 'dul ba'i phyag rgya bzhi'i dkyil 'khor gyi bsdus pa'i don bstan pa'o// 'gro ba 'dul ba'i dum bu las gsungs pa'i dngos grub thams cad bsdus par gyur pa mdor bsdus pa la dga' ba'i sems can rnams rjes su 'dzin par byed pa'i 'gro ba 'dul ba'i phyag rgya gcig pa'i dkyil 'khor gyi bsdus pa'i don brjod par bya'o// 'dir dang po sbyor ba'i ting nge 'dzin ni 'gro ba 'dul ba'i dkyil 'khor chen por bshad pa'i tshul gyis 'gro ba 'dul ba'i rnal 'byor chen por byas pa yin no// de nas byang chub sems dpa' sems dpa' chen po 'phags pa spyan ras gzigs kyi dbang pos zhes bya ba nas hrIHzhes bya ba'i bar gyi gzhung gis ni 'gro ba 'dul ba'i phyag rgya gcig pa'i dkyil 'khor gyi dkyil 'khor rgyal po mchog ces bya ba'i ting nge 'dzin gnyis pa bstan pa yin no// de nas bsdu ba dang byin gyis brlabs pa la sogs pa ni snga ma bzhin du 'gro ba 'dul ba'i phyag rgya gcig pa'i dkyil 'khor gyi las kyi mchog ces bya ba'i ting nge 'dzin gsum pa yin par shes par bya'o// 'gro ba 'dul ba'i dum bu las gsungs pa'i dngos grub thams cad ni 'gro ba 'dul ba'i phyag rgya gcig pa'i dkyil 'khor du dam tshig dang dbang bskur ba thob pas bsgrub par bya'o zhes bya ba'i don 'di bstan par bya ba'i phyir/ de nas byang chub sems dpa' sems dpa' chen po 'phags pa spyan ras gzigs kyi dbang pos zhes bya ba nas/ de bzhin du bsgo ste zhes bya ba'i bar gyi gzhung gis 'gro ba 'dul ba'i phyag rgya gcig pa'i dkyil 'khor gyi slob dpon gyi las kyi cho ga dang / dkyil 'khor du 'jug pa'i cho ga ston to// 'gro ba 'dul ba'i phyag rgya gcig pa'i dkyil 'khor du dam tshig dang dbang bskur ba thob pa rnams la slob dpon gyis bsgrub pa'i ye shes bstan par bya'o// zhes bya ba'i don 'di bstan par bya ba'i phyir/ 'gro ba thams cad 'dul ba'i ye shes bslab bo zhes bya ba nas/ dkyil 'khor du yang de 'grub po zhes bya ba'i bar gyi gzhung gis ston to// 'gro ba 'dul ba'i dum bu thams cad las gsungs pa'i dngos grub ni 'gro ba 'dul ba'i dkyil 'khor chen po las gsungs pa'i phyag rgya bzhis rang gi lha'i rnal 'byor ji lta ba bzhin byas nas bsgrub par bya'o zhes bya ba'i don 'di bstan par bya ba'i phyir/ de nas phyag rgya chen po la sogs pa phyag rgya bcing ba rnams bslab par bya'o// dngos grub rnams kyang de bzhin no zhes bya ba'i bar gyi gzhung gis bstan to// de bzhin du ras la sogs pa la yang bya'o zhes bya ba ni thams cad snga ma bzhin du shes par bya'o// 'gro ba 'dul ba'i phyag rgya gcig pa'i dkyil 'khor gyi bsdus pa'i don bstan pa'o// rigs 'di dag thams cad ni shes rab kyi pha rol tu phyin pa'i rang bzhin gyi chos kyi phyag rgya'i ngo bo yin te de bas na chos kyi phyag rgya zhes bya'o// ser sna'i gnyen por gyur pa'i sems can thams cad kyi bsam pa thams cad yongs su rdzogs par byed pa las kyi phyag rgya skyed par byed pa'i nor bu'i rigs kyi bsdus pa'i don brjod par bya ste/ 'dir dang po sbyor ba'i ting nge 'dzin ni rdo rje dbyings kyi dkyil 'khor chen por gsungs ba'i dang po sbyor ba byas la/ rdo rje sems dpa' dang / rdo rje rin chen dang / rdo rje chos dang / rdo rje las sprul pa'i mthar thug pa yin par shes par bya'o// de nas yang de bzhin gshegs pa thams cad ces bya ba nas/ 'gro ba'i don du 'dir 'gyur ro zhes bya ba'i bar gyi gzhung gis ni don thams cad grub pa'i dkyil 'khor chen po'i dkyil 'khor gyi rgyal po mchog ces bya ba'i ting nge 'dzin gnyis pa ston to// de nas bsdu ba dang byin gyis brlabs pa la sogs pa ni snga ma bzhin du don thams cad grub pa'i dkyil 'khor chen po'i las kyi mchog ces bya ba'i ting nge 'dzin gsum pa yin par shes par bya'o// don thams cad grub pa'i dkyil 'khor chen por dbang bskur ba dang dam tshig thob pas de las gsungs pa'i phyag rgya chen po la sogs pa bsgrub pa la 'jug par bya'o zhes bya ba'i don 'di bstan par bya ba'i phyir/ de nas byang chub sems dpa' sems dpa' chen po nam mkha'i snying po zhes bya ba nas/ dkyil 'khor chen po bstan par bya'o zhes bya ba'i bar gyi gzhung gis slob dpon gyi las kyi cho ga dang / don thams cad grub pa'i dkyil 'khor chen por 'jug pa'i cho ga ston to// don thams cad grub pa'i dkyil 'khor chen por dam tshig dang / dbang bskur ba thob pa rnams la slob dpon gyis ji ltar 'dod pa'i dngos grub kyi ye shes bslab par bya'o zhes bya ba'i don 'di bstan par bya ba'i phyir/ de nas ci 'byor pas mchod pa byas nas zhes bya ba nas brtsams te/ oM sar+b+ba s+pho Ta sa na yo ga ces bya ba'i bar gyi gzhung gis ston to// don thams cad grub pa'i dkyil 'khor chen po las gsungs pa'i dngos grub rnams ni don thams cad grub pa'i dkyil 'khor chen po las gsungs pa'i phyag rgya bzhis rang gi lha'i rnal 'byor ji lta ba bzhin byas la bsgrub par bya'o zhes bya ba dang / sgrub pa po spro ba bskyed par bya ba'i phyir phyag rgya'i 'bras bu brjod par bya'o zhes bya ba'i don gnyis pa 'di dag bstan par bya ba'i phyir/ de nas nor bu chen po'i phyag rgya'i ye shes bslab bo zhes bya ba nas/ rin chen khu tshur gnyis byas la// las kyi phyag rgya bri bar bya// zhes bya ba'i bar gyi gzhung gis ston to// don thams cad grub pa'i dkyil 'khor chen po'i bsdus pa'i don bstan pa'o// dam tshig gi phyag rgya gtso bor gyur pa don thams cad grub pa'i gzungs kyi dkyil 'khor gyi bsdus pa'i don brjod par bya ste/ 'dir dang po sbyor ba'i ting nge 'dzin ni don thams cad grub pa'i dkyil 'khor chen por bshad pa nyid yin no// de nas yang bcom ldan 'das zhes bya ba nas brtsams te/ oM sar+b+ba a b+hi She ka pU dza sa ma ye hUM zhes bya ba'i bar gyi gzhung gis dkyil 'khor rgyal po mchog ces bya ba'i ting nge 'dzin ston to// de nas bsdu ba dang byin gyis brlabs pa sngon du 'gro ba 'dis las kyi rgyal po mchog ces bya ba'i ting nge 'dzin yin par shes par bya'o// don thams cad grub pa'i gzungs kyi dkyil 'khor las gsungs pa'i bsgrub pa ni de'i dkyil 'khor du dam tshig dang dbang bskur ba thob pas bya'o zhes bya ba'i don 'di bstan par bya ba'i phyir/ de nas bcom ldan 'das zhes bya ba nas/ khyod rab tu dbul ba dang / dus byas nas sems can dmyal bar ltung nga re zhes bsgo la zhes bya ba'i bar gyi gzhung gis ni slob dpon gyi las dang don thams cad grub pa'i gzungs kyi dkyil 'khor du 'jug pa'i cho ga ston to// dam tshig dang dbang bskur ba thob pa de rnams la slob dpon gyis don thams cad grub pa'i gzungs kyi dkyil 'khor las gsungs pa'i ji ltar 'dod pa'i dngos grub rnams bslab par bya'o zhes bya ba'i don 'di bstan bar bya ba'i phyir rang gi nor bu'i rigs kyi dam tshig gi ye shes bskyed par bya'o zhes bya ba nas/ oM karma sid+d+hi zhes bya ba'i bar gyi gzhung gis ston to// don thams cad grub pa'i gzungs kyi dkyil 'khor las gsungs pa'i dngos grub ni don thams cad grub pa'i dkyil 'khor las gsungs pa'i phyag rgya bzhis rang gi lha'i rnal 'byor ji lta ba bzhin byas la bsgrub par bya'o zhes bya ba'i don 'di bstan par bya ba'i phyir/ de nas dkyil 'khor chen po 'di'i phyag rgya chen po bcing ba bshad de zhes bya ba nas/ gsang ba gsang ba'i khu tshur mchog // gnyis su byas na las kun byed// ces bya ba'i bar gyi gzhung gis gsungs so// nor bu'i rigs kyi gzungs kyi dkyil 'khor gyi bsdus pa'i don bstan pa'o// chos kyi phyag rgya gtso bor gyur pa nor bu'i rigs kyi chos kyi dkyil 'khor gyi bsdus pa'i don brjod par bya ste/ 'dir dang po sbyor ba'i ting nge 'dzin ni don thams cad grub pa'i dkyil 'khor chen por bshad pa nyid gzung bar bya'o// de nas yang bcom ldan 'das zhes bya ba nas brtsams te/ oM sarba a b+hi She ka dz+nyA na hUM zhes bya ba'i bar gyi gzhung gis ni nor bu'i rigs kyi dkyil 'khor rgyal po mchog ces bya ba'i ting nge 'dzin ston to// de nas bsdu ba dang byin gyis brlabs pa sngon du 'gro ba ni las kyi rgyal po mchog gi ting nge 'dzin yin par snga ma bzhin du shes par bya'o// don thams cad grub pa'i chos kyi dkyil 'khor las gsungs pa'i grub pa ni chos kyi dkyil 'khor du dam tshig dang dbang bskur ba thob pas bya'o zhes bya ba'i don 'di bstan par bya ba'i phyir/ de nas byang chub sems dpa' sems dpa' chen po nam mkha'i snying pos zhes bya ba nas/ khyod kyis chos kyi dkyil 'khor ma mthong ba la ma brjod cig // khyod dngos grub ma thob par myur du shi bar gyur ta re zhes bsgo la zhes bya ba'i bar gyi gzhung gis ni slob dpon gyi las kyi cho ga dang / don thams cad grub pa'i chos kyi dkyil 'khor du 'jug pa'i cho ga ston to// don thams cad grub pa'i chos kyi dkyil 'khor du dam tshig dang dbang bskur ba thob pa la slob dpon gyis de las gsungs pa'i dngos grub ji ltar 'dod pa bzhin du bslab par bya'o zhes bya ba'i don 'di bstan par bya ba'i phyir/ nor bu'i rigs kyi chos kyi ye shes bskyed par bya'o zhes bya ba nas/ sar+b+ba guh+ya dz+nyA na sar+b+ba sid+d+hiM me pra yats+tsha hUM zhes bya ba'i bar gyi gzhung gis ston to// don thams cad grub pa'i chos kyi dkyil 'khor las gsungs pa'i dngos grub rnams ni don thams cad grub pa'i dkyil 'khor chen po las gsungs pa'i phyag rgya bzhi rang gi lha'i rnal 'byor byas nas de'i rjes la don thams cad grub pa'i chos kyi dkyil 'khor las gsungs pa'i phyag rgya chen po la sogs pa bcings te bsgrub par bya'o zhes bya ba'i don 'di bstan par bya ba'i phyir/ de nas phyag rgya chen po ji lta ba bzhin du bcing bar bya'o zhes bya ba nas/ gnas ji lta ba bzhin gzhag par bya'o zhes bya ba'i bar gyi gzhung gis ston to// nor bu'i rigs kyi chos kyi dkyil 'khor gyi bsdus pa'i don bstan pa'o// las kyi phyag rgya gtso bor gyur pa nor bu'i rigs kyi las kyi dkyil 'khor gyi bsdus pa'i don brjod par bya ste/ 'dir dang po sbyor ba'i ting nge 'dzin ni don thams cad grub pa'i dkyil 'khor chen por bshad pa nyid yin no// de nas yang bcom ldan 'das kyis zhes bya ba nas brtsams te/ oM badzra bi shwa a b+hi She ke hUM zhes bya ba'i bar gyi gzhung gis ni nor bu'i rigs kyi las kyi dkyil 'khor gyi dkyil 'khor rgyal po mchog ces bya ba'i ting nge 'dzin gnyis pa ston to// de nas bsdu ba dang byin gyis brlabs pa nas brtsams te/ las kyi rgyal po mchog ces bya ba'i ting nge 'dzin gsum pa yin par shes par bya'o// nor bu'i rigs kyi las kyi dkyil 'khor las gsungs pa'i bsgrub pa ni nor bu'i rigs kyi dkyil 'khor du dam tshig dang dbang bskur ba thob pas bya'o zhes bya ba'i don 'di bstan par bya ba'i phyir/ de nas byang chub sems dpa' sems dpa' chen po nam mkha'i snying pos zhes bya ba nas/ shi bar gyur ta re zhes bsgo la zhes bya ba'i bar gyi gzhung gis ni slob dpon gyi las kyi cho ga dang / don thams cad grub pa'i las kyi dkyil 'khor du 'jug pa'i cho ga ston to// don thams cad grub pa'i las kyi dkyil 'khor las gsungs pa'i dngos grub kyi ye shes ni/ dkyil 'khor der dam tshig dang dbang bskur ba thob pa rnams la bshad par bya'o zhes bya ba'i don 'di bstan par bya ba'i phyir/ nor bu'i rigs kyi las kyi ye shes bslab par bya'o zhes bya ba nas/ 'jig rten thams cad des mgur 'gyur// zhes bya ba'i bar gyi gzhung gis ston to// don thams cad grub pa'i las kyi dkyil 'khor las gsungs pa'i dngos grub rnams ni don thams cad grub pa'i phyag rgya bzhis rang gi lha'i rnal 'byor ji lta ba bzhin byas pa'i rjes la/ las kyi dkyil 'khor las gsungs pa'i phyag rgya chen po la sogs pa bcings la bsgrub par bya'o zhes bya ba'i don 'di bstan par bya ba'i phyir/ de nas phyag rgya chen po ye shes kyi dngos grub dam par 'gyur ro zhes bya ba nas las kyi phyag rgya de bsgrub bo zhes bya ba'i bar gyi gzhung gis ston to// nor bu'i rigs kyi las kyi dkyil 'khor gyi bsdus pa'i don bstan pa'o// nor bu'i rigs kyi don thams cad grub pa'i dkyil 'khor gyi dngos grub bsdus par gyur pa bar ma la dga' ba'i sems can rnams rjes su 'dzin par byed pas phyag rgya bzhi pa'i dkyil 'khor gyi bsdus pa'i don brjod par bya ste/ de la dang po'i sbyor ba ni don thams cad grub pa'i dkyil 'khor chen por bshad pa nyid yin no// de nas bcom ldan 'das zhes bya ba nas brtsams te/ oM bi shwa daSh+Ti zhes bya ba'i bar gyi gzhung gis ni don thams cad grub pa'i phyag rgya bzhi pa'i dkyil 'khor gyi dkyil 'khor rgyal po mchog ces bya ba'i ting nge 'dzin lnga po gsungs pa yin no// bsdu ba dang byin gyis brlabs pa nas brtsams te/ snga ma bzhin du las kyi mchog gi ting nge 'dzin lnga po yin par shes par bya'o// don thams cad grub pa'i dum bu las gsungs pa'i dngos grub rnams ni don thams cad grub pa'i phyag rgya bzhi pa'i dkyil 'khor du dam tshig dang dbang bskur ba thob pas bya'o zhes bya ba'i don 'di bstan par bya ba'i phyir/ de nas byang chub sems dpa' nam mkha'i snying pos zhes bya ba nas khyod kyis su la yang ma smra zhig ces bsgo bar bya'o zhes bya ba'i bar gyi gzhung gis ni slob dpon gyi las kyi cho ga dang / nor bu'i rigs kyi phyag rgya bzhi pa'i dkyil 'khor du 'jug pa'i cho ga ston to// don thams cad grub pa'i phyag rgya bzhi pa'i dkyil 'khor du dam tshig dang dbang bskur ba thob pa rnams la/ slob dpon gyis don thams cad grub pa'i dum bu las gsungs pa'i dngos grub bslab par bya'o zhes bya ba'i don 'di bstan par bya ba'i phyir/ de nas ye shes bskyed par bya ste zhes bya ba nas/ hi hi ha ha ha Ta zhes bya ba'i sngags kyi bar gyi gzhung gis ston to// don thams cad grub pa'i dum bu las gsungs pa'i dngos grub ni don thams cad grub pa'i dkyil 'khor chen po las gsungs pa'i phyag rgya bzhis rang gi lha'i rnal 'byor ji lta ba bzhin byas la bsgrub par bya'o zhes bya ba'i don 'di bstan par bya ba'i phyir/ de nas phyag rgya bzhi ji lta ba bzhin bcing ba dang / rnam pa bzhi de bzhin du bslab par bya'o// dngos grub thams cad kyang de bzhin no zhes bya ba'i gzhung gis ston to// nor bu'i rigs kyi phyag rgya bzhi pa'i dkyil 'khor gyi bsdus pa'i don bstan pa'o// don thams cad grub pa'i dum bu las gsungs pa'i dngos grub thams cad bsdus par gyur pa mdor bsdus pa la dga' ba'i sems can rnams rjes su 'dzin par byed pa don thams cad grub ba'i phyag rgya gcig pa'i dkyil 'khor gyi bsdus pa'i don brjod par bya ste/ de la 'dir dang po sbyor ba ni 'phags pa nam mkha'i snying po'i dkyil 'khor chen por bshad pa'i rnal 'byor chen po yin no// de nas byang chub sems dpa' sems dpa' chen po nam mkha'i snying pos zhes bya ba nas brtsams te/ badzra rat+na hUM zhes bya ba'i bar gyi gzhung gis ni/ 'phags pa nam mkha'i snying po'i phyag rgya gcig pa'i dkyil 'khor gyi dkyil 'khor rgyal po mchog ces bya ba'i ting nge 'dzin bstan to// las kyi mchog gi ting nge 'dzin ni snga ma bzhin du bsdu ba dang byin gyis brlabs pa sngon du 'gro ba nyid yin no// don thams cad grub pa'i dum bu las gsungs pa'i dngos grub rnams ni 'phags pa nam mkha'i snying po'i phyag rgya gcig pa'i dkyil 'khor du dam tshig dang dbang bskur ba thob pas bsgrub par bya'o zhes bya ba'i don 'di bstan par bya ba'i phyir/ de nas dkyil 'khor ni 'di yin te zhes bya ba nas/ dngos grub kyi dkyil 'khor ni ji bzhin par ni bri bar bya'o zhes bya ba'i bar gyi gzhung gis ni 'phags pa nam mkha'i snying po'i phyag rgya gcig pa'i dkyil 'khor gyi slob dpon gyi las dang dkyil 'khor du 'jug pa'i cho ga ston to// 'phags pa nam mkha'i snying po'i phyag rgya gcig pa'i dkyil 'khor du dam tshig dang dbang bskur ba thob pa rnams la slob dpon gyis bsgrub pa'i ye shes bslab par bya'o zhes bya ba'i don 'di bstan par bya ba'i phyir/ de nas 'dir ye shes gsang ba'i zhes bya ba nas/ las kyi dngos grub thob par 'gyur// zhes bya ba'i bar gyi gzhung gis ston to// de nas don thams cad grub pa'i dum bu las gsungs pa'i dngos grub rnams ni don thams cad grub pa'i dkyil 'khor chen po las gsungs pa'i phyag rgya bzhis rang gi lha'i rnal 'byor ji lta ba bzhin byas la bsgrub par bya'o zhes bya ba'i don 'di gsal bar bya ba'i phyir/ de nas phyag rgya bzhi'i ye shes bslab par bya'o// ras la sogs pa la yang sems dpa' dang phyag rgya'i dkyil 'khor bris te bsgrub par bya'o zhes bya ba'i gzhung gis ston to// don thams cad grub pa'i phyag rgya gcig pa'i dkyil 'khor gyi bsdus pa'i don bstan pa'o// nor bu'i rigs kyi dam tshig thams cad sems can thams cad kyi bsam pa thams cad rdzogs par byed pa'i las can yin te de bas na las kyi rigs la las kyi dam tshig ces bshad pa yin no// de ltar 'jig rten dang 'jig rten las 'das pa'i chos kyi de kho na nyid kyi ngo bo sems can thams cad kyi thun mong du 'gyur ba'i rtsa ba'i rgyud kyi bsdus pa'i don bshad pa yin no// da ni 'jig rten dang 'jig rten las 'das pa'i dngos grub sgrub par byed pa'i sems can gong ma'i yang gong ma rjes su 'dzin par byed pa thog ma dang tha ma med pa'i dam tshig chen po'i de kho na nyid sangs rgyas dang byang chub sems dpa' thob pa'i rgyur gyur pa/ rgyud phyi ma'i bsdus pa'i don brjod par bya'o// de la dang por re zhig sangs rgyas dang byang chub sems dpa' de nyid grub pa'i phyir de bzhin gshegs pa dang / rdo rje dang / pad+ma dang / nor bu'i rigs rnams kyi dkyil 'khor chen po las gsungs pa'i phyag rgya chen po dang dam tshig dang / chos dang las kyi phyag rgya rnams kyi bsgom pa bstan par bya ba'i phyir/ de nas byang chub sems dpa' sems dpa' chen po phyag na rdo rjes zhes bya ba nas brtsams te/ sangs rgyas dang byang chub sems dpa' rnams kyi dngos grub dam pa thob pa'i cho ga rgyas pa'i rgyud do zhes bya ba'i bar gyi gzhung gis ston to// phyag rgya chen po la sogs pa bsgom pa ni dam tshig la gnas pas bya'o zhes bya ba'i don 'di bstan par bya ba'i phyir/ de nas byang chub sems dpa' sems dpa' chen po phyag na rdo rjes zhes bya ba nas/ dam tshig gi dngos grub kyi cho ga rgyas pa'i rgyud do zhes bya ba'i bar gyi gzhung gis ston to// dngos po la mngon par zhen pa spang bar bya ba'i phyir/ gzugs brnyan dang 'dra ba nyid du phyag rgya chen po la sogs pa bsgom par bya'o zhes bya ba'i don 'di bstan par bya ba'i phyir/ de nas byang chub sems dpa' sems dpa' chen po phyag na rdo rjes zhes bya ba nas/ rigs thams cad kyi chos kyi dkyil 'khor dngos grub kyi cho ga rgyas pa'i rgyud do zhes bya ba'i bar gyi gzhung gis bstan to// phyag rgya chen po la sogs pa sgrub par byed pa pos las kyi dkyil 'khor las gsungs pa'i mchod pa rnam pa bcu drug rab tu byed cing sems can thams cad kyi don bya ba'i mtshan nyid can dang / de bzhin gshegs pa thams cad mchod pa'i mtshan nyid can gyi las nam mkha'i khams thams cad du spros pa bsgom par bya'o zhes bya ba'i don 'di bstan par bya ba'i phyir/ de nas byang chub sems dpa' sems dpa' chen po phyag na rdo rjes zhes bya ba nas/ rigs thams cad kyi las kyi dngos grub kyi cho ga rgyas pa'i rgyud do zhes bya ba'i bar gyi gzhung gis de bzhin gshegs pa la sogs pa'i rigs thams cad kyi las kyi dngos grub kyi rgyud ston to// de bzhin gshegs pa la sogs pa rigs thams cad kyi phyag rgya chen po dang / dam tshig dang chos dang / las kyi phyag rgya rnams kyi spyi'i sgrub pa khyad par gyis 'grub par 'gyur ro zhes bya ba'i don 'di bstan par bya ba'i phyir/ de nas byang chub sems dpa' sems dpa' chen po phyag na rdo rjes zhes bya ba nas/ rigs thams cad kyi chos nyid mkhyen pa'i cho ga rgyas pa'i rgyud do zhes bya ba'i bar gyis chos nyid kyi rgyud ston to// phyag rgya chen po la sogs pa phyag rgya thams cad bsgrub par bya ba'i phyir/ nges pa bskyed nas 'jug par bya'o zhes bya ba'i don 'di bstan par bya ba'i phyir/ de nas byang chub sems dpa' sems dpa' chen po phyag na rdo rjes zhes bya ba nas/ rigs thams cad kyi mkhyen pa'i dngos grub kyi cho ga rgyas pa'i rgyud do zhes bya ba'i bar gyi gzhung gis ni de bzhin gshegs pa thams cad kyi rigs kyi phyag rgya'i ye shes kyi dngos grub kyi rgyud ston to// phyag rgya chen po la sogs pa bsgom pa ni/ gang gi tshe mtshan ma thob par gyur pa de'i tshe 'grub par 'gyur ro zhes bya ba'i don 'di shes par bya ba'i phyir/ de nas byang chub sems dpa' sems dpa' chen po phyag na rdo rje zhes bya ba nas/ mdun mthong na'o zhes bya ba'i bar gyi gzhung gis de bzhin gshegs pa thams cad kyi rigs kyi dngos grub kyi ye shes kyi phyag rgya'i rgyud ston to// phyag rgya chen po la sogs pa bsgoms nas kyang mtshan ma thob par gyur pas mngon par shes pa bsgrub par bya'o zhes bya ba'i don 'di khong du chud par bya ba'i phyir/ de nas byang chub sems dpa' sems dpa' chen po phyag na rdo rjes zhes bya ba nas/ mngon par shes pa lnga ni des thob bo zhes bcom ldan 'das nam mkha'i snying pos gsungs so zhes bya ba'i bar gyi gzhung gis de bzhin gshegs pa thams cad kyi rigs kyi mngon par shes pa'i sgrub pa'i ye shes kyi rgyud ston to// man 'dor ba'i brtul zhugs la rjes su 'jug pas phyag rgya chen po la sogs pa grub par 'gyur ro zhes bya ba'i don 'di bstan par bya ba'i phyir/ de nas zhes bya ba nas bcom ldan 'das sangs rgyas mchod pas gsungs so zhes bya ba'i bar gyi gzhung gis de bzhin gshegs pa thams cad kyi rigs kyi bden pa'i dngos grub kyi rgyud ston to// sa ma ya s+t+waM zhes bya ba la sogs pa brjod de/ phyag rgya chen po la sogs pa'i phyag rgya thams cad bcing bar bya'o zhes bya ba'i cho ga 'di bstan par bya ba'i phyir de nas zhes bya ba nas/ rang byung nyid la mchod par 'gyur// zhes bya ba'i bar gyi gzhung gis de bzhin gshegs pa thams cad kyi rigs kyi dam tshig gi de kho na nyid kyi dngos grub kyi rgyud ston to// rang gi lha'i rnal 'byor byas la ras ris la sogs pa la yang rang gi lha spyan drangs te sgom par byed cing rang gi lha rjes su dran pas phyag rgya chen po la sogs pa phyag rgya bzhi 'grub par 'gyur ro zhes bya ba'i don 'di bstan par bya ba'i phyir/ de nas phyag na rdo rjes zhes bya ba nas/ nyi rim du ni yang dag 'gyur// zhes bya ba'i bar gyi gzhung gis de bzhin gshegs pa thams cad kyi rigs kyi phyag rgya'i dngos grub kyi rgyud ston to// phyag rgya chen po la sogs pa la rang gi lha'i phyag rgya bzhi po ni rang gi lha'i nga rgyal gyis snying po brjod cing bsgrub par bya'o zhes bya ba'i nges pa bstan par bya ba'i phyir/ de nas zhes bya ba nas/ bcom ldan 'das nam mkha'i snying pos gsungs so zhes bya ba'i bar gyi gzhung gis ni de bzhin gshegs pa thams cad kyi rigs kyi dngos grub thams cad ston pa'i rgyud ston to// sgrub pa pos phyag rgya chen po la sogs pa rang rang gi lha'i phyag rgya bzhi la dang po kho nar byin gyis brlabs pa dang / dbang bskur ba dang / mchod pa byas la ting nge 'dzin gyis bzlas brjod dang bsgom pa bya'o zhes bya ba'i don 'di bstan par bya ba'i phyir/ de nas zhes bya ba nas/ dngos grub thams cad 'grub par 'gyur// zhes bya ba'i bar gyi gzhung gis rigs thams cad byin gyis brlabs pa dang / dbang bskur ba dang / ting nge 'dzin dang mchod pa'i rgyud ston to// gang gi tshe sngar bshad pa'i tshul gyis mngon par shes pa la sogs pa skyes par ma gyur na/ de'i tshe dkyil 'khor la sogs pa rang gi lha'i phyag rgya bzhir mtshan thog thag bsgoms pas bsgrub par bya'o zhes bya ba'i don 'di bstan par bya ba'i phyir/ de nas zhes bya ba nas/ bcom ldan 'das rdo rje 'dzin pas gsungs so zhes bya ba'i bar gyi gzhung gis ni rigs thams cad kyi mngon par shes pa'i ye shes kyi dngos grub kyi cho ga rgyas pa'i rgyud ston to// sngon du bsnyen pa la sogs pa'i dus su yang byang chub chen po'i ye shes kyi phyag rgya chen po la sogs pa bsgrub par bya'o zhes bya ba'i don 'di bstan par bya ba'i phyir de nas zhes bya ba nas/ bsgoms na dngos grub thob par 'gyur// zhes bya ba'i bar gyi gzhung gis rigs thams cad kyi byang chub chen po'i ye shes kyi cho ga rgyas pa'i rgyud ston to// mtshan ma thob pas sngar bshad pa'i tshul gyis mngon par shes pa skyes par ma gyur na/ khams gsum rnam par rgyal ba'i rgyud las gsungs pa'i cho gas sangs rgyas la sogs pa'i cha lugs kyi brtul zhugs kyis de bzhin gshegs pa thams cad la sogs pa'i rigs thams cad mnyes par bya ba dang dbang du bya ba byas la de bzhin gshegs pa la sogs pa bsgrub par bya'o zhes bya ba'i don gnyis po 'di bstan par bya ba'i phyir/ de nas byang chub sems dpa' sems dpa' chen po phyag na rdo rjes zhes bya ba nas/ sangs rgyas thams cad dbang du 'gyur// zhes bya ba'i bar gyi gzhung gis rigs thams cad mnyes par bya ba dang dbang du bya ba'i dngos grub kyi rgyud ston to// gang gi tshe ji skad bshad pa'i cho gas lan bdun bsgrubs na yang dngos grub thob par ma gyur na/ de'i tshe rigs pa la mngon spyod bya ba'i cho gas rang gi lha'i mngon spyod byas na de nas 'grub par 'gyur ro zhes bya ba'i don 'di bstan par bya ba'i phyir de nas zhes bya ba nas/ kun du bzang pos gsungs so zhes bya ba'i bar gyi gzhung gis rigs thams cad kyi gsang ba'i dngos grub kyi cho ga rgyas pa'i rgyud ston to// de bzhin gshegs pa thams cad kyi rigs kyi rnal 'byor pas bdag nyid la sogs pa bsrung bar bya'o zhes bya ba'i don 'di bstan par bya ba'i phyir/ de nas bcom ldan 'das byang chub sems dpa' sems dpa' chen po phyag na rdo rje zhes bya ba nas/ bcom ldan 'das rdo rje srung bas gsungs so zhes bya ba'i bar gyi gzhung gis rigs thams cad kyi bsrung ba'i dngos grub kyi cho ga rgyas pa'i rgyud ston pa yin no// rgyud phyi ma las rigs thams cad kyi dkyil 'khor chen po dang 'brel ba'i dngos grub bsgrub pa'i bsdus pa'i don bstan pa'o// de bzhin gshegs pa la sogs pa'i rigs thams cad kyi gzungs kyi dkyil 'khor las gsungs pa'i phyag rgya bzhi bsgom pa ni rang gi rigs kyi dkyil 'khor chen po las gsungs pa'i phyag rgya bzhis rang gi lha'i rnal 'byor ji lta ba bzhin byas pa'i rjes la gzungs kyi dkyil 'khor las gsungs pa'i phyag rgya chen po la sogs pa'i bcing ba rgyud phyi ma la yang bya'o zhes bya ba'i cho ga 'di bstan par bya ba'i phyir/ de nas byang chub sems dpa' sems dpa' chen po phyag na rdo rjes zhes bya ba nas brtsams te/ skad cig gis phab gang byed 'gyur// zhes bya ba'i bar gyi gzhung gis ston to// de nas dkyil 'khor chen po'i dbang du byas nas gsungs pa'i rgyud phyi ma'i tshogs mtshan ma thob pa dang mngon par shes pa thob pas sgrub pa'i dkyil 'khor bris la gzungs bsgrub par bya'o zhes bya ba'i don 'di khong du chud par bya ba'i phyir/ de nas byang chub sems dpa' sems dpa' chen po phyag na rdo rjes zhes bya ba nas/ rdo rje sems dpas gsungs so zhes bya ba'i bar gyi gzhung gis rigs thams cad kyi dkyil 'khor dag pa'i dngos grub gsang ba'i rgyud ston to// sgrub pa dang pos ma grub na sgrub pa gnyis pa la yang de kho na nyid kyis bskul bas yang dag par bskul la/ gzungs bsgrub par bya'o zhes bya ba'i don 'di bstan par bya ba'i phyir/ de nas zhes bya ba nas brtsams te/ bcom ldan 'das nam mkha'i snying pos gsungs so zhes bya ba'i bar gyi gzhung gis ni rigs thams cad kyi phyag rgya thams cad kyi gsang ba'i dngos grub kyi cho ga rgyas pa'i rgyud ston to// sngon du bsnyen pa la sogs pa'i dus su yang // mu stegs rnams la phan gdags phyir// ri mo'i phyag rgya'i tshul du ni// sangs rgyas btsun mo rab sbyangs par// shes na rab tu 'grub par 'gyur// zhes bya ba la sogs pa gsang ba'i ye shes kyi gzungs kyi phyag rgyar bskyed de bsgom par bya'o zhes bya ba'i don 'di bstan par bya ba'i phyir/ de nas byang chub sems dpa' sems dpa' chen po phyag na rdo rjes zhes bya ba nas/ bcom ldan 'das kyi bka' bzhin du mdzad par gsungs so zhes bya ba'i bar gyi gzhung gis ni rigs thams cad kyi dam tshig gsang ba'i dngos grub kyi cho ga rgyas pa'i rgyud ston to// gzugs dang yang dag par sbyor bar bsgoms pa las byung ba'i bde ba dbul ba'i yang dag par sbyor ba bsgom par bya'o zhes bya ba'i don 'di bstan par bya ba'i phyir de nas zhes bya ba nas/ bcom ldan 'das rdo rje rin chen gyis gsungs so zhes bya ba'i bar gyi gzhung gis de bzhin gshegs pa thams cad kyi rigs kyi gsang ba'i mchod pa'i dngos grub kyi rgyud ston to// bdag nyid rnal 'byor grub pa tsam du gzungs sgrub par byed pas gzungs kyi dkyil 'khor las gsungs pa'i sgeg mo la sogs pa'i gsang ba'i mchod pa bzhis mchod par bya'o zhes bya ba'i don 'di bstan par bya ba'i phyir de nas zhes bya ba nas/ bcom ldan 'das rdo rje snying pos gsungs so zhes bya ba'i bar gyi gzhung gis de bzhin gshegs pa thams cad kyi rigs kyi gsang ba'i mchod pa'i dngos grub kyi rgyud ston to// de kho na nyid brjod pa dang mtshan ma mngon par brjod pa dang phyag rgya bcing ba skye ba'i ye shes kyi rgyud ni rang gi sems yongs su sbyang ba'i las bstan pa'i phyir/ rigs thams cad kyi dkyil 'khor chen po'i lha'i rnal 'byor gsungs pa yin no// rigs thams cad kyi gzungs kyi dkyil 'khor las gsungs pa'i phyag rgya rnams kyi rgyud phyi ma bsgrub pa'i cho ga bsdus pa'i don bstan to// de bzhin gshegs pa la sogs pa'i rigs thams cad kyi dkyil 'khor las gsungs pa'i phyag rgya bzhi po bsgom pa na/ rang gi rigs kyi dkyil 'khor las gsungs pa'i phyag rgya bzhis rang gi lha'i rnal 'byor ji lta ba bzhin du byas la/ de'i rjes la chos kyi dkyil 'khor las gsungs pa'i phyag rgya chen po la sogs pa bcing ba rgyud phyi ma la yang bya'o zhes bya ba'i don 'di bstan par bya ba'i phyir/ de nas byang chub sems dpa' sems dpa' sems dpa' chen po phyag na rdo rjes zhes bya ba nas brtsams te/ bcom ldan 'das rin po che'i rgyal mtshan gyis gsungs so zhes bya ba'i bar gyi gzhung gis rigs thams cad kyi ting nge 'dzin las kyi dngos grub kyi cho ga rgyas pa zhes bya ba'i bar gyi rgyud kyis ston to// chos kyi dkyil 'khor las gsungs pa'i phyag rgya chen po la sogs pa bsgoms pas gang gi tshe mtshan ma thob par gyur pa de'i tshe rdo rje phra mo bsgoms pas mngon par shes pa lnga bskyed par bya'o zhes bya ba'i don 'di bstan par bya ba'i phyir de nas zhes bya ba nas/ bcom ldan 'das rdo rje nor bus gsungs so zhes bya ba'i bar gyi gzhung gis ni rigs thams cad kyi phra mo'i ye shes kyi dngos grub kyi cho ga rgyas pa'i rgyud ston to// chos kyi dkyil 'khor las gsungs pa'i phyag rgya chen po la sogs pa bsgoms na mtshan ma 'di dag 'byung bar 'gyur na mngon par shes pa bsgrub par bya'o zhes bya ba'i don 'di gsal bar bya ba'i phyir/ de nas byang chub sems dpa' sems dpa' chen po phyag na rdo rjes zhes bya ba nas/ bcom ldan 'das rdo rje snying pos gsungs so zhes bya ba'i bar gyi gzhung gis rigs thams cad kyi spyi'i ye shes kyi dngos grub kyi cho ga rgyas pa'i rgyud ston pa yin no// rigs thams cad kyi chos kyi dkyil 'khor las gsungs pa'i rgyud phyi ma sgrub pa'i bsdus pa'i don bstan pa'o// de bzhin gshegs pa la sogs pa'i rigs thams cad kyi las kyi dkyil 'khor las gsungs pa'i phyag rgya chen po la sogs pa ni rang gi rigs kyi chos kyi dkyil 'khor chen po las gsungs pa'i phyag rgya bzhis rang gi lha'i rnal 'byor ji lta ba bzhin du byas pa'i rjes la las kyi dkyil 'khor las gsungs pa'i phyag rgya chen po la sogs pa bcing ba rgyud phyi ma las kyang bya'o zhes bya ba'i don 'di bstan par bya ba'i phyir/ de nas byang chub sems dpa' sems dpa' chen po phyag na rdo rjes zhes bya ba nas brtsams te/ bcom ldan 'das rdo rjes snying pos gsungs so zhes bya ba'i bar gyi gzhung gis rigs thams cad kyi las kyi dam tshig dang / rigs thams cad kyi las kyi dam tshig gsang ba'i dngos grub dang rigs thams cad kyi las kyi chos nyid dang rigs thams cad kyi las kyi dgos pa'i dngos grub kyi cho ga rgyas pa rnams ston to// de bzhin gshegs pa la sogs pa'i rigs kyi dkyil 'khor chen po las gsungs pa'i lha'i rnal 'byor byas pa la yang // de bzhin gshegs pa la sogs pa'i rigs thams cad kyi byin gyis brlabs pa'i rnal 'byor gyi rgyud kyis bya'o zhes bya ba'i don 'di bstan par bya ba'i phyir/ de nas bcom ldan 'das phyag na rdo rjes zhes bya ba nas/ bcom ldan 'das rdo rje las kyis gsungs so zhes bya ba'i bar gyi gzhung gis rigs thams cad kyi phyag rgya bsgom pa'i dngos grub kyi rgyud ston pa yin no// rigs thams cad kyi las kyi dkyil 'khor dang 'brel ba'i rgyud phyi ma'i cho ga rgyas pa'i bsdus pa'i don bstan pa'o// de bzhin gshegs pa thams cad kyi de kho na nyid bsdus pa las rtog pa thams cad kyi gsang ba'i rgyud phyi ma'i bsdus pa'i don rdzogs so// // bsgoms pas 'jigs skrag cing bya ba la mngon par zhen pa'i sems can rjes su 'dzin par byed pa rtog pa thams cad kyi rgyud kyi phyi ma'i phyi ma bsdus pa'i don brjod par bya ste/ 'dir yang rtog pa thams cad kyi phyi ma'i phyi ma'i rgyud du rang gi rigs kyi dkyil 'khor chen po mthong ba tsam gyis kyang rang gi rigs las gsungs pa'i snying po dang phyag rgya dang / gsang sngags dang / rig pa bsgrub pa ni rgya chen pos 'jigs shing skrag la bsod nams chung ba'i sems can rjes su gzung ba'i phyir bcom ldan 'das kyis rjes su gnang ba mdzad pa yin no// rang gi rigs kyi dkyil 'khor chen po las gsungs pa'i bsgrub par bya ba'i dngos po thams cad dang sgra ni snying po zhes bya'o// rang gi rigs kyi gzungs kyi dkyil 'khor las gsungs pa thams cad dang sgra ni phyag rgya'o// rang gi rigs kyi las kyi dkyil 'khor las gsungs pa thams cad dang sgra ni gsang sngags so// rang gi rigs kyi las kyi dkyil 'khor las gsungs pa'i bsgrub par bya ba thams cad dang / rig pa'i sgra'i bdag nyid can ni bcom ldan 'das kyis rig pa zhes bya bar bstan to// de la dkyil 'khor chen po mthong ba'i dus kyi nges pa dang sngags bzlas pa'i grangs dang / ras ris dang phyi'i mchod pa lnga la sogs pa'i mchod pa dang phyag rgya'i mchod pa dang / skyil mo krung la sogs pa'i nges pa ni yo byad de de la mngon par zhen pa rnams kyis dbul bar bya'o zhes bya ba'i don 'di rtogs par bya ba'i phyir/ de nas byang chub sems dpa' sems dpa' chen po phyag na rdo rjes zhes bya ba nas brtsams te/ rdo rje 'dzin pas gsungs so zhes bya ba'i bar gyi gzhung gis ston to// rigs thams cad kyi zlos pa pos snying po yid la 'dod pa zhes bya ba la sogs pa rab tu shis pa'i sgra brjod la/ snying po dang phyag rgya dang / sngags dang / rig pa bzlas par bya'o zhes bya ba'i don 'di bstan par bya ba'i phyir de nas zhes bya ba nas/ rdo rje 'dzin pas gsungs so zhes bya ba'i bar gyi gzhung gis rigs thams cad kyi thun mong du sgrub pa'i yo byad kyi cho ga ston to// badzra satwa zhes bya ba la sogs pa'i sgra brjod la de'i don gyi bdag nyid rang gi lha'i skur bsgom pa'am/ mdun du bsgoms la snying po dang / sngags dang / phyag rgya dang / rig pa bzlas par bya'o zhes bya ba'i don 'di bstan par bya ba'i phyir/ de nas zhes bya ba nas/ bcom ldan 'das rdo rje sems dpas gsungs so zhes bya ba'i bar gyi gzhung gis rigs thams cad kyi bzlas pa'i cho ga ston to// zlos pa po rnams la spro ba bskyed par bya ba'i phyir bzlas brjod kyi 'bras bu brjod par bya'o zhes bya ba'i don 'di bstan pa'i phyir/ de nas zhes bya ba nas de bzhin gshegs pa thams cad kyi rigs kyi rin po ches gsungs so zhes bya ba'i bar gyi gzhung gis rigs thams cad thun mong gi dngos grub kyi cho ga ston to// thams med par snying po dang / phyag rgya dang / sngags dang / rig pa rnams 'grub par mi 'gyur ro zhes bya ba'i don 'di bstan par bya ba'i phyir/ de nas rtog pa thams cad kyi thabs kyi rgyud ces bya ba nas/ dngos grub kun gyi mchog thob bo// zhes bya ba'i bar gyi gzhung gis rtog pa thams cad kyi thabs kyi dngos grub kyi rgyud ston to// de rnams nyid ni bsod nams med pa ma yin no zhes bya ba'i don 'di bstan par bya ba'i phyir/ de nas zhes bya ba nas/ myur du sangs rgyas nyid du 'grub// ces bya ba'i bar gyi gzhung gis rtog pa thams cad kyi bsod nams kyi dngos grub kyi rgyud ston to// de rnams nyid ni shes rab med pa ma yin no zhes bya ba'i don 'di bstan par bya ba'i phyir/ de nas zhes bya ba nas/ de bzhin gshegs pa thams cad kyi shes rab dang / ye shes kyis gsungs so zhes bya ba'i bar gyi gzhung gis rtog pa thams cad kyi shes rab dang ye shes kyi dngos grub kyi rgyud ston to// de rnams nyid ni tshogs med par ma yin no zhes bya ba'i don 'di bstan par bya ba'i phyir/ de nas zhes bya ba nas/ myur du dngos grub thob par 'gyur// zhes bya ba'i bar gyi gzhung gis rtog pa thams cad kyi tshogs kyi dngos grub kyi rgyud ston to// de rnams nyid ni mtshan ma 'byung ba'i ye shes med na ma yin no zhes bya ba'i don 'di bstan par bya ba'i phyir/ de nas byang chub sems dpa' sems dpa' chen po phyag na rdo rjes zhes bya ba nas/ rdo rje sems dpas gsungs so zhes bya ba'i bar gyi gzhung gis de bzhin gshegs pa thams cad kyi mtshan ma byung ba'i ye shes kyi cho ga rgyas pa'i rgyud ston to// de rnams nyid ni rtog pa 'byung ba'i ye shes med pa ma yin no zhes bya ba'i don 'di bstan par bya ba'i phyir/ de nas zhes bya ba nas/ rdo rje rin chen gyis gsungs so zhes bya ba'i bar gyi gzhung gis rigs thams cad kyi rtog pa 'byung ba'i ye shes kyi rgyud ston to// snying po dang / phyag rgya dang / sngags dang ye shes med par/ snying po dang / phyag rgya dang / sngags dang / rig pa'i dngos grub tu mi 'gyur ro zhes bya ba'i don 'di bstan par bya ba'i phyir/ de nas zhes bya ba nas brtsams te/ rdo rje 'dzin pas gsungs so zhes bya ba'i bar gyi gzhung gis rigs thams cad kyi rtog pa'i snying po la sogs pa 'byung ba'i ye shes kyi rgyud ston to// rigs thams cad kyi zlos pa pos rang gi tshig las skal ba dang ldan pa dang / skal ba dang mi ldan pa brtag par byas nas 'jug par bya'o zhes bya ba'i don 'di bstan par bya ba'i phyir/ de nas zhes bya ba nas/ yid kyis de ni shes par 'gyur// zhes bya ba'i bar gyi gzhung gis rtog pa thams cad kyi ye shes skyed pa'i cho ga rgyas pa'i rgyud ston to// de nyid kyis na gdul bya de rnams rtog pa sna tshogs kyis nye bar bcom pa'i phyir/ lta ba ngan pa dang zhen pa dang ma bral ba yin no zhes gsungs pas/ de bzhin gshegs pa la sogs pa'i rigs thams cad kyi zlos pa pos thun mong dang khyad par gyi sku dang gsung dang thugs rdo rje'i phyag rgya bsgrub pa nyams su blang bar bya'o zhes bya ba'i don 'di rtogs par bya ba'i phyir/ de nas rigs thams cad kyi thun mong ba'i zhes bya ba nas/ rdo rje sems dpas gsungs so zhes bya ba'i bar gyis rigs thams cad kyi gsang ba'i sku dang / gsung dang / thugs rdo rje'i phyag rgya'i rgyud ston pa yin no// rtog pa thams cad kyi rgyud phyi ma'i phyi ma'i bsdus pa'i don bstan pa'o// ji skad du gsungs pa'i dkyil 'khor du slob ma bcug nas dbang bskur ba thams cad kyis dbang bskur nas/ lha rnams ji lta ba bzhin du gshegs su gsol ba byas la/ sprul pa rnams rang gi lus su bcug ste mngon par rdzogs par 'tshang rgya ba'i rang gi thugs ka na gnas pa'i rdo rje sems dpa' la mtshan brgya rtsa brgyad pas yang dag par bstod nas ci ltar bde ba'i spyod lam gyis gnas par bya'o zhes bya ba'i don 'di bstan par ba'i phyir/ de nas byang chub sems dpa' sems dpa' chen po phyag na rdo rje stan las langs nas zhes bya ba nas brtsams te/ de bzhin gshegs pa thams cad kyi gsang ba'i theg pa chen po mngon par bsdus pa zhes bya ba'i bar gyi gzhung gis ston to// ji skad du bshad pa'i bsdus pa'i don thams cad bstan pas bcom ldan 'das shAkya thub pa rnam par snang mdzad dang rnam par snang mdzad chen por gyur pa'i rang bzhin ni brjod par bya ba bshad pa yin la/ de ston par byed pa'i sgra'i tshogs ni rgyud yin no// rgyud dang brjod par bya ba gnyis kyi brjod par bya ba dang rjod par byed pa'i mtshan nyid du 'brel pa ni 'brel ba'o// thabs dang shes rab kyi ngo bo rnam par snang mdzad dang / rnam par snang mdzad chen po brjod par bya ba bstan pas gdul bya rnams kyi mngon par 'dod pa skyed pa ni dgos pa'o// mngon par 'dod pa skyed pa de rnams dkyil 'khor du 'jug pa la sogs pas de'i rang bzhin mngon sum du byed pa ni dgos pa'i yang dgos pa yin no// rgyud 'di ni de bzhin gshegs pa thams cad kyi de kho na nyid bsdus pa'i theg pa chen po mngon par rtogs pa zhes bya'o zhes gsungs so// de la 'das pa dang ma 'ongs pa dang / da ltar byung ba'i sangs rgyas bcom ldan 'das 'jig rten gyi khams thams cad kyi rdul phra rab dang mnyam pa rnams kyi gnyis su med pa'i sems dang sems las byung ba rnams gnyis su med de de bzhin gshegs pa thams cad do// de rnams kyi de kho na nyid ni rnam pa bcu ste/ bcu gang zhe na/ 'di lta ste/ dkyil 'khor dang sngags dang phyag rgya dang bdag dang gnas la sogs pa bsrung ba dang / lha rnams spyan drang ba'i cho ga dang / bzlas brjod dang sgom pa dang / phyi dang nang gi bdag nyid can gyi sbyin sreg dang nye bar bsdu ba dang / mchod nas gshegs su gsol ba'o// de la dkyil 'khor gyi grangs brjod par bya ste/ rdo rje dbyings kyi dum bu la de bzhin gshegs pa'i rigs kyi dkyil 'khor ni bcu'o// khams gsum rnam par rgyal ba'i dum bu la rdo rje'i rigs kyi dkyil 'khor ni bcu bzhi'o// pad+ma'i rigs dang nor bu'i rigs gnyis la yang grangs de bzhin gshegs pa'i rigs dang 'dra'o// yang de bzhin gshegs pa'i rigs kyi rgyud phyi ma la sgrub pa'i dkyil 'khor sum cu rtsa bdun no// rdo rje'i rigs la lnga bcu rtsa brgyad do// pad+ma'i rigs dang nor bu'i rigs gnyis la yang grangs de bzhin gshegs pa'i rigs dang 'dra'o// sngags la sogs pa'i de kho na nyid ni 'di'i rgyud phyi ma'i bshad pa las khong du chud par bya'o// yang na rgyu dang 'bras bu dang don dam pa'i de kho na nyid las bcu por gyur pa/ de dag nyid rnam pa gsum gsum du yang 'gyur ro// gzhan yang shes rab kyi pha rol tu phyin pa dang / thabs kyi pha rol tu phyin pa'i dbye bas de kho na nyid bcu po de dag nyid rnam pa gnyis su 'jog pa yang yin no// ji skad du bshad pa'i de bzhin gshegs pa thams cad kyi de kho na nyid bcu po de dag nyid thos pa dang bsam pa'i shes rab gnyis kyis yang dag par bzung bas na bsdus pa'o// de nyid ni theg pa chen po'o// de khong du chud pa ni mngon par rtogs pa ste/ mngon sum du byed pa'o// de ston par byed pa'i sgra'i tshogs ni rgyud ces bya bar bshad do// yang rnam par snang mdzad dang / rnam par snang mdzad chen po bstan pa ni gleng gzhi'o// 'di nyid kyi mngon par byang chub pa lnga nas brtsams te dum bu bzhir bstan pa ni rtsa ba'i rgyud do// yang 'di'i mchog gi dngos grub kyi khyad par brjod pa ni rgyud phyi ma'o// gzhan yang mchog gi dngos grub bsgrub pa'i khyad par la 'jug mi nus pa la dmigs pa dang bcas par rtog pa dang bcas pa'i rgyud phyi ma'i phyi ma bstan par mdzad pa yin no// de bzhin gshegs pa thams cad kyi de kho na nyid bsdus pa theg pa chen po mngon par rtogs pa'i mdo'i bsdus pa'i don bstan pa rdzogs so// // de lta bu'i de bzhin gshegs pa thams cad kyi de kho na nyid bsdus pa theg pa chen po mngon par rtogs pa'i mdo blo la gnas par byas nas/ sdud par byed pas sa bcu'i dbang phyug lcang lo can gyi pho brang na bzhugs pa'i rdo rje 'dzin pas 'di skad ces bya ba la sogs pa smras pa yin te/ de la 'di skad ces bya ba ni bshad ma thag pa'i yang dag par bsdus pa'i gzhung gi tshul zhes bya ba'i don to// bdag gis zhes bya ba ni bdag nyid yin par ston to// bdag nyid kyis thos kyi gzhan dag las brgyud pa ni ma yin no zhes bya ba'i don to// thos pa zhes bya ba ni 'dir thos pa'i rang bzhin gyi shes pas thos pa yin gyi rtogs pa ni ma yin no zhes bya ba'i don to// 'dis ni bdag nyid kyis mngon sum du thos pa dang ma yengs pa nyid du ston pa yin no// khyed kyis de gang gi tshe thos she na/ dus gcig ni zhes bya ba smos te/ dus gcig ni dus gcig gi tshe ste/ gzhan dag gi tshe dang gzhan dag kyang bdag gis thos so zhes bya ba ste/ 'dis kyang bdag nyid thos pa mang bar ston pa yin no// yang na dus gcig na ni skad cig ma gcig nyid la ste/ 'dis kyang rnam par thar pa bsam gyis mi khyab pa thob pa nyid kyis skad cig ma gcig nyid la dus gsum gyi bskal pa so sor snang bas bdag nyid tshad ma'i skyes bu nyid yin par ston to// khyed kyis gang las gang du thos zhes rtog pa 'di bsal ba'i phyir/ bcom ldan 'das zhes bya ba la sogs pa smos pa yin te/ 'dir bcom ldan 'das lha'i rgyal po'i gnas na bzhugs te zhes bya ba 'di dang sbyar bar bya'o// de bas na don 'di skad ston te/ bcom ldan 'das 'og min gyi lha'i rgyal po'i gnas na bzhugs te/ de las der bdag gis thos so zhes bya ba ste/ nyon mongs pa dang / lha'i bu dang / phung po dang / 'chi bdag gi mtshan nyid can gyi bdud bzhi bcom pas na/ bcom ldan 'das so// khyad par ji lta bu'i bcom ldan 'das 'di las khyed kyis thos she na/ de bzhin gshegs pa zhes bya ba la sogs pa smos te/ de bzhin gshegs pa yang yin la thams cad kyang yin pas de bzhin gshegs pa thams cad de 'jig rten gyi khams thams cad kyi rdul phra rab dang mnyam pa'i sangs rgyas rnams kyi byang chub kyi sems dang gnyis su med pa'i rang bzhin gyi sems dang sems las byung ba rnams so// de nyid ni gzung ba dang 'dzin pa'i rnam par rtog pas bskyod par mi nus pas na rdo rje'o// de rnams byin gyis brlabs pa ni sngon gyi 'phen pa'i shugs so// de'i dam tshig ni de bzhin gshegs pa'i rigs de las skyes pa'o// 'di gang las she na/ rtag tu dri med thugs rje'i shugs las byung // smon lam grub pa mi 'gag chos nyid can// 'gro ba'i don sgrub mtha' yas lhur mdzad pa// thugs rje'i bdag nyid rtag tu rnam par snang // zhes gsungs pa'i phyir ro// dam tshig de dag gi ye shes ni der nges pa'o// de'i rnam pa sna tshogs kyi khyad par ni phyag rgya chen po la sogs par nges pa'i rang bzhin no// de rnams dang yang dag par ldan pa ni bcas pa'o// 'dis ni bcom ldan 'das de bzhin gshegs pa'i rigs thugs su chud pa dang dam tshig mkhyen pa nyid du ston to// gsang sngags kyi sgo'i spyad pa spyod par 'dod pa rnams kyis kyang dam tshig shes par bya'o zhes bya bar ston to// de bzhin gshegs pa thams cad ni sbyin pa'i pha rol tu phyin pa ni ngo bo nyid du gnyis su med pa'i sems dang sems las byung ba ste/ de las byung ba'i rin po che'i dbu rgyan des/ 'dod pa dang gzugs dang / gzugs med pa'i mtshan nyid can gyi khams gsum par chos kyi rgyal po'i rgyur dbang bskur ba ste/ des brnyes pa ni khams gsum na spyod pa'i sems can rnams 'jig rten las 'das pa'i lam la nges par sbyor ba'i chos kyi rgyal srid do// 'dis ni bcom ldan 'das rin po che'i rigs thugs su chud pa dang dbang bskur bar brnyes par yang ston te/ gsang sngags kyi sgo'i spyad pa spyod par 'dod pa rnams kyis kyang dbang bskur ba thob par bya'o zhes bya bar ston to// de bzhin gshegs pa thams cad ni shes rab kyi pha rol tu phyin pa dang / gnyis su med pa'i sems dang sems las byung ba rnams so// de nyid ni thams cad mkhyen pa'i ye shes so// de nyid ni rnal 'byor chen po ste de gang la mnga' ba de ni thams cad mkhyen pa'i ye shes kyi rnal 'byor chen po'o// de dag kyang yin la dbang phyug kyang yin pas na/ de bzhin gshegs pa thams cad mkhyen pa'i ye shes rnal 'byor chen po'i dbang phyug go// / 'dis kyang bcom ldan 'das pad+ma'i rigs thugs su chud pa dang / shes rab kyi pha rol tu phyin pa bsnyen bas rnal 'byor chen po'i dbang phyug yin par ston la/ gsang sngags kyi sgo'i spyad pa spyod par 'dod pas kyang rnal 'byor la dbang du gyur par bya'o zhes ston to// 'dis ji ltar thams cad mkhyen pa'i ye shes rnal 'byor chen po'i dbang phyug brnyes pas nyid kyi don phun sum tshogs pa rnyed pa de bzhin du gzhan gyi don kyang mdzad pa yin no zhes bstan pa'i phyir/ de bzhin gshegs pa zhes bya ba la sogs pa smos te/ de bzhin gshegs pa thams cad ni brtson 'grus kyi pha rol tu phyin pa'i rang bzhin no// de nyid ni phyag rgya thams cad de sems can gyi khams thams cad byang chub par brtson 'grus kyi gzugs brnyan bskyed par rgyas 'debs pa'i phyir ro// de nyid ni mnyam pa nyid do/ de thugs su chud pa ni brnyes pa'o// thams cad ni sems can gyi khams sna tshogs pa'o// de'i dgos pa mdzad pa ni mngon par 'dod pa'i don mdzad pa'o// dgos pa mdzad pa nyid yin pas na/ dgos pa mdzad pa nyid de sems can gyi khams ma lus shing lus pa med pa thams cad kyi re ba thams cad de rnam pa thams cad du phyag rgya chen po la sogs pa thob par sred pa de yongs su skong ba ni mngon par 'dod pa'i don thob par mdzad pa'o// de nyid ni phrin las te de mdzad pas na re ba thams cad skong ba'i phrin las mdzad pa'o/ ma lus pa'i sgra zad par gyi ming la yang 'jug srid de/ des na lus pa med pa zhes bya ba'i sgras zad par gyi don ston par byed pa yin no// 'dis kyang bcom ldan 'das las kyi rigs thugs su chud pa dang gzhan gyi don phun sum tshogs par ston pa/ gsang sngags kyi sgo'i spyad pa spyod par 'dod pas kyang sems can rnams rjes su bzung zhing // rig pa grub pas dkyil 'khor bri ba la sogs pa'i las rnams la 'jug par bya'o zhes bya bar ston to// de lta bu su zhig yin zhe na/ thugs rje che ba rnam par snang mdzad ces bya ba la sogs pa smos te/ dmigs su med pa'i thugs rje chen po'i rang gi ngang gis 'jug pa 'di la mnga' bas na thugs rje che ba'o// de bzhin gshegs pa'i rigs la sogs pa'i rigs kyi tshul gyis rnam par snang zhing 'bar bar gyur pas na rnam par snang mdzad do// de nyid ni chos dang longs spyod rdzogs pa dang / rnam par smin pa'i skus rtag pa yin zhing 'das pA dang / ma 'ongs pa dang / da ltar byung ba'i dus gsum po ni dus gsum ste dus gsum po de dag tu kun rdzob tu sprul pa'i skus bzhugs pa'o// yang na dus gsum po rnams su na kun rdzob kyi tshul gyis bzhugs la// don dam par ni dus yod pa ma yin pas dus gsum du bzhugs pa'o// sku thams cad ni ngo bo nyid dang / rnam par smin pa dang / longs spyod rdzogs pa dang / sprul pa'i sku'i dbye bas rnam pa bzhi'o// de la gang dag du ma rgya chen po// kha dog dang ni dbyibs dang gdan// phyag mtshan la sogs dbye ba 'di// sku yi gsang bar rig par bya// gsung thams cad ni rdo rje dang / khro bo dang / chos dang / gsal ba'i dbye bas phye ba'o// thugs thams cad ni thugs ka'i zla bar/ dang po'i rdo rje dang / khro bo'i rdo rje dang / rdo rje pad+ma dang / rdo rje rin chen dang / sna tshogs rdo rje ste/ 'di dag gang la mnga' ba de ni sku dang gsung dang / thugs rdo rje'o// de nyid ni de bzhin gshegs pa yin pas sku dang gsung dang thugs rdo rje'i de bzhin gshegs pa ste/ dngos po thams cad ji ltar gnas pa de bzhin thugs su chud pa dang / de bzhin du gzhan dag la yang ston par mdzad pas kyang sangs rgyas ni/ de bzhin gshegs pa zhes bya'o// 'dis kyang gang la thob pa'i ston pa po 'di ni sangs rgyas thams cad gcig tu bsdus pa rnam par snang mdzad yin no zhes bshad de/ dang po sbyor ba'i ting nge 'dzin gyi mdo las de bzhin gshegs pa lnga'i ngo bo yin par ston pa'i phyir ro// de ltar bcom ldan 'das kyi yon tan bshad pa sngon du 'gro bas bstan par byas nas/ yon tan de lta bu dang ldan pa'i bcom ldan 'das gang na bzhugs zhes rtog pa la/ de bzhin gshegs pa thams cad bzhugs shing zhes bya ba la sogs pa smos te/ de bzhin gshegs pa thams cad bzhugs pa ni bzhugs par mdzad pa'o// de bas na bsngags pa yin la bsngags pa nyid kyis ni bstod pa'o// der nor bu chen po ni yid bzhin gyi nor bu rnams so// rin po che ni rdo rje la sogs pa'o// de rnams kyis spras pa ni gang du mdzes par bya ba'i phyir spel zhing bkod pa'o// der kha dog sna tshogs shing dril bu btags pa dang / dar dang / 'phan dang / me tog gi phreng ba dang / rnga ma dang / dra ba dang / dra ba phyed pa dang / zla ba rlung gis bskyod pa rnams kyis mdzes par byas shing brgyan po'o// 'og min gyi lha'i rgyal po'i gnas na bzhugs pa ni gnas par mdzad pa'o// 'og min kyang yin la lha'i rgyal po yang yin pas na 'og min lha'i rgyal po dang / bcom ldan 'das rnam par snang mdzad dang po'i thu bor gyur pa'i phyir ro// gnas de ni de nyid kyi yin gyi gzhan gyi ma yin te/ de bas na rang gi gnas na bzhugs pa yin no zhes ston pa yin no// de yang dkyil 'khor gyi de kho na nyid du de bzhin gshegs pa'i yon tan gyi rang bzhin/ mi mnyam pa med pas zur bzhi pa zhes bya ba la sogs pas gzhal yas khang ston pa yin te/ 'di dag kyang 'di'i 'og nas bshad par bya'o// de yang gzhan dag la mi srid do// 'dis ni gang du thos pa des ston pa yin no// de ltar bcom ldan 'das kyi bzhugs gnas kyi phun sum tshogs pa bstan nas/ 'khor phun sum tshogs pa bstan pa'i phyir/ byang chub sems dpa' zhes bya ba la sogs pa smos pa yin te/ 'di'i phyag na rdo rje mnga' bas na phyag na rdo rje'o// gzigs pas na kun du spyan ras gzigs te/ chos thams cad rang bzhin gyis rnam par dag po'o zhes so sor rtogs par mdzad pa dang / sems can rnams bskyab pa'i phyir gzigs par mdzad pa'o// de'i dbang po ni gtso bo'o// nam mkha'i ni mnyam pa nyid kyi ye shes so/ snying po ni skye ba med pa'i gnas te/ de gang la yod pa de ni nam mkha'i snying po'o// chos rnams ni rang bzhin gyis 'od gsal ba'o zhes bya ba 'dis chos thams cad gcig tu byed pa'i mi phyed pa'i khu tshur gang la mnga' ba de ni rdo rje khu tshur te/ gang zhig mi slu bden de nyid// rdo rje'i khu tshur de bshad do// zhes lung las gsungs pa yin no// 'jam zhing mnyen pa'i dpal gang la mnga' ba de ni 'jam dpal te/ gnyis su med pa'i shes rab kyi pha rol tu phyin pa la gnas pa'i rgyu las nges par 'byung ba'i de kho na nyid kyis nyon mongs pa sra zhing rtsub pa dang bral la/ na tshod lo brgyad pa'i gzhon nu'i gzugs mnga' ba'i phyir ro// sems bskyed pa'i rjes thogs nyid la chos kyi 'khor lo dkyil 'khor du 'jug pa'i ngang tshul gang la mnga' ba de ni sems bskyed ma thag tu chos kyi 'khor lo bskor ba'o// nam mkha' ni go 'byed pa ste mnyam pa nyid kyi ye shes so// de nyid kyi mdzod 'di la mnga' bas na nam mkha'i mdzod do// phung po dang / nyon mongs pa dang / 'chi bdag dang / lha'i bu ni bdud thams cad de/ de'i stobs ni nus pa'o// de rab tu 'joms shing bzlog par mdzad pa'i ngang tshul gang la mnga' ba de ni bdud kyi stobs thams cad rab tu 'joms pa'o// byang chub sems dpa' 'di rnams ni sgrub pa'i yan lag tu gyur pa yin te/ lung las dam pa'i chos kyi grong khyer skyong bar byed pa'i byang chub sems dpa' rnams zhes gsungs pa yin no// gang gA'i klung gi bye ma snyed kyi de bzhin gshegs pa rnams dang zhes bya ba 'dis kyang sgrub pa'i yan lag tu gyur pa'i de bzhin gshegs pa rnams bstan pa yin te/ dzaHhUM baM hoHzhes brjod de/ lus la sangs rgyas kun gzhug go// zhes bya ba la sogs pa gsungs pa'i phyir ro// bcom ldan 'das dus de'i tshe 'og min gyi gnas ji ltar de bzhin gshegs pa rnams kyis yongs su gang ba dang / lhan cig bzhugs she na/ de yang 'di ltar zhes bya ba la sogs pas dpe gsungs pa yin te/ lcang lo can na bzhugs pa'i sa bcu'i dbang phyug gi tshul 'dzin pa'i rdo rje 'chang bas kun du bzang po la sogs pa'i byang chub sems dpa' sems dpa' chen po rnams la ji ltar bdag na rgyal po'i pho brang lcang lo can na yang dag par sdud pa'i dus su 'dzam bu'i gling til gyi gang bu til gyi sa bon gyis yongs su gang ba bzhin du 'dzam bu'i gling na de bzhin gshegs pa thams cad kyis kun du gang bar bdag cag la snang la/ 'og min gyi gnas su ston par mdzad pa'i dus su yang bdag cag gis de bzhin du mthong ngo zhes gsungs pa yin no// ci de bzhin gshegs pa'i sku gcig tu bzhugs sam zhe na ma yin te/ de bzhin gshegs pa'i sku tshad med pa zhes bya ba smos te/ ji lta bu zhe na de rnams dang zhes bya ba smos so// kyang zhes bya ba'i sgras ni gzhan dag kyang zhes ston te/ 'di nyid bshad pa na de bzhin gshegs pa re re'i sku las kyang zhes bya ba smos pa yin no// yang na ji bzhin thun mong du gyur pas na thabs cig pa yin zhe na/ sangs rgyas kyi zhing zhes bya ba la sogs pa smos te/ de dag ni zhes bya ba byed pa por gyur pa de rnams kyi dbang las zhes bya ba'i bar du'o// ji ltar na de dag gi dbang las rag las pa yin zhe na/ de bzhin gshegs pa re re'i sku las kyang zhes pa la sogs pa dang / chos kyi tshul 'di nyid 'chad do zhes bya la sogs pas de bzhin gshegs pa thams cad ces smos pa ni rgyud de de bzhin gshegs pa rnams dgongs pa gcig gis ston par mdzad pa yin no// gsang sngags kyi sgo'i spyad pa spyod par 'dod pa rnams kyis kyang man ngag phan tshun las nges pa skyed de bsam pa gcig gis dkyil 'khor 'dri ba la sogs pa la 'jug par bya'o zhes ston to// rang nyid dang gzhan gyi don phun sum tshogs pa dang ldan pa'i rnam par snang mdzad bstan nas/ de nas bcom ldan 'das rnam par snang mdzad chen po de bzhin gshegs pa thams cad kyi thugs la gnas so zhes bya ba ni rnam par snang mdzad dang rnam par snang mdzad chen po smos pa yin no// 'di gnyis kyi khyad par ci zhig yin zhe na/ 'og min gyi gnas su mngon par rdzogs par sangs rgyas pa de bzhin gshegs pa lnga'i sku'i ngo bo nyid ni rnam par snang mdzad yin la/ de nyid kyis gnyis su med pa'i sems dang sems las byung ba rnam par snang mdzad dang / rdo rje sems dpa' la sogs pa'i tshul bskyed pa'i rgyur gyur pa/ chos kyi dbyings thog ma dang tha ma med pa'i mtshan nyid can ni rnam par snang mdzad chen po yin no// de ni dmigs su med pa'i thugs rje chen po'i rang bzhin chos bdag med pa'i ye shes kyi mthus skal ba ji lta ba ba bzhin du sems can yongs su smin par bya ba'i phyir/ phyi ma'i mthar thug pa med pa'i bar gyi dus thams cad du rnam par snang mdzad la sogs pa'i skus bzhugs par mdzad pas de'i phyir nam mkha'i dbyings bzhin du rtag par bzhugs shing zhes bya ba la sogs pa smos pa yin te/ rtag tu dri med thugs rje'i shugs las 'byung // zhes bya ba la sogs pas gsungs so// nam mkha'i dbyings kyang yin la thams cad kyang yin pas na/ nam mkha'i dbyings thams cad de/ der rtag par bzhugs shing sku dang gsung dang thugs rdo rje lta bur gyur pa gang yin pa de ni nam mkha'i dbyings thams cad bzhin du rtag par bzhugs shing sku dang gsung dang thugs rdo rje lta bur gyur pa zhes bya'o// ji ltar na 'di nam mkha'i dbyings bzhin du rtag tu bzhugs shing sku dang gsung dang thugs rdo rje lta bu yin zhe na/ de bzhin gshegs pa zhes bya ba la sogs pa smos te/ rnam par snang mdzad la sogs pa dang gdul bya rnams ni de bzhin gshegs pa thams cad de/ de rnams phyogs bcu'i de bzhin gshegs pa'i rigs kyi tshul gyis bzhugs par gyur pas/ de bzhin gshegs pa thams cad dang mnyam pa nyid du 'jug pa'o// de bzhin gshegs pa thams cad dang mnyam pa nyid du 'jug par gyur pa ni de bzhin gshegs pa thams cad dang mnyam pa nyid du 'jug pa nyid de da rgyur gyur pas so// de bzhin gshegs pa rnams dang rdo rje sems dpa' la sogs pa'i sku dang gsung dang thugs kyi gsang ba ni rdo rje'i dbyings so// rdo rje'i dbyings kyang yin la thams cad kyang yin pas na/ rdo rje'i dbyings thams cad de/ de rnams kyi thugs su chud pa ni gdul bya rnams kyi rgyud rtogs pa'o// ye shes sems dpa' ni gang gi phyir rdo rje sems dpa' yin la/ de bas na bcom ldan 'das 'di ni nam mkha'i dbyings thams cad bzhin du rtag par bzhugs shing // sku dang gsung dang thugs rdo rje yin no// ji skad du bshad pa'i bcom ldan 'das 'di ni rdo rje sems dpa'i tshul 'ba' zhig tu ma zad kyi/ rdo rje rin chen gyi tshul gyis kyang bzhugs pas nam mkha'i dbyings zhes bya ba la sogs pa smos pa yin te/ nam mkha'i dbyings thams cad ni nam mkha' sdo ba dang / dmar ba dang / ser ba dang / shel gyi mdog can gyi 'od zer rnams te/ de rnams kyi shin tu phra mo ni phra rab rnams so// de nyid ni rdul te gcig tu byas nas rdo rje rin chen gyi gzugs su bskyed pa ni rdo rje'i byin gyi rlabs so// de 'byung ba'i ye shes de ni nam mkha'i dbyings thams cad kyi rdul shin tu phra mo'i rdo rje'i byin gyi rlabs las byung ba'i ye shes so// de nyid ni snying po ste/ bskyed pa'i gnas su gyur pa gang yin pa de ni nam mkha'i dbyings thams cad kyi rdul phra mo rdo rje'i byin gyi rlabs las byung ba'i ye shes kyi snying po ste/ rdo rje rtse lnga pas mtshan pa'i yid bzhin gyi nor bu'i gzugs rdo rje rin chen gyi phyag rgya'i rang bzhin no// rdo rje rin chen de las 'jig rten gyi khams thams cad kyi rdul phra rab dang mnyam pa'i de bzhin gshegs pa rnams 'byung bar 'gyur la/ des kyang sems can gyi don mdzad nas gcig tu gyur pa ste nam mkha'i snying po'i skus rin po che'i rigs kyi 'khor los sgyur bar mdzad do zhes bstan pa'i phyir/ de bzhin gshegs pa thams cad ces bya ba la sogs pa smos te/ de bzhin gshegs pa thams cad ni ji skad du bshad pa rnams so// de rnams kyi mtha' yas pa nyid ni de bzhin gshegs pa thams cad mtha' yas pa nyid de/ de rgyur gyur pa nyid kyis na/ rdo rje chen po'i ye shes dbang bskur ba'i rin po che yin te/ rin po che'i rigs ni rdo rje rin po che'i ye shes kyi dbang bskur ba'o// de'i rgyu'i rin po che ni 'phags pa nam mkha'i snying po'i rigs kyi bdag po'i tshul te 'di dag thams cad yin par shes par bya'o// ji skad du bshad pa'i bcom ldan 'das 'di ni pad+ma'i rigs kyi bdag po'i rang bzhin yin no zhes bya ba bstan par bya ba'i phyir/ nam mkha'i dbyings thams cad ces bya ba la sogs pa smos pa yin te/ nam mkha'i dbyings thams cad du spros shing khyab pa yang yin la/ de bzhin nyid kyang yin pas nam mkha'i dbyings thams cad du spros pa'i de bzhin nyid do// de'i ye shes ni nam mkha'i dbyings thams cad du spros pa'i de bzhin nyid kyi ye shes te/ pad+ma lta bu'i 'od zer gyi tshul gyis nam mkha'i dbyings thams cad du khyab cing dngos po thams cad nges par bskyed pa'o// de'i mngon par rdzogs par byang chub par gyur pa ni mngon sum du mdzad pa'o// des mngon par rdzogs par byang chub par gyur pa ni mngon par byang chub pa'i rang bzhin rdo rje pad+ma'i phyag rgya'i gzugs zhes bya ba'i don to// phyag rgya'i gzugs de las de bzhin gshegs pa mtha' yas pa byung nas 'gro ba'i don rnams mdzad de/ gcig tu gyur pa las 'jig rten dbang phyug tu gyur to zhes bstan pa'i phyir/ de bzhin gshegs pa thams cad kyi zhes bya ba la sogs pa smos te/ de bzhin gshegs pa thams cad kyi ngo bo nyid ni 'jig rten dbang phyug gi phyag rgya chen po'o// de'i dag pa ni bag chags dang bcas pa'i nyon mongs pa med pa'o// de'i ngo bo nyid yin pas na de bzhin gshegs pa thams cad kyi ngo bo nyid dag pa'o// ngo bo nyid dag pa des 'gro ba'i don gyi bya ba dang / sangs rgyas la mchod pa'i mtshan nyid can gyi chos thams cad gang yin pa de la de skad ces bya ste/ 'dis ni chos kyi skur dbang bskur ba dang / pad+ma'i rigs kyi bdag po'i rang bzhin yin par ston to// de ni pad+ma'i rigs kyi sprul pa'i ye shes kyi de kho na nyid kyi gdul bya'i spyod pa'i gzhung gis sems can gyi don mdzad par ston pa ni nam mkha'i dbyings thams cad du khyab pa zhes bya ba la sogs pa smos pa yin te/ de ni nam mkha'i khams thams cad du khyab pa yang yin la/ gzugs thams cad du yang dag par bstan pa yang yin pas de skad ces bya ba dang / de mkhyen pa ni der nges pa'o// des sems can gyi khams ma lus shing lus pa med pa rnams 'dul ba ni phan pa ma yin pa las bzlog nas phan pa la nges par sbyor ba'o// de nyid ni spyod pa'o// de'i mchog tu gyur pa ni zla med pa'o// 'dis ni bcom ldan 'das pad+ma'i rigs kyi rang bzhin yin par ston to// las kyi rigs kyi 'khor los sgyur ba nyid du gyur pas kyang // de nam mkha' thams cad khyab par bstan pa ni/ de bzhin gshegs pa zhes bya ba la sogs pa smos pa yin te/ de bzhin gshegs pa thams cad kyi bka' don yod pa ni 'bras bu yod pa'i bka' ste/ sems can thams cad kyi don gyis shig // mchod pa thams cad kyis kyang de bzhin gshegs pa thams cad la mchod cig ces bya ba'o// de mdzad pa'i ngang tshul gang la yod pa ni/ de bzhin gshegs pa thams cad kyi bka'i don yod par mdzad pa ste/ de'i ngo bo nyid ni de bzhin gshegs pa thams cad kyi bka' don yod par mdzad pa nyid do// des thams cad mnyam pa med pa yin la mnyam pa med pa nyid kyis na bla na med pa yang yin te/ rnam pa thams cad pa'i phrin las 'di la mnga' bas na thams cad dang mnyam pa med cing bla na med pa'i phrin las sna tshogs mdzad pa'o// 'dis ni 'di na sna tshogs rdo rje bsnams shing las kyi rigs su las kyi dkyil 'khor gyi 'khor los sgyur ba yin par ston to// de bzhin du sna tshogs rdo rje bsnams te der sems can sna tshogs kyi bya ba mdzad do zhes bya ba dang / de bzhin gshegs pa thams cad kyi zhes bya ba la sogs pas rdo rje sems dpa' la sogs pa snying po'i don bstan pa'i sgo nas de'i snying po rnams bstan pa dang / tshul des rnam par snang mdzad chen po yin par gsungs pa yin te/ de bzhin gshegs pa thams cad kyi zhes bya ba ni rnam par snang mdzad la sogs pa'o// byang chub chen po ni mi bskyod pa'i rang bzhin du gnyis su med pa'i sems dang sems las byung ba rnams te/ de'i ngo bo nyid du sems dpa' brtan pa'i sems gang yin pa de ni de bzhin gshegs pa thams cad kyi byang chub chen por sems dpa' brtan pa ste/ rdo rje sems dpa' zhes bya ba'i tha tshig go// yang na de nyid ni brtan zhing mi g.yo ba ste/ de las sprul pa'i sems dpa' ni brtan pa'i sems dpa' ste/ badzra satwa zhes bya ba'o// de bzhin gshegs pa thams cad spyan drang ba ni spyan 'dren pa'o// de'i dam tshig ni 'da' bar mi bya ste/ badzra rA dza zhes bya'o// de bzhin gshegs pa thams cad kyi sgom pa ni de'i rjes su mnyes par bya ba ste/ de'i ye shes ni nges pa'o// de'i dbang phyug ni gtso bo ste/ badzra rA ga zhes bya ba'o// de bzhin gshegs pa thams cad kyis legs so zhes bya ba ni phyin ci ma log cing yang dag pa'i byang chub kyi spyod pa'i tshul gyis te/ badzra sA d+hu zhes bya ba'o// de bzhin gshegs pa thams cad kyi sbyin pa'i pha rol tu phyin pa'i 'khor gsum yongs su dag pa'i ngo bo nyid rin chen 'byung ldan gyi tshul gyis ser sna'i dri ma spangs pa ni dbang bskur ba chen po de'i don gyis rin po che ni bcom ldan 'das badzra rat+na zhes bya ba'o// de bzhin gshegs pa thams cad ni bshad ma thag pa'i de nyid yin no// de'i ye shes ni mun pa thams cad sel ba'i tshul gyis nyi ma'i 'od kyi dkyil 'khor du gyur pa gang yin pa de ni de bzhin gshegs pa thams cad kyi nyi ma'i dkyil 'khor gyi 'od kyi dkyil 'khor te/ de ni badzra te dza zhes bya ba'o// sgrib pa med pa'i ye shes de nyid ni de bzhin gshegs pa thams cad do// de rnams kyi bsam pa ni chos rtogs par byed par bzhed pa'o// bsam pa de'i stobs dang / mi 'jigs pa la sogs pa'i chos rnams brnyes pa ni 'bar zhing mdzes pas na bsam pa'i rgyal po'o// de las byung ba'i nor bu rin po che des nye bar mtshan pa'i dpal te/ rgyal mtshan gang la yod pa de la de skad ces bya ste/ badzra ke tu zhes bya ba'o// chos thams cad brnyes pa'i dgyes pa'i tshul skyes pas na de bzhin gshegs pa zhes bya ba la sogs pa smos pa yin te/ bzhad pa chen po ni dgyes pa las byung ba'i 'dzum pa gang yin pa de ni bzhad pa chen po'o// de bzhin gshegs pa thams cad kyang yin la bzhad pa chen po yang yin pas na/ de bzhin gshegs pa thams cad kyi bzhad pa chen po ste/ badzra hA sa zhes bya ba'o// shes rab kyi pha rol tu phyin pa'i rang bzhin gyi sems dang sems las byung ba'i 'od dpag tu med pa'i tshul ni de bzhin gshegs pa thams cad do// de bzhin gshegs pa thams cad kyi dag pa'i chos chen po gang yin pa de ni de bzhin gshegs pa thams cad kyi dag pa'i chos chen po ste/ badzra d+harma zhes bya ba'o// gang gi ye shes de de bzhin gshegs pa thams cad kyi shes rab chen po nyid gang yin pa de ni de bzhin gshegs pa thams cad kyi shes rab chen po'i ye shes te/ badzra tISh+Tha zhes bya ba'o// de bzhin gshegs pa thams cad kyi 'khor lo zhes bya ba'i dkyil 'khor chen po gang la yod pa de ni da bzhin gshegs pa thams cad kyi 'khor lo ste badzra he tu zhes bya ba'o// de bzhin gshegs pa thams cad kyi dgongs pas drang ba'i don gyi gsung ston pa gang yin pa de ni de bzhin gshegs pa thams cad kyi dgongs pa 'chad pa ste/ badzra b+hA Sha zhes bya ba'o// don yod par grub pa'i rang bzhin 'khor gsum yongs su dag pa brtson 'grus kyi pha rol tu phyin pa'i tshul gyis sems la sogs pa de ni de bzhin gshegs pa thams cad de/ de rnams kyi gdon me za zhing thams cad de/ rnam pa sna tshogs pa'i sems can gyi don bya ba dang / sangs rgyas la mchod pa'i mtshan nyid can gyi dgongs pa mdzad pa gang yin pa de ni de bzhin gshegs pa thams cad kyi gdon mi za bar thams cad kyi dgongs pa mdzad pa ste/ badzra karma zhes bya ba'o// bla na med pa yang dag par rdzogs pa'i byang chub tu 'jug pa'i sems bsrung bar spro ba ni/ de bzhin gshegs pa thams cad kyi brtson 'grus chen po'o// de nyid kyi go cha shin tu brtan po gang la yod pa de ni de bzhin gshegs pa thams cad kyi brtson 'grus chen po'i go cha shin tu brtan po ste/ badzra rak+Sha zhes bya ba'o// de bzhin gshegs pa thams cad ni bshad ma thag pa'o// de rnams kyi bsrung ba ni gang chos thams cad rang bzhin gyis 'od gsal bar so sor rtogs pas yongs su skyong ba rdo rje ltar mi phyed pa gang yin pa de ni gnod sbyin te/ badzra yak+Sha zhes bya ba'o// de bzhin gshegs pa thams cad kyi sku dang gsung dang thugs ni ji skad du bshad pa ste/ de nyid mi phyed pas na rdo rje'o// de bcing ba ni ma skyes pa'i sbyor bas gcig tu byed pa'o// de nyid ni phyag rgya ste/ de'i ye shes gang la yod pa de ni de bzhin gshegs pa thams cad kyi sku dang gsung dang thugs rdo rje bcing ba'i ye shes rnams te/ badzra muSh+Ti zhes bya ba'o// 'dis ni badzra sa twa zhes bya ba la sogs pa'i snying po'i don gyi sgo nas rdo rje sems dpa' la sogs pa'i snying po'i tshul gang yin pa de bstan nas/ gzhan yang de nyid rdo rje sems dpa' la sogs pa'i tshul gyis sku'i dbye ba bstan pa ni kun du bzang zhes bya ba la sogs pa smos pa yin te/ 'di las kun nas bzang zhing dge bar gyur pas na kun du bzang po yin pa'am/ rnam pa thams cad du bzang bas na kun du bzang po ste/ snying stobs rdul dang mun pas kyang // gang phyir sems can don gyur pas// des na 'di ni kun du bzang // byang chub spyod pa'i rjes 'jug pa'o// zhes gsungs pa yin no// de bzhin gshegs pa thams cad kun nas rab tu spyan 'dren pa la gdon mi za zhing don yod pas rab tu gdon mi za ba'o// gdul bya rnams nyan thos dang rang sangs rgyas su blos bsam pa rnams kyis bla na med pa yang dag par rdzogs pa'i byang chub bsgoms pas bar du gcod cing gsod pas na bdud do// rab tu dgyes pa ni yid bde ba ste de brnyes pa'o// nam mkha' ni mnyam pa nyid kyi ye shes so// de las byung ba'i de bzhin gshegs pa rnams ni nam mkha' ste nam mkha' zhes bya ba de nyid snying po ste gang gi skyes pa'i gnas yin pa de ni nam mkha' ste/ de las skyes pa'i phyir ro// shin tu gzi brjid chen po dang ldan pas na shin tu gzi chen te/ nam mkha' thams cad du khyab pa'i rdo rje nyi ma'i 'od kyis nam mkha'i khams thams cad du spros pa'i phyir ro// yid bzhin gyi nor bu rin po ches nye bar mtshon pa'i tog gi mtshan ma gang la yod pa de ni rin chen dbal lo// 'dzum pa chen po mnga' bas na 'dzum pa che ste/ 'dzum zhing bzhad pas na nam mkha' thams cad khyab pa'o// gti mug spangs pa'i phyir chos thams cad rang bzhin gyis rnam par dag pa'o zhes de bzhin gshegs pa thams cad kyis gzigs pa'am/ sems can rnams spyan ras kyis 'tsho bas na kun du gzigs pa'o// de nyid ni nyes pa thams cad dang bral ba nyid kyis rang dbang mnga' bas na dbang chen no// kun du gzigs pa yang yin la dbang chen yang yin pas kun du gzigs pa'i dbang chen no// 'jam dpal ni bshad zin to// rdo rje dbyings la sogs pa'i dkyil 'khor gyi tshul gyis bzhugs bas na/ dkyil 'khor thams cad do// tshig gi rnam par rtog pa mi mnga' bas na mi gsung ba ste/ de bzhin gshegs pa thams cad kyi rdo rje'i gsung gis spros pa med pa'i chos nyid la nges par sbyor ba'o zhes bstan par bya ba'i phyir ro// ma lus shing lus pa med pa'i de bzhin gshegs pa'i mchod pa'i las mdzad pas na thams cad las so// bla na med pa yang dag par rdzogs pa'i byang chub par spro ba'i brtson 'grus chen po 'di la mnga' bas na brtson 'grus so// gtum pas na ma rungs pa'o// mi phyed pas na dam pa'o// de nyid ni sku dang gsung dang thugs gcig tu byas pa'i khu tshur gyi tshul can yin pas na dam du gzung ba ste/ rdo rje khu tshur zhes bya ba'i tha tshig go// tshig 'di dag gis ni go rims bzhin du rdo rje sems dpa' la sogs pa sems dpa' bcu drug po de dag gi sku'i gsang ba gsungs pa yin no// 'di dag ni rdo rje la sogs pa'i mtshan ma yang de dag nyid yin no zhes bstan par bya ba'i phyir/ rdo rje zhes bya ba la sogs pa smos te/ rdo rje rtse lnga pa ni bcom ldan 'das rdo rje sems dpa'i phyag mtshan nyid yin te gzhan dag kyang de bzhin du shes par bya'o// rgyud las 'di dag gi phyag mtshan smos pa ni 'og nas kyang ston to// sems dpa' chen po bcu drug po 'di dag ni rnam par snang mdzad chen po'i sku dang gsung dang thugs kyi gsang ba'i ngo bo nyid yin par ni ston to// thog ma tha ma med cing zhi/ zhes bya ba la sogs pas te/ de nyid chos kyi dbyings la sogs pa'i rang bzhin du gsungs so// de la thog ma ni dang por skyes pa'o// tha ma ni nying mtshams sbyor ba med pa'i nyan thos dang rang sangs rgyas kyi mya ngan las 'das pa'o// gang la 'di dag mi mnga' ba de ni thog ma dang tha ma med pa ste/ de bzhin nyid du ro gcig pa'i sems dang sems las byung ba gnyis su med pa'i rang bzhin chos kyi dbyings zhes bya ba'i tha tshig go// rgyu 'di nyid kyis ni zhing zhes bya ba dang / zhi ba'i tshul kyis 'dul ba'i sems can rnams gdul bar bya ba'i phyir/ zhi ba'i sku ston par mdzad pas na zhi ba'o// gdug cing gtum pa'i sems can gdul bar bya ba'i phyir drag po'i skur ston par mdzad pas na ma rungs pa ste/ 'di dag kyang khams gsum pa'i mchog las rnam par rgyal ba las ston to// sems can dang sems can ma yin pa dag 'joms shing khro bas 'dul ba rnams kyi phyir de'i rjes su 'jug pa'i tshul ston par mdzad pas na khro ba'o// bzod par smra ba la sogs par sprul pas sems can 'dul bas na bzod pa che ba'o// gnod sbyin gyis 'dul ba rnams la ni gnod sbyin no// srin pos 'dul ba rnams la ni srin po dam pa'o// brtan pos 'dul ba rnams la ni brtan pa'o// gzi chen rnams las kyang gzi brjid che ba ni gzi chen no// dpa' bas mngon par rlom pa rnams la ni dpa' ba'o// khyab pa po thams cad pas kyang thams cad shin tu khyab pas na khyab bdag chen po'o// u ma'i bdag po'i tshul gyis sems can 'dul bar mdzad pas na u ma'i bdag po'o// sems can gyi khams rnams ni skye dgu ste/ de'i mgon po ni bsrung ba'o// khyab 'jug gis 'dul ba'i sems can rnams la khyab 'jug gi gzugs ston par mdzad pas na gtogs 'dod do// rgyal ba'i ngang tshul can ni rgyal 'dod de nyi ma'o// thub pa rnams kyi nang na shAkya thub pa'i tshul ston pas na thub pa chen po'o// 'jig rten skyong ba bzhi'i gzugs kyis sems can gyi don mdzad pas na 'jig rten skyong ngo // nam mkha' ltar sgrib pa med pa'i ngo bo nyid kyis na nam mkha'o// rgya mtsho chen po la sogs par ltung ba rnams sa gzhi'i tshul gyis 'dzin par mdzad pas na sa'o// ming po gsum gyi gzugs kyis 'gro ba'i don mdzad pas na 'jig rten gsum mo// khams gsum po rdo rje sems dpa' yin pa'i tshul gyis na khams gsum pa'o// sa dang chu dang me dang rlung ste 'byung ba chen po'i gzugs 'dzin par mdzad pas na 'byung chen no// nor 'grub pa la sogs pa'i tshul nyid kyis na/ sems can don rab mdzad do// dngos po thams cad kyi chos nyid du gyur pas na thams cad do// gu lang ste lha chen po'i gzugs 'dzin par mdzad pas na gu lang ngo / tshangs pa'i gzugs su bzhugs pas na tshangs pa'o// chags pa dang 'jig pa'i bskal pa'i tshul gyis sems can 'dul bar mdzad pa dang / skye ba med pa'i sbyor bas 'khor ba'i chos nyid yin pas na 'khor ba'o// mi gnas pa'i mya ngan las 'das pa yin pas na mya ngan las 'das pa'o// mya ngan las 'das pa'i ngo bo nyid kyis brtag pa'am rtag pas na rtag pa'o// pha rol tu phyin pa bcu'i spyod pa mnga' bas na yang dag 'tsho ba'o// las kyi dkyil 'khor gyi rang bzhin gyis mchod pa chen po yin pas na mchod pa chen po'o// sangs rgyas bsgom pa'i ngo bo nyid yin pas na sangs rgyas te/ rang nyid sangs rgyas rab bsgoms pas// sangs rgyas zhes ni bya ba yin// zhes bstan pas so// pad+ma'i rigs kyi ngo bo nyid yin pa'i phyir so sor rtog pa'i ye shes kyi ngo bo yin pas na dga' ba'o// byang chub sems dpa'i lam 'bras bu dang bcas pa'i ngo bo nyid yin pas na theg pa chen po'o// 'dod pa dang gzugs dang gzugs med pa'i khams su yang dag par ston pa dang / de'i chos nyid kyis na srid gsum mo// rtag pa ni lha chen po'i gzugs te der ston pas na rtag pa'o// dpal khams gsum rnam par rgyal ba'i dum bu'i sgo nas 'jig rten gsum rgyal lo// sham ni bde ba ste de la spyod pas na bde spyod do// bde spyod ni lha chen po ste de byang chub la bkod pas mgon po mdzad pa'i phyir/ bde spyod mgon po'o// yi ge hUM gcig pu tsam gyis 'jig rten gsum 'dul bar mdzad pas na rab tu 'dul mdzad do// bcom ldan 'das rdo rje hUM mdzad ni rdo rje'i rigs kyi bdag po yin pas na rdo rje gtso bo'o// sa rab ni mos pa spyod pa'i sa la sogs pa ste de rnams kyi mchog ni rdo rje 'chang gis yin la/ de'i rang bzhin yin pas na sa rab mchog go// chos kyi dkyil 'khor gyi tshul gyis ni ye shes so// ye shes yin pa nyid kyis na pha rol tu phyin pa bcu drug thob pa'i thabs su gyur pas na/ pha rol tu phyin pa'i tshul lo// ji ltar na ye shes nyid yin pas pha rol tu phyin pa'i tshul yin zhe na/ de nas brtsams te gang ci yang rung // mnyam par gzhag pas bsgoms nas ni// de dag thams cad brtan 'gyur te/ ting 'dzin ye shes kyis brtags pa'o// zhes gsungs pa'i phyir ro// byang chub kyi rang bzhin yin pas na byang chub sems dpa'o// rdo rje sems dpa' la sogs pa bsgoms pas sems can thams cad rnam par grol bar mdzad pas na rnam par thar pa'o// gsang sngags kyi spyod pa'i ngo bo nyid yin pas na spyod pa'o// rnam par snang mdzad dang / mi bskyod pa dang / rin chen 'byung ldan dang / 'jig rten dbang phyug dang / don yod grub pa'i mtshan nyid can yin pas na de bzhin gshegs pa kun no// nor bu'i rigs kyi rang bzhin yin pas na sangs rgyas don no// ting nge 'dzin sgrub par byed pas ni rang sangs rgyas thugs te ting nge 'dzin sgrub pa snying la gnas te des na snying po zhes bshad do zhes gsungs pa'i phyir ro// nyan thos dang rang byang chub dang / yang dag par rdzogs pa'i byang chub kyi chos nyid yin pas na byang chub kun no// 'di'i gong na yod pa ma yin pas na bla na med pa'o// rnam par snang mdzad ni ji ltar grags pa nyid do// bdud las rgyal bas na rgyal ba'o// rigs bzhi'i bdag por gyur pas na mgon no// rang nyid mngon par rdzogs par byang chub pas na rang byung ngo // rigs bzhi'i 'dzin par mdzad pa'i rang bzhin yin pas na gzugs so// dmigs pa bsnyel ba med pa'i rang bzhin yin pas na dran pa'o// sems can gyi tshogs chen po'i don mdzad pas na sems dpa' chen po'o// phyag rgya chen po mnga' bas na phyag rgya chen po ste/ gang phyir sems ni bcom ldan 'das// 'dod chags chen po 'di yi lha// zhes gsungs pa'i phyir ro// sems dpa' dang phyag rgya chen po de dang 'brel ba'i bdag med pa bsgoms pas sems rtse gcig pa'i ting nge 'dzin te/ mnyam par gzhag pas ting nge 'dzin yin zhes gsungs pa'i phyir ro// sangs rgyas rnams kyi phrin las ni sangs rgyas kyi phrin las te/ byang chub kyi sems la sogs pa'i mchod pa'i mtshan nyid do// des mdzad pas na sangs rgyas phrin las mdzad do/ 'di dag mdzad par ji ltar spyod pa yin zhe na/ di'i phyir/ yang dag sangs rgyas kun bdag nyid/ ces bya ba smos te/ de kho na nyid kyi rang bzhin yin pas na yang dag pa nyid do// sems can rnams kyi don la chags pas na sems can te/ sems can gyi don la chags pas na sems can no zhes gsungs pa'i phyir ro// thog ma dang tha ma med pa'i chos kyi dbyings ston par mdzad pas na/ rtag tu don rtogs mdzad pa'o// sngon po ni lha chen po'i gzugs su sems can gyi don du byin gyis brlabs pa'o// de'i gnyen por gyur pa'i sku chen po ni sdong po chen po'o// nag po chen po'i gzugs kyis sems can 'dul bar mdzad pas na nag po chen po'o/ dpal mchog dang po las bshad pa'i lha mo bzhi yang dag par 'dus pa la sogs pa'i sbyor ba'i tshul dang ldan pa'i rdo rje sems dpa' ni 'dod chags chen pa'o// de nyid ni gnyis su med pa'i ye shes kyi rang bzhin yin pas na bde ba che ste/ mi 'gyur bde ba kun grub pa// bde ba chen po zhes bshad do// zhes lung las bshad pa'i phyir ro// phyag rgya bzhi'i dkyil 'khor gyi tshul gyis dngos grub thams cad bsdus pa yin pas na thabs chen no// rgyu 'di nyid kyis na mchog chen mchog go// phyag rgya gcig pa'i dkyil 'khor gyi rang bzhin gyis na kun gyi mchog go// de nyid kyi phyir gnas kyi dbang po'o// de lta bu de su zhig yin zhe na/ bcom ldan 'das zhes bya ba la sogs pa smos te/ nyan thos dang / rang sangs rgyas kyi byang chub la ltos na 'di ni byang chub kyang yin la chen po yang yin pas na byang chub chen po ste/ bla na med pa yang dag par rdzogs pa'i byang chub bo// de ni sems yang dag pa ji lta ba bzhin du yongs su shes pa'i mtshan nyid do// de lta bu'i rang bzhin can gyi thugs 'di la mnga' bas na bcom ldan 'das byang chub sems dpa' chen po'i thugs zhes bshad do// kun du bzang po ni bshad zin to// de nyid ni byang chub chen po'i rang bzhin yin pas na byang chub sems dpa' chen po'o// rnam par snang mdzad la sogs pa de bzhin gshegs pa thams cad kyi thugs kar zla ba'i dkyil 'khor gyi gzugs la/ dang po'i rdo rje rtse lnga pa'i gzugs kyis gnas so zhes bya ba ni bzhugs pa'o// dang po'i rdo rje rtse lnga pa'i gzugs kyis ni sku dang ldan pa ma yin te/ 'di gang las shes she na/ gang gi phyir/ bcom ldan de nyid sems dpa' yi// rdo rje'i ngo bo'i thugs kar ni// rdo rje sems dpa' zhes bshad pa// rdo rje der ni rab tu gnas// de nyid ye shes sbyor ba yis// sangs rgyas zhes ni bshad pa ste// thugs las sna tshogs byung nas ni// sna tshogs gzugs su 'ang gyur pa yin// khams kun rdul gyi grangs snyed dag // de nyid rgyal bar gyur pa yin// rdo rje'i sku ni de rnams las// rdo rje sems dpa' 'ang 'byung ba yin// zhes bcom ldan 'das rdo rje 'chang gis gsungs pa yin no// 'dis ni dkyil 'khor gyi rgyal po mchog dang / las kyi rgyal po mchog gi ting nge 'dzin gnyis kyi mdo 'dis rigs bzhi'i mdo bshad pa yin no// gleng gzhi'i rnam par 'grel pa rdzogs so// // de ltar rnam par snang mdzad dang / rnam par snang mdzad chen po bstan pas bdag dang gzhan gyi don phun sum tshogs pa'i 'bras bu'i mtshan nyid can gyi de bzhin gshegs pas 'dul ba'i skye bo'i mngon par 'dod pa skyes pa yin la/ mngon par 'dod pa skyes par gyur pa rnams bdag dang gzhan gyi don phun sum tshogs pa'i 'bras bu'i mtshan nyid can bcom ldan 'das de ji ltar 'thob par 'gyur zhes rnam par rtog par 'gyur ba la/ ngo bo nyid de mngon sum du bya ba'i phyir/ de nas zhes bya ba la sogs pas/ de thob par byed pa'i thabs su rgyud gsungs pa yin no// de nas zhes bya ba'i sgra ni 'das ma thag pa ste/ gdul bya rnams kyi rnam par rtog pa'i rjes thogs pa'o// de bzhin gshegs pa thams cad ni 'jig rten gyi khams thams cad kyi rdul phra rab dang mnyam pa'i rnam par snang mdzad dang / mi bskyod pa la sogs pa ste/ de bzhin gshegs pa thams cad kyis so// sangs rgyas kyi zhing 'di zhes bya ba ni mi mdzod kyi 'jig rten gyi khams gling bzhi pa phrag brgya la sogs pa'i rnam grangs yod pa'o// dper na zhes bya ba'i sgra ni dpe bstan pa'i don to// til gyi gang bu bzhin du yongs su gang bar gyur to zhes bya ba ni snga ma bzhin du sangs rgyas rjes su dran pa ste/ des mngon sum du byas nas zhes ston par byed pa yin no// sngags kyi sgo'i spyad pa spyod pa rnams kyis kyang sangs rgyas rjes su dran pa bsgom par bya ste/ de bzhin gshegs pa thams cad kyi gzugs kyi sku dang chos nyid rjes su dran par bya'o zhes rtogs par bya ba'i phyir ro// sangs rgyas kyi zhing thams cad khyab nas ci zhig mdzad ce na/ de nas zhes bya ba la sogs pa gsungs te/ de nas zhes bya ba'i sgra ni snga ma bzhin no// 'dus te zhes bya ba ni bsdu ba'i tshul gyis rdzogs par mdzad pa ste/ de lta bu mdzad nas so// byang chub la dgongs shing sems dpa'i thugs 'di la mnga' bas na byang chub sems dpa'o// sems can gyi tshogs chen po'i don chen po mdzad pa la rab tu 'jug pas na sems dpa' chen po'o// don thams cad grub pa zhes bya ba ni bsod nams dang ye shes kyi tshogs yongs su rdzogs pas don thams cad grub par bya bzhed pa tsam la rag las pa 'di las pa 'di la mnga' bas na don thams cad grub pa'o// byang chub kyi rgyu'i snying po ni byang chub kyi snying po ste/ mar gyi snying po dang 'dra bar gnas kyi snying por gyur pa'o// der bzhugs pa ni nye bar gnas par mdzad pa'o// gang na bar zhes bya ba'i rgyu gsum pa'o// de'i don ni 'di yin te gang gis bskal pa grangs med pa gsum du skye ba sna tshogs pa bzhes te/ bsod nams dang ye shes kyi tshogs yongs su rdzogs par mdzad nas/ bsam gtan dang gzugs med pa'i snyoms par 'jug pa bskyed de/ bsam gtan bzhi pa'i chen po'i yang chen po bskyed nas ting nge 'dzin gyi stobs kyis yid kyi rang bzhin gyi lus can gyi srid pa tha ma par mdzad nas/ de bzhin gshegs pa thams cad las cod pan dang / dar dpyangs kyi dbang bskur ba thob nas sems can thams cad la phan pa dang bde ba'i phyir 'tshang rgya bar bya'o zhes dgongs nas dbugs rngub pa dang / dbugs dbyung ba bkag ste bcom ldan 'das don thams cad grub pa 'og min gyi gnas byang chub kyi snying po na bzhugs pa gang na ba der gshegs shing bzhud nas 'di skad ces gsungs pa yin no// bcom ldan 'das bskal pa bsam gyis mi khyab par mngon par rdzogs par sangs rgyas nas shAkya'i rigs su skye ba ston par mdzad do zhes gsungs pas na/ shAkya'i rigs su skye ba bzhes nas zhes bya ba 'di la mi rigs so/ gshegs nas kyang de rnams kyis de la ci zhig mdzad ce na/ ched du zhes bya ba la sogs pa gsungs te/ de la rdzogs longs spyod pa'i sku ni nyon mongs pa dang shes bya'i sgrib pa dang bral ba sa chen po la bzhugs pa'i byang chub sems dpa' kun du bzang po la sogs pa rnams kyi chos kyi rdzogs longs spyod pa nyams su myong ba'i phyir/ chos kyi 'khor lo chen po bskor ba'i tshul gyis bzhugs pa gang yin pa 'di ni chos kyi rdzogs longs spyod pa'i sku dgongs pa yin pas rdzogs longs spyod pa zhes bya'o// de rnams kyis rdzogs longs spyod pa'i sku bstan nas ji skad du gsungs she na/ rigs kyi bu khyod kyis zhes bya ba la sogs pa smos te/ rigs kyi bu zhes bya ba ni bod pa'o// ci ltar zhes bya ba ni spong ba'o// de'i gong na khyad par du gyur ba gzhan med pas na bla na med pa ste yang dag par rdzogs pa'i byang chub mngon par byang chub pa rnam pa lnga'o// gang gi phyir zhes bya ba la sogs pa la/ ji srid de kho na nyid bsgom pa med par mi g.yo ba'i ting nge 'dzin 'dis ni khyod mngon par rdzogs par byang chub par mi 'gyur ro zhes bya bar dgongs so// de ci'i phyir zhe na/ de bzhin gshegs pa thams cad kyi de kho na nyid ma rtogs par zhes bya ba la sogs pa gsungs te/ gang de bzhin gshegs pa thams cad kyi de kho na nyid rtogs pa de ni mngon par rdzogs par 'tshang rgya bar 'gyur na yang khyod ni mi g.yo ba'i ting nge 'dzin la sbyor bas bdag nyid gzir cing dka' ba spyod pa la zhugs pa yin la/ de bas na de kho na nyid med pas mngon par rdzogs par byang chub par mi 'gyur ro zhes/ de bzhin gshegs pa thams cad kyis bskul bas zhes bya bas/ ji skad gsungs pa'i tshig gis bskul bar gyur pa yin no// de nas mi g.yo ba'i ting nge 'dzin las bzhengs te zhes bya ba ni ting nge 'dzin de las ldang bar mdzad pa ste 'dis ni dbugs bkag pas gnas pa yin no zhes don gyi shugs las shes te/ de yang bcom ldan 'das kyis de lta bu'i ting nge 'dzin la dregs pa 'chang bar gyur nas ni/ dbugs rngub pa dang 'byung ba bkag// ces bya ba nas/ oM badzro t+tiSh+Tha zhes bskul bar byas so zhes bya ba la sogs pa gsungs pa yin no// de bzhin gshegs pa thams cad la phyag byas nas zhes bya ba ni/ oM sa r+b+ba ta thA ga ta bA da ba n+d+ha naM ka ro mi zhes bya bas so// 'di skad ces gsol to zhes bya ba ni ji skad du zhus nas ci zhig smras pa dag gi rang gi ngo bo bstan pa'i phyir/ bcom ldan 'das de bzhin gshegs pa rnams zhes bya ba la sogs pa gsungs pa yin te/ de kho na nyid ji lta bu lags zhes bya ba ni gang gis de bzhin gshegs pa thams cad kyi de kho na nyid mngon par ma rtogs par zhes khyed rnams kyis gsungs pa'i'o// ji ltar bsgrub par bgyi zhes bya ba ni ji lta bu'i de kho na nyid bsgoms pas so// gsung gcig tu 'di skad ces bka' stsal to zhes bya ba ni dgongs pa gcig gis de kho na nyid ston par mdzad pa yin no// sgrub par gyis shig ces bya ba ni nyams su blang bar gyis shig pa'o// ji ltar zhe na/ rang gi sems la so sor rtog cing zhes bya ba la sogs pa gsungs te/ rang nyid kyi sems ni rang gi sems te de la so sor rtog pa ni rgyud dang bral ba'i phyir chos thams cad ni ngo bo nyid kyis dag pa'o zhes so sor rtog pa'o// de'i don du mnyam par 'jog pa ni rang gi sems la so sor rtog cing mnyam par zhog la zhes bya ba ste/ sems rtse gcig pa nyid du'o// mnyam par gzhag pas sgrub par gyis shig ces bya ba 'ba' zhig tu ma zad kyi gzhan yang rang bzhin gyis zhes bya ba'i ngo bo nyid kyis grub pa ni rang bzhin gyis grub pa ste/ rang bzhin gyis grub pa'i sngags ci dgar zlos shig ces bya ba'i grangs kyi nges pa med pa ste/ gang gi phyir 'tshang rgya ba thob par bya ba la ni bsgom par bya ba nyid gtso bor gyur pa yin pa'i phyir ro// ci dgar ba zlas pa'i sngags 'di yang gang zhig yin zhe na/ oM tsit+ta pra ti be d+haM ka ro mi zhes gsungs pa yin te/ sems zhes bya ba yid kyi rnam par shes pa la sogs pa'i rang bzhin so sor gzung ba dang 'dzin pa po med pa nyid du nges par bya ba ni/ tsi t+ta pra ti be d+ha zhes pa so sor rtog pa'o// yang na bag chags dang bcas pa'i nyon mongs pa rab tu spangs pas shes pa'o// de ltar ji skad du bshad pa'i bzlas pa dang bsgoms pas chos kyi dbyings thog ma dang tha ma med pa mngon sum du byas pas na/ bdag gi snying gar zla ba'i dkyil 'khor lta bur bdag gis mthong ngo zhes bya ba rang gi snying ga na nges pa'i ye shes so// gzung bar bya ba'i rang gi ngo bo zla ba'i dbyings kyi yi ge bcu drug las byung ba nang la sogs pa stong ba nyid bcu drug ston par byed pa 'jig rten las 'das pa'i rjes las skyes pa'i ye shes kyi zla ba'i dkyil 'khor gyi rnam par mthong ngo zhes pa ste/ zla ba'i dkyil 'khor nyid mig yor tsam du so sor snang bas na zla ba'i dkyil 'khor lta bur sgom par bshad pa'i rgyud las bstan pas na som nyi mi bya'o// kha cig ni tshes gcig pa'i zla ba'i ri mo 'dra ba'i dkyil 'khor lta bu zhes zer ro// gzhan dag na re de ni mi rigs te/ de yang // gang 'di zla ba rdzogs pa 'di// dag cing gsal la rnyog pa med/ de bzhin tshogs ni rdzogs pa'i phyir// sems ni zla ba rgyas pa 'dra// zhes gsungs pa'i phyir ro// 'dis ni byang chub kyi sems kyi ngo bo mi bskyod pa'i rang bzhin du gsungs pa yin no// rang bzhin gyis zhes bya ba ni ngo bo nyid kyis so// 'od gsal ba zhes bya ba ni dra ma med pa'i don te gzung ba dang 'dzin pa po'i bag chags kyi nag nog dang bral ba la glo bur ba'i dri mas dri ma can du gyur pa ma yin pa'i phyir ro// 'di ni ji ltar sbyangs pa zhes bya ba ni/ de bzhin gshegs pa la sogs pa'i skur bsgoms pas gang dang gang dag gis so// de ltar 'gyur te zhes bya ba ni de dang des shin tu gsal bar 'gyur ba'o// ji lta bur zhe na/ dper na zhes bya ba la sogs pa gsungs te/ ji ltar ras dkar po dri ma thams cad dang bral ba tshon gyis kha bsgyur ba ni/ pad+ma rA ga la sogs pa'i mdog tu mdog shin tu gsal bar de'i mdog can du 'gyur te/ de dang 'dra'o zhes bya ba'i tha tshig go// de bas na zhes bya ba la sogs pa la/ rang bzhin gyis 'od gsal ba ni ngo bo nyid kyis gzung ba dang 'dzin pa'i rnam par rtog pa dang bral ba'o// de gang zhig ce na sems so// de'i shes pa ni mngon par rtogs pa'o// de rgyas par bya ba ni thabs kyi pha rol tu phyin pa'i rang bzhin zla ba'i dkyil 'khor gyi steng na zla ba'i dkyil 'khor gnyis pa bskyed par bya ba ni rgyas par bya ba ste/ rgyu de'i phyir byang chub kyi sems bskyed pa la 'jug par bya'o zhes pa ste/ rnam par snang mdzad la sogs pa'i rang bzhin ston par byed pa'i yi ge ka la sogs pa las zla ba'i dkyil 'khor gnyis pa bskyed pa ni/ byang chub sems bskyed pa yin te/ yi ge ka la sogs pa skar ma lta bu'i gzugs can las zla ba'i dkyil 'khor gnyis pa bskyed par bsam mo zhes bshad pa'i rgyud las gsungs pa yin no// zla ba'i dkyil 'khor lta bur mthong ba gang lags pa de ni zla ba'i dkyil 'khor nyid du mthong ngo zhes bya ba ni/ 'di skad ston pa yin te/ sems so sor rtog pa'i ye shes gang yin pa de zla ba'i dkyil 'khor lta bur so sor snang ba gang yin pa de la byang chub kyi sems bskyed pa bsgoms pas zla ba'i dkyil 'khor chen po'i gzugs can gnyis pa nyid du mthong ngo zhes pa'o// de yang zla ba'i dbus su 'ang zla ba'i dkyil 'khor gnyis pa mthong ba yin zhes gsungs pa yin no// 'dis ni sbyin pa'i pha rol tu phyin pa'i bdag nyid can rin chen 'byung ldan gyi ngo bo nyid du gsungs pa yin no// de bzhin gshegs pa thams cad kyi snying po ni der nges pa'o// kun du bzang po ni 'dod chags la sogs pa dang bral zhing sems can thams cad kyi bsam pa thams cad yongs su rdzogs pa'i rgyur gyur pa'o// de gang zhig yin zhe na/ sems bskyed pa zhes bya ba'o// ji ltar zhe na khyod kyis mngon sum du gyur gyis zhes bya ba gsungs te/ gang gi phyir de bzhin gshegs pa thams cad kyi thugs dang mnyam pa nyid thob pa des na/ 'di ni de bzhin gshegs pa thams cad kyi snying po'i gzugs su gyur pa'o// brtan par bya ba'i phyir zhes bya ba ni rang bzhin gyis rnam par dag pa so sor brtags pas dngos por gzung bar bya ba nye bar mi dmigs pa ni brtan par bya ste de'i phyir ro// rang gi snying ga'i zla ba'i dkyil 'khor la zhes bya ba ni/ dang po'i zla ba'i dkyil 'khor dang / gzhi'i zla ba'i dkyil 'khor la rdo rje rtse lnga pa'i dbyi bas su soms shig ces pa ni sgoms shig pa'o// bsgoms pa 'ba' zhig tu zad dam zhe na ma yin te/ sngags 'dis zhes bya ba gsungs so// zla ba'i dkyil 'khor gnyis par rdo rje ra ba bsgoms pas kyang rnam par snang mdzad la sogs pa'i rang bzhin du dmigs par gsungs pa yin te/ stong pa nyid ni rdo rjer bshad// ces 'byung bas na rdo rje'i phyag rgya ni stong pa nyid kyi rdo rje ni rang bzhin du ston bar byed pa yin no// 'dis ni shes rab kyi pha rol tu phyin pa'i ngo bo nyid 'od dpag tu med pa'i rang bzhin gsungs pa yin no// zla ba'i dkyil 'khor gnyis par rdo rje rnam par bsgom par bya'o zhes bya ba 'di gang las shes she na/ gang gi phyir/ dkyil 'khor gnyis pa'i dbus su ni// rdo rje chen po rnam bsams snal// yid tsam so sor brtags pa ni// theg pa chen po brtan pa yin// zhes gsungs so// 'di brtan par bya ste/ rang bzhin gyis 'od gsal bar bsgoms pas stong pa nyid rdo rje'i bdag nyid can du sbyor bas 'dzin pa po mi dmigs pa ni brtan par bya'o// de gsungs pa ni/ oM badzra at+ma kou0f85haM zhes bya ba'o// nam mkha'i dbyings thams cad du zhes bya ba la sogs pa la/ nam mkha'i dbyings thams cad du yang dag par mnyam par 'jug cing khyab pa gang yin pa de ni nam mkha'i dbyings thams cad du mnyam par 'jug pa'o// de gang zhig yin zhe na/ de bzhin gshegs pa thams cad kyi sku dang gsung dang thugs rdo rje'i dbyings zhes bya ba ste/ de bzhin gshegs pa rtag pa dang / mi bskyod pa dang / rin chen 'byung ldan dang / 'od dpag tu med pa dang / don yod par grub pa'i rang bzhin can gyi rdul phra rab rnams rnam par snang mdzad kyi sku la sogs pa'i rgyur gyur pas na dbyings rnams te/ 'dir khams kyi don ni rgyu'i don yin par 'dod do// de la sku'i gsang ba ni sku'i dbyings so// gsung gi gsang ba ni gsung gi dbyings so// de rnams kyi thugs kar gnas pa'i sems dpa' rdo rje gang yin pa de ni thugs rdo rje'i dbyings so// de bzhin gshegs pa thams cad ni bcom ldan 'das rnam par snang mdzad dang / mi bskyod pa la sogs pa ste/ de rnams kyi sems dang sems las byung ba yang // de bzhin gshegs pa thams cad do// de rnams kyi byin gyi rlabs ni khab long gis lcags 'dren pa dang 'dra bar nus pa skyed pa'o// sems dpa'i rdo rje zhes bya ba ni zla ba'i dkyil 'khor la gnas pa'i rdo rje'o// der zhugs so zhes bya ba ni bye ma la bum pa'i chu blugs pa ltar de bzhin gshegs pa thams cad kyi sku dang gsung dang thugs rdo rje'i dbyings ji skad bshad pa nyid rnam par snang mdzad kyi sku mngon par grub pa'i rgyu yin pas na rdo rje dbyings te/ 'dis kyang rnam par thar pa'i sgo'i rang bzhin gyis 'od gsal ba nyid yin pas na/ brtson 'grus kyi pha rol tu phyin pa'i rang bzhin nyid kyis don yod par grub pa'i ngo bo nyid ston to// kha cig ni gnas skabs 'dir rdo rje sems dpa'i phyag rgya chen po yin no zhes zer mod kyi gzhan dag na re de ni ma yin te/ khyad par gyi tshig med pa'i phyir dang / 'og nas byang chub sems dpa' chen po de lta bas na/ sems dpa'i rdo rje de rnam pa thams cad kyi mchog dang ldan pa'i sangs rgyas kyi skur bdag nyid sgoms shig ces gsungs pa'i phyir ro// sems dpa'i rdo rje'i sgras ni rdo rje sems dpa'i phyag rgya chen po yin par bshad do zhes bshad par nus pa yang ma yin te/ yongs su 'chad par bshad pa med pa'i phyir ro// rdo rje sems dpa'i ting nge 'dzin ni/ sangs rgyas rnams kyi chos nyid dgongs// zhes bya ba gtan tshigs yin no zhe na/ sngar bshad pa'i tshul gyis/ bcom ldan sems dpa' de nyid ni// snying gar rdo rje bsgoms pa yis// rdo rje sems dpa' zhes bshad la// rdo rje sems dpa' der zhugs so// zhes bya ba la sogs pa'i nges pas de bzhin gshegs pa thams cad kyi rdul phra rab 'dus pa las rdo rje rtse lnga pa'i gzugs ni/ de bzhin gshegs pa thams cad kyi sku ste/ de'i ngo bo nyid kyi bdag nyid de/ de lta bas na zhes bya ba ni gang gi phyir rdo rje'i gzugs de nyid de bzhin gshegs pa thams cad kyi rdul phra rab las bsgrubs pa'i bdag nyid du mthong gi mtshan dang dpe byad yongs su rdzogs pa'i sangs rgyas kyi sku gcig pur ni ma yin te/ de bas na sems dpa'i rdo rje de ni rnam pa thams cad kyi mchog dang ldan pa'i sangs rgyas kyi sku de bzhin gshegs pa rnams kyi sku'i gsang ba'i bdag nyid can yin no// de bas na 'di ni sangs rgyas thams cad gcig tu bsdus par gyur pa rnam par gyur pa rnam par snang mdzad du gyur pa yin no// mngon par byang chub pa lnga'i rim pa 'di la 'ang // mi bskyod pa'i phyag rgya chen po bcings la sems so sor rtogs par bya'o// de bzhin du byang chub tu sems bskyed pa dang / rdo rje dang rdo rje'i bdag nyid can dang / de bzhin gshegs pa thams cad bsgom pa'i dus su/ mi bskyod pa dang / rin chen 'byung ldan dang / 'od dpag tu med pa dang / don yod grub pa dang / rnam par snang mdzad kyi phyag rgya chen po bcing bar bya'o zhes bshad pa'i rgyud las bstan pa yin no// byin gyis brlabs la zhes bya ba ni/ sems can gyi don du bya bar nus pa brtan par mdzod cig ces bya ba'i tha tshig go// brtan par mdzod ces bya ba ni/ mi phyed par bya ba ste/ rdo rje dbyings kyi dbang phyug mas byin gyis brlabs pa dang / yi ge brgya pas brtan par bya ba ni 'og nas 'chad do// de bzhin gshegs pa thams cad rdo rje dbyings kyi sems dpa'i rdo rje der zhugs so zhes bya ba ni/ ya thA sar+b+ba ta thA ga ta sta thA a haM zhes bya ba'i bsgoms pa'i stobs las byung ba'i bcom ldan 'das rang gi snying gar gnas pa'i sems dpa'i rdo rje der zhugs so zhes bya ba'i don to// gang gi phyir sku gsung thugs rdo rjes byin gyis brlabs pa'i dus de'i tshe nyid de bzhin gshegs par gyur pa yin no// de nas zhugs pa dang rgyud phyi ma las gsungs pa'i tshul gyis rdo rje dbyings kyi dbang phyug mas/ snying ga dang / dpral ba dang / lkog ma dang / spyi bor/ rdo rje dang / rin po che dang / pad+ma dang / sna tshogs rdo rjes de la bskyed par bya'o// de nas yi ge brgya phas brtan par bya ba 'dis ni rang gi rgyud las gsungs pa'i cho ga yin la/ oM sarba ta thA ga ta a b+hi saM bo d+hi dr-i D+ha badzra tiSh+Tha zhes bya ba bshad pa'i rgyud las gsungs pas kyang byin gyis brlabs pa brtan par shes par bya'o// sems so sor rtog pa la sogs pa'i rim gyis mngon par byang chub pa dang byin gyis brlabs pa dang / brtan par bya ba ni/ bcom ldan 'das kyis ma 'ongs pa'i gsang sngags kyi sgo la spyod pa spyad pa rnams kyi sgom pa'i lung 'bogs pa sbyin pa'i phyir ston par mdzad pa yin te/ ma 'ongs pa rnams kyis rim pa 'dis sgom pa la 'jug par bya'o zhes ston pa yin no// yang bcom ldan 'das skad cig ma gcig nyid la ldog pa'i dbye bas mi bskyod pa la sogs pa'i skus tha dad par snang bas sam chos thams cad bdag med pa'i ye shes so sor mngon du mdzad pa yin no// de yang gang gi phyir skad cig ma de nyid kyi tshe na zhes bya ba gsungs te/ oM tsit+ta pra ti be d+haM ka ro mi zhes bya ba ni skad cig ma de nyid kyi tshe na'o// 'di gang las shes she na gang gi phyir yang rnam par rtog pa 'byung ba na ni byang chub las nyams par 'gyur na/ de ltar ni mi 'dod do// de bzhin gshegs pa thams cad ni rdo rje sems dpa' la sogs pa de bzhin gshegs pa'i rigs kyi rang bzhin can rnams te/ de rnams kyi mnyam pa nyid ni don dam par de bzhin nyid du tshul gcig pa nyid do// 'di nyid kyi dkyil 'khor la sogs pa'i tshul yang dbye ba med pas phye ba nyid ni kun rdzob kyi mnyam pa nyid do// 'di'i nges pa ni ye shes te/ de mngon par rdzogs par sangs rgyas pa de thugs su chud pa'o// de bzhin gshegs pa thams cad kyi rdo rje mnyam pa nyid ni rin po che'i rigs kyi ngo bo nyid kyi mnyam pa nyid kyang snga ma dang 'dra ste/ de'i ye shes so// de nyid ni phyag rgya'o// gsang ba yang de nyid do// de'i dam tshig ni dbang bskur ba la sogs pa'i sbyin pas sems can thams cad dga' bar byed pa'o// der zhugs pa ni thugs su chud pas de'i ngo bo nyid du skyed par rdzogs pa'o// de bzhin gshegs pa thams cad kyi chos ni pad+ma'i rigs kyi rang bzhin no// de rnams kyi mnyam pa nyid kyang de bzhin no// de'i ye shes ni nges pa'o// de'i rtogs pa ni mngon sum du mdzad pa'o// rdzogs pas der rang bzhin gyis dag pa ni pad+ma'i rigs kyi ngo bor gyur pa'o// de bzhin gshegs pa thams cad ni las kyi rigs kyi ngo bo nyid do// de rnams kyi thams cad mnyam pa nyid ni/ 'khor gsum yongs su dag pa'i brtson 'grus kyi pha rol tu phyin pa'o// des rang bzhin gyis 'od gsal ba'i ye shes ni rang gi rgyud dang gdul bya'i rgyud la gong nas gong du khyad par du gyur pa'o// de'i 'byung gnas su gyur pa ni rigs su gyur pa'i las kyi rigs kyi ngo bo nyid do// de bzhin gshegs pa dgra bcom pa yang dag par rdzogs pa'i sangs rgyas su gyur to zhes bya ba ni/ ye shes bzhi thugs su chud pa'i rjes thogs nyid kyi skad cig ma gcig la/ oM ya thA sar+b+ba ta thA ga tA tasta thA a haM zhes bya ba'i sgom pa 'dis sngon gyi sangs rgyas rnams ji ltar bzhud pa de ltar gshegs shing sangs rgyas pas na de'i phyir de bzhin gshegs pa'o// bdud bzhi'i dgra bcom pas na dgra bcom pa'o// de nyid kyi phyir yang dag cing phyin ci ma log par kun nas thugs su chud cing sangs rgyas par gyur pas na yang dag par rdzogs pa'i sangs rgyas su gyur to zhes bya ba ni rdzogs pa'o// 'di ni sangs rgyas thams cad gcig tu bsdus par gyur pa rnam par snang mdzad kyi ngo bo nyid yin par ston to// gdul bya'i ngor mdzad nas byin gyis brlabs pa ji ltar mdzad pa ltar dbang bskur ba la sogs pa yang de bzhin du bya'o zhes bstan pa'i phyir/ de nas zhes bya ba la sogs pa gsungs pa yin te/ de bzhin gshegs pa thams cad kyi sems dpa' rdo rje de las zhes bya ba ni rnam par snang mdzad kyi thugs kar gnas pa de las so// nam mkha'i snying po'i nor bu rin po che'i dbang bskur ba ni/ badzra rat+na zhes bya ba'i snying po 'dis rdo rje rin chen gyi cod pan gyi dbang bskur ba'o// kun du spyan ras gzigs kyi dbang po chos kyi ye shes ni bskyed ces bya ba la spyan ras gzigs dbang phyug ni bshad zin to// de'i chos ni ji skad du bshad pa'i rnam par snang mdzad dang / rnam par snang mdzad chen po bstan pa dang rdo rje sems dpa' la sogs pa dkyil 'khor sprul pa'i yul lo// de'i ye shes ni nges pa ste de bskyed pa'o// 'di skad du ston te dbang bskur nas mdor na 'jig rten thams cad du zhes bya ba la sogs pa'i rjes su gnang ba lnga po dkyil 'khor la 'jug pa dang / chos kyi 'khor lo la 'jug pa'i phyir byin pa'o// de bzhin gshegs pa thams cad kyi phrin las thams cad la rab tu bzhag nas zhes bya ba ni/ dkyil 'khor bri ba'i cho gas 'gro ba'i don bya ba ni/ de bzhin gshegs pa thams cad kyi phrin las thams cad de/ dbang bskur ba dang rjes su gnang ba byin nas dkyil 'khor bri ba'i las la 'jug par bya'o zhes ston pa yin no// de ltar mdzad nas de rnams kyis ci zhig mdzad ce na/ ri rab kyi rtse mo zhes bya ba la sogs pa gsungs te/ khang pa brtsegs pa ni gtso bo'i bzhugs gnas kyi gzhal yas khang ngo // rtse mo ni steng gi cha'o// rdo rje ni rdo rje rtse lnga pa'o// nor bu ni yid bzhin gyi nor bu ste/ de dag ni rtse mo rdo rje dang nor bu rin po che las byas pa ste/ des khang pa brtsegs pa'i rtse mo brgyan pa gang yin pa de ni khang pa brtsegs pa rtse mo rdo rje dang nor bu rin po che las byas pa zhes bya ba ste/ de gang na ba der gshegs te byon nas zhes bya bar sbyor ro// de bzhin gshegs pa thams cad du byin gyis brlabs te zhes bya ba ni mi bskyod pa la sogs pa de bzhin gshegs pa bzhi po'i skur byin gyis brlabs pas zhal bzhi bskyed pa'o// de bzhin gshegs pa thams cad kyi seng ge'i gdan la zhes bya pa ni de bzhin gshegs pa thams cad kyi sngon gyi smon lam gyi stobs kyis byang chub sems dpa'i lus seng ger gyur pa'i gdan de la'o// zhal kun du bstan nas zhes bya ba ni zhal bzhi pa'o// bzhag par gyur to zhes bya ba ni so sor gnas par mdzad pa'o// zhal kun du bstan pa zhes bya ba zhal mtha' yas pa yin no zhe na ma yin te/ rtsa ba'i rgyud las rnam par snang mdzad zhal bzhi par bri'o zhes gsungs pas/ zhal bzhi po 'di dag ni/ byang chub kyi sems dang / sbyin pa dang / shes rab dang / brtson 'grus kyi pha rol tu phyin pa'i ngo bo mi bskyod pa la sogs par ston par byed pa yin no// de nas zhes bya ba la sogs pa la/ de bzhin gshegs pa thams cad du bdag nyid kyis byin gyis brlabs te/ bcom ldan 'das kyi phyogs bzhir bzhugs so zhes bya bar sbyor ro// de nas zhes bya ba'i sgra ni de bzhin gshegs pa thams cad kyis bzhag par gyur pa'i rjes thogs la'o// sngar grub pa rnams kyis bcom ldan 'das byin gyis brlabs nas seng ge'i gdan gang yin pa la bzhag par gyur pa des na thun mong du sems can thams cad kyi don mdzad pa yin la/ mi bskyod pa la sogs pa yang de'i byang chub kyi sems la sogs pa'i ngo bo nyid yin pas de'i yan lag tu gyur pa nyid yin te/ de med par mi 'byung bas de rnams kyang rang la byin gyis brlab pa mdzad nas bzhugs so// gal te de rnams de'i ngo bo nyid yin na de rnams kyi byin gyis brlab pa yang rnam par snang mdzad nyid kyis mdzad pa yin no zhe na ma yin te/ byin gyis brlab pa nyid kyang de rnams kyis byas pa yin pa'i phyir ro// de lta bas na de rnams rang nyid kyis mdzad pa yin no zhe na slob dpon gyis byin gyis brlabs su zin kyang nyin re zhing rang la byin gyis brlabs pa la sogs pa byas nas bzlas pa dang bsgom par bya'i/ de med par ni mi bya'o zhes bstan pa'i don nyid yin no// mi bskyod pa zhes bya ba ni gzung ba dang 'dzin pa'i rnam par rtog pas mi bskyod pas na mi bskyod pa ste/ byang chub kyi sems kyi mtshan nyid kyi rang bzhin no// 'di yod na byang chub kyi yan lag bdun dang / stobs dang mi 'jigs pa la sogs pa'i rin po che rnams dang / rin po che'i rigs 'byung bas na rin chen 'byung ba ste/ sbyin pa'i pha rol tu phyin pa'i mtshan nyid can no// 'jig rten ni 'khor ba'o// dbang phyug ni dbang mdzad pas na 'jig rten dbang phyug ste/ gzugs thams cad yang dag par ston pas sems can thams cad kyi don mdzad pa'i phyir ro// de nyid kyi rgyal por gyur cing // gzi brjid 'bar bas na 'jig rten dbang phyug gi rgyal po'o// yang na 'jig rten dbang po'i rgyal po ste/ 'phags pa spyan ras gzigs dbang phyug gi rgyal po'o// de'i dbu la bzhugs pas 'jig rten dbang po'i rgyal po ni bcom ldan 'das 'od dpag tu med pa ste/ shes rab kyi pha rol tu phyin pa'i ngo bo nyid do// gdon mi za ba ni don yod pa ste/ don yod pa nyid grub pas na gdon mi za ba grub pa ste/ brtson 'grus kyi pha rol tu phyin pa'i ngo bo nyid do// ma 'ongs pa'i dus na shAkya'i rigs su skye ba yongs su bzung nas 'di ltar bya'o zhes thugs dam bcas pas na shAkya thub pa zhes smos so// thams cad mnyam pa nyid du rtogs par bya ba'i phyir zhes bya ba ni/ byang chub kyi sems la sogs pa thams cad mnyam pa nyid de gnyis su med pa'i rang bzhin no// de rab tu rtogs pa ni khong du chud pa ste de kho na nyid de lta bu shin tu rtogs pa nyid kyis na rab tu rtogs pa'i phyir ro// phyogs thams cad mnyam pa nyid du dmigs nas zhes bya ba ni phyogs kyi dbye ba ni yang dag pa ma yin pa'i kun du rtog pa tsam nyid du zad pa'i phyir phyogs thams cad ni mnyam pa nyid yin no// de bas na sems dpa' 'byung ba thams cad de bzhin gshegs pa thams cad kyi de kho na nyid de bdag med pa'i ye shes ni kun du 'gro ba yin pa dang de'i 'bras bu yang kun du 'gro bar 'gyur ba yin no// de la shar phyogs kyi char ni mi bskyod pa/ lho phyogs su ni rin chen 'byung ldan/ nub phyogs su ni 'od dpag tu med pa/ byang phyogs su ni don yod grub pa bzhugs so// de yang // gdug pa kun gyi dbang phyug rgyal// thub pa'i skyes bu mi bskyod pa// sangs rgyas thams cad sra mdzad pa// shar phyogs su ni yang dag bzhugs// dbang bskur ba yi rgyal po che// thub pa'i skyes bu nam mkha' 'di// sangs rgyas thams cad sra mdzad pa// lho phyogs su ni yang dag bzhugs// dge ba'i chos ni 'dzin pa'i rgyal// khyab bdag pad+ma che bsnams pa// sangs rgyas thams cad sra mdzad pa// nub phyogs su ni yang dag bzhugs// sangs rgyas mdzad pa 'dzin pa'i rgyal// don yod grub pa rnam par rgyal// sangs rgyas thams cad sra mdzad pa// byang phyogs su ni yang dag bzhugs// chos dbyings mkhregs pa gang yin pa// gang yang gsang ba shin tu mkhregs// de nyid mgon po rnam snang mdzad/ sangs rgyas kun bdag yin par bshad// ces gsungs pa yin no// de nas de bzhin gshegs pa thams cad kyi sangs rgyas kyi zhing 'di zhes bya ba nas brtsams te phyogs bzhir bzhugs so zhes bya ba'i bar gyi gzhung gis ni/ dang po sbyor ba'i ting nge 'dzin ston cing rnam par snang mdzad ston par byed pa'i gleng gzhi'i mdo'i 'grel pa bshad pa yin no// da ni de nas bcom ldan 'das rnam par snang mdzad ces bya ba nas/ de bzhin gshegs pa thams cad kyi thugs la gnas so zhes bya ba'i bar du gang gsungs pa de ston par bzhed pas/ de nas bcom ldan 'das zhes bya ba la sogs pa smos pa yin te/ de bzhin gshegs pa thams cad kyi thugs kun du bzang po zhes bya ba la de bzhin gshegs pa thams cad kyang yin la/ kun du bzang po yang yin pas na de bzhin gshegs pa thams cad kyi kun du bzang po ste/ bcom ldan 'das kyi byang chub kyi sems kyi rang bzhin rdo rje sems dpa'o// de nyid ni gang gi thugs yin pa de ni de bzhin gshegs pa thams cad kyi kun du bzang po'i thugs te/ 'dis ni sems so sor rtog pa'i ye shes gsungs pa yin no// de bzhin gshegs pa thams cad kyi nam mkha' dang mnyam pa'i ye shes las byung ba'i nor bu rin po che chen po ni rin po che'i cod pan te/ de'i dbang gis dbang bskur ba'o// de bzhin gshegs pa thams cad kyi kun du spyan ras gzigs kyi dbang po zhes bya ba ni 'od dpag tu med pa'i chos rnams dang / rnam par snang mdzad la sogs pa ston pa'i dkyil 'khor du 'jug pa la sogs pa la nges pa ni ye shes so// de'i mthar thug pa brnyes pa ni pha rol tu phyin pa brnyes pa'o// de bzhin gshegs pa thams cad kyi phrin las sna tshogs pa'i ngo bo nyid ni phrin las thams cad nyid de/ 'dod pa'i khams su dkyil 'khor la sogs pa sbrul zhing bris pas sems can gyi don byed cing dga' ldan la sogs par rnam par 'phrul pa ston pa ni sprul pa'i sku yin no zhes bya ba bstan pas des gdon mi za ba'i don yod pa nyid dang / thogs pa med par ston pa yin par shes pa gang yin pa de la de skad ces bya'o// gang gi phyir de ltar sngar bshad pa'i tshul gyis bcom ldan 'das rnam par snang mdzad 'di ye shes bzhi'i bdag nyid can yin pa des na/ dgongs pa yongs su rdzogs pa yin la dus yun ring por mngon par bzhed pa'i sems can gyi don yongs su rdzogs par mdzad par spyod pa'i phyir ro// yid la re ba yongs su rdzogs nas ci zhig mdzad par 'gyur zhe na/ de bzhin gshegs pa thams cad ces bya ba la sogs pa gsungs te/ de bzhin gshegs pa thams cad kyi snying po 'di rang gi thugs ka nas phyung ngo zhes bya bar sbyar ro// ci zhig mdzad ce na/ de bzhin gshegs pa thams cad du zhes bya ba la sogs pa gsungs te/ de bzhin gshegs pa yang yin la thams cad kyang yin pas na/ de bzhin gshegs pa thams cad do// de bzhin gshegs pa thams cad kyi ngo bo nyid yin pas de bzhin gshegs pa thams cad nyid du'o// rang nyid ces bya ba ni bdag nyid do// bdag nyid kyis zhes bya ba ni rang nyid kyi rgyud 'jig rten gyi khams thams cad kyi rdul phra rab dang mnyam pa'i rnam par snang mdzad dang / mi bskyod pa la sogs pa'i de bzhin gshegs pa rnams dang / tha mi dad par bdag nyid kyis mdzad do zhes bya ba'i tha tshig go// de bzhin gshegs pa zhes bya ba la sogs pa la/ de bzhin gshegs pa thams cad kyi kun du bzang po yin pas/ de bzhin gshegs pa thams cad kyi kun du bzang po zhes bya ba 'am/ de bzhin gshegs pa thams cad kyang yin la/ kun du bzang po yang yin pas de skad ces bya'o// de nyid ni byang chub chen po'i rang bzhin yin pas/ byang chub sems dpa' chen po ste/ de bzhin gshegs pa thams cad kyi thugs ka na sems dpa'i rdo rje'i tshul gyis bzhugs so zhes bya ba'i tha tshig go// de'i dam tshig ni kun rdzob tu zla ba'i dkyil 'khor la sogs pa'i tshul lo// de las byung ba ni sems dpa' rdo rje ste thugs las byung nas sems dpa'i rdo rje'i rnam par gyur pa'o// de'i byin gyi rlabs ni brtan par bya ba'i phyir zla ba'i dkyil 'khor la sogs pa sprul pa'i don du brtan par bya ba'i phyir rdo rje ltar mi phyed pa'i ting nge 'dzin gang yin pa de la snyoms par zhugs nas zla ba'i dkyil 'khor la sogs pa'i gzugs kyi rdo rje sems dpa' rnam par 'phrul pa lta bu thugs rtse gcig tu mdzad do zhes bya ba'i tha tshig go// de lta bu'i ting nge 'dzin la snyoms par zhugs nas de ci zhig mdzad ce na/ de bzhin gshegs pa zhes bya ba la sogs pa smos te/ de bzhin gshegs pa thams cad kyi theg pa chen po yin pas de bzhin gshegs pa thams cad kyi theg pa chen po'o// de'i mngon par rtogs pa ni thugs su chud pa yin la/ de'i rgyur gyur pa badzra satwa zhes bya ba'i sgra'i tshul la yang nye bar gdags pas theg pa chen po mngon par rtogs pa zhes bya ba'i sgrar bshad do// de nyid ni de'i de bzhin gshegs pa thams cad kyi zhes bya ba la sogs pas ston te/ de bzhin gshegs pa thams cad kyi mngon par rtogs pa zhes bya ba'i de bzhin gshegs pa thams cad kyi snying po de nyid kyi thugs ka nas rang nyid phyung bas na rang gi thugs ka nas phyung ste zhes bya ba ste ston par gyur pa'o// badzra satwa zhes bya ba 'di nyid rgyu la 'bras bu btags pa'i tshul gyis sgra la yang snying po zhes bshad do// bcom ldan 'das kun du bzang po de nyid ces bya ba ni gang sngar bstan pa'i rdo rje sems dpa'i gzugs so// sems can thams cad kyi zhes bya ba la sogs pa la gang phyogs bcu'i sems can thams cad rdo rje sems dpa' la sogs pa de bzhin gshegs pa thams cad kyi rigs su gyur pa la mngon par dga' ba de rnams la/ rdo rje sems dpa'i ye shes bskyed pa ni byang chub kyi sems chen po yang dag par sbyangs pa yin te/ byang chub chen po las phyir mi ldog par de rnams kyi sems mdzad nas/ de bzhin gshegs pa thams cad kyi phyogs phyogs su 'khod do zhes bya ba rnam par snang mdzad la sogs pa de bzhin gshegs pa rnams kyi phyogs dang mtshams rnams na lha'i gnas rnams yod pa la gnas pa'o// de bzhin gshegs pa thams cad kyi ye shes kyi rdo rje zhes bya ba ni/ byang chub kyi sems ston par byed pa'i rdo rje rtse lnga pa ni ye shes kyi rdo rje'o// de rnams kyang bcom ldan 'das rnam par snang mdzad kyi thugs kar zhugs te/ rdo rje rtse lnga pa'i gzugs su gyur to// ci'i phyir zhe na/ rdo rje sems dpa' zhes bya ba la sogs pa smos te/ rdo rje sems dpa'i ting nge 'dzin ni rdo rje sems dpa'i ting nge 'dzin to// bcom ldan sems dpa' de nyid ni// thugs kar rdo rje bsgoms pa yis// rdo rje sems dpa' zhes bshad do// rdo rje der ni rab tu gnas// zhes lung las gsungs pa yin no// de nyid shin tu brtan pa nyid ni mang po'i gzugs su gcig tu gyur par shin tu yang yongs su bsgoms pa nyid kyis rdo rje gcig gi gzugs su gyur pa'o// de bzhin gshegs pa thams cad kyi byin gyi rlabs kyis kyang gcig tu 'dres par gyur pa ste/ mi phyed pa'o/ tshad ji tsam zhe na/ nam mkha' zhes bya ba la sogs pa gsungs te/ nam mkha'i dbyings thams cad du kun nas mnyam par 'jug par 'gro ba'i rdo rje'i gzugs kyis khyab par gyur to zhes bya ba'i bar du'o// gang la nam mkha'i dbyings thams cad dang mnyam par 'jug pa'i tshad yod pa de ni/ nam mkha'i dbyings thams cad kyi tshad dang mnyam par 'jug pa'o// 'od zer gyi phreng ba can zhes bya ba la/ 'od zer rnams kyi phreng ba ni 'od zer gyi phreng ba ste/ de 'di la yod pas na 'od zer gyi phreng ba can no// rtse mo lnga pa zhes bya ba ni rtse mo lnga pa'o// de bzhin gshegs pa thams cad kyi sku dang gsung dang thugs rdo rje'i rang bzhin zhes bya ba ni/ de'i rgyu can nam de'i rang bzhin no// byung ste phyag gnyis su gnas so zhes bya ba ni/ bsdus pa'i tshul gyis tshad gzhal du rung bar gyur te/ rnam par snang mdzad kyi thugs ka nas phyung nas rnam par snang mdzad kyi phyag gnyis su gnas so// rdo rje lta bu zhes bya ba la sogs pa la/ rdo rje de las rdo rje rtse lnga pa lta bu ni rdo rje rtse lnga pa'i gzugs can gyi 'od zer rnams byung bar gyur pa'o// dbyibs ji lta bu kha dog ji lta bu zhe na/ gzugs dang zhes bya ba la sogs pa gsungs te/ gzugs ni dbyibs so// sna tshogs ni dbyibs mdzes pa'o// kha dog sna tshogs pa ni sngon po la sogs pa ste/ de ltar gzugs sna tshogs pa dang kha dog sna tshogs pa gang yin pa de la de skad ces bya'o// 'jig rten gyi khams thams cad du snang bas khyab par byed ces bya ba ni 'jig rten gyi khams thams cad du rang gi ngo bo yang dag par ston pa'i snang bas 'jig rten gyi khams thams cad khyab par spros pa'i snang ba gang la yod pa de ni/ 'jig rten gyi khams thams cad snang bas khyab par byed pa'o// rdo rje lta bu'i 'od zer de dag gi rtse mo las zhes bya ba la/ 'od zer rnams kyi sgo ni 'od zer gyi rtse mo ste/ de rnams kyi mtha' ma'i rtse mo'i cha'o// de rnams las 'jig rten gyi khams thams cad rdul shin tu phra mo snyed kyi de bzhin gshegs pa rnams kyi sku byung ste zhes bya ba la de bzhin gshegs pa'i sku ni rnam par snang mdzad la sogs pa'i phyag rgya chen po byung zhing mthong nas/ 'jig rten gyi khams rab 'byam rgya mtsho'i sprin thams cad du/ byang chub tu sems bskyed pa la sogs pa bstan nas gcig tu 'dres par gyur pa las/ byang chub sems dpa' chen po kun du bzang po'i skur gyur te/ bcom ldan 'das rnam par snang mdzad kyi thugs la gnas nas ched du brjod pa 'dis ched du brjod do zhes bya ba dang sbyar ro// 'jig rten gyi khams ji lta bu dag tu zhe na/ chos kyi dbyings zhes bya ba la sogs pa gsungs te/ phyogs bcu'i chos thams cad don dam par dngos po med pa'i tshul gyis ma lus par chos kyi dbyings yin pas chos kyi dbyings thams cad de/ des kun du khyab pa ni de ltar 'jug pa gang yin pa de la de skad ces bya ste/ 'jig rten gyi khams rgya mtsho thams cad de de rnams dang / nam mkha'i khams kyang yin la/ thams cad kyang yin pas na/ nam mkha'i khams thams cad de/ de nyid ni mthas gtugs pa ste/ yongs su mthar thug pa gang yin pa de ni nam mkha'i khams thams cad kyi mthas gtugs pa thams cad do// 'jig rten gyi khams rab 'byam rgya mtsho'i sprin thams cad du zhes bya ba ni/ de la 'jig rten gyi khams thams cad kyi rab 'byam ni rgyun rnams so// de rnams kyis bsdus pa nyid ni sprin no// de rnams kyis yang dag par bsdus pa ni rgya mtsho'o// 'dis ni 'jig rten gyi khams rnams mtha' yas pa nyid du ston to// ji ltar na byang chub kyi sems bskyed pa la sogs pa sems can rnams la ston par mdzad ce na/ de bzhin gshegs pa thams cad kyi zhes bya ba la sogs pa gsungs te/ de bzhin gshegs pa thams cad kyi mnyam pa nyid kyi ye shes ni// thabs dang shes rab gnyis su med pa'i tshul chos kyi dbyings su ro gcig pa'i ye shes so// de bzhin gshegs pa thams cad kyi mngon par shes pa ni drug ste/ lha'i spyan dang / lha'i snyan dang / gzhan gyi sems mkhyen pa dang / sngon gyi gnas rjes su dgongs pa dang / rdzu 'phrul dang / zag pa zad pa'i ye shes so// de bzhin gshegs pa thams cad kyi mnyam pa nyid kyi ye shes dang mngon par shes pa 'di dag nyid ni/ mngon par byang chub pa ste/ 'di dag thugs su chud pas de bzhin gshegs pa thams cad kyi/ byang chub kyi sems chen po'i rang bzhin gyi thugs ni dpal rdo rje sems dpa'o// de bskyed pa ni sgom pa la mngon par dga' ba'i sems can rnams la/ rdo rje sems dpa'i phyag rgya chen po mngon sum du byas pa'o// de yang rdo rje sems dpa'i phyag rgya chen po'i dbang du mdzad nas byang chub kyi sems chen po zhes bshad pa yin no// kun du bzang po'i spyod pa sna tshogs pa ni 'jig rten gsum gyi tshul gyis sems can gyi don mdzad pa ste grub pa'o// de yang ji ltar na bcom ldan 'das kun du bzang po'i spyod pa yin zhe na/ snying stobs rdul dang mun pas kyang // gang phyir sems can don 'gyur bas/ des na 'di ni kun du bzang // byang chub spyod pa'i rjes 'jug pa'o// zhes gsungs pa yin no// de bzhin gshegs pa thams cad kyi rigs mnyes par mdzad pa dang zhes bya ba ni de bzhin gshegs pa thams cad kyang yin la/ rigs kyang yin pas na de bzhin gshegs pa thams cad kyi rigs so// de rnams mnyes par mdzad pa ni dbang du mdzad pa'o// byang chub kyi snying por gshegs pa dang bdud thams cad btul ba ni 'og min gyi gnas dang mi'i yul du'o// de bzhin gshegs pa thams cad kyi mnyam pa nyid ni/ sems dang sems las byung ba rnams kyi gzung ba dang 'dzin pa po dang bral ba nyid do// de nyid ni byang chub chen po'o// de'i mngon par byang chub pa ni mngon par byang chub pa rnam pa lnga'i rim gyis 'og min dang mi'i yul du brnyes pa'o// dam pa'i chos kyi 'khor lo bskor ba zhes bya ba ni/ dam pa rnams kyi chos yin pas dam pa rnams kyi chos te/ lung dang rtogs pa'i bdag nyid can no// de nyid gdul bya'i rgyud la 'pho ba'i tshul gyis na 'khor lo'o// de bskor ba ni dkyil 'khor la sogs pa'i tshul gyis so// ji srid kyi sgras ni sa dang pha rol tu phyin pa la sogs pa gzhan dag kyang bsdu'o// sems can kyi khams ma lus shing lus pa med pa rnams yongs su skyob cing zhes bya ba ni/ sems can gyi khams thams cad ngan song la sogs pa'i sdug bsngal las bzlog pa ni kun nas yongs su skyob pa'o// thams cad la phan pa ni ma 'ongs pa'i bde bar smin pa'i las la sbyar ba'o// thams cad bde ba ni tshe 'di nyid la myong ba'i lus kyi bde ba'o// de bzhin gshegs pa thams cad kyi ye shes ni dpal rdo rje sems dpas nges par sbyar ba'o// de bzhin gshegs pa thams cad kyi mngon par shes pa ni gnas skabs 'dir dpal rdo rje sems dpa'i mngon par shes pa nyid yin no// de nyid ni dam pa'i dngos grub bo// de bzhin gshegs pa thams cad kyi ye shes dang / mngon par shes pa dang / dam pa'i dngos grub de rnams grub pa la sogs pa gang yin pa dang / de bzhin gshegs pa thams cad kyi rdzu 'phrul dang cho 'phrul mtha' yas pa rnams rab tu bstan pas na de skad ces bya'o// sogs pa'i sgras ni rdo rje rgyal po la sogs pa'i de bzhin gshegs pa thams cad kyi ye shes dang mngon par shes pa rnams bsdu'o// rdzu 'phrul ni nam mkha' la 'gro ba la sogs pa'o// cho 'phrul ni mthu yang dag par ston pa ste/ long ba rnams kyis mig 'thob bo zhes bya ba la sogs pa'o// rdo rje sems dpa'i ting nge 'dzin ni kun du bzang po yin pa dang zhes bya ba ni/ 'di las kun nas bzang zhing dge ba 'di las 'tshe ba med pas ni kun du bzang po'i skur gyur pa ste/ de bas na kun du bzang po'o// de nyid kyi ngo bo ni kun du bzang po nyid yin pa'o// su'i zhe na rdo rje sems dpa'i ting nge 'dzin ni zhes bya ba ste/ ji skad du bshad pa'i de bzhin gshegs pa thams cad gcig tu mdzad pa'i byang chub sems dpa' chen po kun du bzang po'i sku ni rdo rje sems dpa'i sku ste/ de lta bu'i kun du bzang por grub pa yin pa de ni rdo rje sems dpa'i ting nge 'dzin te/ de grub par byed pa la thugs rtse gcig pa'o// shin tu brtan pa'i phyir zhes bya ba ni/ sgyu ma dang 'dra zhing mig yor lta bur snang ba'i tshul gyis stong pa nyid kyis yongs su bsdus pa'i phyir dang / dngos por 'dzin pas bskyod par mi nus pa ni shin tu brtan pa ste/ de'i ngo bo nyid ni shin tu brtan pa nyid do// de ltar shin tu brtan zhing dngos por 'dzin pa dang bral ba de'i phyir/ de lta bu'i ting nge 'dzin gang yin pa de ni sangs rgyas kyi sku gcig tu gyur pa kun du bzang po'i sku gcig pu'o// shin tu brtan pa dang gcig tu gyur pa nyid kyis gcig tu gyur pa'o// bcom ldan 'das rnam par snang mdzad las gzhan pa dga' ba nyid du bstan pa'i phyir/ bcom ldan 'das rnam par snang mdzad kyi zhes bya ba la sogs pa gsungs te/ bcom ldan 'das rnam par snang mdzad kyi thugs kyi dbang nyid kyis so// du ma'i tshul gyis bzhud pa dang byon par ston pa ni thugs la zhugs pa yin no// gzhan dag gis kyang sems dbang du bya bar 'dod na 'di lta bur bsgom par bya'o zhes ston to// chad du brjod pa zhes bya ba ni/ ched kar nye bar brjod pas na ched du brjod pa ste/ gzhan gyis mi bskul bas rang sa ba'i yid kyis brjod cing smras pa'o// e ma'o zhes bya ba ni ngo mtshar ba'o// bdag ces bya ba ni bdag nyid do// rang nyid byung bas na rang 'byung ste sangs rgyas bcom ldan 'das so// sems dpa' brtan zhes bya ba ni mi byed pa'i sems dpa'o// gal te khyod sangs rgyas rnams kyi kun du bzang po yin pa la ngo mtshar ci zhig yod ce na/ de ni brtan phyir zhes bya ba la sogs pa gsungs te/ gang gi phyir ni rgyu gang gis so// brtan pas lus min kyang zhes bya ba ni/ gnyis su med pa'i sems kyi ngo bo nyid yin du zin kyang // sems dpa'i lus su zhes bya ba ni/ sems dpa'i sku'i ngo bo ni sems dpa'i lus nyid do// gyur pa yin zhes bya ba ni/ thob cing grub pa 'di ni ngo mtshar che'o// 'di skad ston pa yin te/ bdag ni gnyis su med pa'i ye shes kyi rang bzhin gzugs med pa yin na/ sngon gyi 'phen pa'i shugs kyi mthus gdul byas bdag gzugs kyi skur mthong ba yin no// de nas byang chub sems dpa' chen po kun du bzang po'i sku zhes bya ba ni bshad ma thag pa'o// bcom ldan 'das kyi thugs ka nas zhes bya ba ni/ rnam par snang mdzad kyi thugs ka nas so// de bzhin gshegs pa thams cad kyi spyan snga na zhes bya ba ni/ bcom ldan 'das mi bskyod pa'i mdun na'o// bka' nod cing bzhugs par gyur to zhes bya ba ni/ bdag gis ci zhig bgyi zhes bka' nod par gyur pa'o// bcom ldan 'das rnam par snang mdzad kyi spyan snga na rnam par snang mdzad la mngon par phyogs na ni/ 'di zhal gcig pa dang phyag gnyis pa yin te/ zhal du ma'i tshig med do// gang yang zhal du ma mnga' ba der ni khyad par nyid du gsung bar 'gyur ro// de nas zhes bya ba la sogs pa la/ bcom ldan 'das ting nge 'dzin la snyoms par zhugs pa ste/ rdo rje de de'i lag tu byin no zhes bya bar 'gyur ro// de nas zhes bya ba'i sgra ni/ de ma thag pa ston pa'i tshig ste gsol ba btab pa'i rjes thogs nyid la'o// bcom ldan 'das zhes bya ba ni rnam par snang mdzad do// de bzhin gshegs pa thams cad kyi ye shes ni bcom ldan 'das rnam par snang mdzad kyi phyag na gnas pa'i rdo rje rtse lnga pa'i rnam pa de nyid/ kun rdzob kyi rang bzhin yin pas na dam tshig rdo rje'o// de bzhin gshegs pa thams cad kyi ye shes kyi rgyu mthun pa las byung ba nyid kyis na kun rdzob kyi tshul gyis rdo rje de la de skad ces bya ste/ de la dmigs pa'i ting nge 'dzin la yang ming de skad ces bshad do zhes bstan pa'i phyir ro// de bzhin gshegs pa thams cad kyi ye shes kyi dam tshig rdo rje zhes bya ba'i ting nge 'dzin la snyoms par zhugs nas zhes bya ba gsungs te/ rdo rje rtse lnga pa sbyin pa'i rnam par thugs rtse gcig tu mdzad cis bya ba'i tha tshig go// rdo rje de ji lta bu zhe na/ de bzhin gshegs pa thams cad kyi zhes bya ba la sogs pa gsungs te/ de bzhin gshegs pa thams cad kyi tshul khrims ni/ ji ltar dus gsum mgon po rnams// byang chub tu ni nges mdzad pa// zhes bya ba la sogs pa phas pham pa bcu bzhi las ldog pa'i mtshan nyid can no// de bzhin gshegs pa dang / rdo rje sems dpa' la sogs pa'i rnam par sems rtse gcig pa nyid ni de bzhin gshegs pa thams cad kyi ting nge 'dzin to// so sor rtog pa'i ye shes ni shes rab bo// des lam gyi tshul gyis nyon mongs pa thams cad spangs shing // de bzhin gshegs pa thams cad kyi mnyam pa nyid mngon par byang chub pa ni rnam par grol ba'o// rdo rje sems dpa' la sogs pa'i rigs thams cad kyi dkyil 'khor gyi ye shes ni/ rnam par grol ba'i ye shes mthong ba'o// de nas dkyil 'khor sprul pa ni dam pa'i chos kyi 'khor lo bskor ba'o// rdzu 'phrul dang cho 'phrul sna tshogs kyis sems can thams cad rnam par sbyong ba ni sems can gyi don no// bcos ma'i khro bo yang dag par ston pa ni thabs chen po ste/ thabs chen po'i ye shes kyi dam tshig rdo rje zhes bya ba'i ting nge 'dzin la snyoms par zhugs so zhes bstan pa'i phyir ro// de nyid gdug pa thams cad tshar gcod par sbyor bas stobs so// rta mchog la sogs pa'i gzugs can du gyur pas brtson 'grus so// tshig re rer thams cad bdag yin par bya ba'i ye shes chen po'o// de ltar na de bzhin gshegs pa thams cad kyi tshul khrims dang / ting nge 'dzin dang / shes rab dang / rnam par grol ba dang / rnam par grol ba'i ye shes mthong ba dang / chos kyi 'khor lo bskor ba dang / sems can gyi don bya ba dang / thabs chen po dang / stobs chen po dang / brtson 'grus dang / ye shes chen po ste/ de rnams bskyed pa'i rgyur gyur pas na/ rdo rje ni dam tshig go// de ci'i phyir zhe na/ sems can gyi khams zhes bya ba la sogs pa gsungs te/ sems can gyi khams ma lus shing lus pa med pa rnams yongs su bskyab pa dang / thams cad kyi dbang por bya ba ni 'jig rten dang 'jig rten las 'das pa'o// de yang bde ba thams cad ni 'jig rten dang 'jig rten las 'das pa rnams so// yid bde ba thams cad ni dga' ba ste de dag kyang de bzhin no// de rjes su myong bar bya ba ni mngon sum du bya ba ste/ de'i don du rjes su sbyin no// ji srid ces bya ba'i sgras ni sa dang pha rol tu phyin pa la sogs pa gzhan rnams kyang bsdu'o// de bzhin gshegs pa thams cad kyi mnyam pa nyid ni mi bskyod pa la sogs pa'i thugs te/ de'i ye shes ni mngon par rtogs pa'o// mngon par shes pa ni ji skad du bshad pa'i mngon par shes pa drug nyid do// ya shes dang mngon par shes pa drug nyid ni bla na med pa'i theg pa chen po'o// de mngon par rtogs pa ni thugs su chud pa'o// de nyid ni grub pa'i mchog ste/ dngos grub kyi mchog go// de thob pa ni brnyes pa'o// de nyid ni 'bras bu ste de dag gi rgyu'i phyir de bzhin gshegs pa thams cad kyi grub pa'i rdo rje byin pa ni stsal ba'o// 'di skad ston te/ ji srid rdo rje sems dpa'i ye shes dang mngon par shes pa thob par bya ba'i phyir de'i lag par byin no// byang chub sems dpa' chen po zhes bya ba la sogs pa la/ de bzhin gshegs pa thams cad kyi 'khor lo ni rdo rje dbyings kyi dum bur gsungs pa'i dkyil 'khor rnams te/ 'khor lo ni dkyil 'khor zhes gsungs pa'i phyir ro// de sgyur ba'i ngang tshul 'di la mnga' ba ste/ sems can thams cad kyi rgyud la sprul pa dang bri ba'i chogs thun mong du bya ba'i phyir de'i ngo bo nyid yin pas na/ de bzhin gshegs pa thams cad kyi 'khor los sgyur ba nyid du'o// de bzhin gshegs pa thams cad kyi 'khor los sgyur ba nyid du bya ba des kyang ci zhig mdzad ce na/ sangs rgyas thams cad kyi zhes bya ba la sogs pa gsungs te/ rnam par snang mdzad dang / mi bskyod pa dang / rin chen 'byung ldan dang / 'od dpag tu med pa dang / don yod grub pa'i sku ni sangs rgyas thams cad kyi sku'o// de nyid ni sems can thams cad kyi bsam pa yongs su rdzogs pa'i rgyur gyur pas na rin po che'o// de dang ldan pa'i dbu rgyan ni sangs rgyas thams cad kyi sku rin po che'i dbu rgyan no// des dbang bskur ba ni de lta bu'i dbu rgyan/ de'i dbu la bzhag nas/ dar dkar po zhang du khru gang la/ dkyus khru nyi shu pa bcings pa'i dbang gis dbang bskur nas rdo rje de de'i lag tu byin no zhes bya ba la g.yon pa'i rdo rje khu tshur dril bu dang bcas pa ni g.yon pa'i rdo rje ste/ de kha nang du bstan par g.yon pa'i rked pa'i phyogs su bkan te bzhag pa ni g.yon pa'i rdo rje bsgyings pa'o// des bzhugs nas phyag g.yas pa 'degs shing 'dzin par mdzad pas na gsor ba nyid kyis te des rdo rje de zhes bya ba gang bcom ldan 'das rnam par snang mdzad kyis stsal ba gang yin pa de thugs kar bstod pa'i tshul gyis zhes bya ba rang gi thugs ka'i gnas su sor mo gsum bsgreng ba'i gung mo la rdo rje de kha gyen du blta bar 'jog pa'i tshul gyis 'dzin cing 'chang ngo // 'di zhes bya ba thugs la gzhag par mdzad nas 'di skad gsungs so// sangs rgyas kun gyi zhes bya ba ni rnam par snang mdzad la sogs pa'o// grub pa'i rdo rje zhes bya ba ni grub pa'i phyir dang dngos grub kyi rang bzhin yin pas so// bla na med pa zhes bya ba ni/ stong pa nyid ni rdo rjer bshad// ces gsungs pa'i phyir ro// rigs lnga'i stong pa nyid kyi ye shes kyi ngo bo nyid kyis ni phul du byung ba yin pas so// 'di zhes bya ba ni rnam par snang mdzad kyis stsal ba gang yin pa'o// bdag ste zhes bya ba ni rdo rje gang yin pa de ni bdag yin pa'o// bdag gi lag tu byin zhes bya ba ni/ bdag gi rang bzhin can gyi rdo rje'i gzugs gang yin pa de bdag gi lag tu byin pa'o// de lta yin pa des na bdag rdo rje la ni rdo rje gnas zhes bya ba'o// de ltar bcom ldan 'das kyis dpal rdo rje sems dpa'i gdul bya rnams byang chub kyi sems la rab tu gzhag pa'i don du/ rdo rje sems dpa' bskul ba'i phyir ting nge 'dzin mngon du mdzad pa dang / de'i ched du brjod pa'i phyir zla ba'i dkyil 'khor dang / ye shes kyi rdo rje dang / rdo rje chen po'i 'od zer gyis de bzhin gshegs pa rnams dang / sems can gyi don dang / kun du bzang po dang / de'i ched du/ brjod pa dang / bka' nod pa dang / dbang bskur ba dang / rdzogs pa'i ched du brjod pas bskyed pa dang / spro ba dang / bsdu ba dang / gnas pa dang / brtan par bsgom pa gsungs pa yin no// de ltar tshul 'dis dpal rdo rje sems dpas 'dul ba'i rang bzhin la de bzhin gshegs pa thams cad kyi byang chub kyi sems su gzhag pa yin no// rdo rje rgyal pos 'gugs pa yin pas na/ de nas zhes bya ba la sogs pa gsungs pa yin te/ de nas bcom ldan 'das zhes bya ba ni rnam par snang mdzad do// yang zhes bya ba'i sgra ni gzhan yang zhes bya ba'i don to// byang chub sems dpa' chen po gdon mi za ba'i rgyal po zhes bya ba la/ gdon mi za ba yang yin la rgyal po yang yin pas na gdon mi za ba'i rgyal po'o// de nyid ni byang chub sems dpa' chen po ste byang chub chen po'i mtshan nyid can gyi zla ba'i dkyil 'khor gyi steng na rdo rje rtse lnga pa'i gzugs su de bzhin gshegs pa thams cad kyi thugs ka na gnas par gang sngar bshad pa'o// gdon mi za ba ni don yod pa'o// de bzhin gshegs pa thams cad spyan 'dren pa rdo rje rgyal po'i gzugs kyis de nyid mdzes shing 'bar ba'i gdon mi za ba'i rgyal po'o// de'i dam tshig ni rdo rje lcags kyu la sogs pa'i gzugs thams cad yang dag par ston pa'o// gang gi phyir de las byung bas na zhes bya ba la sogs pa ni snga ma bzhin no// 'di skad ston pa yin te/ rdo rje lcags kyu la sogs pa'i gzugs kyi rnam par sprul pa bskyed pa'i rnam par thugs rtse gcig tu mdzad pa'o// de bzhin gshegs pa thams cad spyan drang ba'i dam tshig ces bya ba la/ rnam par snang mdzad la sogs pa'i de bzhin gshegs pa thams cad spyan drang ba ni spyan 'dren pa'o// de nyid ni dam tshig ste rgyu'o// ming de skad ces bya ba'i de bzhin gshegs pa thams cad kyi snying por gyur pa de rang gi thugs ka nas rang nyid kyis phyung bar gyur pa ni badzra rA dze zhes bya ba'o// de bzhin gshegs pa thams cad kyi thugs ka nas zhes bya ba ni/ de bzhin gshegs pa lnga'i thugs ka nas so// phyung ma thag pa zhes bya ba ni sgra'i gzugs so// bcom ldan 'das phyag na rdo rje de nyid ces bya ba ni/ gang sngar zla ba'i dkyil 'khor la sogs pa'i gzugs kyis byung ba de nyid/ de ni rdo rje lcags kyu lta bur byung bar gyur nas phyag gnyis su gnas so zhes bya bar sbyor ro// de bzhin gshegs pa thams cad kyi kyu chen po zhes bya ba ni de bzhin gshegs pa thams cad kyi lcags kyu chen po ste/ lcags kyu tshad med pa'i gzugs su gyur cing grub pa ste/ de bzhin gshegs pa lnga'i thugs ka nas byung nas/ bcom ldan 'das rnam par snang mdzad kyi thugs su bzhugs te sngar bshad pa'i rgyud nyid kyis gcig tu 'dres nas/ rdo rje'i rang bzhin can gyi rdo rje lcags kyu chen po'i dbyibs su gyur cing byung nas/ bcom ldan 'das rnam par snang mdzad kyi thugs ka nas phyung ste/ de nyid kyi phyag gnyis su gnas so// de nas zhes bya ba la sogs pa la/ de bzhin gshegs pa thams cad spyan drang ba la sogs pa byas nas thugs kar gnas te/ ched du brjod pa 'di ched du brjod do zhes bya bar sbyar ro// de nas lcags kyu'i dbyibs chen po de las zhes bya ba ni rnam par snang mdzad kyi phyag na gnas pa nas 'jig rten gyi khams thams cad kyi rdul shin tu phra mo dang mnyam pa'i de bzhin gshegs pa'i sku rnams zhes bya ba ni rnam par snang mdzad dang / mi bskyod pa dang / rin chen 'byung ldan dang / 'od dpag tu med pa dang / don yod grub pa'i sku rnams byung zhing 'thon par gyur pa'o// des ci zhig mdzad ce na/ de bzhin gshegs pa thams cad spyan drang ba la sogs pa zhes bya ba gsungs te/ de bzhin gshegs pa thams cad spyan 'dren pa ni 'di'i las kyi gtso bo yin par ston la de la sogs pa'i sangs rgyas thams cad kyi rdzu 'phrul dang cho 'phrul gang yin pa de ni de bzhin gshegs pa thams cad spyan drang ba la sogs pa sangs rgyas thams cad kyi rdzu 'phrul dang cho 'phrul rnams so// sogs pa'i sgras ni byang chub tu sems bskyed pa la sogs pa bsdus te/ de rnams byas nas so// rdo rje sems dpa'i ting nge 'dzin ni shin tu gdon mi za ba'i rgyal po zhes bya ba la shin tu gdon mi za zhing don yod pa'i de bzhin gshegs pa thams cad spyan 'dren pa'i rang bzhin/ rdo rje rgyal po'i gzugs su 'di las 'gyur bas na shin tu gdon mi za ba'o// de nyid kyis ni rgyal po ste/ de'i ngo bo nyid yin pas na rgyal po de nyid do// de ltar shin tu gdon mi za ba'i rgyal po nyid do// gang gi yin zhe na/ rdo rje sems dpa'i ting nge 'dzin ni zhes bya ba ste/ sngar ni rdo rje sems dpa'i ting nge 'dzin to// rgyu de las de bzhin gshegs pa'i sku de dag thams cad gcig tu gyur pa las rdo rje rgyal po'i lus gcig tu gyur to// shin tu brtan pa'i phyir yang rdo rje sems dpa'i ting nge 'dzin yin te/ gang gis rdo rje'i rang bzhin khong stong ma yin pa'o// byang chub sems dpa' chen po gdon mi za ba'i lus su gyur nas/ bcom ldan 'das rnam par snang mdzad kyi thugs su zhugs nas de nyid du gnas te/ ched du brjod pa 'di ched du brjod par gyur to// e ma'o rdo rje las byung ba// zhes bya ba la/ e ma'o zhes bya ba'i sgra ni snga ma bzhin no// rdo rje las byung ba'i lcags kyu zhes bya ba ni/ de bzhin gshegs pa thams cad kyi sku las byung bas na de'i phyir rdo rje las byung ba'o// yan lag gang las gzung ba ste 'dren pa'i don gyis ni lcags kyu ste/ 'di yang de bzhin gshegs pa thams cad spyan 'dren pa'i tshul gyis na lcags kyu dang 'dra bas lcags kyu zhes smos pa yin no// nges pa'i rgyal po bdag ces bya ba smos pa ni/ gdon mi za ba'i rgyal po ni bdag yin pa'o// 'dir ci zhig ngo mtshar che zhe na/ gang gi phyir kun du sangs rgyas khyab ces bya ba la sogs pa gsungs te/ gang gi phyir te gtan tshigs gang gis na sku dang gsung dang thugs rdo rje bdag med pa'i ye shes kyi mthus nam mkha'i dbyings thams cad du rtag tu bzhugs pa'i sangs rgyas bcom ldan 'das gang yin pa de dngos grub grub pa'i phyir/ kun nas spyan 'dren cing thams cad du khyab pa las 'gugs pa 'di ni ngo mtshar che'o// 'di skad ston te/ bdag dang de rnams tha mi dad pas thams cad du khyab pa lta bu las/ de bzhin gshegs pa thams cad spyan 'dren pa yin no zhes gdul bya rnams kyis de ltar mthong gi / de'i rang bzhin bdag dang tha dad pa ni ma yin no// de nas byang chub sems dpa' chen po shin tu gdon mi za ba'i rgyal po'i sku zhes bya ba ni gang gis bshad ma thag pa'i ched du brjod pa gsungs so// bcom ldan 'das kyi thugs ka nas phyung ste zhes bya ba ni rnam par snang mdzad kyi thugs ka nas so// de bzhin gshegs pa thams cad kyi g.yas phyogs kyi zla ba'i dkyil 'khor la gnas nas zhes bya ba ni/ bcom ldan 'das mi bskyod pa'i g.yas logs su'o// yang bka' nod cing bzhugs par gyur te zhes bya ba ni/ kun du bzang po'i tshul gyis bka' nod pa ni byang chub kyi sems yongs su rdzogs par bya ba'i phyir yin la/ de nas de bzhin gshegs pa thams cad spyan 'dren pa'i phyir yin pas zhes bya ba'i sgras ston to// de nas zhes bya ba la sogs pa la de bzhin gshegs pa thams cad ces bya ba rnam par snang mdzad la sogs pa spyan 'dren pa'i phyir dam tshig ste/ rdo rje lcags kyu'i sku la dmigs pa rdo rje ltar mi phyed pa'i ting nge 'dzin gang la ming de skad ces bya ba de la snyoms par zhugs te/ rdo rje lcags kyu sbyin pa'i rnam par thugs rtse gcig tu mdzad ces bya ba'i tha tshig go// des ci zhig mdzad ce na/ de bzhin gshegs pa thams cad ces bya ba la sogs pa gsungs te/ de bzhin gshegs pa thams cad spyan 'dren pa'i dam tshig rdo rje lcags kyu de de'i lag par de bzhin du byin no zhes bya bar sbyar te/ de bzhin gshegs pa thams cad spyan 'dren pa'i dam tshig ni rgyu'o// de ci'i phyir zhe na/ sems can thams cad kyi khams zhes bya ba la sogs pa gsungs te/ sems can gyi khams ma lus shing lus pa med pa'i sems can gyi khams thams cad do// thams cad 'gugs pa dang zhes bya ba ni// de bzhin gshegs pa thams cad spyan drangs pas bde ba dang yid bde ba thams cad myong bar bya ba'i phyir ro// de bzhin gshegs pa thams cad 'du ba'i byin gyi rlabs ni gcig tu 'dus par mdzad pa'o// de nyid ni dam pa'i dngos grub ste de'i phyir ro// bar gyi zhes bya ba'i sgras ni sa dang pha rol tu phyin pa la sogs pa bsdu'o// rdo rje lcags kyu de rnams byang chub sems dpa' chen po gdon mi za ba'i rgyal po de'i zhes bya ba ni sngar grub pa'o// lag par de bzhin du byin no zhes bya ba ni/ de bzhin gshegs pa lnga'i rin po che'i cod pan dang / dar dpyangs kyi dbang gis dbang bskur nas/ rdo rje 'gugs pa zhes bya ba/ rdo rje ltar mi phyed pa'i 'gugs pas spyan 'dren pa 'di la mnga' bas na rdo rje 'gugs pa'o// sangs rgyas kun gyi zhes bya ba ni/ de bzhin gshegs pa thams cad kyi'o// rdo rje'i ye shes zhes bya ba ni stong pa nyid kyi ye shes so// de nyid kyis na bla na med pa ste mchog tu gyur ba'o// 'di zhes bya ba ni bcom ldan 'das las rnyed pa gang yin pa'o// ci'i phyir bla na med pa yin zhe na/ sangs rgyas kun gyi don grub phyir// kun nas spyan drangs dam pa'o// zhes bya ba gsungs te/ gang gi phyir sangs rgyas thams cad kyi don ni de bzhin gshegs pa thams cad spyan 'dren pas sems can gyi don gang yin pa de grub cing rdzogs par gyur te/ de'i phyir kun nas te/ phyogs bcu nas spyan 'dren pa yin la/ de ltar kun nas spyan drangs pa nyid kyis na dam pa'o// bskyed pa dang / spro ba dang / bsdu ba dang / gnas pa dang / brtan par bsgoms pa la sogs pa ni thams cad snga ma bzhin du shes par bya'o// de ltar rdo rje rgyal pos de bzhin gshegs pa thams cad spyan drangs nas/ de rnams rdo rje chags pas ji ltar rjes su mnyes par bya ba de bstan pa ni/ de nas zhes bya ba la sogs pa yin te/ de nas zhes bya ba ni de ma thag par ston pa'i tshig go// yang zhes bya ba ni rdo rje rgyal po la ltos nas yang gi sgra smos pa yin no// byang chub sems dpa' chen po bdud// ces bya ba ni// byang chub sems dpa' chen po la rgyab kyis phyogs pa'i sems ni chos bdag med pa'i chags pas gsod pas na bdud do// byang chub sems dpa' chen po yang yin la/ bdud kyang yin pas na byang chub sems dpa' chen po bdud do// de nyid ni rdo rje sems dpa' lta bu'o// de'i dam tshig ni me tog gi mtshon cha la sogs pa'i gzugs so// de gang las byung ba zhes bya ba la sogs pa ni snga ma bzhin no// de la snyoms par zhugs pa ni me tog gi mtshon cha la sogs pa'i gzugs kyi rnam par 'phrul pa bskyed pa'i rnam par thugs rtse gcig tu mdzad do zhes bya ba'i tha tshig go// ci zhig mdzad ce na/ de bzhin gshegs pa thams cad ces bya ba la sogs pa gsungs te/ snying po 'di phyung ngo zhes bya bar sbyar ro// de bzhin gshegs pa thams cad mnyes par byed pa zhes pa ni yang dang yang du mngon du byed pa'o// de'i don gyi dam tshig ni de bzhin gshegs pa thams cad mnyes par byed pa'i dam tshig ste rgyu'o// gang la ming de skad ces bya ba'i de bzhin gshegs pa thams cad kyi snying po gang yin pa de la de skad ces bya ste/ de bzhin gshegs pa thams cad kyi snying po de rang gi thugs ka'i nges pa'i ye shes las byung ngo zhes pa/ phyung bar gyur pa ni badzra rA ga zhes bya ba yin no// de nas zhes bya ba la sogs pa la phyag gnyis su gnas so zhes bya bar sbyar ro// de bzhin gshegs pa thams cad kyi thugs las zhes bya ba ni// de bzhin gshegs pa lnga'i thugs las so/ bcom ldan 'das rdo rje 'dzin pa nyid de zhes bya ba ni sems dpa'i rdo rje gzugs gang yin pa sngar bshad pa'i rdo rje lcags kyu la sogs pa'i gzugs su byung ba gang yin pa de nyid do// de bzhin gshegs pa thams cad kyi me tog gi mngar gyur nas zhes bya ba ni me tog gi mda' dang bcas pa'i gzhu'i gzugs su gyur nas/ phyag gnyis su gnas so zhes bya ba'i bar du snga ma bzhin no/ de nas zhes bya ba la sogs pa la bcom ldan 'das kyi thugs la gnas nas ched du brjod pa 'di ched du brjod do zhes bya bar sbyar ro// de bzhin gshegs pa thams cad rjes su mnyes par bya ba la sogs pa dang / sangs rgyas thams cad kyi rdzu 'phrul dang cho 'phrul rnams byas nas zhes bya ba ni/ de bzhin gshegs pa thams cad rjes su mnyes pa ni sgom pa ste/ 'dod chags dam tshig ces bshad pa// chos kyi 'dod pa yid du 'ong // de yi lam grub rnal 'byor ni// rjes su chags pa zhes bshad do// zhes gsungs pa yin no// de la sogs pa gang yin pa de ni de bzhin gshegs pa thams cad rjes su mnyes par bya ba la sogs pa ste/ sogs pa'i sgras ni rdo rje sems dpa' la sogs pa bsdu'o// rdo rje sems dpa'i ting nge 'dzin ni shin tu bdud byed pa nyid dang zhes bya ba ni/ rab tu bdud byed pas na shin tu bdud byed pa ste/ de'i ngo bo nyid ni shin tu bdud byed pa nyid do// de'i phyir shin tu bdud byed pa nyid kyis ni// 'di ni rdo rje sems dpa'i ting nge 'dzin yin te/ rdo rje chags pa ni byang chub sems dpa' rnams kyi nyan thos dang rang sangs rgyas kyi blo can sangs rgyas kyi byang chub sems kyi ngo bo chos bdag med pa'i 'dod chags kyis shin tu gsod cing bar du gcod par byed pas shin tu bdud byed pa nyid de de rdzogs par byed pa'i sems rtse gcig pa ni shin tu bdud byed pa'i rdo rje'i ting nge 'dzin to// de bas na rdo rje sems dpa'i ting nge 'dzin gyis shin tu bdud byed pa las ni de de bzhin gshegs pa'i sku gcig tu gyur nas/ shes pa byang chub sems dpa' chen po bdud kyi skur gyur nas so// shin tu brtan pa'i phyir zhes bya ba ni snga ma bzhin no// gcig tu 'dres par gyur ba ni rdo rje'i rang bzhin khong stong ma yin pa'o// bdud ces bya ba ni bla na med pa yang dag par rdzogs pa'i byang chub kyi bsgom pa'i lam gyi tshul gyis gzung ba dang 'dzin pa po'i rnam par rtog pa gsod pas na bdud ces bya ste/ sangs rgyas thams cad mnyes byed pa// rjes su chags pa zhes bshad do// rdo rje 'dod pa 'dod chags che// rdo rje chags pa zhes bshad do// zhes gsungs pa'i phyir ro// e ma'o zhes bya ba la sogs pa la/ e ma'o zhes bya ba ni ngo mtshar to// bdag gi rang bzhin dag ces bya ba ni/ rang bzhin gyis yang dag pa'i lam bsgom pa'i tshul gyis nyon mongs pa'i dri ma thams cad dang bral ba'i phyir dag pa ste rjes su chags pa'i sgom pa'o// gang gis sgom pa yin zhe na/ rang byung bdag ces bya ba gsungs te/ sangs rgyas bcom ldan 'das kyi sku bsgoms pas zhes bya ba'i don to// 'dir ci zhig ngo mtshar che zhe na/ gang gi phyir/ 'dod chags bral rnams dag bya'i phyir// zhes gsungs te/ 'dod chags dang bral ba ni nyon mongs pa bag chags dang bcas pa spangs pas khams gsum la rgyab kyis phyogs shing der 'dod chags dang bral ba'o// sangs rgyas bcom ldan 'das ni rnam par rtog pa mi mda' bas de rnams la 'dod chags kyis zhes bya ba/ chos la bdag med pa'i 'dod chags rgyur gyur pas so// 'dul bar byed ces bya ba sems can gyi khams rnams sangs rgyas kyi byang chub la rab tu 'jog par byed pa 'di ni ngo mtshar che'o// gang 'dod chags dang bral ba ji ltar 'dod chags can yin/ ji ltar 'dod chags can 'dod chags dang bral bar 'gyur zhes bya ba ni mi mthun pa'i rgyan no// bcom ldan 'das kyi thugs ka nas phyung ste zhes bya ba ni rnam par snang mdzad kyi'o// de bzhin gshegs pa thams cad kyi zhes bya ba ni/ mi bskyod pa'i g.yon phyogs su'o// yang bka' nod cing bzhugs so zhes bya ba ni/ gdon mi za ba'i rgyal po'i gzugs kyis ni/ de bzhin gshegs pa rnams spyan 'dren pa'i phyir bka' nod pa yin la/ de lta ni de'i rjes su mnyes par bya ba'i phyir ro zhes bya ba ni/ yang gi sgra'i don yin no// de nas zhes bya ba la sogs pa la bcom ldan 'das kyis rdo rje'i mda' de de'i lag tu byin no zhes bya bar sbyar ro// de de bzhin gshegs pa thams cad mnyes par bya ba ni snga ma bzhin no/ de'i don du byin gyis brlabs pa ni/ de'i rgyu mda'i gzugs su de la dmigs pa rdo rje ltar mi phyed pa'i ting nge 'dzin gang la ming de skad ces bya ba de la snyoms par zhugs pa ni mngon sum du mdzad pa ste/ rdo rje mda'i sbyin pa'i rnam par thugs rtse gcig tu mdzad do zhes bya ba'i tha tshig go// de bzhin gshegs pa thams cad kyi bdud rdo rje'i dam tshig ces bya ba ni/ de bzhin gshegs pa thams cad kyi gdul bya dmigs pa la spyod pa de rnams kyi nye bar dmigs pa las nges par zlog par byed pa ni gsod pa yin la/ de'i don ni mi phyed pa'i dam tshig gi rgyu mda'i gzugs ni de bzhin gshegs pa thams cad kyi bdud kyi rdo rje'i dam tshig go// de ci'i phyir brtsal zhe na/ sems can gyi khams zhes bya ba la sogs pa gsungs te/ sems can gyi khams ma lus shing lus pa med pa rnams sangs rgyas kyi byang chub bsgom pa ni mgu bar bya ba'o// des bde ba dang yid bde ba myong bar bya ba'i don du'o// de bzhin gshegs pa thams cad kyi bdud kyi las yin pas na bdud kyi las te/ sangs rgyas kyi byang chub la rjes su chags pa'o// de nyid ni dngos grub kyi mchog ste/ de thob cing reg par bya ba de dag gi rgyu'i phyir te/ sems can gyi khams rnams kyi rdo rje chags pa'i ting nge 'dzin thob pa'i don du zhes bya ba'i tha tshig go// bar du zhes bya ba'i sgras ni rdo rje sems dpa' la sogs pa'i yang zhes ston to// rdo rje'i mda' des de bzhin gshegs pa thams cad la bdud byed cing zhes bya ba ni bdag nyid dang mnyam par byed ces bya ba'i don to// 'di zhes bya ba ni gang bcom ldan 'das kyis stsal pa gang yin pa'o// 'di ci zhig yin zhe na/ sangs rgyas kun gyi 'dod chags kyi ye shes zhes bya ba ste/ byang chub kyi sems su nges pa ni 'dod chags kyi ye shes so// dri ma med ces bya ba ni nges pa'i tshul yin pa nyid kyis na 'dod chags la sogs pa'i dri ma dang bral bas dri ma med pa'o// 'dis ci zhig byed ce na/ 'dod chags kyis ni chags bral bcom// zhes bya ba gsungs te/ 'dod chags 'dis sangs rgyas kyi byang chub la rgyab kyis phyogs pa'i sems can bcom nas/ bde ba thams cad sbyin par byed// ces bya ba/ sems can rnams la bla na med pa yang dag par rdzogs pa'i byang chub kyi rang bzhin can gyis bde ba thams cad nges par sbyin par byed cing stsol bar mdzad pa'o// de ltar rdo rje chags pas de bzhin gshegs pa thams cad rjes su mnyes par bya ba gsungs nas/ de nas zhes bya ba la sogs pas rdo rje legs pas de bzhin gshegs pa thams cad dgyes par bya bar gsungs pa yin te/ bcom ldan 'das kyi snying po 'di rang gi thugs ka nas phyung ngo zhes bya bar sbyar ro// yang zhes bya ba ni rdo rje chags pa la ltos pa'o// rab tu dga' zhes bya ba ni yid bde ba ste/ zag pa med pa'i dga' ba'o// des ni mdzes shing 'bar bas na rgyal po'o// byang chub sems dpa' chen po rab tu dga' ba'i rgyal po de nyid ni rdo rje sems dpa'i tshul lo// de'i dam tshig ni legs so zhes bya ba la sogs pa'i tshul lo// de byung ba ni sems dpa' ste rnam par snang mdzad la sogs pa'i thugs kar gnas pa'i sems dpa' gang las sems dpa'i rdo rjer gyur pa de byin gyis brlabs pa'i phyir/ rdo rje ltar mi phyed pa'i ting nge 'dzin gang yin pa de la ming de skad ces bya ba de la snyoms par zhugs te/ dga' ba'i phyag rgya la sogs pa'i rnam par 'phrul pa rdzogs par mdzad par thugs rtse gcig tu mdzad do zhes bya ba'i don to// de bzhin gshegs pa thams cad kyi rab tu dga' ba'i dam tshig ces bya ba ni/ de bzhin gshegs pa thams cad kyi rab tu dga' ba ni mgu ba'o// de'i dam tshig ni rgyu'o// gang la ming de skad ces bya ba'i de bzhin gshegs pa'i snying po de rang gi thugs ka nas phyung bar gyur pa ni badzra sA d+hu zhes bya ba ste/ legs so zhes bya ba la sogs pa'i tshul gang bshad ma thag pa dang phyis ston pa ste/ badzra sA d+hu zhes bya ba'i sgra'i tshul du phyung bar gyur to zhes bya ba'i tha tshig go// de nas zhes bya ba la sogs pa la/ bcom ldan 'das de nyid rdo rje dgyes pa'i dbyibs su gyur te/ phyag gnyis su gnas so zhes bya bar sbyor ro// badzra sA d+hu zhes bya ba'i sgra ni de bzhin gshegs pa thams cad kyi thugs las phyung ma thag pa zhes bya ba ni/ de bzhin gshegs pa lnga'i thugs las so// bcom ldan 'das rdo rje 'dzin pa ni zla ba dang rdo rje'i rnam pa'o// legs so zhes bya bar gyur nas zhes bya ba ni mgu ba'i phyag rgya'i gzugs su gyur nas/ bcom ldan 'das rnam par snang mdzad kyi phyag gnyis su gnas so// de nas rnam par snang mdzad kyi phyag gnyis na gnas pa'i rdo rje dgyes pa'i dbyibs phyag rgya'i gzugs las da bzhin gshegs pa'i sku rnams byung nas legs so zhes bya ba la sogs pa byas nas/ de bzhin gshegs pa'i thugs la gnas nas ched du brjod pa ched du brjod do zhes bya bar sbyar ro// de bzhin gshegs pa thams cad kyis legs so zhes bya ba ni rdo rje legs pa'o// sogs pa zhes bya ba'i sgras ni rdo rje sems dpa' la sogs pa gzhan rnams kyi yang bsdus te/ de la sogs pa byas nas sangs rgyas kyi sku de rnams las rdo rje legs pa'i sku gcig pur gyur to// ci'i phyir zhe na/ rdo rje sems dpa'i ting nge 'dzin ni shin tu dga' bar byed pa nyid dang zhes bya ba gsungs te/ shin tu rab tu dga' zhing yid bde ba gang yin pa de ni shin tu dga' bar bya ste/ byang chub sems dpa' chen po rab tu dga' ba'i rgyal po skyed par byed pa'i rnam par mi rtog pa'i yid bde ba'i rang bzhin nyid ni shin tu dga' bar byed pa'o// de'i ngo bo nyid ni shin tu dga' bar byed pa nyid de gang gi ngo bo yin zhe na/ rdo rje sems dpa'i ting nge 'dzin te/ rdo rje sems dpa' ni 'dir snga ma bzhin du sems dpa'i rdo rje'o// de nyid ni thams cad 'byin pa yin par shes par bya'o// rab tu dga' ba'i rgyal po'i skur gyur pa gcig pu ni stong pa nyid kyis na rab tu brtan pa'i phyir ro// de bas na 'dres shing sra bar gyur pa ste/ rab tu dga' ba'i rgyal po ni rdo rje'i rang bzhin no// e ma'o thams cad mkhyen kun gyi// zhes bya ba ni thams cad mkhyen pa ste sangs rgyas rnams kyi'o// legs sbyin nang na bdag mchog pas// zhes bya ba ni ma tshang ba med pa kun gyis legs par sbyin pa nyid ni bdag nyid yin te/ rnam par rtog pa med du zin kyang sngon gyi 'phen pa'i shugs kyis phyogs bcu'i sems can thams cad mgu bar byed pa yin pa'i phyir ro// ci zhig ngo mtshar che zhe na/ rnam rtog bral ba de dag gis// nges par dgyes pa bskyed pa yin// zhes gsungs te/ gang gi phyir rnam rtog dang bral zhing rnam par mi rtog pa'i ye shes kyi rang bzhin gyi sangs rgyas rnams kyang nges par dgyes pa ste/ dga' ba bskyed par nus pa 'di ni ngo mtshar to// 'di skad ston te/ sangs rgyas rnams kyi sngon gyi 'phen pa'i shugs kyis zad pa med pa'i mgu ba'i ngo bo ni bdag yin te/ bdag gis de rnams rnam par mi rtog pa'i rang bzhin gyis dgyes pa bskyed do zhes bya ba 'di gdul bya rnams kyis de ltar mthong ba yin no// de nas zhes bya ba la sogs pa la bka' nod cing bzhugs par gyur to zhes bya bar sbyar ro// de nas byang chub sems dpa' chen po rab tu dga' ba'i rgyal po'i sku de zhes bya ba ni gang gis 'das ma thag pa'i ched du brjod pa gsungs so// de bzhin gshegs pa thams cad kyi rgyab na zla ba'i dkyil 'khor la gnas par gyur nas zhes bya ba ni bcom ldan 'das mi bskyod pa'i rgyab na'o// yang bka' nod cing bzhugs par gyur to zhes bya ba ni sngar ni rdo rje chags pa'i gzugs kyis rjes su mnyes par bya ba'i phyir bka' nod pa yin la da ltar ni de bzhin gshegs pa thams cad kyi dgyes pa bskyed par bya ba'i phyir yin no zhes bya ba ni yang gi sgra'i don yin no// de nas zhes bya ba la sogs pa la rdo rje dgyes pa de'i lag pa gnyis su de bzhin du sbyin no zhes bya bar sbyor ro// de bzhin gshegs pa thams cad mnyes par byed pa'i zhes bya ba la sogs pa la/ de bzhin gshegs pa thams cad kyi mnyes par byed pa ni dgyes pa bskyed pa ste don des ni rdo rje dgyes pa'i phyag rgya la de skad ces bya'o// de la dmigs pa'i ting nge 'dzin ni rdo rje ltar mi phyed pas ming de skad ces bya ste/ de la snyoms par 'jug pa ni rdo rje mgu ba sbyin pa'i rnam par thugs gcig tu mdzad ces bya ba'i don to// de bzhin gshegs pa thams cad kyi rab tu dgyes pa bla na med pa ni zag pa med pa'i dga' ba'o// de'i ye shes ni mngon sum du byas pa yin pas de bzhin gshegs pa thams cad kyi rab tu dgyes pa bla na med pa'i ye shes so// de'i dam tshig ni bskyed pa'i rgyu dgyes pa'i rdo rje'i phyag rgya'o// sems can gyi khams ma lus shing lus pa med pa thams cad mgu bar byas pas bde ba dang yid bde ba thams cad myong bar bya ba ni mngon sum du bya ba ste de'i don du dgyes pa'i phyag rgya byin pa yin no// de bzhin gshegs pa thams cad kyi dgyes pa'i ro bla na med pa zhes bya ba la sogs pa la/ de bzhin gshegs pa thams cad kyi zag pa med pa'i ye shes dgyes pa ni/ de bzhin gshegs pa thams cad kyi dgyes pa bla na med pa ste yid bde ba yin la/ de'i ro ni dgyes pa'i nyams so// de nyid ni dngos grub kyi dam pa ste thob pa nyid 'bras bu yin te de'i phyir/ rdo rje legs pa nyid thob pa'i phyir ro// bar du zhes bya ba'i sgras ni sa dang pha rol tu phyin pa la sogs pa ma gsungs pa rnams kyang bsdu'o// rab tu dga' ba'i rgyal po de'i zhes bya ba ni rab tu dga' bas 'bar bar bya ba'i phyir ro// de bzhin du sangs rgyas lnga'i dbu rgyan dang dar dpyangs kyi dbang gis dbang bskur nas rdo rje dgyes pa zhes bya ba mi phyed pa'i dga' ba mnga' bas na rdo rje dgyes pa'o// de bzhin gshegs pa thams cad rab tu dgyes par byed pa'i rang bzhin du byed cing ched du brjod pa 'di gsungs pa yin te/ sangs rgyas kun gyi zhes bya ba ni/ bcom ldan 'das kyi thad nas bdag gis rnyed pa gang yin pa 'di'o// ci zhig las can zhe na/ legs pa sbyin pa rab tu 'jug byed pas// zhes bya ba smos te/ dga' ba bskyed pa'o// de bas na rdo rje thams cad dgyes par byed ces bya ba ste mi phyed pa'o// lha rdzas zhes bya ba ni lha rnams kyi yin pas na lha rdzas te/ de bzhin gshegs pa thams cad kyi rang bzhin can gyi lha rnams kyi yin gyi gzhan gyis ni ma yin no// dgyes pa spel ba'o zhes bya ba ni zag pa med pa'i yid bde ba'i rgyu mngon par 'phel bar byed pa'o// de ltar na rdo rje legs pas de bzhin gshegs pa thams cad legs so zhes bya bas mnyes par byed pa yin no// byang chub kyi sems chen po dang zhes bya ba ni mi bskyod pa'i thugs te/ de las byung ba'i rdo rje sems dpa' yang dbyer med pa'i nye bar gdags pas byang chub kyi sems chen po zhes bshad do// de bzhin gshegs pa thams cad spyan 'dren pa'i dam tshig dang zhes bya ba ni de bzhin gshegs pa thams cad spyan 'dren pa ni spyan drangs pa'o// de'i dam tshig ni rgyu ste bcom ldan 'das rdo rje rgyal po'o// de bzhin gshegs pa thams cad mnyes par byed pa'i ye shes ni de bzhin gshegs pa thams cad mnyes par byed pa'i don gyi ye shes te rdo rje chags pa'o// dgyes pa chen po ni dgyes pa che ba ste/ rdo rje legs pa'o// 'di ni sdom pa gsungs pa yin no// de bzhin gshegs pa thams cad kyi dam tshig chen po'i sems dpa'o zhes bya ba ni mi bskyod pa la sogs pa'i tshul can gyi de bzhin gshegs pa thams cad kyi dam tshig chen po'i sems dpa' yin pas na dam tshig chen po'i sems dpa' ste/ de rnams las skyes pa yin pa'i phyir ro// de yang thog ma dang tha ma med pa'i dam tshig chen po'i chos kyi dbyings kyi rang bzhin gyi sems dpa' ni dam tshig chen po'i sems dpa' ste/ gzugs stong pa'o// stong pa nyid gzugs so zhes gsungs pa'i phyir ro// gzhan du yang bshad par bya ste/ byang chub kyi mtshan nyid can gyi sems bskyed pa ni/ mi bskyod pa'i rang bzhin yin no// de yang brtags pa las ldog pa'i dbye bas rnam pa bzhi'o// de la dbye ba ni 'di yin te/ rnam par rtog pa thams cad kyis mi g.yo ba'i mi bskyod pa'i thugs te de nyid rnam par rtog pa'i chu bo las grol bar byed pas grol ba'i sems so// grol bar byed pa nyid kyis grol bar byed pas na de'i phyir grol ba'i sems so// rnam par rtog pa med pas ni dbugs 'byin pa'i ngo bo ste/ dbugs 'byin pa'i tshul de nyid kyis mchog tu yid bde ba thob pa mya ngan las 'das pa'i tshul thams cad ni rdo rje sems dpa' dang / rdo rje rgyal po dang / rdo rje chags pa dang / rdo rje legs pa'i tshul yin par bshad do// de bas na 'di dag nyid la dam tshig chen po'i sems dpa' zhes bshad de/ byang chub chen por sems bskyed pa las byung ba'i phyir ro// de yang dam tshig kyang yin la chen po yang yin pas na dam tshig chen po zhes bshad do// dam tshig chen po zhes su zhig la bshad ce na/ thog mtha' med pa'i sems dpa' ni rdo rje sems dpa' zhes gsungs pas chos bdag med pa'i tshul gyis thams cad du khyab pas/ de'i phyir dam tshig chen po'o// gzhan yang // byang chub sems bzang gang yin te// rdo rje sems dpa' yang dag 'byung // bsdu ba'i dngos po bzhi rnams na// rdo rje rgyal por de byung ngo // sems can smin byed 'di chags pa// yang dag byang chub spyod legs pa// dam tshig che sems zhes bya ba// byang chub sems las yang dag byung // zhes bshad pa yin no// de ltar rdo rje legs pa'i tshul gyis sems can yang dag pa'i byang chub kyi spyod pas dri ma thams cad dang bral bar gyur nas/ dbang bskur bar bya'o zhes bstan par bya ba'i phyir/ de nas zhes bya ba la sogs pa gsungs pa yin te/ yang bcom ldan 'das kyis de bzhin gshegs pa thams cad kyi snying po rang gi thugs ka nas byung ngo zhes bya bar sbyar ro// legs so zhes bya ba'i tshul la ltos na yang zhes bya ba'i sgra smos so// nam mkha' ni mnyam pa nyid kyi ye shes so// snying po ni bskyed pa'i gnas te de lta bu'i sems dpa'i rdo rje gang la mnga' ba de ni nam mkha'i snying po'o// de'i dam tshig ni nam mkha' thams cad kyi zer la sogs pa'i tshul lo// de byung ba ni sems dpa'i rdo rje gang las rin po che lta bur gyur pa'o// de byin gyis brlabs pa ni brtan par bya ba'i phyir sprul pa'i don rdo rje ltar mi phyed pa'i ting nge 'dzin la ming de skad ces bya ba'i tshul nyid kyi ting nge 'dzin la snyoms par zhugs pa ste/ byang chub sems dpa' chen po nam mkha'i snying po'i 'od zer la sogs pas sprul pa rnams bskyed pa'i rnam par thugs rtse gcig par mdzad ces bya ba'i tha tshig go// de bzhin gshegs pa thams cad kyi dbang bskur ba'i dam tshig ces bya ba la/ de bzhin gshegs pa thams cad kyi dbang bskur ba ni nam mkha'i snying po'o// de nyid ni 'da' bar mi bya ba yin pas na dam tshig ste/ de las byung ba nyid kyis na ming de skad ces bya ba'i tha tshig go// de bzhin gshegs pa thams cad kyi thugs las zhes bya ba na de'i rang gi thugs ka nas byung bar gyur pa na/ badzra rat+na zhes bya ba yin no// de nas zhes bya ba la sogs pa la/ de nyid bcom ldan 'das nam mkha' thams cad kyi 'od zer du gyur nas byung zhes bya bar sbyar ro// de bzhin gshegs pa thams cad kyi thugs las zhes bya ba ni rnam par snang mdzad la sogs pa de bzhin gshegs pa lnga'i thugs las so// byung ma thag pa zhes bya ba ni// badzra rat+na zhes bya ba'i sgra'i tshul byung ma thag tu'o// thams cad nam mkha' dang mnyam pa zhes bya ba ni thams cad kyang yin la nam mkha' yang yin pas na thams cad nam mkha'o// de'i mnyam pa nyid ni phyogs bcu thams cad med par bsgom pa dang / don dam par ni rin po che'i rigs sgom pa'o// de'i ye shes ni nam mkha' thams cad dang mnyam pa nyid kyi ye shes so// de gang gis shin tu rtogs pa de la de skad ces bya ste/ de'i ngo bo nyid yin pa'i phyir shin tu rtogs pa yin pa'i phyir zhes bya'o// de su zhig yi zhe na/ rdo rje sems dpa'i ting nge 'dzin zhes gang gsungs pa yin te/ nam mkha'i 'od zer skyed par byed par sems rtse gcig pa nyid ni rdo rje sems dpa'i ting nge 'dzin to// bcom ldan 'das rdo rje 'dzin pa de nyid de zhes bya ba ni sems dpa'i rdo rje'i rang bzhin no// nam mkha' thams cad kyi 'od zer du gyur nas byung ngo zhes bya ba la/ nam mkha' thams cad kyi 'od zer ni/ sngon po dang / dmar po dang / ser po dang / shel gyi mdog can ni nam mkha' thams cad kyi 'od zer te/ ri'i rgyal po ri rab kyi grags pa nyid bshad pa yin no// rin po che sna bzhi'i rang bzhin de'i 'od zer gyis khyab pa yin te/ 'di lta ste/ 'dzam bu'i gling 'di ni nam mkha' gcig tu sngo bar snang ngo // de bzhin du shar gyi lus 'phags po ni shel gyi mdog can no zhes bya ba'i bar du'o// nam mkha' thams cad kyi 'od zer de dag gis 'jig rten gyi khams thams cad snang bar byas pa ni gsal bar byas pa'o// thams cad nam mkha'i dbyings lta bu ni nam mkha'i 'od zer gyi rang bzhin no// gyur pa ni grub pa'o// de nas zhes bya ba la sogs pa la/ nam mkha'i khams thams cad kyi 'od zer gyi tshogs bcom ldan 'das rnam par snang mdzad kyi thugs su zhugs nas rdo rje rin po che'i dbyibs su gyur nas bcom ldan 'das kyi phyag gnyis su gnas so zhes bya bar sbyar ro// rgyu gang gis she na/ rdo rje sems dpa'i ting nge 'dzin shin tu bsgoms pa'i phyir zhes bya ba gsungs te/ shin tu yongs su bsgoms pas na shin tu bsgoms pa ste/ de bas na shin tu bsgoms par gyur pa nyid kyi phyir ro// su zhig gi zhe na/ rdo rje sems dpa'i ting nge 'dzin zhes bya ba ste nam mkha'i khams thams cad kyi 'od zer bsdus pa'i tshul gyis rdo rje rin po che gcig tu grub par byed pas sems rtse gcig pa ni/ 'dir rdo rje sems dpa'i ting nge 'dzin te/ de shin tu bsgoms par gyur pa'i phyir ro// nam mkha'i khams thams cad kyi snying po'i rang bzhin zhes bya ba la nam mkha'i khams kyang yin la thams cad kyang yin pas na/ nam mkha'i khams thams cad de/ rdo rje rin po che bskyed pa'i rgyu'i 'od zer bsdus pa'i tshul gyis rdo rje rin po che bskyed pa'i rgyu'i 'od zer spros pa thams cad do// de nyid ni snying po ste bskyed pa'i gnas gang la yod pa'i rdo rje rin po che'i dbyibs de ni/ nam mkha'i khams thams cad kyi snying po'i rang bzhin te/ de'i ngo bo nyid ces bya ba'i tha tshig go// tshad ji tsam zhe na/ 'jig rten gyi khams thams cad kun du khyab par song ba ni 'jig rten gyi khams thams cad du mnyam par 'jug pa'o// de nyid kyi tshad gang la yod pa de ni 'jig rten gyi khams thams cad du mnyam par 'jug pa'i tshad tsam mo// de gang zhig yin zhe na/ rdo rje rin po che'i dbyibs zhes bya ba gsungs te/ rdo rje rin po che'i dbyibs kyang yin la rin po che yang yin pas rdo rje rin po che chen po'i dbyibs te rdo rje rtse lnga pa'i rtse mo can gyi yid bzhin gyi nor bu rin po che 'di ni/ rdo rjes nye bar mtshan pas na rdo rje rin po che'i dbyibs zhes bya ba la/ nam mkha' thams cad khyab pas na chen po'o// bcom ldan 'das kyi phyag gnyis su gnas so zhes bya ba ni bsdu ba mdzad nas bcom ldan 'das rnam par snang mdzad kyi thugs ka nas byung ste de nyid kyi phyag gnyis su gnas pa'o// de nas rdo rje rin po che zhes bya ba la sogs pa la/ rdo rje rin po che'i dbyibs de las de bzhin gshegs pa rnams kyi sku dang / byang chub sems dpa'i skur gyur nas thugs la gnas nas ched du brjod pa 'di ched du brjod do zhes bya bar sbyar ro// de nas rin po che'i dbyibs de las zhes bya ba ni/ rnam par snang mdzad kyi phyag na gnas pa las so// de bzhin gshegs pa thams cad kyi dbang bskur ba la sogs pa zhes bya ba ni rnam par snang mdzad la sogs pa de bzhin gshegs pa rnams dang / gdul bya rnams la nam mkha'i snying po'i gzugs su gyur pa ni dbang bskur ba'o// de la sogs pa de bzhin gshegs pa thams cad kyi rdzu 'phrul dang cho 'phrul rnams gang yin pa de la de skad ces bya ste de dag 'jig rten gyi khams thams cad du byas nas so// sogs pa'i sgras ni byang chub tu sems bskyed pa la sogs pa bsdu'o// de bzhin gshegs pa de rnams kyis kyang 'jig rten gyi khams thams cad du cho 'phrul rnams mdzad nas gcig tu gyur te/ byang chub sems dpa' sems dpa' chen po nam mkha'i snying po'i skur gyur to// rgyu ci zhig gi phyir zhe na/ rdo rje sems dpa'i ting nge 'dzin ni nam mkha'i khams thams cad kyi snying po las shin tu byung ba dang zhes bya ba gsungs te/ nam mkha'i khams kyang yin la thams cad kyang yin pas na nam mkha'i khams thams cad do// 'jig rten gyi khams thams cad kyi rdul phra rab dang mnyam pa'i ji skad du bshad pa'i de bzhin gshegs pa rnams so// de nyid ni gang gis bskyed pa'i rgyu yin pa de la nam mkha' thams cad kyi snying po zhes bya ste/ 'phags pa nam mkha'i snying po'o// de ting nge 'dzin gang las shin tu byung bar gyur pa de ni shin tu byung ba'o// de'i ngo bo nyid yin pas na byung ba nyid do// de ltar nam mkha'i khams thams cad kyi snying po las shin tu byung ba yin pa'i phyir sems dpa'i ting nge 'dzin te/ de bzhin gshegs pa thams cad gcig tu mdzad pa'i tshul gyis 'phags pa nam mkha'i snying po skyed par byed par thugs rtse gcig tu mdzad pa'i tha tshig go// gcig pa'i rgyud bshad nas ci'i phyir 'dres par gyur zhe na shin tu brtan pa'i phyir zhes bya ba gsungs te/ rnam par rtog pa thams cad dang bral ba'i phyir zhes bya ba'i don to// e ma'o dbang bskur mchog ni bdag yin no// zhes bya ba nam mkha' dang mnyam pa'i ye shes kyi bdud rtsi la longs spyod pas de bzhin gshegs pa thams cad kyi bag chags dang bcas pa'i nyon mongs pa'i dri ma 'khrud pas na dbang bskur mchog ste/ dbang bskur bzang po ni dbang bskur ba'i mchog go// bdag nyid yin no zhes bya ba ni bdag nyid yin par ston to// khyed ji lta bu yin zhe na/ rdo rje rin chen bla na med pa'i zhes bya ba gsungs te rdo rje ni stong pa nyid kyi ye shes so// de nyid ni sems can thams cad kyi bsam pa thams cad yongs su rdzogs pa'i rgyur gyur pas na rin po che dang 'dra ba'i phyir na rin chen no// de nyid bla na med pa ste/ 'di'i gong na dam pa gzhan med pa'i phyir ro// ci zhig ngo mtshar che zhe na/ chags med rgyal ba yang // khams gsum dbang por dgongs pas na zhes bya ba gsungs te/ 'di ni ngo mtshar che'o// ji skad du bshad pa'i nyon mongs pa bag chags dang bcas pa spangs pa gang khams gsum par zhen pa mi mnga' zhing chags pa med pa'i rgyal ba ste/ de bzhin gshegs pa sems can thams cad kyi bsam pa thams cad yongs su rdzogs pa'i rgyu rin po che'i rigs su bskyed pa 'di ni khams gsum gyi dbang po'o// 'di skad ston te de bzhin gshegs pa thams cad gang yin pa de ni bdag yin la/ bdag gang yin pa de ni de bzhin gshegs pa thams cad do// des na de rnams dang bdag tha mi dad pa'i tshul gyis dbang bskur bar gyur pas na khams gsum gyi bdag por gyur pa yin mod kyi/ kun rdzob tu de rnams las tha dad par gdul bya rnams kyis mthong ba 'di ni ngo mtshar che'o// de rnams kyang sngon gyi 'phen pa'i shugs kyis rnam par mi rtog pa'i sbyor bas bdag po mdzad pas gdul bya rnam par rtog pa dang bcas pas de ltar mthong ba 'di yang ngo mtshar che'o// de bzhin gshegs pa thams cad kyi spyan snga na zhes bya ba ni/ bcom ldan 'das rin chen 'byung ldan gyi mdun na'o// yang bka' nod cing bzhugs par gyur to zhes bya ba ni rdo rje legs pa'i gzugs kyis ni dgyes pa bskyed pa'i phyir bka' nod pa yin la/ da ltar ni rin po che'i rigs kyi 'khor los sgyur ba nyid du yin pas na yang gi sgras smos so// de nas zhes bya ba la sogs pa la/ bcom ldan 'das kyis lag tu rdo rje nor bu byin no zhes bya bar sbyar ro// de bzhin gshegs pa thams cad kyi nor bu rin po che rdo rje zhes bya ba ni/ bcom ldan 'das rnam par snang mdzad kyi phyag na gnas pa'i rdo rje rin po che chen po ste/ de la dmigs pa'i ting nge 'dzin de la de skad ces bya'o// de la snyoms par zhugs pa ni rdo rje rin po che sbyin pa'i rnam par thugs rtse gcig tu mdzad pa yin no zhes ston to// de ji lta bu yin zhe na/ de bzhin gshegs pa thams cad kyi zhes bya ba la sogs pa gsungs te/ de bzhin gshegs pa thams cad kyi dgongs pa ni rin po che'i rigs kyi tshul gyis sems can gyi don mdzad par bzhed pa'o// de yongs su rdzogs par bya ba ni sems can gyi don mngon par 'dod pa'i don rdzogs par bya ba'o// de'i dam tshig ni rgyu ste/ de ni de bzhin gshegs pa thams cad kyi dgongs pa yongs su rdzogs pa'i dam tshig ces bya'o// ci'i phyir rjes su brtsal zhe na/ sems can gyi khams zhes bya ba la sogs pa gsungs te/ sems can gyi khams ma lus shing lus pa med pa'i don thams cad yongs su grub par bya ba ni/ 'jig rten dang 'jig rten las 'das pa'i don rnams thob pa'o// des na 'di'i bde ba thams cad myong bar bya ba'i don du byin pa yin no// de bzhin gshegs pa thams cad kyi don phun sum tshogs pa ni 'phags pa nam mkha'i snying po'o// don phun sum tshogs pa nyid ni dngos grub dam pa'o// de'i mngon du byas pa ni thob pa'o// thob par bya ba'i phyir de thob par bya ba'i don du'o// rdo rje rin po che'i 'khor los sgyur ba nyid du zhes bya ba la/ rdo rje rin po che ni rin po che'i rigs so// de rnams kyi 'khor lo ni dkyil 'khor sprul pa dang bri ba dag go// de bskor ba'i ngang tshul gang la yod pa de ni 'khor lo bskor ba'o// de'i ngo bo nyid yin pas na rin po che'i 'khor lo bskor ba nyid do// de la rdo rje rin po che'i 'khor lo bskor ba nyid du ci zhig gis bya zhe na/ rdo rje rin po che'i myu gu'i dbang gis dbang bskur nas zhes bya ba yin te/ rdo rje rin po che'i myu gu ni dum bu bzhi las 'og nas bshad pa'i oM badzra rat+na ku ru hUM zhes bya ba/ rdo rje rin po che'i myu gus dbang bskur ba ni rdo rje rin po che'i myu gu'i dbang bskur te/ des dbang bskur ba'o// 'dis ni 'di skad ston te/ dum bu bzhi pa las 'khor los sgyur bar sprul pa yang // 'og min du mngon par byang chub nas mi bskyod pa la sogs pa'i de bzhin gshegs pa bzhis yongs su bskor te babs nas/ de bzhin gshegs pa'i rigs su nam mkha'i snying po la yang de nyid kyis mi bya'o// khyad par ni 'di yod de/ 'di ltar 'dir ni sangs rgyas lnga'i rin po che'i dbu rgyan dang / dar dpyangs kyis dbang bskur la/ nor bu'i rigs kyi 'khor los sgyur bar ni rdo rje rin po che'i myu gus rin po che'i dbu rgyan dang dar dpyangs kyis dbang bskur ba'o// gang gi phyir 'di'i rgyud phyi ma las/ de bzhin gshegs pa thams cad kyi rigs kyi dbang bskur ba la/ rdo rje dbyings kyi dbang phyug ma la sogs pa de bzhin gshegs pa lnga'i phyag rgyas de bzhin gshegs pa lnga'i dbu rgyan gyi tshul gyis bya bar bstan la/ nor bu'i rigs kyi dbang bskur bar ni rdo rje rin po che'i myu gus so// gang rdo rje dbyings kyi dum bur mi bskyod pa'i rigs gang yin pa de ni/ de bzhin gshegs pa'i rigs yin la/ rin chen 'byung ldan gyi rigs gang yin pa de ni rin po che'i rigs so// de bzhin du don yod par grub pa'i rigs gang yin pa de ni las kyi rigs yin no zhes bya ba'i bar du de ltar ni smra bar nus pa yang ma yin te ci'i phyir zhe na/ rdo rje dbyings kyi dum bu thams cad ni de bzhin gshegs pa'i rigs so zhes bya ba nas/ don thams cad grub pa'i dum bu thams cad ni nor bu'i rigs so zhes rgyud phyi ma las bshad pa dang / bshad pa'i rgyud las kyang de bzhin gshegs pa'i rigs dbang du mdzad nas/ rdo rje sems dpa' dang / rdo rje rin chen dang / rdo rje chos dang / rdo rje las rnams sangs rgyas lnga'i dbu rgyan dang dar dpyangs kyis dbang bskur bar bya'o// zhes gsungs pa yin no// rdo rje nor bu de zhes bya ba ni bcom ldan 'das kyi phyag na gnas pa'o// lag pa gnyis su byin no zhes bya ba ni lag pa gnyis kar yang ngo // 'dis ni rin po che'i rigs kyi dkyil 'khor sprul pa'i dang po sbyor ba'i ting nge 'dzin bstan pa yin no// gzhung bsdus pas gzhung rgyas pa khong du chud par bya ba'i phyir te/ gzhan du ni gleng gzhi dang bcas par brjod dgos par 'gyur ro// rdo rje dbyings kyi dkyil 'khor gyi rgyal po mchog sgom pa pos ni sangs rgyas lnga'i dbu rgyan dang dar dpyangs kyi dbang gis dbang bskur bar bya'o// rdo rje rin po che'i myu gus ni ma yin te/ de ni don gzhan yin pa'i phyir ro// de nas zhes bya ba la sogs pa la/ g.yon pa bsnyems pas bzhugs nas g.yas pa'i khu tshur gyis rdo rje nor bu 'dzin pa dang / dpral ba'i gnas su 'jog cing ched du brjod pa 'di ched du brjod pa yin te/ rdo rje sems dpa' dang / rin po che dang / chos dang / las ni bsnyems pa'i tshul gyis bzhugs pa yin no zhes bshad pa yin no// sangs rgyas kun gyi 'di zhes bya ba ni bcom ldan 'das rnam par snang mdzad las thob pa gang yin pa de'o// 'di ci zhig yin zhe na/ sems can khams la dbang bskur ba// zhes bya ba gsungs te/ de bzhin gshegs pa la sogs pa'i rin po ches sems can gyi khams rnams nam mkha'i snying por byed pa ni dbang bskur ba'o// bdag yin te bdag gi lag tu byin pas na zhes bya ba ni rin po che'i phyag rgya gang yin pa ni bdag yin la/ bdag de rin po che'i phyag rgya yin no// de ltar yin pa de'i phyir/ rin chen la ni rin chen bzhag // ces bya'o// de ltar rdo rje rin chen gyis de bzhin gshegs pa thams cad dbang bskur la dbang bskur bar gyur pas ni nyon mongs pa'i mun pa'i gnas med pas nyi mar gyur pa'i ye shes su 'gyur ba yin pas/ de nas zhes bya ba la sogs pas rdo rje nyi ma'i 'od kyis snang bar byas so zhes ston pa yin no// de nas bcom ldan 'das kyis de bzhin gshegs pa thams cad kyi snying po 'di rang gi thugs ka nas byung ngo zhes bya bar sbyar ro// de nas zhes bya ba'i sgras ni 'das ma thag pa'o// yang zhes bya ba'i sgras ni 'phags pa nam mkha'i snying po la ltos pas so/ byang chub sems dpa' chen po yang yin la/ gzi brjid chen po yang yin pas byang chub sems dpa' chen po gzi brjid chen po'o// de nyid ni sems dpa'i ste/ rdo rje lta bu'i rdo rje 'dzin pa chen po'o// de'i dam tshig ni nyi ma'i dkyil 'khor la sogs pa'i gzugs so// de 'byung ba ni rin po che lta bu'i sems dpa'i rdo rje gang las de 'byung ba'o// de byin gyis brlabs pa ni brtan par bya ba'i phyir/ ting nge 'dzin gang yin pa de la snyoms par zhugs nas nyi ma'i dkyil 'khor la sogs pa sprul cing bskyed pa'i rnam par thugs rtse gcig tu mdzad ces bya ba'i don to// de bzhin gshegs pa thams cad kyi 'od zer rnams ni de bzhin gshegs pa thams cad kyi 'od zer te/ nyi ma'i dkyil 'khor la sogs pa'i rang bzhin no// de'i dam tshig ni rgyu'o// gang la ming de skad ces bya ba'i de bzhin gshegs pa thams cad kyi snying po gang yin pa de rang gi thugs ka nas byung ba ni rang nyid kyis ston par gyur pa ste/ badzra te dza zhes bya ba'o// de nas phyag gnyis su gnas so zhes bya bar sbyar ro// bcom ldan 'das phyag na rdo rje zhes bya ba ni sems dpa'i rdo rje'i gzugs so// nyi ma'i dkyil 'khor chen po zhes bya ba ni nam mkha' thams cad kyi tshad dang mnyam pa yin pas de'i phyir nyi ma'i dkyil 'khor chen po zhes bya'o// de nas bsdu ba byas nas de bzhin du de bzhin gshegs pa thams cad kyi byin gyi rlabs kyis bcom ldan 'das rnam par snang mdzad kyi thugs su zhugs te/ nam mkha' thams cad khyab pa rnams rdo rje nyi ma'i dbyibs gcig tu gyur la/ de ltar gyur nas byung ste/ de nyid kyi phyag gnyis su gnas so// de nas zhes bya ba la sogs pa la thugs la gnas te ched du brjod do zhes bya bar sbyar ro// de bzhin gshegs pa thams cad kyi 'od zer 'gyed pa la sogs pa zhes bya ba ni sems can gyi khams ma lus par rdo rje nyi ma'i ting nge 'dzin bskyed pa ni/ de bzhin gshegs pa thams cad kyi 'od zer 'gyed pa'o// de ltar de la sogs pa'i de bzhin gshegs pa thams cad kyi rdzu 'phrul dang cho 'phrul gang yin pa de ni de bzhin gshegs pa thams cad kyi 'od zer 'gyed pa la sogs pa dang / de bzhin gshegs pa thams cad kyi rdzu 'phrul dang cho 'phrul rnams te/ de rnams byas nas so// sogs pa'i sgras ni rdo rje sems dpa' la sogs pa'i rnam par 'phrul pa rnams gzung ngo // rdo rje sems dpa'i ting nge 'dzin ni shin tu gzi brjid che ba nyid dang zhes bya ba 'di la rab tu che ba'i gzi brjid mnga' bas na shin tu gzi brjid che ba ste/ de'i ngo bo nyid shin tu gzi brjid che ba nyid do// shin tu gzi brjid che ba nyid gang yin zhe na/ sems dpa'i ting nge 'dzin ni zhes bya ba smos te/ de bzhin gshegs pa thams cad gcig tu mdzad nas byang chub sems dpa' rdo rje nyi ma'i gzugs kyi rang bzhin du gyur to zhes bya ba'i don to// rab tu brtan pa'i phyir zhes bya ba ni rnam par rtog pa thams cad kyis g.yo bar mi nus pa'i phyir ro gcig tu 'dres pa ni 'dus par gyur pa ste rdo rje'i rang bzhin no// e ma'o dpe med gzi brjid ni// zhes bya ba ni 'di la mtshungs pa yod pa yin pas na dpe med gzi brjid do// sems can khams kun snang byed bdag // ces bya ba ni/ nyon mongs pa'i mun nag thams cad sel bar byed pa'i ye shes kyi nyi ma sems dang sems las byung ba'i mtshan nyid can gyi sems can gyi khams rnams kyi snang ba mdzad pas na kun du snang byed do// 'di'i phrin las bstan pa yin no// 'dir ci zhig ngo mtshar che zhe na/ gang gi phyir zhes bya ba la sogs pa gsungs te/ gang gi phyir spyod bar byed pa'i gzi brjid yin zhes bya bar sbyar ro// gang gi zhe na/ sangs rgyas dag pa'i zhes bya ba la sogs pa gsungs te/ bag chags dang bcas pa'i nyon mongs pa spangs pas dag par gyur ba'i sangs rgyas bcom ldan 'das de rnams kyi gzi brjid kyang spyod par byed pa'i ye shes kyi nyi ma 'bar ba yin pa 'di ni ngo mtshar che'o// 'di skad ston pa yin te/ ma dag pa dang tha dad pa'i tshul gyis de bzhin gshegs pa sbyong ba yin no// de rnams shin tu dag pa yin pa'i phyir bdag dang rang bzhin tha mi dad pa yin pas bdag nyid la byed pa por 'gyur ba ni 'gal ba yin pa'i phyir/ bdag de rnams sbyong bar byed pa ma yin mod kyi 'on kyang gdul bya rnams kyis de ltar mthong ba yin no// de nas zhes bya ba la sogs pa la/ byang chub sems dpa' chen po dri ma med pa'i gzi brjid de/ bka' nod cing bzhugs par gyur to zhes par sbyar ro// byang chub sems dpa' chen po yang yin la dri ma med pa'i gzi brjid kyang yin pas/ byang chub sems dpa' chen po dri ma med pa'i gzi brjid do// de bzhin gshegs pa thams cad kyi g.yas phyogs su gnas so zhes bya ba ni bcom ldan 'das rin chen 'byung ldan gyi g.yas phyogs su'o// yang zhes bya ba ni nam mkha'i snying po la ltos nas yang gi sgras gsungs pa yin no// de nas zhes bya ba la sogs pa la/ bcom ldan 'das kyis rdo rje nyi ma'i lag tu byin no zhes bya bar sbyar ro// de nas de bzhin gshegs pa thams cad kyi 'od kyi dkyil 'khor ni rdo rje nyi ma'i phyag rgya'o// de la dmigs pa'i ting nge 'dzin gang yin pa de bzhin gshegs pa thams cad kyi 'od kyi dkyil 'khor byin gyis brlab pa rdo rje zhes bya ba ste/ de la snyoms par zhugs pa ni rdo rje nyi ma sbyin pa'i rnam par ting nge 'dzin la snyoms par zhugs so zhes bya ba'i tha tshig go// de ji lta bu yin zhe na/ de bzhin gshegs pa thams cad kyi 'od kyi zhes bya ba la sogs pa gsungs te/ de bzhin gshegs pa thams cad kyi 'od zer rnams ni de bzhin gshegs pa thams cad kyi 'od zer te/ nyi ma'i 'od zer rnams so// de rnams kyi dam tshig ni rgyu ste/ rdo rje nyi ma'i dkyil 'khor ro// ci'i phyir zhe na/ sems can gyi khams ma lus shing lus pa med pa rnams kyi gzi brjid mtshungs pa med pa ste/ nyi ma'i dkyil 'khor gyi phyag rgya'i gzugs kyis bde ba dang yid bde ba yid bde thams cad myong bar bya ba'i phyir/ 'di la dpe yod pa ma yin pas na mtshungs pa med pa ste/ rgyur gyur pa de zhes bya ba'i tha tshig go// de bzhin gshegs pa thams cad kyi rang gi 'od 'bar ba'o// de thob pa ni thob par gyur pa'o// de nyid ni dngos grub dam pa ste/ de'i phyir ni de'i don du ste byang chub sems dpa' chen po rdo rje nyi ma grub pa'i phyir zhes bya ba'i tha tshig go// bar gyi zhes bya ba'i sgras ni byang chub tu sems bskyed pa la sogs pa bsdu'o// de bzhin du zhes bya ba ni sangs rgyas lnga'i dbu rgyan dang dar dpyangs kyi dbang gis dbang bskur nas so// rdo rje'i 'od ces bya ba ni 'di la mi phyed pa'i 'od mnga' bas na rdo rje'i 'od de/ gang gi phyir nyi ma'i phyag rgya de ni ri bo yang brtol te snang bar byed pa yin pas des 'bad par byed pa'i phyir rdo rje'i 'od do// rdo rje nyi ma des zhes bya ba ni de bzhin gshegs pa thams cad snang bar byed cing sems can rnams/ de bzhin gshegs pa la sogs pa'i rang bzhin du byed pa'o// sangs rgyas kun gyi snang ba 'di// zhes bya ba ni/ bcom ldan 'das kyi gsal ba gang yin pa de'o// 'di ji lta bu yin zhe na/ mi shes mun nag 'joms byed pa// zhes bya ba gsungs te/ mi shes pa ni ma rig pa'o// mi shes pa de nyid ni mun pa mun pa mun nag go// de 'joms par byed pa ni 'jig par byed pa'o// shin tu rdul phran ji snyed pa// zhes bya ba ni 'jig rten gyi khams thams cad kyi rdul phra rab kyi grangs dang mnyam pa'o// nyi ma'i 'od pas shin tu lhag // ces bya ba ni 'jig rten gyi khams kyi rdul phra rab kyi grangs snyed kyi nyi ma bas lhag pa yod pa'i rdo rje nyi ma'o// 'di skad ston pa yin te/ rdo rje chos kyi dbyings stong pa nyid kyi rang bzhin gyi de bzhin gshegs pa thams cad kyi sku de las byung ba'i rdo rje nyi ma mtha' yas pa yin pas na/ shin tu rdul phran ji snyed pa'i// nyi ma'i 'od bas shin tu lhag // ces bya'o// de ltar rdo rje nyi ma'i 'od kyis de bzhin gshegs pa thams cad snang bar byas nas/ sgrib pa thams cad dang bral ba'i byams pa'i bdag nyid can du gyur pa yin pas/ de nas zhes bya ba la sogs pas byams pa'i sbyin pa'i tshul gsungs pa yin no// bcom ldan 'das kyis de bzhin gshegs pa thams cad kyi snying po 'di rang gi thugs ka nas phyung ngo zhes bya bar sbyar ro// yang zhes bya ba ni rdo rje nyi ma la ltos pa'o// byang chub sems dpa' chen po rin po che'i dpal zhes bya ba ni rin po che'i tog can gyi rin po che yang dag par bsgreng zhing thams cad kyi bsam pa yongs su rdzogs par byed pa nyid kyis na thams cad las mchog tu gyur pa'i rin po che bsgreng ba'i bcom ldan 'das ni/ byang chub sems dpa' rin chen dpal te de nyid ni sems dpa'i rdo rje'o// de'i dam tshig ni rgyal mtshan la sogs pa'i gzugs so// de 'byung ba ni sems dpa'i rdo rje'i gzugs kyi rin po che gang las so// de byin gyis brlab pa'i phyir rdo rje ltar mi phyed pa'i ting nge 'dzin gang la ming de skad ces bya ba de la snyoms par zhugs pa ni rgyal mtshan la sogs pa sprul cing bskyed pa'i rnam par thugs rtse gcig tu mdzad do zhes bya ba'i don to// de bzhin gshegs pa thams cad kyi dgongs pa ni byams pa'i sbyin pas sems can gyi khams mgu bar bya bar mngon par bzhed pa'o// de yongs su rdzogs par byed pa ni phyogs bcur mi dmigs pa'i byams pa'i mthus sems can rnams kyi phan pa dang bde bas bsdus pa grub par yongs su dga' ba'i byang chub sems dpa'i rdo rje dbal gyi rang bzhin no// de'i dam tshig ni rgyu ste ming de skad ces bya ba'i de bzhin gshegs pa thams cad kyi snying po gang yin pa'i snying po 'di rang gi thugs ka nas phyung bar gyur pa ni/ badzra ke tu zhes bya ba'o// bcom ldan 'das zhes bya ba la sogs pa la bcom ldan 'das rdo rje 'dzin pa sems dpa'i rdo rje'i gzugs kyis phyag gnyis su gnas so zhes bya bar sbyar ro// rgyal mtshan zhes bya ba la sogs pa la kha dog sna tshogs pa ni dkar po la sogs pa'o// de nyid ni gzugs te rang bzhin no// rgyan ni dar dang mu tig chun 'phyang la sogs pa'i rgyan no// dbyibs sna tshogs pa ni ring po la sogs pa rnam pa brgyad do// de thams cad gang la yod pa de ni kha dog gzugs dang rgyan dang dbyibs sna tshogs pa ste/ de lta bu rgyal mtshan du gyur te byung zhing 'thon nas rnam par snang mdzad kyi thugs su zhugs te gcig tu 'dres par gyur nas rdo rje rgyal mtshan gyi dbyibs su gyur te/ bcom ldan 'das rnam par snang mdzad kyi phyag gnyis su gnas so// de nas zhes bya ba la sogs pa la byang chub sems dpa' chen po rin po che dbal gyi skur gyur nas/ thugs la gnas nas ched du brjod pa 'di ched du brjod do zhes bya bar sbyar ro// de bzhin gshegs pa thams cad kyi rin po che'i rgyal mtshan zhes bya ba la sogs pa la/ de bzhin gshegs pa thams cad kyi rin po che'i rgyal mtshan mngon par bsgreng ba na byang chub sems dpa' chen po rdo rje dpal gyi rang bzhin rdzogs par byed pa la de bzhin gshegs pa thams cad kyi rin po che'i dbal bsgreng ba zhes bya'o// de la sogs ba sangs rgyas thams cad kyi rdzu 'phrul dang cho 'phrul gang dag yin pa de ni de bzhin gshegs pa thams cad kyi rin po che'i rgyal mtshan bsgreng ba la sogs pa sangs rgyas thams cad kyi rdzu 'phrul dang cho 'phrul rnams te de byas nas so// sogs pa'i sgras ni dang pha rol tu phyin pa la sogs pa gzhan rnams kyang bsdu ste/ de bzhin du thams cad la yang shes par bya'o// rdo rje sems dpa'i ting nge 'dzin rin po che'i dbal nyid dang zhes bya ba ni byang chub sems dpa' rin po che'i dbal gyi ting nge 'dzin de la dmigs pa nyid kyis na rin po che chen po'i dbal gyi ting nge 'dzin to// de'i ngo bo nyid yin pas na rin po che chen po'i dbal nyid do// de nyid kyis na rdo rje sems dpa'i ting nge 'dzin ni/ zhes bya ba ste/ 'jig rten gyi khams kyi rdul phra rab dang mnyam pa'i de bzhin gshegs pa rnams gcig tu mdzad nas/ byang chub sems dpa' chen po rdo rje dbal gyi skur bskyed pa gang yin pa 'di ni/ 'dir rdo rje sems dpa'i ting nge 'dzin ni rin po che chen po'i dpal te/ 'dis ni mang po gcig tu byas pa gsungs pa yin no// shin tu brtan pa'i phyir zhes bya ba 'dis kyang rnam par rtog pa med pas mi phyed pa nyid dang / 'dres shing gcig tu gyur pa'i rgyud gsungs pa yin no// e ma'o 'dra med dpal gyi bdag yin no// zhes bya ba la/ 'dra ba med pa ni gnyis pa med pa'o// sangs rgyas thams cad kyi ngo bor gyur pa'i yid bzhin gyi nor bu'i rgyal mtshan gyis nye bar mtshon pa'i phyir dpal lo// bdag yin no zhes bya ba ni bdag nyid yin par ston to// khyod su zhig gi yin zhe na/ don kun grub pa ste zhes bya ba gsungs te/ don thams cad grub pa gang yin pa de ni don kun grub pa ste/ de rnams kyi 'dra ba med pa'i dpal bdag yin no// 'di la ngo mtshar ci zhig yod ce na/ gang gi phyir dgongs pa thams cad yongs su rdzogs shing // don rnams thams cad rdzogs par byed pa zhes bya ba smos te/ 'di ni ngo mtshar che'o// 'di skad ston pa yin te/ bdag gi rang bzhin du grub pa de ni de bzhin gshegs pa thams cad kyi dgongs pa thams cad yongs su rdzogs par byed pa yin te/ de rnams bdag dang tha mi dad kyang byang chub sems dpa' chen po rin chen dbal gyi ting nge 'dzin grub pa'i rang bzhin ni don thams cad yongs su rdzogs par byed pa yin no zhes gdul bya rnams kyis mthong ba 'di ni ngo mtshar che'o// de bzhin gshegs pa thams cad kyi zhes bya ba ni bcom ldan 'das rin chen 'byung ldan gyi'o// g.yon phyogs su zla ba'i dkyil 'khor la gnas pa ni g.yon logs kyi zla ba'i dkyil 'khor la zhugs pa'o// yang bka' nod cing bzhugs par gyur to zhes bya ba ni rdo rje gzi brjid kyi gzugs kyis de bzhin gshegs pa thams cad las rdo rje nyi ma'i 'od kyis snang bar bya ba'i phyir/ rjes su gnang ba nod pa yin la/ de ltar ni byams pa'i bdag nyid can gyi sbyin pa'i pha rol tu phyin pa la nges par sbyor ba yin no zhes bya ba na yang gi sgra'i don yin no// de nas zhes bya ba la sogs pa la/ bcom ldan 'das kyis rdo rje rgyal mtshan de/ de'i lag pa gnyis su byin no zhes bya bar sbyar ro// de bzhin gshegs pa thams cad kyi rgyal mtshan bsgreng ba ni yid bzhin gyi nor bu'i rgyal mtshan no// de byin gyis brlabs pa la dmigs pa gang yin pa de ni de bzhin gshegs pa thams cad kyi rin po che'i byin gyi rlabs rdo rje zhes bya ste/ de la snyoms par zhugs pa na yid bzhin gyi nor bu'i rgyal mtshan sbyin pa'i rnam par thugs rtse gcig tu mdzad ces bya ba'i tha tshig go// de bzhin gshegs pa zhes bya ba la sogs pa la/ de bzhin gshegs pa thams cad kyi nor bu yid bzhin gyi rgyal po zhes bya ba la/ nor bu ni yid bzhin gyi nor bu'o// des nye bar mtshon pa'i byang chub gang yin pa de la yang de skad ces bya ste/ des bsgreng ba ni byang chub sems dpa'i nor bu yid bzhin gyi nor bu'i rgyal po'i rgyal mtshan bskyed pa'o// de'i dam tshig ni rgyu'o// ci'i phyir zhe na/ sems can gyi khams zhes bya ba la sogs pa gsungs te/ sems can gyi khams kyi re ba thams cad yongs su bskang ba ni 'jig rten dang 'jig rten las 'das pa'i don rnams thob pa'o// des bde ba dang yid bde ba thams cad myong bar bya ba nas zhes bya ba ni snga ma bzhin no// de bzhin gshegs pa thams cad kyi don chen po dang dngos grub dam pa thob pa ni/ byang chub sems dpa' chen po rin chen dbal du grub pa'o// de bzhin du zhes bya ba ni sangs rgyas thams cad kyi dbu rgyan dang dar dpyangs kyi dbang gis dbang bskur nas so// rdo rje rgyal mtshan zhes bya ba ni rdo rje dbal dang bcas pa'i rgyal mtshan 'dzin pas nye bar mtshan pa'i phyir rdo rje rgyal mtshan zhes gsungs so// sbyin pa'i pha rol tu phyin pa la sbyor du bcug nas zhes bya ba'i bar gyi ting nge 'dzin gyis rang gi rnam par thar pa la nges par sbyar bas/ de bzhin gshegs pa la sogs pa dang / de bzhin gshegs pa dang sems can gyi khams rnams rang gi rang bzhin la sbyor bar byed ces bya ba'i don to// mgu bar gyur nas ched du brjod pa 'di gsungs pa yin te/ sangs rgyas kun gyi 'di zhes bya ba ni lag na gnas pa'i yid bzhin gyi nor bu'i rgyal mtshan gsungs pa yin no// las ci zhig byed pa yin zhe na dgongs pa kun yongs su rdzogs par byed pa yin zhes bya ba gsungs te/ rin chen dbal skyed par byed pa'o// yid bzhin gyi nor bu'i rgyal mtshan zhes bya ba ni byams pa'i sbyin pa'i rang bzhin gyi sbyin pa'i pha rol tu phyin pa thos pa dang / bsam pa dang bsgom pa'i rang bzhin thob par byed pa ni yid bzhin gyi nor bu'i rgyal mtshan no// de nyid kyis na sbyin pa'i pha rol tu phyin pa'i tshul zhes gsungs pa yin no// de ltar rdo rje dpal gyis de bzhin gshegs pa thams cad sbyin pa'i pha rol tu phyin pa la sbyar nas/ rdo rje bzhad pa chos smra ba'i tshul gyis ji ltar de rnams 'dzums par 'gyur ba la rab tu gzhag pa de ltar bstan pa ni/ de nas zhes bya ba la sogs pa yin te/ de nas bcom ldan 'das kyis snying po 'di rang gi thugs ka nas phyung ngo zhes bya bar sbyar ro// yang zhes bya ba ni rdo rje dpal la ltos pas so// rtag par dga' zhing mgu ba'i dbang po zhes bya ba ni dad pa la sogs pa'i dbang po rnams kyis rtag par dga' zhing mgu ba gang yin pa ste/ de ni byang chub sems dpa' chen po yang yin la rtag par dga' zhing mgu ba'i dbang po yang yin pas byang chub sems dpa' chen po rtag par dga' zhing mgu ba'i dbang po'o/ de nyid ni rdo rje sems dpa'i rang bzhin gyi rdo rje 'dzin pa chen po'o// de nyid ni dam tshig ste 'dzum par gyur pa zhes bya ba'o// de las byung ba ni rin po che lta bu'i sems dpa' rdo rje gang las gyur pa'o// de byin gyis brlabs pa ni brtan par bya ba'i phyir ting nge 'dzin gang la ming de skad ces bya ba de la snyoms par zhugs nas 'dzum par gyur pa la sogs pa sprul pa skyed par byed pa'i rnam par thugs rtse gcig tu mdzad pa'o// 'di zhes bya ba ni snying po thugs la gnas pa gsungs pa'o// de bzhin gshegs pa thams cad kyi dgyes pa ni rdo rje bzhad pa'o// de skyed par byed pa'i rgyu ni dgyes pa'i dam tshig go// ming de skad ces bya ba'i de bzhin gshegs pa thams cad kyi snying po gang yin pa de rang gi thugs ka nas phyung bar gyur pa ni/ badzra hAs zhes bya ba'o// de nas zhes bya ba la sogs pa la/ bcom ldan 'das rdo rje 'dzin pa de nyid rdo rje 'dzum pa'i dbyibs su gyur te phyag gnyis su gnas so zhes bya bar sbyar ro// bcom ldan 'das rdo rje 'dzin pa de nyid ces bya ba ni sems dpa' rdo rje'i tshul lo// de bzhin gshegs pa thams cad kyi 'dzum par gyur te zhes bya ba ni rdo rje gnyis kyi bar du chud pa'i so'i phreng ba ni 'dzum pa'i phyag rgya'i mtshan nyid do// de lta bu'i gzugs su gyur te byung nas bcom ldan 'das rnam par snang mdzad kyi thugs su zhugs te gcig tu 'dres par gyur nas/ rdo rje 'dzum pa'i dbyibs nam mkha' thams cad khyab par yang dag par gyur nas bsdu ba mdzad de thugs las byung nas de nyid kyi phyag gnyis su gnas so// de nas zhes bya ba la sogs pa la/ de bzhin gshegs pa'i sku ni byang chub sems dpa' chen po'i lus su gyur pa ste/ bcom ldan 'das kyi thugs la gnas te ched du brjod pa ni ched du brjod do zhes bya bar sbyar ro// de bzhin gshegs pa thams cad kyi rmad du byung ba zhes bya ba la sogs pa la/ de bzhin gshegs pa thams cad kyi rmad du byung ba yin pas na de bzhin gshegs pa thams cad kyi rmad du byung ba ste/ 'dzum pa zhes bya ba ni cung zad bzhad pa'i tshul lo// 'dzum pa ni rnam par rtog pa las byung ba yin la/ rnam par rtog pa de yang sangs rgyas la mi mnga' ba las/ de med par de mi 'byung ba 'di ni rmad du byung ba yin te/ gdul bya rnams la rdo rje bzhad pa'i ting nge 'dzin bskyed pa la sogs pa sangs rgyas thams cad kyi rnam par 'phrul pa mdzad do zhes bya ba'i don to// sogs pa'i sgras ni gzhan dag kyang bsdu'o// rdo rje sems dpa'i ting nge 'dzin ni rtag tu dga' zhing rab tu mgu ba'i dbang po yin pa nyid dang zhes bya ba ni 'jig rten gyi khams thams cad rdul phra rab dang mnyam pa'i de bzhin gshegs pa rnams gcig tu mdzad nas rdo rje bzhad pa'i sku gcig pur bskyed pa gang yin pa de ni rtag tu dga' zhing rab tu mgu ba'i dbang po'o// de'i ngo bo nyid yin pas na der de la rtag tu dga' zhing rab tu mgu ba'i dbang po nyid dang zhes bya'o// su yin zhe na/ rdo rje sems dpa'i ting nge 'dzin zhes bya ba gsungs te/ de ni byang chub sems dpa' chen po rtag tu dga' zhing rab tu mgu ba'i dbang po bskyed pa'i rnam par thugs rtse gcig tu mdzad pa yin pas na zhes bya ba'i tha tshig go// bdag ni zhes bya ba ni bdag nyid yin par ston to// khyed su'i yin zhe na/ kun mchog gi zhes bya ba gsungs te/ sangs rgyas rnams kyi'o// bzhad pa yang yin la chen po yang yin pas na bzhad chen te/ nam mkha' thams cad khyab pa'o// rmad du byung ba chen po yin// zhes bya ba ni gzhan rnams la sngon ma byung ba yin pas na rmad du byung ba chen po'o// 'dir ci zhig ngo mtshar che zhe na/ gang phyir rtag tu mnyam gzhag rnams// sangs rgyas don la rab tu sbyor// zhes bya ba gsungs te/ gang gi phyir phyi ma'i mtha'i bar du rnam par mi rtog pa'i ting nge 'dzin la zhugs pa de rnams kyang // sangs rgyas kyis sems can don bya ba'i bzhad pa mdzad par ston pa la rab tu sbyor zhing 'dzum pa nye bar ston par mdzad pa 'di ni ngo mtshar che'o// 'di skad ston te/ sngon gyi 'phen pa'i shugs kyis gdul bya rnams kyi rnam par rtog pa'i dbang gis sangs rgyas rnams 'dzum pa mdzad do zhes de ltar mthong ba 'di ni ngo mtshar che'o// de bzhin gshegs pa thams cad kyi rgyab kyi zla ba'i dkyil 'khor la gnas zhes bya ba ni/ bcom ldan 'das rin chen 'byung ldan gyi rgyab tu'o// de nas zhes bya ba la sogs pa la/ bcom ldan 'das kyis de'i lag pa gnyis su rdo rje 'dzum pa de byin no zhes bya bar sbyar ro// de bzhin gshegs pa thams cad kyi rmad du byung ba ni 'dzum pa'i phyag rgya'o// de byin gyis brlab pa la dmigs pa'i ting nge 'dzin rdo rje ltar mi phyed pa gang yin pa de ni/ de bzhin gshegs pa thams cad kyi rmad du byung ba'i byin gyi rlabs kyis rdo rje zhes bya ba'i ting nge 'dzin te/ de la snyoms par zhugs pa ni 'dzum pa'i phyag rgya sbyin pa'i rnam par thugs rtse gcig tu mdzad pa'o// ji lta bu zhig de'i lag pa gnyis su byin zhe na/ de bzhin gshegs pa thams cad kyi rmad du byung ba'i bskyed pa'i dam tshig dang zhes bya ba gsungs te/ de bzhin gshegs pa thams cad kyi bzhad pa bskyed pa'i rgyur gyur pa'o// ci'i phyir brtsal zhe na/ sems can gyi khams zhes bya ba la sogs pa gsungs te/ sems can gyi khams thams cad dad pa la sogs pa dang / mig la sogs pa'i dbang po thams cad kyi bde ba dang yid bde bla na med pa thams cad myang bar bya ba'i phyir ro// de bzhin gshegs pa thams cad kyi dbang po yongs su sbyong ba'i ye shes ni rdo rje bzhad pa'i ye shes so// mngon par shes pa yang de nyid kyi ste/ de dag thob pa nyid ni 'bras bu'o// de dag gi phyir zhes bya ba ni rdo rje bzhad pa grub pa'i rgyur zhes bya ba'i don to// bar du zhes bya ba'i sgra ni snga ma dang 'dra'o// de bzhin du zhes bya ba ni sangs rgyas lnga'i rin po che'i dbu rgyan dang dar dpyangs kyi dbang gis dbang bskur nas/ rdo rje dga' ba zhes bya ba sngon gyi 'phen shugs kyi mthus rnam par rtog pa mi mnga' ba nyid kyis rdo rje ltar mi phyed pa'i dga' ba mnga' bas na rdo rje dga' ba'o// de bzhin gshegs pa thams cad dgyes par byed cing zhes bya ba ni/ de bzhin gshegs pa la sogs pa dang sems can rnams rang gi rang bzhin thugs su chud cing rtogs pas dgyes par gyur pa'o// 'di zhes bya ba ni thugs la gnas pa gsungs shing ched du brjod pa'o// rmad du byung skyed ston pa po// zhes bya ba ni rdo rje bzhad pa skyed par byed pa'o// rgyu 'di nyid kyis na dgyes chen byed pa'i ye shes so// bcom ldan 'das kyi ye shes 'di nyid thun mong ma yin par bstan par bya ba'i phyir/ gtsug lag gzhan gyis shes mi nus// zhes bya ba gsungs te/ mu stegs pa gzhan gyis bstan cing rang gi sgom pa la sbyor ba ni gzhan gyi gtsug lag ste/ dbang phyug la sogs pa gzhan gyi gtsug lag de dag gis shes par mi nus so// de ltar rdo rje bzhad pas de bzhin gshegs pa thams cad 'dzum pa rmad du byung ba la gzhag pa yin no// dbang bskur ba chen po dang zhes bya ba la sogs pas ni sdom gsungs pa yin te/ dbang bskur ba yang yin la chen po yang yin pas na dbang bskur ba chen po ste/ 'phags pa nam mkha'i snying po'o// 'od kyi dkyil 'khor 'dom gang ba ni rdo rje nyi ma'i'o// byang chub sems dpa' chen po'i don ni rin chen dpal lo// bzhad pa chen po ni rdo rje bzhad pa'o// 'di bzhin de bzhin gshegs pa thams cad kyi dbang bskur ba'i sems dpa' chen po'o zhes bya ba ni gzung ba dang 'dzin pa po'i don la 'dzin pa dang sems can rnams 'jigs pa skyed par byed pa dang / sems can la rnam par sdang ba dang / chos yongs su spong ba'i 'dzin pa po'i dri ma don dang mi 'jigs pa dang byams pa dang / chos kyi sbyin pa'i rang bzhin gyis 'khrud par byed pas na 'di dag ni/ de bzhin gshegs pa thams cad kyi dbang bskur ba chen po'i sems dpa'o// de yang // sngon chad sbyin pa'i spyod grub gang // rdo rje rin chen du bshad de// sems can kun la mi 'jigs sbyin// rdo rje gzi brjid du de bshad// 'byung po kun la byams pa yi// rdo rje dpal te rgyal mtshan che// chos kyi sbyin pa bzhad pa che// bzhi po dbang bskur yin par bshad// ces gsungs pa yin no// 'dir sbyin pa'i pha rol tu phyin pa ni rin chen 'byung ldan gyi thugs so// de yang ldog pa'i dbye bas rnam pa bzhir gzhag ste/ sbyin par bya ba dang / sbyin pa po dang / len pa po mi dmigs pa'i spyi nyid ni rin chen 'byung ldan gyi thugs so// de ltar na gang gi phyir gzung bar bya ba dang / 'dzin pa po'i don la mngon par zhen pa spangs pa 'dis byed pas/ de'i phyir nor bu sbyin pa'i rang bzhin ni rdo rje rin chen gyi thugs so// des kyang gzung ba dang / 'dzin pa po'i rnam par rtog pa'i 'jigs pa med pa ni mi 'jigs pa'i sbyin pa ste/ sems dang sems las byung ba dul ba zhes bya ba'i mi 'jigs pa sbyin pa ni rdo rje gzi brjid kyi rang bzhin no// des kyang sgrib pa'i mun pa thams cad dang bral bas mi dmigs pa'i byams pa grub pa yin la/ de'i phyir byams pa sbyin pa'i rang bzhin ni rdo rje dpal gyi thugs so// mi dmigs pa'i byams pa'i mthu dang sngon gyi 'phen pa'i shugs kyi stobs kyis ji ltar mngon par rtogs pa'i chos kyi sbyin pas sems can rnams mgu bar byed pa'i chos kyi sbyin pa'i rang bzhin ni rdo rje bzhad pa'i thugs so// de yang // sgrol dang grol dang dbugs 'byin pa// mya ngan 'das la 'jog pa ni// rdo rje rin chen la sogs sems// zhes gsungs pa yin te/ sgrol ba ni ji skad du bshad pa'i don 'dzin pa ste rdo rje rin chen gyis so// grol ba ni ji skad du bshad pa'i mi 'jigs pas te rdo rje nyi mas so// dbugs 'byin pa ni zhe sdang med pa ste/ rdo rje dbal gyis so// mi gnas pa'i mya ngan las 'das pa'i don ni rdo rje bzhad pa'i rang bzhin gyis chos kyi sbyin pa'i thugs kyis so// de ltar rdo rje bzhad pa'i tshul gyis sems rab tu dga' ba thob pas chos thams cad rang bzhin gyis rnam par dag pa'i ting nge 'dzin thob par bya ba yin pas/ de nas zhes bya ba la sogs pas rdo rje chos kyis de bzhin gshegs pa thams cad ting nge 'dzin la nges par sbyor ro zhes ston pa yin no// de nas zhes bya ba la sogs pa la/ bcom ldan 'das kyi snying po 'di rang gi thugs ka nas phyung ngo zhes bya bar sbyar ro// yang zhes bya ba'i sgra ni rdo rje bzhad pa la ltos pa'o// kun du lta ba ni kun du spyan ras kyis gzigs pa ste/ chos thams cad rang bzhin gyis rnam par dag pa'o zhes so sor rtog pa dang / sems can bskyab pa la gzigs pa'o// de'i dbang phyug ste gtso bo yin pas na kun du spyan ras gzigs kyi dbang po'o// byang chub sems dpa' chen po yang yin la kun du spyan ras gzigs kyi dbang po yang yin pas na/ byang chub sems dpa' chen po kun du spyan ras gzigs kyi dbang po ste/ ji skad du bshad pa'i sems dpa'i rdo rje'o// de'i dam tshig ni dam pa'i chos kyi 'od zer la sogs pa'o// de 'byung ba ni sems dpa'i rdo rje'i tshul gyis chos las byung ba ste/ de byin gyis brlabs pa'i phyir ting nge 'dzin gang yin pa de la snyoms par zhugs te/ dam pa'i chos kyi 'od zer bskyed pa'i rnam par thugs rtse gcig tu mdzad ces bya ba'i tha tshig go// de bzhin gshegs pa thams cad kyi chos ni 'phags pa spyan ras gzigs dbang phyug tu rnam par 'phrul pa'o// de'i dam tshig ni bskyed pa'i rgyu'o// ming de skad ces bya ba'i de bzhin gshegs pa thams cad kyi snying po rang gi thugs ka nas phyung ba ni badzra d+har+m+ma zhes bya ba'o// de nas zhes bya ba la sogs pa la bcom ldan 'das de nyid pad+ma chen po'i dbyibs su gyur te phyag gnyis su gnas so zhes bya bar sbyar ro// bcom ldan 'das rdo rje 'dzin pa de nyid do zhes bya ba ni/ sems dpa'i rdo rje rang bzhin gyis dag pa'i chos mnyam pa nyid kyi ye shes rab tu rtogs pa'i phyir sems dpa' rdo rje'i ting nge 'dzin zhes bya ste/ de ni rang bzhin gyis dag pa yin la chos kyang yin pas na rang bzhin gyis dag pa'i chos de dam pa'i chos kyi 'od zer lta bu'i 'jig rten dbang phyug gi rnam par 'phrul pa'i tshul lo// de rnams kyi mnyam pa nyid ni don dam par dngos po med pa'i ngo bo nyid kyis stong pa nyid ces bya ba'i tha tshig go// de'i ye shes ni nges pa'o// de gang gis rab tu rtogs par gyur pa de ni rab tu rtogs par gyur pa nyid kyi phyir te/ rab tu rtogs pa de nyid kyi phyir rdo rje sems dpa'i ting nge 'dzin las dam pa'i chos kyi 'od zer byung la/ de dag gis 'jig rten gyi khams thams cad kun du snang bar byas shing gang las de'i rang bzhin du gyur pa de la de skad ces bya'o// nam mkha' thams cad khyab pa'i pad+ma lta bu'i dam pa'i chos kyi 'od zer bsdus nas pad+ma'i gzugs ji lta bur gang gis mdzad pa de lta bur ni 'dir rdo rje sems dpa'i ting nge 'dzin zhes bshad la/ pad+ma lta bu'i 'od zer rnams ni 'dir dam pa'i chos kyi 'od zer gyi sgrar bshad de/ pad+ma'i dbang du byas nas/ chos la chos ni gnas par 'gyur// zhes pa yang // 'dir chos kyi sgras ni pad+ma'i phyag rgya la bya bar bshad pa'i phyir ro// chos kyi dbyings kyi rang bzhin du gyur to zhes bya ba ni chos ni pad+ma'i dbyings zhes bya ba rgyu yin pas na chos kyi dbyings te pad+ma lta bu'i 'od zer ro// de'i rang bzhin ni ngo bo nyid gyur pa ni grub pa'o// chos kyi dbyings de thams cad kyang zhes bya ba ni pad+ma lta bu'i 'od zer gyi tshogs so// de nas rdo rje pad+mo zhes bya ba la sogs pa la/ byang chub sems dpa' chen po'i skus thugs la gnas nas ched du brjod pa 'dis ched du brjod do zhes bya bar sbyar ro// de bzhin gshegs pa thams cad kyi ting nge 'dzin dang mngon par shes pa la sogs pa dang / sangs rgyas thams cad kyi rdzu 'phrul dang / cho 'phrul rnams byas nas zhes bya ba ni/ gdul bya rnams la 'jig rten dbang phyug gi ye shes la sogs pa bskyed nas/ de thams cad sangs rgyas kyi sku gcig tu bsdus par gyur nas 'phags pa spyan ras gzigs dbang phyug gi sku gcig tu gyur to// ci'i phyir zhe na/ rdo rje sems dpa'i ting nge 'dzin ni kun du spyan ras gzigs kyi dbang po yin pa nyid dang zhes bya ba gsungs te/ shin tu gzigs pa gang yin pa de la de skad ces bya'o// byang chub sems dpa' chen po yang yin la/ kun du spyan ras gzigs kyi dbang po yang yin pas de bskyed pa nyid kyis na de'i dbang phyug yin pa'i phyir/ shin tu spyan ras gzigs kyi dbang po yin pa'o// de'i ngo bo nyid ni shin tu spyan ras gzigs kyi dbang po yin pa nyid do// de bas na rdo rje sems dpa'i ting nge 'dzin ni shin tu kun du spyan ras gzigs kyi dbang po de nyid dang zhes bya'o// e ma'o zhes bya ba la sogs pa la/ dam pa yang yin la don yang yin pas na dam pa'i don te/ zag pa med pa'i chos bdag med pa'i ting nge 'dzin to// de nyid ni rnam pa thams cad du gzung ba dang 'dzin pa'i rnam par rtog pa dang bral ba'i phyir gdod nas dag pa'o// su'i yin zhe na rang byung ste sangs rgyas rnams kyi'o// ci zhig ngo mtshar che zhe na// gang phyir gzings 'dra'i chos rnams las// rnam par dag pa dmigs par gyur// zhes bya ba gsungs te/ gzings ni chu bo las rgal bar bya ba'i phyir sgrol ba'i thabs su byed de/ de las brgal nas ni de dor bar byed do// de bzhin du chos thams cad rang bzhin gyis rnam par dag pa ston par byed pa'i thos pa dang / bsam pa dang / bsgom pa'i mtshan nyid can gyi chos rnams ni gzung ba dang / 'dzin pa'i rnam par rtog pa las rgal ba'i phyir gzings dang 'dra ba yin te/ log pa de rnam par dag nas/ thos pa dang / bsam pa dang // bsgom pa dang bral ba'i tshul gyis de dmigs par byed pa gang yin pa de ni gzings dang 'dra ba yin pas na gzings dang 'dra ba yang yin la chos kyang yin pas na gzings 'dra'i chos rnams so// de'i rnam par dag pa ni ji skad du bshad pa'i thos pa dang / bsam pa dang // bsgom pa'i mtshan nyid can gyi chos de rnams kyang yang dag pa ma yin pa'i yongs su rtogs pa'i ngo bo nyid yin pa'i phyir don dam par skye ba med pa nyid yin na/ de rnams las rnam par dag par dmigs par ji ltar 'gyur zhe na/ 'di skad ston pa yin te/ phyag dang zhabs la sogs pa dang ldan pa'i 'jig rten dbang phyug ni bdag yin no zhes/ thos pa dang / bsam pa dang / bsgom pa'i rang bzhin ni zag pa med pa'i ting nge 'dzin thob par byed pa'i phyir sgrol bar byed pa'i thabs lta bu yin la/ rtag pa'i ngo bo gang yin pa bdag yin no zhes bya ba de ni/ don dam par skye ba med pa la bdag gis thos pa la sogs pa de ji ltar yod par 'gyur te/ chos med na chos can med pa'i phyir ro// de bas na bdag gis thos pa la sogs pa ni yod pa ma yin pa dang / gdul bya rnams kyis rnam par dag pa mthong ba 'di ni ngo mtshar che'o// de bzhin gshegs pa thams cad kyi spyan snga na zhes bya ba ni/ bcom ldan 'das 'od dpag tu med pa'i mdun na'o// yang bka' nod cing zhes bya ba ni rdo rje bzhad pa la ltos na yang gi sgra smos so// de nas bcom ldan 'das zhes bya ba la sogs pa la/ bcom ldan 'das kyis de'i lag tu rdo rje pad+mo de byin no zhes bya bar sbyar ro// de bzhin gshegs pa thams cad kyi ting nge 'dzin ni ye shes te/ de'i dam tshig ni rgyu'o// de la dmigs pa ni rdo rje ltar mi phyed ba'i rnal 'byor ming 'di nyid ces bya ba'i ting nge 'dzin de la snyoms par zhugs pa ste/ pad+ma'i phyag rgya sbyin pa'i rnam par thugs rtse gcig tu mdzad ces bya ba'i tha tshig go// tshul ji lta bu yin zhe na/ de bzhin gshegs pa thams cad rnam par byang ba'i dam tshig ces bya ba gsungs te/ de bzhin gshegs pa thams cad rnam par byang ba ni 'jig rten dbang phyug gi ting nge 'dzin bskyed pa ste/ de'i don gyi dam tshig ni skyed par byed pa'i rgyu'o// ci'i phyir zhe na/ sems can gyi khams zhes bya ba la sogs pa gsungs pas ston to// sems can gyi khams thams cad kyi bdag nyid yongs su dag pa ni gzung ba dang 'dzin pa'i don dang 'bral ba gnyis su med pa'i ye shes rtogs pa ste/ des bde ba dang yid bde ba thams cad myang bar bya ba'i phyir ro/ de bzhin gshegs pa thams cad kyi chos kyi ye shes dang / mngon par shes pa drug thob pa ni 'jig rten dbang phyug nyid thob pa'o// bar du zhes bya ba'i sgras ni rdo rje sems dpa' la sogs pa bsdu'o// dam pa'i chos kyi 'khor lo bskor ba nyid dang zhes bya ba la/ dam pa ni sangs rgyas dang byang chub sems dpa' rnams kyi chos yin pas dam pa'i chos te/ 'gro ba 'dul ba'i dum bu las bshad pa'i pad+ma'i rigs so// de'i 'khor lo ni dkyil 'khor te sprul pa dang bri ba dag gis bskor ba'i ngang tshul gang yin pa de ni dam pa'i chos kyi 'khor lo bskor ba'o// de'i ngo bo nyid ni dam pa'i chos kyi 'khor lo bskor ba nyid do// ci zhig mdzad nas she na/ de bzhin gshegs pa thams cad kyi chos kyi sku'i dbang bskur nas zhes bya ba ste/ de bzhin gshegs pa thams cad kyi chos kyi sku ni bcom ldan 'das 'od dpag tu med pa ste/ shes rab kyi pha rol tu phyin pa'i chos las byung ba'i phyir chos kyi sku'o// des nye bar mtshon pa'i dbu rgyan gyi dbang ste/ des dbang bskur ba ni dbu rgyan te de'i dbu la bzhag ste/ chos kyi rdo rje bcings nas kyang // mgo bor bzhag ste de dbang bskur// sangs rgyas kun gyis 'jig rten gyi// dbang phyug gis ni dbang bskur ro// zhes 'gro ba 'dul ba'i dum bu las bstan pa 'dis dbang bskur ba'o// de ni 'di skad ston pa yin te/ dam pa'i chos kyi 'khor lo bskor ba nyid dang / chos kyi sku'i dbang gis dbang bskur ba dag gis 'di ni pad+ma'i rigs kyi bdag po'i ngo bo nyid du ston to// de bas na rdo rje nor bu dang / rin po che'i rtse mo'i khang pa brtsegs mar 'gro ba 'dul ba'i dkyil 'khor ji lta ba bzhin du sprul nas mi bskyod pa la sogs pa'i de bzhin gshegs pas yongs su bskor ba yin gyi rnam par snang mdzad kyis ni ma yin no// rdo rje sems dpa' dang / rdo rje spyan dang / rdo rje las rnams dang / badzra d+har+m+ma zhes bya ba dang / yang rdo rje spyan sprul la pad+ma'i rigs kyi bdag por 'phags pa spyan ras gzigs dbang phyug 'od dpag med kyi dbang bskur bas dbang bskur nas/ 'gro ba 'dul ba'i dkyil 'khor sprul par bya ba'i phyir/ 'phags pa spyan ras gzigs dbang phyug la mtshan brgya rtsa brgyad pas gsol ba btab bo zhes bya bas/ pad+ma'i rigs kyi dang po sbyor ba'i ting nge 'dzin bstan pa ni/ mdor bsdus pas rgya chen po'i don rtogs par bya ba'i phyir yin no// gzhan du na de bzhin gshegs pa thams cad kyi sangs rgyas kyi zhing 'di zhes bya ba la sogs pa yang brjod dgos par 'gyur ro// de bzhin gshegs pa'i rigs kyi rang bzhin du yang badzra nai tra zhes bya ba snying po 'dis bskyed la sangs rgyas lnga'i rin po che'i dbu rgyan dang dar dpyangs kyi dbang gis dbang bskur bas dbang bskur bar bya'i chos kyi sku tsam gyis ni ma yin no// de'i don gzhan yin pa nyid du gsungs te/ de nas rdo rje dbyings kyi dkyil 'khor sgom pa pos de sprul par 'dod na/ rdo rje spyan de bzhin gshegs pa'i rigs kyi rang bzhin du bskyed par bya'i/ pad+ma'i rigs kyi bdag po ni ma yin no// rdo rje spyan gyi de bzhin gshegs pa'i rigs ma yin no zhes kyang brjod par mi bya ste/ gang gi phyir 'di nyid las rdo rje dbyings kyi dum bu thams cad ni de bzhin gshegs pa'i rigs yin la 'gro ba 'dul ba'i dum bu thams cad ni pad+ma'i rigs yin no zhes bshad la/ pad+ma'i rigs thams cad ni 'od dpag tu med pas dbang bskur la/ de bzhin gshegs pa'i rigs rnams ni sangs rgyas lnga'i dbu rgyan dang dar dpyangs kyis dbang bskur ro zhes 'di nyid las 'byung ste/ de bas na yid gnyis mi bya'o// de'i lag pa gnyis su byin no zhes bya ba ni/ de bzhin gshegs pa'i rigs kyi tshul can dang / pad+ma'i rigs kyi bdag por rdo rje spyan zhes bya ba'i rdo rje'i ming gi dbang gis dbang bskur te/ rdo rje'i lta bas pad+ma'i phyag rgya la gzigs pas de gnyis kyis nye bar mtshon te rdo rje spyan zhes gsungs pa yin no// rdo rje pad+ma'i 'dab ma zhes bya ba la sogs pa la/ g.yon pa bsnyems pa'i tshul gyis pad+ma gzung ste/ phyag g.yas pas thugs kar gnas pa'i pad+ma'i 'dab ma kha 'byed cing rdo rje'i lta bas gzigs shing so sor rtogs pa'o// ji ltar gzigs she na/ 'dod chags rnam par dag cing ma chags pa'i ngo bo nyid du gzigs zhes bya ba ste/ chos bdag med pa'i ye shes ni gzung ba dang 'dzin pa'i dri ma dang bral bar so sor rtog cing bsgoms la sgom pa des/ ji ltar pad+ma dmar po 'di// tshon gyi nyes pas mi gos bzhin// thams cad dag par bsgoms na ni// de bzhin sdig pas gos mi 'gyur// zhes ji skad gsungs pa lta bu'o// 'di de sangs rgyas thams cad kyi// zhes pa la/ bcom ldan 'das kyis bka' stsal pa gang yin pa 'di dag gi lag tu gnas pa 'di de'o// 'di su zhig gi yin zhe na sangs rgyas thams cad kyi'o// las ci zhig byed ce na/ 'dod chags de nyid rtogs byed pa// zhes bya ba ste 'dod chags kyi de kho na nyid du bshad pa'o// de gdul bya rnams la ji skad bshad pa'i tshul gyis khong du chud par byed pas 'di ni 'dod chags kyi de kho na nyid khong du chud par byed pa yin no// ci 'di bdag dang tha dad dam 'on te ma yin zhe na/ bdag ste zhes bya ba gsungs te/ bdag gi lag tu byin pas na// zhes bya ba ni/ bdag gi rang bzhin can gyi pad+ma bdag gi lag tu byin no// de bas na/ bdag gi chos ni gnas par 'gyur// zhes bya'o// de ltar de bzhin gshegs pa thams cad kyi rdo rje chos kyi ting nge 'dzin la mnyam par gzhag pa yin la/ mnyam par gzhag pa'i sems kyis ni yang dag pa ji lta ba bzhin du shes par 'gyur ba yin la/ des kyang nyon mongs pa dang / nye ba'i nyon mongs pa rnams gcod par 'gyur ba yin pas/ de'i phyir de bzhin gshegs pa thams cad kyi ye shes kyi ngo bo bcom ldan 'das rdo rje rnon pos sems dang sems las byung ba'i nyon mongs pa dang nye ba'i nyon mongs pa rnams gcod par 'gyur ro zhes bya ba ni/ de nas zhes bya ba la sogs pas ston pa yin te de nas bcom ldan 'das kyi snying po 'di rang gi thugs ka nas phyung zhes bya bar sbyar ro// byang chub sems dpa' chen po 'jam dpal zhes bya ba ni nyon mongs pa sra ba mi mnga' bas 'jam zhing mnyen pa'i dpal te/ mdangs gang la mnga' ba de ni byang chub sems dpa' chen po yang yin la 'jam dpal yang yin pas byang chub sems dpa' chen po 'jam dpal lo// de bzhin gshegs pa thams cad kyi thugs ka na gnas pa'i rdo rje rtse lnga pa'i gzugs de ni rdo rje 'dzin pa chen po'o// de'i dam tshig ni shes rab kyi mtshon cha la sogs pa'i tshul lo// de 'byung ba ni de bzhin gshegs pa'i thugs ka na gnas pa'i sems dpa'i rdo rje'i gzugs kyi chos las byung ba'o// de byin gyis brlab cing brtan par bya ba'i phyir/ sprul pa'i don rdo rje ltar mi phyed pa'i ting nge 'dzin gang la ming de skad ces bya ba de la snyoms par 'jug pa ste/ bcom ldan 'das rdo rje rnon po'i shes rab kyi mtshon cha la sogs pa sprul cing bskyed pa'i rnam par thugs rtse gcig tu mdzad ces bya ba'i tha tshig go// de bzhin gshegs pa thams cad kyi shes rab dang ye shes chen po'i dam tshig ces bya ba ni de bzhin gshegs pa thams cad kyi shes rab chen po'i mtshon cha la sogs pa'i ngo bo ni bcom ldan 'das 'jam dpal lo// de nyid ni ye shes te/ de'i dam tshig ni rgyu'o// ming de skad ces bya ba'i de bzhin gshegs pa thams cad kyi snying po rang gi thugs ka nas phyung ba ni badzra tI k+Sh+Na zhes bya ba'o// de nas zhes bya ba la sogs pa la/ de nyid bcom ldan 'das kyi phyag gnyis su gnas so zhes bya bar sbyar ro// rdo rje 'dzin pa de nyid do zhes bya ba ni de bzhin gshegs pa thams cad kyi thugs ka la gnas pa'i sems dpa'i rdo rje'o// shes rab dang ye shes kyi ral grir gyur te zhes bya ba ni ral gri phyag na bsnams par gyur pa'o// rdo rje nam mkha'i dbyibs su gyur te zhes bya ba ni shes rab kyi mtshon cha de thams cad rdo rje nam mkha' gcig gi dbyibs te/ ral gri gcig tu gyur pa'o// 'dir yang rten gyis brten pa po ston pa yin te/ shugs ni nyon mongs gcod byed yin// zhes gsungs pa lta bu'o// de nas rdo rje ral gri'i dbyibs de las zhes bya ba la sogs pa la byang chub sems dpa' sems dpa' chen po 'jam dpal gzhon nu'i skur gyur te/ ched du brjod pa 'dis ched du brjod do zhes bya bar sbyar ro// de bzhin gshegs pa thams cad kyi shes rab dang ye shes ni 'phags pa 'jam dpal lo// de bzhin gshegs pa thams cad kyi shes rab dang ye shes la sogs pa gang yin pa de ni de bzhin gshegs pa thams cad kyi shes rab dang ye shes la sogs pa/ sangs rgyas thams cad kyi rdzu 'phrul dang cho 'phrul rnams la de skad ces bya ste/ de rnams byas nas de bzhin gshegs pa'i sku thams cad gcig tu gyur nas 'phags pa 'jam dpal gyi skur gyur to// rgyu gang gis she na/ rdo rje sems dpa'i ting nge 'dzin ni shin tu 'jam pa'i dpal yin pa nyid ces bya ba gsungs te/ mdzes pa'i 'jam dpal gyi yul gang yin pa de ni shin tu 'jam pa'i dpal yin te/ de'i ngo bo nyid ni shin tu 'jam dpal yin pa nyid kyis so// don gang yin zhe na/ rdo rje sems dpa'i ting nge 'dzin te/ de bzhin gshegs pa thams cad gcig tu mdzad nas 'phags pa 'jam dpal gyi skur bskyed pa gang yin pa de ni/ rdo rje sems dpa'i ting nge 'dzin ni shin tu 'jam pa'i dpal nyid ces bya'o// e ma'o sangs rgyas thams cad kyi// 'jam dbyangs bdag ni yin par dgongs// zhes bya ba la/ e ma'o zhes bya ba ni ngo mtshar ro// bdag ni sangs rgyas thams cad nyid kyi yin gyi/ de las gzhan pa byis pa rnams kyi dbyangs kyi rjes su 'jug pa ni ma yin no// 'jam dbyangs yin par dgongs/ zhes bya ba ni 'jam zhing snyan pa'i dbyangs yin par dgongs shing grags pa ni sangs rgyas kyi grub pa'i mtha' las bshad pa'o// ci zhig ngo mtshar che zhe na/ gang phyir shes rab gzugs med kyang // dbyangs nyid du ni dmigs pa yin// zhes bya ba gsungs te/ bdag ni gnyis su med pa'i shes rab kyi pha rol tu phyin pa'i ngo bo yin pa las/ gdul bya rnams kyis ni/ bdag byang chub sems dpa' 'jam dpal gyi gzugs su mthong ba 'di ni ngo mtshar che'o// de bzhin gshegs pa thams cad kyi g.yas phyogs kyi zla ba'i dkyil 'khor la gnas nas zhes bya ba ni bcom ldan 'das 'od dpag tu med pa'i g.yas logs su'o// yang bka' nod cing zhes bya ba ni/ rdo rje chos la ltos pa ste// rang gi rnam par thar pa gdul bya la bskyed par bya ba'i phyir/ bka' nod par gyur pa'o// de nas zhes bya ba la sogs pa la/ bcom ldan 'das kyis rdo rje ral gri de de'i lag pa gnyis su byin no zhes bya bar sbyar ro// de bzhin gshegs pa thams cad kyi shes rab dang ye shes rnams kyi ral gri ni phyag rgya'o// de la dmigs pa'i rdo rje ltar mi phyed pa'i shes rab dang / ye shes rdo rje bya ste// de la snyoms par zhugs pa ni ral gri sbyin pa'i rnam par thugs rtse gcig tu mdzad ces bya ba'i tha tshig go// rang bzhin ji lta bu zhe na/ de bzhin gshegs pa thams cad kyi nyon mongs pa gcod pa'i dam tshig ces bya ba gsungs te/ de bzhin gshegs pa thams cad nyon mongs pa gcod pa ni bcom ldan 'das 'phags pa 'jam dpal lo// dam tshig ni de bskyed ba'i rgyu'o// ci'i phyir zhe na/ sems can gyi khams zhes bya ba la sogs pa gsungs te/ sems can gyi khams thams cad kyi sdug bsngal thams cad gcod pa ni sdug bsngal thams cad spang bar mdzad pa ste/ sdug bsngal gcod pa des bde ba dang yid bde ba thams cad myong bar bya ba'i don du'o// de bzhin gshegs pa thams cad kyi gsung ni bcom ldan 'das 'phags pa 'jam dpal lo// de'i rjes su 'brang zhing 'gro bas na gsung gi rjes su 'brang ba'i shes rab ste/ 'jam pa'i dbyangs rtogs pa'i ngo bo zhes bya ba'i don to// des yongs su rdzogs pa ni yongs su grub pa ste de nyid ni dngos grub kyi mchog go// bar du zhes bya ba'i sgras ni yon tan gzhan dag kyang rdzogs par bya ba'i phyir ro// de dag gi phyir zhes bya ba ni 'jam pa'i dbyangs thob pa'i phyir ro// de bzhin du zhes bya ba ni sangs rgyas lnga'i rin po che'i dbu rgyan dang dar dpyangs kyi dbang gis dbang bskur ba'o// rdo rje blo zhes bya ba ni 'di la gnyis su med pa'i blo mnga' bas na rdo rje'i blo'o// de nyid kyis na 'di ni nges par 'byed pa'i shes rab kyi ngo bo yin pas na gsung gi rjes su 'brang ba'i shes rab dam pa'o// gsung gi rjes su 'brang ba'i shes rab kyi ngo bo ni rdo rje gsung yin par shes par bya ste/ gnyis su med pa'i shes rab kyi pha rol tu phyin pa la gnas pa'i tshul gyis phyag na gnas pa'o// ral gri des de bzhin gshegs pa thams cad la 'debs pa ni mi snang bar mdzad pa'i ting nge 'dzin la nges par sbyor ba yin no zhes bstan pa yin no// 'di de sangs rgyas thams cad kyi// zhes bya ba ni/ rang gi phyag na gnas pa gsungs pa'o// 'di ci zhig yin zhe na/ shes rab kyi pha rol tu phyin pa'i tshul zhes bya ba gsungs te/ ral gri'i ngo bos thos pa dang / bsam pa dang / bsgom pa'i rim gyis shes rab kyi pha rol tu phyin pa la gnas pa thob par byed pa yin la/ rgyu de nyid kyis na ral gri ni shes rab kyi pha rol tu phyin pa zhes bshad do// rgyu gang kho nas 'di shes rab kyi pha rol tu phyin pa'i tshul gyi ral gri'i gzugs yin pa des na gcod par byed pa yin no// su zhig gcod ce na/ dgra rnams thams cad ces bya ba 'dod chags la sogs pa dang / phyi rol gyi dngos po rnams so// 'dod chags la sogs pa'i sdig pa rnams nges par sel ba'i ngo bo nyid kyis na/ shes rab kyi pha rol tu phyin pa'i tshul yin la/ de bas na 'di ni sdig pa thams cad 'joms pa'i mchog ces bya'o// de ltar rdo rje rnon pos de bzhin gshegs pa thams cad kyi nyon mongs pa dang nye ba'i nyon mongs pa bcad la nyon mongs pa dang nye ba'i nyon mongs pa dang / sgrib pa med pa'i sems ni sngon gyi 'phen pa'i shugs kyi dbang gis mngon par shes pa la sogs pa'i mthus dkyil 'khor gyi 'khor lo'i tshul rdo rje rgyus dkyil 'khor du 'jug par byed do zhes bstan pa'i phyir/ de nas zhes bya ba la sogs pa gsungs te/ de nas bcom ldan 'das kyis snying po 'di rang gi thugs ka nas phyung ngo zhes bya bar sbyar ro// sems bskyed pa'i rjes thogs nyid la/ chos kyi 'khor lo ste dkyil 'khor rab tu bskor zhing sprul pa'i ngang tshul 'di la mnga' bas na sems bskyed ma thag tu chos kyi 'khor lo bskor ba'o// byang chub sems dpa' chen po yang yin la/ sems bskyed ma thag tu chos kyi 'khor lo bskor ba yang pas na/ byang chub sems dpa' chen po sems bskyed ma thag tu chos kyi 'khor lo bskor ba'o// ji skad du bshad pa'i sems dpa'i rdo rje'i gzugs can ni kun du bzang po'o// 'di'i dam tshig ni dkyil 'khor chen po la sogs pa'i tshul lo// lhag ma ni snga ma bzhin te/ dkyil 'khor la sogs pa sprul pa bskyed pa'i rnam par thugs rtse gcig tu mdzad ces bya ba'i tha tshig go// de bzhin gshegs pa thams cad kyi 'khor lo'i dam tshig ces bya ba la/ de bzhin gshegs pa thams cad kyi 'khor lo ni dkyil 'khor dang rdo rje rgyu'i tshul lo// de'i dam tshig ni bskyed pa'i rgyu'o// bcom ldan 'das rdo rje 'dzin pa de nyid de zhes bya ba ni sems dpa'i rdo rje rnam pa rdo rje dbyings la sogs pa rdo rje dbyings kyi dum bu las gsungs pa'i dkyil 'khor thams cad du gyur te byung ngo // rdo rje 'khor lo'i dbyibs zhes bya ba ni rdo rje rtse gcig pa'i rtsibs brgyad pa can gyi 'khor lo'i gzugs so// de nas zhes bya ba la sogs pa la/ bcom ldan 'das kyi thugs la gnas nas ched du brjod pa 'di ched du brjod do zhes bya bar sbyar ro// de bzhin gshegs pa thams cad kyi chos kyi 'khor lo ni bcom ldan 'das rdo rje rgyu'o// de bskor ba ni sems can gyi rgyud la bskyed pa'o// de nyid la sogs pa gang yin pa de ni/ de bzhin gshegs pa thams cad kyis sems bskyed ma thag tu chos kyi 'khor lo bskor ba la sogs pa sangs rgyas thams cad kyi rdzu 'phrul dang cho 'phrul rnams byas nas/ de bzhin gshegs pa thams cad gcig tu gyur nas/ byang chub sems dpa' sems dpa' chen po sems bskyed ma thag tu chos kyi 'khor lo bskor ba'i skur gyur to// rgyu gang yin zhe na/ sems bskyed ma thag tu chos kyi 'khor lo rab tu bskor ba nyid dang zhes bya ba gsungs te/ sems bskyed pa tsam gyis chos kyi 'khor lo rab tu bskor ba'i rgyus ni rab tu bskor ba'o// gang gis de'i ngo bo nyid yin pa des na rab tu bskor ba yin pa nyid do// gang gi zhe na/ rdo rje dam pa chos can gyi// zhes bya ba ste/ de bzhin gshegs pa thams cad gcig tu mdzad pa'i tshul gyis rdo rje rgyu bskyed par thugs rtse gcig tu mdzad pa na rdo rje sems dpa'i ting nge 'dzin to// e ma'o rdo rje 'khor lo bdag // ces bya ba ni stong pa nyid kyi rang bzhin bdag yin pa'o// su zhig gi yin zhe na/ rdo rje dam pa chos can gyi// zhes bya ba ste/ rdo rje nyid gang gi chos kyi mchog yin pa de ni/ rdo rje dam pa chos can gyi ste/ de bzhin gshegs pa ste/ de rnams kyi de kho na nyid kyi chos nyid ces bya ba'i tha tshig go// ci zhig ngo mtshar che zhe na/ gang phyir sems bskyed tsam gyis kyang // zhes sems bskyed pa'i rjes thogs nyid la chos kyi 'khor lo ste/ dkyil 'khor rab tu bskor bar gyur// zhes bya'o// 'di skad ston pa yin te/ bdag ni gnyis su med pa'i ye shes kyi ngo bo yin pa las/ gdul bya rnams kyis dkyil 'khor sprul pas sems can gyi don byed par bdag mthong zhing rtogs pa 'di ngo mtshar che'o// de bzhin gshegs pa thams cad kyi g.yon phyogs kyi zla ba'i dkyil 'khor la gnas nas zhes bya ba ni/ bcom ldan 'das snang ba mtha' yas kyi g.yon logs su'o// yang zhes bya ba'i sgras ni/ sngar ni 'phags pa 'jam dpal gyi tshul gyis shes rab dang ye shes bskyed pa'i phyir bka' nod pa yin la/ da ltar dkyil 'khor bskor ba'i phyir yin pas yang zhes bya ba'i sgra smos so// de nas zhes bya ba la sogs pa la/ bcom ldan 'das kyis 'khor lo de de'i lag pa gnyis su byin no zhes bya bar sbyar ro// de bzhin gshegs pa thams cad kyi 'khor lo zhes bya ba'i ting nge 'dzin la snyoms par zhugs te zhes bya ba la/ de bzhin gshegs pa thams cad kyi 'khor lo ni rnam par snang mdzad kyi phyag na gnas pa'i rtsibs brgyad pa ste/ de la dmigs pa'i ting nge 'dzin ni/ de bzhin gshegs pa thams cad kyi 'khor lo rdo rje zhes bya ba'o// ting nge 'dzin de la snyoms par zhugs pa la ni 'khor lo sbyin pa'i rnam par thugs rtse gcig tu mdzad ces bya ba'i bar du'o// de bzhin gshegs pa thams cad kyi dkyil 'khor chen po ni rdo rje dbyings la sogs pa dang rdo rje rgyu ni dkyil 'khor chen po'o// de'i dam tshig ni rgyu'o// 'khor lo de ci'i phyir byin zhe na/ sems can gyi zhes bya ba la sogs pa gsungs te/ sems can gyi khams ma lus shing lus pa med par 'jug pa des phyir mi sdog pa thob pa'i don des/ 'khor lo gang yin pa de la de skad ces bya'o// des bde ba dang yid bde ba thams cad myong bar bya ba ni/ de la gnas pas byang chub sems dpa' chen po'i lam las phyir mi ldog par gyur pas na phyir mi ldog pa ste/ ldog pa med pa ni mi ldog pa'o// de bzhin gshegs pa thams cad kyi dam pa'i chos kyi 'khor lo ni dkyil 'khor ro// de bskor ba ni gdul bya'i rgyud la bskor ba'o// de nyid ni dam pa grub pa ste/ de dag gi phyir zhes bya ba byang chub ba sems dpa' chen po sems bskyed ma thag tu chos kyi 'khor lo bskor ba gdul bya'i rgyud la bskyed pa'i rgyur ro// bar du zhes bya ba'i sgras ni gzhan dag kyang bsdu'o// de bzhin du zhes bya ba ni sangs rgyas lnga'i rin po che'i dbu rgyan dang / dar dpyangs kyi dbang gis dbang bskur nas so// rdo rje snying po zhes bya ba la rdo rje ni stong pa nyid kyi ye shes so// snying po ni gces par bya bar bshad do// de grub pa'i rgyu yin pas na/ 'khor lo ni rdo rje snying po des nye bar mtshon pa'i sems dpa' ni rdo rje snying po'o// phyir mi ldog pa nyid du 'jog cing zhes pa ni/ phyir mi ldog pa'i ngo bo nyid ni phyir mi ldog pa nyid de/ phyir mi ldog pa de nyid du 'jog pa ni rang gi rang bzhin de bzhin gshegs pa thams cad du byed pa'o// 'di de sangs rgyas thams cad kyi// zhes bya ba ni bdag gi lag par byin pa gang yin pa 'di ni sangs rgyas thams cad kyi yin no// las ci zhig byed ce na/ chos rnams thams cad rnam par sbyong // zhes bya ba yin te/ chos rnams thams cad ni byang chub tu sems bskyed pa la sogs pa'o// de rnams kyi dkyil 'khor du 'jug pas rnam par dag par 'gyur la/ de bas na 'khor lo ni chos thams cad rnam par sbyong bar byed pa yin no// phyir mi ldog pa rnams kyi 'khor lo ni phyir mi ldog pa'i 'khor lo'o// ni zhes bya ba'i sgras ni nges par gzung ba ste/ 'dis ni phyir mi ldog pa rnams kyi yin gyi gzhan gyi ni ma yin no// de bas na/ byang chub snying po yin par bshad// ces bya ba ste/ nyan thos dang rang sangs rgyas kyi byang chub la ltos na/ bla na med pa yang dag par rdzogs pa'i byang chub ni/ mchog yin pas snying por gyur pa yin la/ de'i ngo bo nyid ni 'khor lo 'di yin pas byang chub snying po yin zhes bya'o// bshad ces bya ba ni rgyud 'dir gsungs pa'o// de ltar rdo rje rgyus de bzhin gshegs pa rnams dkyil 'khor du bcug nas/ de dkyil 'khor la sogs pa bshad pa'i tshul gyis rdo rje smra ba spros pa med pa'i chos nyid la ji ltar nges par sbyor ba de ni/ de nas zhes bya ba la sogs pas ston te/ de nas bcom ldan 'das kyis snying po 'di rang gi thugs ka nas phyung ngo zhes bya bar sbyar ro// chos thams cad ni ngag gi lam dang bral zhing // sgra rnams brag ca dang 'dra'o zhes thugs su chud pas 'di la tshig tu brjod pa mi mnga' bas na mi gsung ba'o// byang chub sems dpa' chen po yang yin la mi gsung ba yang yin pas na byang chub sems dpa' chen po mi gsung ba ste/ sems dpa'i rdo rje'i tshul can gyi kun du bzang po'o// de'i dam tshig ni chos kyi yi ge'i gzugs so// de las byung ba ni sems dpa'i rdo rje'i tshul gyis chos gang las byung ba'o// de'i byin gyi rlabs ni brtan par byed pa'i ting nge 'dzin gang yin pa'i ting nge 'dzin de la snyoms par 'jug pa'i chos kyi yi ge la sogs pa sprul zhing bskyed pa'i rnam par thugs rtse gcig tu mdzad ces bya ba'i tha tshig go// de bzhin gshegs pa thams cad bzlas pa'i dam tshig ces bya ba ni/ rdo rje smra ba ni bzlas pa'o// de'i dam tshig ni bskyed pa'i rgyu ste/ badzra b+hA Sha zhes bya ba'i snying po'o// de nas zhes bya ba la sogs pa la/ bcom ldan 'das de nyid rdo rje bzlas pa'i dbyings su gyur te phyag gnyis su gnas so zhes bya bar sbyar ro// bcom ldan 'das phyag na rdo rje de nyid ces bya ba ni sems dpa'i rdo rje'i tshul lo// de bzhin gshegs pa thams cad kyi chos nyid kyi yi ge ni/ sgra 'byung ba yin pa'i phyir chos kyi yi ge zhes bya ste/ ljags kyi phyag rgya la bya bar bshad do// 'di yang ci'i phyir zhe na/ rang gi phyag rgya las gzugs su sprul pa de ni de las rang gi rnam par sprul pa thams cad 'dir 'dod de/ gang gi phyir rdo rje bzlas pa'i dbyibs zhes bya ba lce'i phyag rgya yin no// de nas zhes bya ba la sogs pa la/ byang chub sems dpa'i skur gyur nas ched du brjod pa 'di ched du brjod do zhes bya bar sbyar ro// de bzhin gshegs pa thams cad kyi chos nyid ni chos thams cad spros pa med pa'o zhes bya ba'o// de la sogs pa gang yin pa de dag byas pa ste/ gdul bya rnams la rdo rje smra ba'i ting nge 'dzin bskyed pa la sogs pa la zhes bya ba'i bar du'o// rdo rje sems dpa'i ting nge 'dzin shin tu tshig ma yin pa nyid dang zhes bya ba ni gang la tshig med pa de ni tshig ma yin pa'o// mdzes pa yang yin la tshig ma yin pa yang yin pas na shin tu tshig ma yin pa ste/ de'i ngo bo nyid yin pas na tshig ma yin pa nyid do// de yang sangs rgyas thams cad gcig tu byas nas byang chub sems dpa' chen po rdo rje smra ba'i gzugs su shin tu yongs su bsgom pa'i phyir ro zhes bya ba'i tha tshig go// e ma'o rang 'byung rnams kyi zhes bya ba ni sangs rgyas rnams kyi'o// gsang ba ni de'i snod ma yin pa'i 'gro ba la brtse bar bya ba yin pas so// de nyid kyis na ldem po ngag tu bdag dgongs te zhes bya ba gsungs te/ dgongs pa can gyi tshig drang ba'i don du gsungs pa ni ldem po'i ngag go// bdag ces bya ba ni bdag nyid yin par smra ba'o// dgongs zhes bya ba ni bshad ces pa'o// ci zhig ngo mtshar che zhe na/ gang gi phyir zhes bya ba la sogs gsungs te/ gang gi phyir ro// dkyil 'khor la sogs pa'i tshul gyis dam pa'i chos tshig gis brjod du med par 'chad cing ston pas na/ tshig gi spros dang rnam par bral// zhes bya'o// 'di skad ston pa yin te/ don dam par ni chos ston par 'byung ba yang med na/ kun rdzob tu ston par mdzad pas gdul bya rnams kyis don dam par ston par mdzad do snyam pa 'di ni ngo mtshar che'o// de bzhin gshegs pa thams cad kyi rgyab na zhes bya ba ni/ bcom ldan 'das 'od dpag tu med pa'i'o// de nas zhes bya ba la sogs pa la/ bcom ldan 'das kyis rdo rje bzlas pa de de'i lag tu byin no zhes bya bar sbyar ro// de bzhin gshegs pa thams cad kyi gsung ni lce'i phyag rgya ste/ de la dmigs pa ni gsung rdo rje zhes bya ba'i ting nge 'dzin te/ de la snyoms par zhugs pa ni lce sbyin pa'i rnam par thugs rtse gcig tu mdzad do zhes bya ba'i tha tshig go// de bzhin gshegs pa thams cad kyi gsung gi ye shes ni/ chos thams cad spros pa med pa zhes bya ba rdo rje smra ba'i tshul du nges pa'o// de'i dam tshig ni rgyu'o// sems can gyi khams ma lus shing lus pa med pa rnams kyi tshig grub pa ni so so yang dag par rig pa bzhi thob pa'o// de bzhin gshegs pa thams cad kyi gsung gi gsang ba'i ngo bo nyid ni/ de bzhin gshegs pa thams cad kyi gsung gi gsang ba ste/ rdo rje smra ba'i ngo bo nyid do// de bzhin du zhes bya ba ni/ sangs rgyas lnga'i rin po che'i dbu rgyan dang dar dpyangs kyi dbang gis dbang bskur ba'o// rdo rje'i tshig ces bya ba ni/ chos thams cad spros pa dang bral ba 'dis sam/ rdo rje'i tshig ni sgra spangs pa'i zhes bya ba 'dis nye bar mtshon pa nyid kyis ni rdo rje'i tshig ces bya'o// rdo rje bzlas pa des zhes bya ba ni rang gi phyag na gnas pa'i ljags kyi phyag rgya'i tshul gyis so// de bzhin gshegs pa thams cad la yang dag par smra zhing zhes bya ba ni/ rnam par snang mdzad la sogs pa'i de bzhin gshegs pa phyogs bcu na bzhugs pa thams cad dang / yang dag par smra ba'i rang bzhin can rdo rje'i tshig brjod pa la brtson par byed cing ched du brjod pa 'di ched du brjod pa ste/ 'di zhes bya ba ni blo la gnas pa'o// 'di de sangs rgyas thams cad kyi// zhes bya ba ni/ rang gi lag na gnas pa gsungs pa'o// de ci zhig yin zhe na/ rdo rje bzlas par brjod pa yin// zhes bya ba gsungs te/ spros pa med par brjod pa ni rdo rje bzlas pa zhes brjod cing bshad pa yin no// de bzhin gshegs pa thams cad kyi// sngags 'di myur du sgrub byed yin// zhes bya ba ni sgra spangs pa'i tshig gi spros pa med pa'i chos smra ba nyid/ de bzhin gshegs pa thams cad de// rdo rje dbyings kyi dum bu las gsungs pa'i sngags rnams myur du sgrub par byed pa yin no// rdo rje chos nyid kyi ye shes dang zhes bya ba la sogs pas ni sdom gsungs pa yin te/ rdo rje chos nyid ni gnyis su med pa'i ting nge 'dzin to// de'i ye shes ni rdo rje chos su nges pa'o// de bzhin gshegs pa thams cad kyi shes rab nyid ni ye shes te rdo rje rnon po'o// chos kyi 'khor lo chen po ni dkyil 'khor te/ de bskor ba'i ye shes ni rdo rje rgyu'o// de bzhin gshegs pa thams cad kyi gsung gi spros pa ni ngag gi rnam par rtog pa'o// de rnam par rtog pa'i ye shes ni rdo rje smra ba'o// de bzhin gshegs pa thams cad kyi ye shes chen po las byung ba'i sems dpa' ni/ ye shes sems dpa' chen po ste/ shes rab kyi pha rol tu phyin pa las byung ba'o zhes bya ba'i tha tshig go// de yang shes rab kyi pha rol tu phyin pa rgyal po/ thub pa'i dbang po 'od dpag med// ces gsungs pa yin no// de dag kyang ldog pa'i dbyibs rnam pa bzhir gzhag par bya ste/ bsgral ba dang / grol ba dang / dbugs dbyung ba dang / mya ngan las 'das pa la gzhag pa'i phyir yang log pa'i ting nge 'dzin gyi rgya mtsho las/ rdo rje chos kyi yang dag pa'i ting nge 'dzin gyi tshul gyis bsgral ba ni/ mnyam par gzhag pa'i sems kyis yang dag pa ji lta ba bzhin du rab tu shes so zhes bya ba'i don to// rdo rje rnon pos ni nyon mongs pa dang nye ba'i nyon mongs pa rnams las grol bar mdzad do// rdo rje rgyus ni rdzu 'phrul dang rnam par 'phrul pa sna tshogs pa'i tshul gyis 'gro ba rnams dbugs 'byin to// rdo rje smra bas ni rnam par rtog pa'i tshig las spros pa med pa'i chos khong du chud pas mya ngan las 'das pa la 'jog par mdzad do// de ltar rdo rje smra bas de bzhin gshegs pa thams cad spros pa med pa'i chos la sbyar ba rnams mchod pa med par 'grub par mi 'gyur bas/ de'i phyir rdo rje las kyi de bzhin gshegs pa thams cad ma lus shing lus pa med pa'i mchod pas mchod pa yin pa ni/ de nas zhes bya ba la sogs pa gsungs te/ de nas bcom ldan 'das kyis snying po 'di rang gi thugs ka nas phyung ngo zhes bya bar sbyar ro// de bzhin gshegs pa thams cad kyi sangs rgyas kyi sprul pa dang / ma lus shing lus pa med pa'i sems can gyi don gyi tshul gyis phrin las sna tshogs pa rnam pa tha dad pa mnga' ba/ gang yin pa de ni de bzhin gshegs pa thams cad kyi phrin las thams cad pa'o zhes bya'o// phrin las thams cad pa'ang yin la byang chub sems dpa' chen po'ang yin pas/ byang chub sems dpa' chen po'i phrin las thams cad pa'o// ji skad du gsungs pa'i sems dpa'i rdo rje ni de'i dam tshig go// de las byung ba ni phrin las thams cad kyi 'od zer la sogs pa'o// sems dpa'i rdo rje'i tshul gang las phrin las byin gyis brlab pa'i phyir/ rdo rje ltar mi byad pa'i ting nge 'dzin gang la ming de skad ces bya ba de la snyoms par 'jug pa ni/ phrin las kyi 'od zer la sogs pa bskyed pa'i rnam par thugs rtse gcig tu mdzad ces bya ba'i bar du'o// de bzhin gshegs pa thams cad kyi phrin las kyi dam tshig ni rgyu ste/ rdo rje las bskyed pa'i rgyur gyur pa'o// 'di zhes bya ba ni thugs la gnas so// de nas zhes bya ba la sogs pa la/ bcom ldan 'das de nyid las kyi rdo rje'i dbyibs su gyur nas phyag gnyis su gnas so zhes bya bar sbyar ro// las thams cad ni sna tshogs rdo rje'o// de'i las kyi mnyam pa nyid ni/ don dam par dngos po med pa'i ngo bo nyid rnam par mi rtog pa tsam las byung ba'o// de'i ye shes ni thugs su chud pa'o// shin tu rtogs pa ni rnam par rtog pa ma lus par spangs pas thugs su chud pa gang yin pa de ni de bzhin du de'i ngo bo nyid yin pas shin tu rtogs pa nyid kyi phyir ro// shin tu rtogs pa nyid gang yin zhe na/ rdo rje sems dpa'i ting nge 'dzin ni zhes bya ba'o// phrin las kyi 'od zer la sogs pa'i tshul gyis 'byung ba la sogs pas sna tshogs rdo rje bskyed pa'i rnam par thugs rtse gcig tu mdzad ces bya ba'i tha tshig go// bcom ldan 'das rdo rje sems dpa' de nyid de zhes bya ba ni sems dpa'i rdo rje'o// de bzhin gshegs pa thams cad kyi phrin las kyi 'od zer du gyur te/ byung nas zhes bya ba ni/ sna tshogs rdo rje lta bu'i 'od zer ni phrin las kyi 'od zer te der gyur pa'o// de bzhin gshegs pa thams cad kyi phrin las ni sna tshogs rdo rje'o// de'i las kyi dbyings ni sna tshogs rdo rje'i rgyu ste/ sna tshogs rdo rje lta bu'i 'od zer gyis khyab pa ni de bzhin gshegs pa thams cad kyi phrin las kyi dbyings so// de'i rang bzhin ni de'i ngo bo nyid do// gyur to zhes bya ba ni 'jig rten gyi khams rnams su'o// de nas zhes bya ba la sogs pa la byang chub sems dpa'i skur gyur te/ bcom ldan 'das rnam par snang mdzad kyi thugs ka na gnas nas ched du brjod pa 'dis ched du brjod do zhes bya bar sbyar ro// de bzhin gshegs pa thams cad kyi phrin las la sogs pa'i sangs rgyas thams cad kyi rdzu 'phrul dang cho 'phrul rnams byas nas zhes bya ba la/ de bzhin gshegs pa thams cad kyi phrin las ni rdo rje las kyi ting nge 'dzin bskyed pa'i sems can gyi don to// de la sogs pa gang yin pa de rnams byas nas/ de bzhin gshegs pa de dag thams cad gcig tu gyur to// byang chub sems dpa' chen po rdo rje las kyi skur gyur to// rgyu gang gi phyir zhe na/ rdo rje sems dpa'i ting nge 'dzin ni de bzhin gshegs pa thams cad kyi phrin las mtha' yas pa nyid dang zhes pa gsungs te/ de bzhin gshegs pa thams cad kyi phrin las mtha' yas pa ni/ sangs rgyas kyi sprul pa dang / sems can smin pa dang grol ba'i mtshan nyid can gang yin pa de ni de bzhin gshegs pa thams cad kyi phrin las mtha' yas pa ste/ de'i ngo bo nyid yin pas na de bzhin gshegs pa thams cad kyi phrin las mtha' yas pa nyid do// gang gi yin zhe na/ rdo rje sems dpa'i ting nge 'dzin zhes bya ba smos te/ 'jig rten gyi khams thams cad kyi rdul phra rab dang mnyam pa'i de bzhin gshegs pa rnams gcig tu byas nas byang chub sems dpa' chen po rdo rje las kyi skur gang gis bskyed pa de ni 'dir rdo rje sems dpa'i ting nge 'dzin to// e ma'o sangs rgyas rnams kyi nges// zhes bya ba la/ nges pa ni gdon mi za ba ste don yod pa'o// gang gi zhe na/ sangs rgyas rnams kyi'o// phrin las kun ni sems can gyi don gyi las dang / sangs rgyas kyi sprul pa'i las so// nam mkha'i khams ma lus par khyab pas na mang ba'o// ci zhig ngo mtshar che zhe na/ sangs rgyas don ni zhes bya ba la sogs pa gsungs te/ sangs rgyas kyi don ni 'gro ba'i don gyi rgyur ro// lhun grub phyir ni rnam par mi rtog pa'i tshul gyis rdo rje'i las la 'jug pa ni ngo mtshar che'o// phyir mi ldog pa'i las ni rdo rje las te/ sngon gyi 'phen pa'i shugs kyis stobs kyis 'jug cing mi phyed pa'i rang bzhin can yin pa'i phyir ro// gal te lhun gyis grub pa la 'jug pa de lta na yang ngo mtshar ci zhig che zhe na/ gang gi phyir lhun gyis grub pa'i stobs kyis las la 'jug par snang ba de'i phyir ngo mtshar che'o// de bzhin gshegs pa thams cad kyi spyan sngar zhes bya ba ni bcom ldan 'das don yod grub pa'i mdun du'o// de nas zhes bya ba la sogs pa la/ bcom ldan 'das kyis las kyi rdo rje de bzhin du byin no zhes bya bar sbyar ro// de bzhin gshegs pa thams cad kyi gdon mi za ba yang yin la rdo rje yang yin pas/ de bzhin gshegs pa thams cad kyi don yod pa'i rdo rje ste/ sna tshogs rdo rje'o// de la dmigs pa'i ting nge 'dzin ni gdon mi za ba'i rdo rje zhes bya ste/ de la snyoms par zhugs pa ni sna tshogs rdo rje sbyin pa'i rnam par thugs rtse gcig tu mdzad ces bya ba'i bar du'o// de bzhin gshegs pa thams cad kyi mchod pa ni sems can gyi don bya ba dang / sangs rgyas la mchod pa'o// de la 'jug pa ni de bzhin gshegs pa thams cad kyi mchod pa la 'jug pa'o// sogs pa'i sgras ni byang chub tu sems bskyed pa la sogs pa bsdu'o// de nyid la sogs pa'i gdon mi za ba dang / tshad med pa'i las kyi cho ga rgyas pa thams cad gang yin pa de ni de bzhin gshegs pa thams cad kyi mchod pa la 'jug pa la sogs pa gdon mi za ba dang tshad med pa'i las kyi cho ga rgyas pa thams cad de gdon mi za ba yang yin la tshad med pa yang yin pas gdon mi za ba dang tshad med pa'o// las kyi cho ga rgyas pa thams cad ni byang chub tu sems bskyed pa la sogs pa'i cho ga rgyas par ni re re zhing yang mtha' yas pa'o// de'i dam tshig ni rgyu'o// sems can gyi khams ma lus shing lus pa med pa rnams kyi las thams cad ni sngar bshad pa rnams so// de grub pa ni rdzogs pa'o// des kyang bde ba dang yid bde ba thams cad myong bar bya ba'i phyir ro// de bzhin gshegs pa thams cad kyi rdo rje'i phrin las ni byang chub sems dpa' chen po'i tshul nyid do// rdo rje las kyi ngo bo nyid yin pas na/ rdo rje'i phrin las nyid de/ de'i ye shes dang mngon par shes pa drug ni de bzhin gshegs pa thams cad kyi phrin las nyid dang / ye shes dang mngon par shes pa rnams te/ de nyid ni dngos grub dam pa'i ye shes yin pas de'i rgyur ro// bar du zhes bya ba'i sgras ni sa dang pha rol tu phyin pa la sogs pa bsdu'o// phrin las thams cad kyi 'khor lo bskor ba zhes bya ba la/ phrin las thams cad kyi 'khor lo ni las kyi dkyil 'khor thams cad dang / de'i rigs rnams so// phrin las thams cad kyi 'khor lo bskor ba nyid du de bzhin gshegs pa thams cad kyi rdo rje'i dbang gis dbang bskur nas zhes bya ba ni yi ge oM dang nam mkha' mdzod kyi phyag rgyas sna tshogs rdo rje'i phreng ba'i dbang bskur ba byin la las kyi dkyil 'khor sprul par bya ba'i phyir dang po sbyor ba'i ting nge 'dzin gyi bar bstan pa yin no// rdo rje dbyings kyi dkyil 'khor du ni sangs rgyas lnga'i dbu rgyan dang dar dpyangs kyi dbang gis dbang bskur bar bya'o zhes sngar bshad pa'i tshul bzhin du shes par bya'o// de yang slob dpon sna tshogs rdo rje thogs pas las kyi dkyil 'khor gyi cho ga bya la/ slob ma la yang sna tshogs rdo rje'i mtshan ma sbyin par bya'o// sna tshogs rdo rje sna tshogs rdo rje zhes bya ba ni kha dog sna tshogs pa'i phyir/ sna tshogs rdo rjes nye bar mtshan pa nyid yin pa'i phyir dang las sna tshogs byed pa'i phyir sna tshogs rdo rje zhes bshad do// rang gi snying gar zhugs te zhes bya ba ni g.yon bsnyems pas sna tshogs dril bu bsnams te/ phyag g.yas pas rang gi thugs kar bstod pa'i tshul gyis rdo rje bsnams shing phyogs bcu'i de bzhin gshegs pa thams cad rang gi rnam par thar pa'i phrin las la sbyor zhing ngo // 'di de sangs rgyas thams cad kyi// zhes bya ba ni rang gi phyag na gnas pa'i sna tshogs rdo rje gsungs pa'o// las rnams thams cad byed pa'i mchog // ces bya ba ni ji skad du gsungs pa'i las sna tshogs rdzogs par byed pa'o// bdag ste zhes bya ba ni bdag nyid yin par ston to// de ltar na gang gi phyir bdag sna tshogs la sna tshogs rdo rje sbyar ba yin no// de ltar rdo rje las kyi de bzhin gshegs pa thams cad ma lus shing lus pa med pa'i mchod pas mchod nas ji ltar de rdo rje bsrung bas sngon chad theg pa gzhan 'dod pa'i sems su lhung ba las bsrung bas bsrungs pa de bstan pa ni/ de nas zhes bya ba la sogs pa yin te/ bcom ldan 'das kyis snying po 'di rang gi thugs ka nas phyung ngo zhes bya bar sbyar ro// byang chub sems dpa' chen po yang yin la/ brtson 'grus thub par dka' ba yang yin pas na/ byang chub sems dpa' brtson 'grus thub par dka' ba ste/ gang gis brtson 'grus thub par dka' ba de ni brtson 'grus thub par dka' ste/ phyir mi ldog pa'i brtson 'grus byang chub chen por spro ba'i brtson 'grus so// de bzhin gshegs pa thams cad kyi thugs ka na gnas pa'i rdo rje rtse lnga pa'i gzugs ni kun du bzang po yin la/ de'i dam tshig ni go cha brtan pa la sogs pa'i tshul lo// de las byung ba de ni sems dpa'i rdo rje'i tshul gang las/ las su gyur pa des byin gyis brlabs pa ni brtan par byed pa'i phyir/ rdo rje ltar mi phyed pa'i ting nge 'dzin gang yin pa de la snyoms par zhugs pa ni go cha brtan pa sprul cing bskyed pa'i rnam par thugs rtse gcig tu mdzad ces bya ba'i bar du'o// ji lta bu zhe na/ de bzhin gshegs pa thams cad kyi bsrung ba zhes bya ba ste/ go cha brtan pa'o// de'i dam tshig ni rgyu'o// de'i ngo bo rang gi thugs kyis pa'i ye shes ni snying po ste/ badzra rak+Sha zhes bya'o// 'di zhes bya ba ni thugs la gnas pa gsungs pa'o// bcom ldan 'das phyag na rdo rje de nyid de zhes bya ba ni sems dpa'i rdo rje'i gzugs te phyag na rdo rje bskyed pa'i rgyur gyur pas phyag na rdo rje zhes bshad do// go cha brtan por gyur te zhes bya ba ni/ rdo rje'i rang bzhin gyi go cha brtan pa ste/ der gyur nas bcom ldan 'das rnam par snang mdzad kyi thugs su zhugs te/ nam mkha'i khams kyi tshad tsam gyi go cha'i dbyibs su gyur nas/ bsdu ba byas pa las thugs ka nas phyung ste de nyid kyi phyag gnyis su gnas so// de nas zhes bya ba la sogs pa la/ byang chub sems dpa'i lus su gyur nas ched du brjod pa 'di ched du brjod do zhes bya bar sbyar ro// de bzhin gshegs pa thams cad la/ srung ba'i cho ga rgyas pa'i las la sogs pa dang / sangs rgyas thams cad kyi rdzu 'phrul dang cho 'phrul rnams byas nas zhes bya ba ni gdul bya rnams la rdo rje bsrung ba'i ting nge 'dzin bskyed pa ni de bzhin gshegs pa thams cad la bsrung ba ste/ de'i cho ga rgyas pa'o// de nyid ni las so// de la sogs pa gang yin pa de la de skad ces bya ste/ de dang sangs rgyas thams cad kyi rdzu 'phrul dang cho 'phrul rnams byas nas/ de bzhin gshegs pa'i sku de dag thams cad gcig tu gyur nas/ brtson 'grus thub par dka' ba'i lus gcig tu gyur to// rgyu gang gis she na/ rdo rje sems dpa'i ting nge 'dzin ni/ brtson 'grus dam pa thub par dka' ba nyid dang zhes bya ba gsungs te/ brtson 'grus brtan po shin tu thub par dka' ba gang yin pa de ni/ brtson 'grus dam pa thub par dka' ba ste/ de kho na nyid yin pas na thub par dka' ba nyid do// brtson 'grus dam pa thub par dka' ba nyid de gang yin zhe na/ rdo rje sems dpa'i ting nge 'dzin no zhes bya ba ste 'jig rten gyi khams thams cad kyi rdul phra rab dang mnyam pa'i sangs rgyas rnams gcig tu byas nas/ byang chub sems dpa' chen po rdo rje bsrung ba'i skur bskyed pa gang yin pa de ni 'dir rdo rje sems dpa'i ting nge 'dzin ni brtson 'grus chen po thub par dka' ba nyid ces bya'o// e ma'o brtson 'grus go cha ni// zhes bya ba ni brtson 'grus kyi rang bzhin can gyi go cha'o// brtan pa'i bdag nyid can zhes bya ba'i brtan pa'i rang bzhin can gang yin pa de ni brtan pa'i bdag nyid do// de bzhin gshegs pa chos kyi sku// zhes bya ba'i bdag nyid do// rab brtan bdag ces bya ba ni mi phyed pa'o// ci zhig ngo mtshar che zhe na/ gang gi phyir/ de ni brtan phyir lus min yang // rdo rje'i lus su byed pa'i mchog // ces bya ba gsungs te/ de bzhin gshegs pa rnams ni gzugs kyi sku ma yin te/ chos kyi sku mi snang ba'i rang bzhin yin na/ de rnams gzugs kyi rang bzhin du snang zhing rdo rje'i skur bdag byed pa ni ngo mtshar che'o// 'di skad ston pa yin te/ de bzhin gshegs pa rnams ni don dam par chos kyi sku'i ngo bo nyid yin pas/ de rnams la gzugs kyi sku mi mnga' ba nyid yin na/ gdul bya rnams la 'di ltar rdo rje bsrung bas de bzhin gshegs pa rnams kyi gzugs kyi sku rdo rje dang mnyam par byed do snyam du sems pa 'di ni ngo mtshar che'o// de bzhin gshegs pa thams cad kyi// zhes bya ba ni bcom ldan 'das don yod par grub pa'i g.yas phyogs su'o// bka' nod cing zhes bya ba ni de bzhin gshegs pa thams cad bsrung ba'i don du'o// de nas zhes bya ba la sogs pa la/ bcom ldan 'das kyis cho ga de de'i lag tu byin no zhes bya bar sbyar ro// de bzhin gshegs pa thams cad kyi rdo rje'i go cha'i phyag rgya ni rdo rje brtan pa ste/ de la dmigs pa'i ting nge 'dzin ni de bzhin gshegs pa thams cad kyi rdo rje brtan pa zhes bya ste/ de la snyoms par zhugs pa ni go cha sbyin pa'i rnam par thugs rtse gcig tu mdzad ces bya ba'i tha tshig go// de bzhin gshegs pa thams cad kyi brtson 'grus kyi pha rol tu phyin pa ni bcom ldan 'das rdo rje bsrung ba'o// de'i dam tshig ni bskyed pa'i rgyu'o// de ci'i phyir byin zhe na/ sems can gyi khams zhes bya ba la sogs pa gsungs te/ sems can gyi khams ma lus shing lus pa med pa rnams yongs su bskyang ba dang zhes bya ba ni rdo rje bsrung ba'i phyag rgyas theg pa gzhan 'dod pa las bzlog pa dang / phyi rol gyi 'tshe ba rnams bzlog pa'o// des kyang 'jig rten dang 'jig rten las 'das pa'i bde ba dang yid bde ba thams cad myong ba'i don du'o// de bzhin gshegs pa thams cad kyi rdo rje'i sku thob pa'i mchog grub par bya ba zhes bya ba la/ de bzhin gshegs pa thams cad kyi rdo rje'i sku ni rdo rje bsrung ba'i sku'o// bar du zhes bya ba'i sgras ni ma smos pa rnams kyang bsdu'o// rdo rje grogs po zhes bya ba ni/ ji skad du bshad pa'i nyes pa bzlog pas mdza' bo'i don rdzogs par byed pa dang / mi phyed pa nyid kyis na rdo rje grogs po zhes bshad do// de bzhin gshegs pa thams cad la go cha bskon zhing zhes bya ba ni sems can gyi khams rnams rnam par snang mdzad la sogs pa'i ngo bor byed cing ngo // 'di de sangs rgyas thams cad kyi// zhes bya ba ni rang gi phyag na gnas pa'i go cha gsungs pa'o// byams pa'i go cha dam pa ste// zhes bya ba ni/ byams pa'i don rdzogs par byed pas na/ byams pa'i go cha zhes gsungs so// de yang gang gi phyir brtson 'grus brtan pas bsrung ba zhes bya ba gsungs te/ 'khor gsum yongs su dag pa rnam par sbyangs pa'i brtson 'grus kyi ngo bo zhes bya ba'i tha tshig go// gang gi phyir de lta yin pa des na grogs po chen por brjod pa yin zhes bya'o// de ltar rdo rje bsrung bas de bzhin gshegs pa thams cad bsrungs nas/ rdo rje gnod sbyin gyis bsrung ba'i yongs su bskyangs pas yongs su bsrung bar bya'o zhes bya ba'i don ni/ de nas bcom ldan 'das zhes bya ba la sogs pa gsungs pa yin te/ bcom ldan 'das kyis snying po 'di rang gi thugs ka nas phyung ngo zhes bya bar sbyar ro// byang chub sems dpa' chen po yang yin la/ bdud thams cad rab tu 'joms pa yang yin pas/ byang chub sems dpa' chen po bdud thams cad rab tu 'joms pa'o// bdud kyang yin la thams cad kyang yin pas na bdud thams cad de/ de rnams rab tu 'joms pa ni shin tu mi snang bar mdzad pa'o// de gang la mnga' ba de ni bdud thams cad rab tu 'joms pa'o// ji skad du bshad pa'i rdo rje sems dpa'i tshul ni/ byang chub sems dpa' chen po'o// de'i dam tshig ni mche ba chen po la sogs pa'i gzugs so// de las byung ba ni sems dpa' rdo rje'i tshul gang las byung bar gyur pa'o// de byin gyis brlab pa'i phyir rdo rje ltar mi phyed pa'i ting nge 'dzin gang la ming de skad ces bya ba gang yin pa de la snyoms par zhugs pa ni mche ba mtshon cha'i rnam par sprul cing bskyed pa'i rnam par thugs rtse gcig tu mdzad ces bya ba'i tha tshig go// de bzhin gshegs pa thams cad kyi thabs yin pas na/ de bzhin gshegs pa thams cad kyi thabs te/ 'dod chags la sogs pa za bar mdzad pa bcom ldan 'das rdo rje gnod sbyin no// de nas zhes bya ba la sogs pa la/ bcom ldan 'das de nyid rdo rje mche ba'i dbyibs su gyur te byung nas phyag gnyis su gnas so zhes bya bar sbyar ro// bcom ldan 'das rdo rje 'dzin pa de nyid ces bya ba ni sems dpa' rdo rje'i gzugs so// rdo rje mche ba'i mtshon cha chen por gyur te zhes bya ba ni mche bas mtshon cha'i don rdzogs par byed pas mtshon cha zhes gsungs so// de nas zhes bya ba la sogs pa la/ byang chub sems dpa' chen po'i lus su gyur nas/ ched du brjod pa 'di ched du brjod do zhes bya bar sbyar ro// de bzhin gshegs pa thams cad kyi gdug pa 'dul ba la sogs pas sangs rgyas thams cad kyi rdzu 'phrul dang cho 'phrul rnams byas nas zhes bya ba ni de bzhin gshegs pa thams cad kyi gdug pa yang yin la/ gdul bya yang yin pas de bzhin gshegs pa thams cad kyi gdug pa 'dul ba ste/ bcom ldan 'das rdo rje gnod sbyin no// 'dis gdug pa thams cad 'dul bas na 'dul ba'o// sogs pa'i sgras ni byang chub tu sems bskyed pa la sogs pa bsdu'o// de ltar gdug pa 'dul ba la sogs pa sangs rgyas thams cad kyi rdzu 'phrul dang cho 'phrul rnams des byas nas/ de bzhin gshegs pa thams cad kyi sku rdo rje gnod sbyin gyi lus gcig tu gyur to// rgyu gang gi zhe na/ rdo rje sems dpa'i ting nge 'dzin ni bdud thams cad rab tu 'joms pa nyid ces bya ba gsungs te/ bdud thams cad shin tu rab tu 'joms pa'i ngang tshul can gang yin pa de ni bdud thams cad rab tu 'joms pa'o// bdud thams cad rab tu 'joms pa'i ngo bo yin pas na/ bdud thams cad rab tu 'joms pa nyid do// gang gis she na/ rdo rje sems dpa'i ting nge 'dzin gyis te/ de bzhin gshegs pa thams cad gcig tu mdzad nas rdo rje gnod sbyin gyi gzugs su skyed par byed pa gang yin pa 'di ni/ rdo rje sems dpa'i ting nge 'dzin ni bdud thams cad rab tu 'joms pa zhes bya'o// e ma'o bdag ni sangs rgyas rnams// thugs rje can gyi thabs yin te// zhes bya ba la/ bdag ni zhes bya ba ni bdag nyid yin par ston to// sangs rgyas rnams thugs rje can gyi zhes bya ba ni mi dmigs pa'i thugs rje'i rang bzhin can gyi sangs rgyas rnams kyi'o// thabs kyang yin la chen po yang yin pas na thabs chen no// ci zhig ngo mtshar che zhe na/ zhi yang zhes bya ba la sogs pa gsungs te/ gang gi phyir zhi ba ste bag chags dang bcas pa'i nyon mongs pa dang bral ba yang // sems can gyi don bya ba nyid yin pa'i phyir/ ma rungs pa yang ston par gyur// zhes bya bas gdug pa 'dul ba rnams la drag cing gtum par yang ston par byed de/ gang zhig sred dang gang zhig rno// gang zhig gdug gang nyer gdung ldan// sha dang khrag dang rkang zab// gang yin ma rungs par de bshad// ces bya ste/ drag po'i rnam par 'gyur ba ni ma rungs pa nyid de/ de ni smad pa yin du zin kyang sems can gyi don ma rungs par ston pa ni ngo mtshar che'o// 'di skad ston pa yin te/ 'di dag yong pa ma yin du zin kyang sngon gyi 'phen pa'i stobs kyis/ sems can rnams kyis de bzhin gshegs pa ma rungs shing gdug pa nyid du mthong bar zad do// de bzhin gshegs pa thams cad ces bya ba ni don yod par grub pa ste/ de'i g.yon phyogs su'o// de nas zhes bya ba la sogs pa la/ bcom ldan 'das kyis mche ba'i mtshon cha de de'i lag tu byin no zhes bya bar sbyar ro// de bzhin gshegs pa thams cad kyi rab tu gtum pa'i rdo rje ni mche ba'i phyag rgya'i gzugs so// de la dmigs pa'i ting nge 'dzin ni de bzhin gshegs pa thams cad kyi rab tu gtum pa'i rdo rje zhes bya ste/ de la snyoms par zhugs pa ni rdo rje mche ba sbyin pa'i rnam par thugs rtsa gcig tu mdzad ces bya ba'i tha tshig go// de bzhin gshegs pa thams cad kyi ma rungs pa 'dul ba'i dam tshig ces bya ba la/ de bzhin gshegs pa thams cad kyi ma rungs pa 'dul ba ni rdo rje gnod sbyin no// de'i dam tshig ni rgyu'o// sems can gyi khams zhes bya ba la sogs pa la/ sems can gyi khams thams cad 'jigs pa med par bya ba ni 'jigs pa dang bral ba'o// de nyid kyis kyang bde ba dang yid bde ba myong bar bya ba'i don du'o// de bzhin gshegs pa thams cad kyi thabs chen po ni/ rdo rje gnod sbyin dang ye shes dang mngon par shes pa rnams thob cing dngos grub dam pa'i 'bras bu de dag thob pa'i phyir ro// bar du zhes bya ba'i sgras ni sa dang pha rol tu phyin pa la sogs pa bsdu'o// de bzhin du zhes bya ba ni/ sangs rgyas lnga'i rin po che'i dbu rgyan dang dar dpyangs kyi dbang gis dbang bskur ba'o// rdo rje khro bo zhes bya ba ni/ mi phyed pa'i ye shes las byung bas ni/ rdo rje yang yin la khro zhing gtum pa yang yin pas na rdo rje khro bo ste/ de bzhin gshegs pa thams cad la bsdigs shing zhes bya ba ni sems can gyi khams rnams rnam par snang mdzad la sogs pa'i rang bzhin du byed cing // 'di de sangs rgyas thams cad kyi// zhes bya ba ni/ rang gi phyag na gnas pa'i mche ba'i phyag rgya gsungs pa'o// ma rungs thams cad 'dul ba'i mchog // ces bya ba ni/ ma rungs pa yang yin la thams cad kyang yin pas na ma rungs pa thams cad de/ lha'i bu'i bdud la sogs pa yin la/ de rnams 'dul ba'i mchog yin pas na de skad ces bya'o// de gang zhig yin zhe na/ rdo rje mche ba'i mtshon rno ste// zhes bya ba gsungs te/ mtshon cha ni don rdzogs par byed pas na mtshon cha'o// rno zhes bya ba ni gzhig par dka' ba 'jig pa nyid kyis so// gdug pa 'dul ba'i thabs su gyur pa nyid kyis na thabs so// de ltar rdo rje gnod sbyin gyis de bzhin gshegs pa rnams kyi bsrung ba yongs su bskyang bar byas pa yin la/ de nas de kho na nyid rtogs pa'i tshul gyis rdo rje khu tshur gyis bsgrubs pas na/ de nas zhes bya ba la sogs pa gsungs so// de nas bcom ldan 'das kyis snying po 'di rang gi thugs ka nas phyung ngo zhes bya bar sbyar ro// de bzhin gshegs pa thams cad kyi sku dang gsung dang / thugs rdo rje skye ba med pa'i de bzhin nyid du thugs su chud pas gcig tu mdzad pa ni khu tshur ro// de bzhin gshegs pa thams cad kyi khu tshur yang yin la byang chub sems dpa' chen po yang yin pas na/ de bzhin gshegs pa thams cad kyi byang chub sems dpa' chen po'i khu tshur ro// de nyid ni sems dpa' rdo rje'i gzugs can gyi rdo rje sems dpa'o// de'i dam tshig ni de bzhin gshegs pa thams cad kyi phyag rgya thams cad bcing ba la sogs pa'i tshul lo// de las byung ba ni sems dpa'i rdo rje'i tshul gang las las su gyur pa ste/ de byin gyis brlab cing brtan par bya ba'i phyir/ rdo rje ltar mi phyed pa'i ting nge 'dzin gang la ming de skad ces bya ba'i ting nge 'dzin de la snyoms par zhugs nas/ phyag rgya thams cad bcing ba la sogs pa'i sprul pa skye ba'i rnam par thugs rtse gcig tu mdzad ces bya ba'i bar du'o// de bzhin gshegs pa thams cad kyi sku dang gsung dang thugs rdo rje bcing ba ni/ bcom ldan 'das rdo rje'i khu tshur ro// de'i dam tshig ni bskyed pa'i rgyu'o// de nas zhes bya ba la sogs pa la/ bcom ldan 'das de nyid rdo rje bcings pa'i dbyibs su gyur te phyag gnyis su gnas so zhes bya bar sbyar ro// bcom ldan 'das rdo rje 'dzin pa de nyid de zhes bya ba ni sems dpa' rdo rje'i gzugs so// de bzhin gshegs pa thams cad kyi phyag rgya bcings par gyur to zhes bya ba la/ de bzhin gshegs pa thams cad kyi phyag rgya bcings pa ni dam tshig rdo rje khu tshur gyis rdo rje rtse lnga pa btsir ba lta bu'o// de dag thams cad kyang gcig tu gyur nas rdo rje bcings pa'i dbyibs gcig tu gyur to// phyag gnyis su gnas pa ni/ dam tshig gi khu tshur gyis gzung ba'i rdo rje rtse lnga pa'i phyag rgya nyid 'dir bcings pa'i dbyibs yin no// de nas zhes bya ba la sogs pa la/ byang chub sems dpa'i skur gyur nas thugs la gnas nas ched du brjod pa 'di ched du brjod do zhes bya bar sbyar ro// de bzhin gshegs pa thams cad kyi phyag rgya dang ye shes la sogs pa dang / sangs rgyas thams cad kyi rdzu 'phrul dang cho 'phrul rnams byas nas zhes bya ba la de bzhin gshegs pa thams cad kyi phyag rgya ni bcom ldan 'das rdo rje khu tshur te de ni ye shes so// de la sogs pa gang yin pa de ni de bzhin gshegs pa thams cad kyi phyag rgya dang ye shes la sogs pa/ sangs rgyas thams cad kyi rdzu 'phrul dang cho 'phrul rnams byas nas/ de thams cad gcig tu gyur nas byang chub sems dpa' rdo rje khu tshur gyi skur gyur to// ci'i phyir zhe na/ rdo rje sems dpa' zhes bya ba la sogs pa gsungs te/ de bzhin gshegs pa thams cad kyi khu tshur ni bcom ldan 'das rdo rje khu tshur ro// de nyid shin tu bcings pa gang yin pa 'di ni/ de bzhin gshegs pa thams cad kyi khu tshur bcings pa ste de'i ngo bo nyid yin pas na bcings pa nyid do// gang gi zhe na/ rdo rje sems dpa'i ting nge 'dzin ni zhes bya ba ste/ de bzhin gshegs pa thams cad gcig tu mdzad nas byang chub sems dpa' chen po rdo rje khu tshur gyi skur skyed par byed pa gang yin pa de ni 'dir rdo rje sems dpa'i ting nge 'dzin to// e ma'o rab tu brtan bcings pas// zhes bya ba la/ rab tu brtan pa ni mi phyed pa'o// 'di ni ci zhig yin zhe na bcings pa'o// ji lta bu zhe na dam tshig ces bya ba ste/ 'da' bar mi bya ba'i don to// ci zhig ngo mtshar che zhe na/ bsam pa thams cad ces bya ba la sogs pa gsungs te/ gang gi phyir/ bsam pa thams cad rab grub phyir// zhes bya ba/ sred pa'i rnam pa thams cad ni bsam pa thams cad de/ bdag gis de bzhin gshegs pa nyid rtogs par byas nas thams cad kyis sems can thams cad rdzogs par bya'o zhes bya ba'i smon lam rdzogs par gyur pa ni rab tu grub pa ste/ don de'i phyir grol ba rnams zhes bya ba/ nyon mongs pa dang shes bya'i sgrib pa 'ching ba las thar pa rnams kyang // mi gnas pa'i myang ngan las 'das pa'i tshul gyis 'khor bar zhugs par byed pa ni 'ching bar byed pa'o// de bzhin gshegs pa thams cad kyi rgyab na zhes bya ba ni bcom ldan 'das don yod par grub pa'i'o// de nas zhes bya ba la sogs pa la/ bcom ldan 'das kyis rdo rje bcings pa de de'i lag pa gnyis su byin no zhes bya bar sbyar ro// de bzhin gshegs pa thams cad kyi kun rdzob kyi rdo rje khu tshur gyi bdag nyid can ni rdo rje 'ching ba'o// de nyid ni dam tshig go// de nyid ni mi phyed pas na rdo rje ste/ de la dmigs pa'i ting nge 'dzin ni de bzhin gshegs pa thams cad kyi 'ching ba'i dam tshig rdo rje zhes bya ba/ de la snyoms par zhugs pa ni/ rdo rje bcings pa'i phyag rgya sbyin pa'i rnam par thugs rtse gcig tu mdzad ces bya ba'i tha tshig go// de bzhin gshegs pa thams cad kyi phyag rgya bcings pa'i dam tshig ces bya ba la/ de bzhin gshegs pa thams cad kyi phyag rgya ni rigs thams cad las byung ba'i sku gsung thugs kyi phyag rgya'o// de bcings pa ni bdag med pa'i tshul gyis gcig tu bya ba ste/ rdo rje khu tshur nyid la bya bar bshad do// de'i dam tshig ni rgyu ste/ rdo rje bcings pa'i phyag rgya'o// de bzhin gshegs pa thams cad dang / lha rnams kyis dgongs par brtag pa zhes bya ba la/ de bzhin gshegs pa thams cad ni sems dang sems las byung ba gnyis su med pa'o// de rnams kyi lha rnams ni de bzhin gshegs pa dang de bzhin gshegs pa'i rigs kyi sku gsung thugs kyi gsang ba'i phyag rgya'o// de'i dgongs pa brtag pa ni cho 'phrul gyi rnam pa brgya rtsa brgyad bskyed pa'i ting nge 'dzin gyis dgongs par brtags pas sems can gyi khams thams cad bde ba dang yid bde ba thams cad myong bar byas nas/ de bzhin gshegs pa thams cad kyi thams cad mkhyen pa'i ye shes dang / phyag rgya'i dbang dam pa grub pa'i bar du ste 'bras bu de dag gi phyir ro// de bzhin gshegs pa thams cad kyi thams cad mkhyen pa'i ye shes ni chos bdag med pa'i ye shes so// de nyid phyag rgya yin la de la dbang ba ni bdag por gyur pa'o// de nyid ni dam pa grub pa ste de kho na nyid ni 'bras bu yin te/ de dag gi phyir ni rgyur te/ byang chub sems dpa' chen po grub pa'i don du zhes bya ba'i tha tshig go// bar du zhes bya ba'i sgras ni byang chub tu sems bskyed pa la sogs pa bsdu'o// de'i lag tu byin no zhes bya ba ni sangs rgyas lnga'i dbu rgyan dang dar dpyangs kyi dbang gis dbang bskur nas so// rdo rje khu tshur rdo rje khu tshur zhes bya ba ni/ de bzhin nyid kyi khu tshur gyis nye bar mtshon pa'i phyir de bas na rdo rje khu tshur zhes bya'o// rdo rje bcings pa des zhes bya ba ni/ rang gi lag na gnas pa'i chos bdag med pa'i rdo rje bcings pa ste/ des rnam par snang mdzad la sogs pa 'di de bzhin gshegs pa thams cad 'ching zhing zhes bya ba/ mi gnas pa'i mya ngan las 'das pa la 'jog cing sems can gyi don du 'khor ba ji srid par bzhugs par byed pa'o// 'di de zhes bya ba ni gang bcom ldan 'das rnam par snang mdzad kyis bdag la stsal ba gang yin pa de ni sangs rgyas thams cad kyi phyag rgya bcings ba yin no// ji lta bu zhig ce na/ che zhing brtan zhes bya ba ni/ chos kyi dbyings gnyis su med pa'i tshul nyid kyis na mi phyed pa yin pa'i phyir ro// ci'i phyir phyag rgya bcings pa che zhing brtan pa yin zhe na/ sangs rgyas kun ni myur grub phyir// zhes bya ba ste/ de bzhin gshegs pa la sogs pa'i zlos pa pos/ rdo rje 'bebs pa'i phyag rgya bcings nas badzra muSh+Ti zhes bya bas rdo rje khu tshur gyi dam tshig gi phyag rgya bcings la/ badzra san+d+hi zhes brjod do// de nas de rnams phyag rgya bcings na/ des myur du 'grub par 'gyur ro// de nas badzra A be sha zhes bya bas/ rdo rje 'bebs pa'i dam tshig gi phyag rgya bcings la/ aHzhes bya bas bdag nyid la dbab par bya'o// de nas badzra muSh+Ti zhes bya bas rdo rje khu tshur gyi dam tshig gi phyag rgya bcing bar bya'o// de nas phyag rgya thams cad bcing ba 'grub par 'gyur ro// gal te de ltar mi byed nas ma ya s+t+waM zhes bya bas phyag rgya chen po la sogs pa phyag rgya thams cad bcing bar bya'o zhes bshad pa yin no// dam tshig shin tu'ang 'da' bar dka'// zhes bya ba ni 'da' bar bya ba ma yin pas na dam tshig ste/ 'di nyid kyis na 'da' bar dka' ba'o// des ni 'di skad ston pa yin te/ gang gis na sangs rgyas thams cad myur du grub pa'i phyir/ 'di ni 'da' bar mi bya ba'i dam tshig yin la/ de bas na bdag gi rdo rje khu tshur bcings pa'i tshul 'di ni che zhing brtan pa yin no// de nas zhes bya ba la sogs pas ni sdom pa gsungs pa yin te/ de bzhin gshegs pa thams cad kyi mchod pa'i cho ga rgyas pa'i las kyi rang bzhin ni rdo rje'i las so// brtson 'grus chen po ni bla na med pa yang dag par rdzogs pa'i byang chub par spro ba'o// de nyid ni go cha brtan pa ste/ go cha ni rdo rje bsrung ba'o// de bzhin gshegs pa thams cad kyi thabs chen po ni rdo rje gnod sbyin no// de bzhin gshegs pa thams cad kyi phyag rgya thams cad bcings pa'i ye shes ni rdo rje khu tshur ro// de bzhin gshegs pa thams cad kyi phrin las chen po'i sems dpa' zhes bya ba ni/ de bzhin gshegs pa thams cad kyi brtson 'grus chen po'i rang bzhin gyi phrin las las byung ba'i sems dpa' rnams so// de yang bcom ldan 'das kyis brtson 'grus kyi pha rol tu phyin pa'i phrin las ni don yod par grub pa'o// brtson 'grus kyi rang bzhin gyi las de yang rnam pa bzhir 'gyur te/ brtsam pa dang / yongs su sbyong ba dang / so sor rtog pa dang / bsgrub pa lhur len pa'o// de la rtsom pa'i brtson 'grus ni dang po 'jug pa ste/ sangs rgyas kyi sprul pas 'gro ba'i don byed par spro ba'i rtsom pa'i brtson 'grus ni rdo rje las so// de nyid gong nas gong du mngon par 'phel bar bya ba'i phyir ma zhum pa'i sbyor bas yongs su sbyong ba'i brtson 'grus ni rdo rje bsrung ba'o// 'khor gsum yongs su dag pa'i brtson 'grus kyi pha rol tu phyin pa goms pa thams cad nye bar ma dmigs pa so sor rtog pa'i brtson 'grus ni rdo rje gnod sbyin no// rang bzhin med pa de mngon sum du byed pa sgrub pa lhur len pa'i brtson 'grus ni rdo rje khu tshur ro// de ltar rdo rje khu tshur gyis de bzhin gshegs pa thams cad kyi de bzhin nyid rtogs pas grub par gyur pa ni/ byang chub kyi sems dang / sbyin pa'i pha rol tu phyin pa dang shes rab dang brtson 'grus kyi pha rol tu phyin pa'i ngo bo rnams ni/ rdo rje sems dpa' la sogs pa sdud par byed pa yin no// rnam par snang mdzad la sogs pa nas rdo rje 'bebs pa'i mthar thug pa'i bar gyi re re zhing yang gyur to zhes bya ba bstan pa'i phyir/ de nas zhes bya ba la sogs pa smos pa yin te/ de nas zhes bya ba la sogs pa la/ de bzhin gshegs pa mi bskyod pas rdo rje dam tshig phyung ngo zhes bya bar sbyar ro// de nas zhes bya ba'i sgra ni de ma thag tu'o// bcom ldan 'das rnam par snang mdzad kyi de bzhin gshegs pa thams cad kyi ye shes bsgrubs te zhes bya ba ni/ sangs rgyas thams cad gcig tu bsdus pa la sogs pa nas rdo rje 'bebs pa'i bar gyi ye shes ni de bzhin gshegs pa thams cad kyi ye shes so// de bzhin gshegs pa thams cad kyi ye shes la phyag rgyas gdab pa'i phyir zhes bya ba ni/ rnam par snang mdzad la sogs pa'i thugs kar rdo rje rtse lnga pa bzhag pa ni phyag rgyas gdab pa ste de'i phyir ro// rdo rje'i pha rol tu phyin pa zhes bya ba la/ rdo rje ni byang chub kyi mtshan nyid can gyi sems te/ de'i pha rol tu phyin cing 'gro bas na/ rdo rje'i pha rol tu phyin pa ste/ de bzhin gshegs pa thams cad kyi byang chub chen po'i ye shes kyi mtshan nyid rdo rje sems ma'o// de yang // byang chub sems kyi mthu yis ni// pha rol sangs rgyas nyid du 'gyur// de bas pha rol phyin ldan pa// rdo rje sems mar shes par bya// zhes gsungs pa yin no// de'i dam tshig ni rgyu ste/ rdo rje'i 'od zer la sogs pa'i tshul lo// de 'byung ba ni rnam par snang mdzad la sogs pa'i thugs kar gnas pa'i sems dpa' rdo rje las byung ba'o// de byin gyis brlabs pa'i ting nge 'dzin gang la ming 'di nyid ces bya ba'i ting nge 'dzin de la snyoms par zhugs pa ni/ rdo rje'i 'od zer la sogs pa sprul zhing bskyed pa'i rnam par thugs rtse gcig tu mdzad ces bya ba'i tha tshig go// de bzhin gshegs pa thams cad kyi rdo rje zhes bya ba ni sems dpa'i rdo rje'o// de'i dam tshig ni rgyur gyur pa'o// de bzhin gshegs pa thams cad kyi rdo rje'i dam tshig ni de bzhin gshegs pa thams cad kyi phyag rgya ste rdo rje sems ma'o// 'di zhes bya ba ni thugs la gnas pa'i sgra'i tshul lo// rang gi thugs ka nas byung ba ni phyung bar gyur pa'o// de nas zhes bya ba la sogs pa la/ rdo rje chen po'i dbyibs su gyur te ched du brjod pa 'di yang ched du brjod do zhes bya bar sbyar ro// de bzhin gshegs pa thams cad kyi thugs las zhes bya ba ni/ de bzhin gshegs pa lnga'i thugs las so// rdo rje'i 'od zer ni rdo rje rtse lnga pa lta bu'o// bcom ldan 'das rdo rje 'dzin pa de nyid do zhes bya ba ni/ sems dpa' rdo rje'i tshul lo// de bzhin gshegs pa thams cad kyi rdo rje'i pha rol tu phyin pa'i ye shes rnams la phyag rgyas btab nas zhes bya ba la/ rdo rje'i pha rol tu phyin pa ni bshad ma thag pa'i mtshan nyid do// de las byung ba'i rnam par snang mdzad la sogs pa'i sku'i gsang ba'i tshul ni ye shes so// sku'i gsang ba'i thugs ka'i zla ba de rnams su rdo rje rtse lnga pa'i gzugs su bskyed pa 'di ni phyag rgyas btab pa'o// e ma'o zhes bya ba la sogs pa la/ sems dpa' rdo rje zhes pa la zla ba'i dkyil 'khor ni sems dpa'o// de'i steng gi rdo rje rtse lnga pa ni sems dpa'i rdo rje'o// brtan pa'i bdag ces bya ba ni byang chub kyi mtshan nyid can gyi thugs kyi tshul yin pa nyid kyis na brtan pa'o// ci zhig ngo mtshar che zhe na/ gang phyir zhes bya ba la sogs pa gsungs te/ gang phyir brtan pas zhes bya ba/ gnyis su med pa'i tshul gyis mi phyed pa nyid yin pas lus med kyang zhes bya ba gzugs med pa ste/ chos kyi dbyings kyi rang bzhin can yin pas lus med du zin kyang rdo rje'i lus su ste/ rdo rje rtse lnga pa'i gzugs nyid du gyur pa yin zhing thob pa ste/ bdag ni gnyis su med pa'i ye shes kyi rang bzhin yin pa las/ gdul bya rnams kyis rdo rje rtse lnga pa'i gzugs su mthong ba 'di ni ngo mtshar che'o// de nas zhes bya ba la sogs pa la bcom ldan 'das de bzhin gshegs pa rin chen 'byung ldan gyis/ rin po che'i dam tshig ces bya ba'i rang gi phyag rgya 'di rang gi thugs ka nas phyung ngo zhes bya bar sbyar ro// de bzhin gshegs pa thams cad kyi ye shes la phyag rgyas btab pa'i phyir zhes bya ba la/ de bzhin gshegs pa thams cad kyi ye shes ni snga ma dang 'dra'o// rnam par snang mdzad la sogs pa'i dpral bar zla ba'i dkyil 'khor gyi steng du rdo rje rin po che bskyed pa ni/ de rnams la phyag rgyas btab pa'o// rin po che'i pha rol tu phyin pa'i dam tshig ces bya ba la/ rin po che'i pha rol tu phyin pa ni sbyin pa'i pha rol tu phyin pa'i tshul can gyi rdo rje rin chen ma'o// de yang // sbyin pa la spyod mthu yis ni// pha rol sangs rgyas nyid du 'gyur// de bas pha rol phyin ldan pa// rdo rje rin chen mar shes bya// zhes bshad pa yin no// rin po che'i pha rol tu phyin pa de'i dam tshig ni rgyu ste/ rin po che lta bu'i 'od zer dang de bzhin gshegs pa sprul pa la sogs pa'o// de las byung ba ni rin po che lta bu'i sems dpa'i rdo rje gang las byung ba ste/ de byin gyis brlab par bya ba'i phyir/ ting nge 'dzin gang yin pa de la snyoms par zhugs nas so// rdo rje rin po che'i dam tshig ces bya ba la/ rdo rje rin po che ni rdo rje rin chen ma'o// de'i dam tshig ni rgyur gyur pa'o// de nas zhes bya ba la sogs pa la/ rin po che'i dbyibs su gyur te ched du brjod pa 'di ched du brjod do zhes bya bar sbyar ro// rin po che'i 'od zer zhes bya ba ni rin po che lta bu'i 'od zer ni rin po che'i 'od zer ro// bcom ldan 'das rdo rje 'dzin pa de nyid ces bya ba ni sems dpa'i rdo rje'i rnam pa'o// de bzhin gshegs pa thams cad kyi ye shes la phyag rgyas btab nas zhes bya ba ni/ rnam par snang mdzad la sogs pa'i dpral bar zla ba'i dkyil 'khor gyi steng du rdo rje rin po che bskyed pa ni phyag rgyas btab pa'o// e ma'o sangs rgyas thams cad kyi// rdo rje rin chen bdag nyid grags// zhes bya ba ni/ e ma'o ni ngo mtshar che ba ste/ rdo rje rtse lnga pas rtse mo mtshan pa'i yid bzhin gyi nor bu ni rdo rje rin chen no// ci zhig ngo mtshar che zhe na/ gang phyir phyag rgya thams cad ni// dbang gi tshul ni brtan pa'o// zhes smos te/ gang gi phyir rnam par snang mdzad la sogs pa'i phyag rgya chen po thams cad kyis dbang bskur ba'i tshul bstan pa yin te/ mnyam pa nyid kyi mtshan nyid can gyi rin po ches sems dri ma med par byed pa yin la/ de yang gnyis su med pa yin pas brtan pa ste/ de thob pa'i thabs kyi rdo rje rin po che'i tshul lo// 'di skad ston pa yin te/ bdag ni nam mkha' dang mnyam pa nyid kyi ye shes kyi rang bzhin yin na gdul bya rnams kyis rdo rje rin chen gyi gzugs su mthong ba 'di ni ngo mtshar che'o// de nas zhes bya ba la sogs pa la/ bcom ldan 'das kyis rang gi phyag rgya phyung ngo zhes bya bar sbyar ro// 'jig rten dbang phyug ni rdo rje chos so// de mdzes par gyur pas na 'jig rten dbang phyug gi rgyal po ste/ bcom ldan 'das 'od dpag tu med pa de'i dbu la bzhugs pa'i phyir ro// de bzhin gshegs pa thams cad kyi ye shes ni rnam par snang mdzad la sogs pa'i'o// phyag rgyas gdab par bya ba'i phyir// zhes bya ba ni de rnams kyi lkog mar zla ba'i dkyil 'khor gyi steng du rdo rje pad+ma bskyed pa'o// chos kyi pha rol tu phyin pa'i tshul ni rdo rje chos ma ste/ de yang // shes rab spyod pa'i mthu yis ni// pha rol sangs rgyas nyid du 'gyur// de bas pha rol phyin ldan ma// rdo rje chos mar shes par bya// zhes gsungs pa'i phyir ro// chos kyi pha rol tu phyin pa'i dam tshig ni rgyu ste/ pad+ma'i 'od zer la sogs pa'o// de las byung ba ni sems dpa'i rdo rje gang las chos su gyur pa ste/ de byin gyis brlab pa'i phyir rdo rje ltar mi phyed pa'i ting nge 'dzin gang la ming 'di nyid ces bya ba la snyoms par zhugs nas chos kyi dam tshig ces bya ba pad+ma'i 'od zer la sogs pa ni chos so// de'i dam tshig ni d+har+m+mA badzrI zhes bya ba'i sgra'i tshul lo// de nas zhes bya ba la sogs pa la pad+ma chen po'i dbyibs su gyur nas ched du brjod pa 'di ched du brjod do zhes bya bar sbyar ro// pad+ma'i 'od zer zhes bya ba ni pad+ma lta bu'i 'od zer rnams so// bcom ldan 'das rdo rje 'dzin pa de nyid ces bya ba ni sems dpa'i rdo rje'o// de bzhin gshegs pa thams cad kyi ye shes la phyag rgyas btab bo zhes bya ba ni rnam par snang mdzad la sogs pa'i lkog ma'i phyogs su zla ba'i dkyil 'khor gyi steng du rdo rje pad+ma bskyed pa ni phyag rgyas btab pa'o// chos kyi rdo rje gtsang ma bdag // ces bya ba ni/ shes rab kyi pha rol tu phyin pa'i tshul ni chos kyi rdo rje bdag yin no// de nyid kyis ni rang bzhin gyis dag pa nyid yin pa'i phyir gtsang ma'o// ci zhig ngo mtshar che zhe na/ gang phyir rang bzhin rnam dag pas// 'dod chags yin yang dri ma med// ces bya ba ste gang gi phyir 'dod chags te zhen pa'i mtshan nyid yin yang dri ma thams cad dang bral bas shin tu dri ma med pa yin pa 'di ni ngo mtshar che'o// ji ltar de dri ma med pa yin zhe na/ rang bzhin rnam par dag pas zhes bya ba smros te/ de bzhin nyid kyi ngo bo nyid yin no zhes bya ba'i tha tshig go// de nas zhes bya ba la sogs pa la/ bcom ldan 'das de bzhin gshegs pa gdon mi za bar grub pas rang gi phyag rgya 'di rang gi thugs ka nas phyung ngo zhes bya bar sbyar ro// de bzhin gshegs pa thams cad kyi ye shes ni rnam par snang mdzad la sogs pa'o// de rnams kyi spyi bor sna tshogs rdo rje bzhag pa ni phyag rgyas btab pa ste de'i phyir ro// pha rol tu phyin pa thams cad kyi dam tshig ces bya ba la/ brtson 'grus kyi pha rol tu phyin pa'i ngo bo rdo rje las ma ni pha rol tu phyin pa thams cad do// de yang // brtson 'grus spyod pa'i mthu yis ni// pha rol sangs rgyas nyid du 'gyur// de bas pha rol phyin ldan pa// rdo rje las mar shes par bya// zhes gsungs pa yin no// pha rol tu phyin pa thams cad kyi dam tshig ni rgyu ste/ las kyi 'od zer la sogs pa'o// de las byung ba ni sems dpa'i rdo rje gang las byung ba de byin gyis brlab pa'i phyir/ mi phyed pa'i ting nge 'dzin gang la ming 'di nyid ces bya ba de la snyoms par zhugs pa ni las kyi rdo rje sbrul cing bskyed pa'i rnam par thugs rtse gcig tu mdzad pa'o// de bzhin gshegs pa thams cad kyi las kyi dam tshig ces bya ba ni// de bzhin gshegs pa thams cad kyi las ni sna tshogs rdo rjes nye bar mtshon pa'i brtson 'grus kyi phyi rol tu phyin pa'o// de bzhin gshegs pa thams cad kyi las kyi dam tshig ni rgyur gyur pa ste/ kar+m+ma badzrI zhes bya ba'i sgra'i tshul lo// las thams cad kyi 'od zer zhes bya ba ni sna tshogs rdo rje lta bu'o// bcom ldan 'das rdo rje 'dzin pa de nyid do zhes bya ba ni/ gang du de bzhin gshegs pa thams cad kyi thugs ka nas sems dpa'i rdo rje'i tshul gyis gnas pa'o// de bzhin gshegs pa thams cad kyi ye shes la phyag rgyas btab ste zhes bya ba ni rnam par snang mdzad la sogs pa'i spyi bor zla ba'i dkyil 'khor gyi steng du rdo rje rtse mo bcu gnyis pa'i las kyi rdo rje bskyed pa ni rgyas btab pa'o// thams cad du rtse mo bltas pa zhes bya ba ni/ rdo rje rtse gsum pa'i rtse mo re re zhing phyogs bzhi char du kha bltas par gnas pa'i phyir ro// las kyi rdo rje mang po bdag // ces bya ba ni nam mkha' thams cad khyab pa'i rnam par snang mdzad la sogs pa'i dbu la thams cad gnas pas ni mang ba'o// ci zhig ngo mtshar che zhe na/ gang phyir zhes bya ba la sogs pa smos te/ gang gi phyir bdag ni brtson 'grus kyi pha rol tu phyin pa bsdus pa'i tshul gyis na gcig yin yang bdag gsal ba'i dbye bas sems can gyi khams ma lus par gdul bya rnams kyis du mar mthong ba 'di ni ngo mtshar che'o// de nyid kyi sdom gsungs pa ni/ de bzhin gshegs pa thams cad kyi zhes bya ba la sogs pa gsungs pa yin te/ de bzhin gshegs pa thams cad kyi byang chub kyi sems kyi mtshan nyid kyi ye shes kyi rang bzhin gyi dam tshig ni kun rdzob kyi tshul du sems dpa'i rdo rje'i tshul gyis na rdo rje sems ma'o// dbang bskur chen po ni rdo rje rin chen ma'o// rdo rje chos nyid ni rdo rje chos ma'o// mchod pa thams cad ni rdo rje las ma'o// 'di dag ni de bzhin gshegs pa'i rigs bsdus par gyur pa yin pas pha rol tu phyin pa chen po rnams so zhes bya'o// byang chub kyi sems la dga' bar 'gyur ro zhes bya ba la sogs pa bstan pa'i phyir/ de nas zhes bya ba la sogs pa gsungs te/ de nas bcom ldan 'das kyis lha mo chen mo 'di phyung ngo zhes bya bar sbyar ro// de bzhin gshegs pa thams cad dgyes pa ni dga' ba'o// de nyid ni mchod pa ste sgrub pa'i mchod pa'i ngo bo'o// de'i dam tshig ni rdo rje'i phyag rgya la sogs pa'i tshul lo// de las byung ba ni sems dpa'i rdo rje gang las gyur pa ste/ de la dmigs pa ni rdo rje ltar mi phyed pa'i ting nge 'dzin gang la ming de nyid ces bya ba de la snyoms par zhugs pa'o// de bzhin gshegs pa thams cad kyi rigs kyi lha mo zhes bya ba ni/ de bzhin gshegs pa thams cad kyang yin la/ rigs thams cad kyang yin pas na de bzhin gshegs pa thams cad kyi rigs yin te/ rdo rje sems dpa' la sogs pa'o// de'i lha mo yang yin la chen po yang yin pas na lha mo chen mo ste/ de'i btsun mo zhes bya ba'i don to// de yang des gso bar bya zhing mngon par bskyed par bya ba nyid kyis na de la de skad ces bya'o// de nas zhes bya ba la lha mo chen mo rdo rje sgeg mos ched du brjod pa 'di ched du brjod do zhes bya bar sbyar ro// rdo rje'i phyag rgyar gyur nas byung ste zhes bya ba ni rdo rje rtse lnga par ro// bcom ldan 'das rdo rje 'dzin pa de nyid do zhes bya ba ni snga ma dang 'dra'o// rang gi dngos po thams cad rdo rje sems dpa' dang 'dra zhing zhes bya ba ni bdag nyid kyi dngos po thams cad phal cher rdo rje sems dpa' dang 'dra zhing rjes su mthun pa gang yin pa de la de skad ces bya'o// bdag nyid kyi lus thams cad khyab par 'dra ba ni ma yin pa'i phyir/ thams cad ces bya ba'i sgras 'di'i don phal cher zhes bya ba'i tha tshig go// 'di dag nyid bstan par bya ba'i phyir/ kha dog dang gzugs dang zhes bya ba la sogs pa gsungs te/ de la kha dog sna tshogs pa ni kha dog dkar zhing mdzes pa'o// gzungs sna tshogs pa ni yan lag gi dbyibs rnams so// mtshan ma sna tshogs pa ni nu ma dang skra la sogs pa'o// spyod pa sna tshogs pa ni gnas pa dang 'gro ba la sogs pa 'greng ba dang bcas pa'i// kha dog sna tshogs pa 'ba' zhig tu ma zad kyi/ de ni rgyan thams cad kyis klubs pa yin te/ sangs rgyas thams cad kyi rin po che'i dbu rgyan dang dar dpyangs kyi dbang gis dbang bskur ba la sogs pas brgyan pa'o// 'dir rdo rje sems dpa' dang 'dra ba las khyad par du sbyar ba ni/ byang chub sems dpa'i byang chub sems la ji lta ba bzhin dga' bas/ de bzhin gshegs pa'i rigs thams cad sbud par gyur pa ste/ de bas na bsdus par gyur par 'dod do// rdo rje sems dpa'i lha mo zhes bya ba ni bsdus pa'o// mchod pa bdag 'dra gzhan med de// zhes bya ba ni byang chub kyi sems kyi dga' ba'i rang bzhin can gzhan dag yod pa ma yin pa'o// ci zhig ngo mtshar che zhe na/ gang phyir 'dod pas dga' mchod pas// mchod pa thams cad byas par 'gyur// zhes bya ba gsungs te/ 'dod pa ni rdo rje sems dpa'o// de la dga' bas na 'dod pa la dga' ba'o// de nyid ni mchod pa ste bsgrub pa'i mchod pa'i tshul des byang chub kyi sems la sogs pa'i mchod pa la gdul bya'i sems can rnams 'jug par byas par 'gyur ba'o// 'di skad ston pa yin te/ 'dir 'dod pa ni rdo rje sems dpa' la sogs pa yin la/ bdag ni yul de la dga' ba'i bdag nyid can yin gyi 'jig rten na grags pa'i gzugs la sogs pa'i yul rnams la dga' ba ni ma yin no// de bas na byang chub kyi sems la sogs pa'i sgrub pa'i mchod pa la 'jug par byed na gdul bya rnams kyis byis pa ltar gzugs la dga'o snyam du sems pa 'di ni ngo mtshar che'o// chos dang gang zag tu 'dzin pa'i lta ba dang bral ba sbyin pa'i pha rol tu phyin pa'i mtshan nyid ni rin po che'i rigs su 'gyur gyi gzhan ni ma yin no zhes yang dag pa'i lta ba'i tshul rin po che'i rigs thob par byed pa'i thabs su gyur pa rin po che'i phreng ba ni/ de nas zhes bya ba la sogs pa gsungs pa yin te/ de nas bcom ldan 'das kyis lha mo chen mo rang gi thugs ka nas phyung ngo zhes bya bar sbyar ro// de bzhin gshegs pa thams cad kyi rin po che'i phreng ba ni yang dag pa'i lta ba'o// des de brgyan pa'i phyir des dbang bskur ba ni gang chos dang gang zag tu lta ba'i dri ma 'khrud par byed pa'o// de'i dam tshig ni rin po che'i phyag rgya la sogs pa'o// de las byung ba ni sems dpa'i rdo rje gang las zhes bya ba la sogs pa sngar bshad zin to// de bzhin gshegs pa thams cad kyi rigs kyi lha mo zhes bya ba ni rdo rje sems dpa' la sogs pa thams cad ni de bzhin gshegs pa'i rigs so// de'i lha mo chen mo ni yang dag pa'i lta ba'i ngo bo rin po che'i phreng ba ni sngar bshad pa'i tshul gyis btsun mo'o// rin po che'i phyag rgya zhes bya ba ni rdo rje rin po che'i phreng ba'i phyag rgya'o// bcom ldan 'das rdo rje 'dzin pa de nyid do zhes bya ba ni snga ma dang 'dra'o// rin chen mchod pa zhes grags zhes bya ba ni ji skad du bshad pa'i tshul khrims 'chal ba dang bral ba'i rin po che'i mchod pa ste sgrub pa'i mchod pa yin te/ tshul khrims kyi pha rol tu phyin pa ni chos dang gang zag tu mngon par zhen pa'i tshul khrims 'chal ba'i nor bu mching bu rnam par spong bas yang dag pa'i lta ba de'i tshul khrims ni yid bzhin gyi nor bu rin po che'i phreng ba yin par bstan te/ tshul khrims pha rol phyin pa yis// brgyan pa'i yan lag yid du 'ong // zhes gsungs pa'i phyir ro// ci zhig ngo mtshar che zhe na/ gang zhig khams gsum rgyal mchog kyang // rab tu mchod pa byed par 'gyur// zhes bya ba ste 'dod pa dang gzugs dang / gzugs med pa'i mtshan nyid gsum po bsdus pa khams gsum pa ste/ khams gsum po der chos kyi rgyal po ni nyon mongs pa dang shes bya'i sgrib pa bag chags dang bcas pa spangs pas sangs rgyas bcom ldan 'das so// de nyid kyis na mchog yin pa nyid kyis mchog ste/ khams gsum pa'i rgyal mchog de ni sangs rgyas bcom ldan 'das so// 'dul mdzad pa ni gdul bya rnams 'dul bar mdzad cing rang gi sems dbang du mdzad par gyur pa mngon sum du mdzad ces bya ba'i don to// 'di skad ston pa yin te/ gang bdag gis mchod pa de bzhin gshegs pa nyid du gyur pa gang yin pa de dang bdag ni tha mi dad na/ gdul bya rnams ni bdag las tha dad par rtogs pa 'di ni ngo mtshar che'o// shes rab kyi pha rol tu phyin pa'i thabs su gyur pa'i bzod pa'i pha rol tu phyin pa ni/ de nas zhes bya ba la sogs pa gsungs te/ bcom ldan 'das kyis lha mo chen mo rang gi thugs ka nas phyung ngo zhes bya bar sbyar ro// de bzhin gshegs pa thams cad kyi gnyis su med pa'i sems dang sems las byung ba'i mtshan nyid can gyi stobs dang mi 'jigs pa la sogs pa'i chos rnams ni/ chos thams cad rang bzhin gyis rnam par dag pa'o zhes chos la dmigs pa'i bzod pa kun du gzigs pas/ de bzhin gshegs pa thams cad kyis yang dag par glur blangs pa ni glu'i mchog go// de'i dam tshig ni de bzhin gshegs pa thams cad kyi phyag rgya la sogs pa'o// de las byung ba ni snga ma dang 'dra'o// de bzhin gshegs pa thams cad kyi rigs kyi lha mo chos la dmigs pa'i bzod pa bsgoms pa'o// de'i lha mo chen mo ni btsun mo'i don te/ snga ma bzhin du blta bar byas te lha mo chen mo de byung ba'o// de nas zhes bya ba la sogs pa la/ lha mo chen mos ched du brjod pa 'di ched du brjod do zhes bya bar sbyar ro// de bzhin gshegs pa thams cad kyi chos kyi phyag rgya zhes bya ba ni rdo rje pi wang ni de bzhin gshegs pa thams cad kyi chos ston pa la brtson pas chos kyi phyag rgya'o// bcom ldan 'das rdo rje 'dzin pa de nyid do zhes bya ba ni snga ma dang 'dra'o// glu mchog rang bzhin zhes bya ba ni glur blangs pa'i ngo bo nyid do// ci zhig ngo mtshar che zhe na/ gang phyir zhes bya ba la sogs pa gsungs te/ gang phyir sgra brnyan 'dra ba yi// zhes bya ba ni/ sgra thams cad ni don dam par ma skyes pa brag ca dang 'dra ba yin la/ mchod pa rnams kyis zhes bya ba ni theg pa gsum gyis bstan pa'i chos kyi mchod pa rnams kyis so// mnyes par byed pa ni de bzhin gshegs pa dang / sems can gyi khams rnams so// de yang sgra rnams brag ca dang 'dra ba yin du zin kyang dam pa'i chos ston pa bdag gi pi wang gi sgra la gnas pas de bzhin gshegs pa rnams dang / sems can gyi khams rnams mnyes shing mgu bar byed pa 'di ni ngo mtshar che'o// don yod par grub pa thob pa'i thabs su gyur pa brtson 'grus kyi pha rol tu phyin pa ni/ de nas zhes bya ba la sogs pa gsungs pa yin te/ don yod par grub pa snga ma dang 'dra bar yang brtson 'grus kyi pha rol tu phyin pa'i rang bzhin yin na/ de dang 'di la khyad par ci zhig yod ce na/ rgyu dang 'bras bu'i ngo bo las 'dir ni rgyu'i rang bzhin yin pas khyad par ni 'di yod do// bcom ldan 'das kyis de bzhin gshegs pa'i rigs kyi lha mo phyung ngo zhes bya bar sbyar ro// de bzhin gshegs pa thams cad kyi gar gyi mchod pa zhes bya ba ni de bzhin gshegs pa thams cad kyi gsang ba thams cad kyi byang chub chen por spro ba ni 'dir gar zhe sa bya ba yin par 'dod de/ brtson 'grus kyi pha rol tu phyin pa gang zhes gsungs pa'i phyir ro// de nyid ni mchod pa ste/ sgrub pa'i mchod pa'i ngo bo yin pa'i phyir ro// de'i dam tshig ni gar gyi mchod pa'i tshul lo// de las byung ba ni sems dpa'i rdo rje gang las zhes bya ba la sogs pa snga ma dang 'dra'o// de bzhin gshegs pa thams cad kyi rigs kyi lha mo chen mo zhes bya ba ni brtson 'grus kyi pha rol tu phyin pa ni thams cad bskyed pa nyid yin pas na sngar bshad pa'i tshul gyis lha mo chen mo zhes bshad do// de bzhin gshegs pa thams cad kyi gar gyi mchod pas zhes bya ba ni sngar bshad zin to// de'i cho ga rgyas pa ni rdo rje rtse gsum pa dang bcas pa'i gar byed pa'i phyag rgya gnyis kyis nam mkha' khyab pa'o// bcom ldan 'das rdo rje 'dzin pa de nyid ces bya ba la sogs pa ni sngar bshad zin to// mchod kun don mdzad pa zhes bya ba ni thams cad du khyab pa 'di nyid ni mchod pa kun te/ des sangs rgyas la sogs pa'i sprul pas sems can thams cad kyi don mdzad pas na/ mchod kun don mdzad pa ste de bzhin gshegs pa rnams so// de rnams kyi/ mchod pa rgya chen bdag yin te// zhes pa ste/ 'khor gsum yongs su dag pa'i brtson 'grus kyi pha rol tu phyin pa'i tshul gyis sems can ma lus pa'i don byed pa'i phyir ro// ci zhig ngo mtshar che zhe na/ gang phyir rdo rje gar cho gas// sangs rgyas mchod par rab rtogs byed// ces bya ba gsungs te/ gang gi phyir rdo rje gar gyi tshul gyis sangs rgyas kyi sprul pas gdul bya rnams kyi don byed cing // sangs rgyas kyi mchod par rab tu rtogs par byed do// 'di skad ston pa yin te/ brtson 'grus kyi pha rol tu phyin pa'i rang bzhin gyis sangs rgyas rnams dang bdag tha mi dad pa yin na/ de rnams bdag dang tha dad par gyur nas mchod pa byed do snyam pa 'di ni ngo mtshar che'o// de bzhin gshegs pa thams cad kyi// zhes bya ba la sogs pas/ 'di rnams kyi sdom gsungs pa yin te/ de bzhin gshegs pa thams cad kyi bde ba dang yid bde ba bla na med pa'i rgyun gang yin pa de'i dam tshig ni de'i rang bzhin te sgeg mo'o// de bzhin gshegs pa thams cad kyi dbang bskur ba bag chags dang bcas pa'i nyon mongs pa med pa de'i don gyi phreng ba ni rdo rje phreng ba ma'o// de bzhin gshegs pa thams cad kyi shes rab kyi pha rol tu phyin pa'i tshul gyis tshigs su bcad pa ji skad du gsungs pa bzhin yang dag par glur len pa'i glu ni lha mo rdo rje glu ma'o// de bzhin gshegs pa thams cad kyi mchod pa'i las bla na med pa ni gar gyi mchod pa ste/ de nyid ni las su byed pa'i ngang tshul yin pas na mchod pa'i las bla na med pa ste/ rdo rje gar ma'o// 'di dag ni sems dang ldan pa'i ngo bo yin pas de'i phyir gsang ba'i mchod pa zhes bya'o// de ltar shes rab kyi pha rol tu phyin pa bsgoms pas byang chub kyi sems la dga' ba'i rang bzhin skye ba yin pas/ de nas zhes bya ba la sogs pas de ston to// rdo rje chos la sogs pa yang shes rab kyi pha rol tu phyin pa'i rang bzhin yin na/ de rnams las khyad par ci zhig yod ce na/ de rnams ni 'bras bu'i ngo bo yin la/ 'di ni rgyu'i ngo bo yin pas 'di ni khyad par ro// de nas bcom ldan 'das kyis g.yog mo'i gtso mo phyung ngo zhes bya bar sbyar ro// mchod pa'i lan du slar mchod pa'i phyir zhes bya ba ni/ dga' ba'i rang bzhin lha mo sgeg mo ni mchod pa'o// de'i mchod pa ni sgyu ma'i mchod pa ste/ mchod pa de ni lan gyi mchod pa'o// byang chub kyi sems la dga' ba'i rang bzhin sgeg mo gang yin pa'i shes rab las byung ba'i phyir/ de bzhin gshegs pa thams cad rab tu tshim pa zhes bya ba ste/ de bzhin gshegs pa thams cad mchog tu bde bas na de bzhin gshegs pa thams cad rab tu tshim pa ste shes rab kyi pha rol tu phyin pa'o// de yang bdug pa'i shes rab kyi pha rol tu phyin pa zhes gsungs pa'i phyir ro// tshim par byed pa'i dam tshig ni tshim pa'i dam tshig ste/ bdug pa'i mchod pa'i tshul lo// de las byung ba ni sems dpa'i rdo rje gang las gyur pa ste/ de la dmigs pa'i ting nge 'dzin la yang de bzhin gshegs pa thams cad rab tu tshim pa'i dam tshig las byung ba rdo rje zhes bya ba'i ting nge 'dzin zhes bya ba ste/ de la snyoms par zhugs pa'o// de bzhin gshegs pa thams cad kyi g.yog mo'i gtso bo zhes bya ba ni shes rab kyi pha rol tu phyin pa'i ngo bo'o// ji ltar 'jig rten na grags pa'i g.yog mos gang la brten pa'i dpon po de'i 'jig rten pa'i bde ba dang yid bde ba bskyed pa bzhin du shes rab kyi pha rol tu phyin pas kyang // 'jig rten las 'das pa'i bde ba dang yid bde ba bskyed pas de'i phyir g.yog mo'i gtso mo zhes bshad do// de nas zhes bya ba la sogs pa la/ lha mo rdo rje bdug pa ma'i lus su gyur te ched du brjod pa 'di ched du brjod ces bya bar sbyar ro// de nyid da zhes bya ba ni sems dpa' rdo rje'o// bdug pa'i mchod pa'i sprin gyi bkod pa zhes bya ba ni/ lha dang mi'i lhan cig skyes pa dang / sbyar ba las byung ba dang / yongs su gyur pa'i bdug pa'i tshogs rnams ni sprin no// de rnams kyi yang phung po ni bkod pa ste/ gzhal yas khang la sogs pa lta bu'o// rnam pa du ma ni rnam pa sna tshogs pa'o// rdo rje dbyings thams cad khyab par zhes bya ba la/ rdo rje dbyings thams cad ni chos kyi dbyings so// der khyab pa ni khyab par spros pa'o// de lta bu'i bdug pa'i mchod pa'i sprin gyi bkod pa du ma rdo rje dbyings thams cad du khyab par gyur nas phyung ngo / rab tu sim ldan dge ba yin// zhes bya ba ni// gang la tshim pa yod pa de ni sim ldan te gang la zag pa med pa'i bde ba mnga' ba zhes bya ba'i tha tshig go// zag pa med pa'i bde ba mnga' ba nyid kyis na dge ba'o// ci zhig ngo mtshar che zhe na/ gang phyir sems can dbang ldan pa// myur du byang chub thob par 'gyur// zhes bya ba gsungs te/ bdug spos kyis skyes bu la sogs pa'i lus kyi rgyud kyi nang du lha la sogs pa zhugs pa ni sems can dbab pa'o// des kyang rang dbang med par 'gyur te/ de rnams las chen po skye bar 'gyur ro// bdag kyang sems dpa' ste sems dpa'i rdo rje babs pas myur du byang chub thob par 'gyur ba ni ngo mtshar che'o// 'di skad ston pa yin te/ bdag ni shes rab kyi pha rol tu phyin pa'i rang bzhin yin la/ sems can las babs te zag pa med pa'i bde ba skyed par byed na/ gdul bya rnams kyis ni bdag sdug pa'i gzugs su rtog par byed do// byang chub kyi yan lag gi bsam gtan yang dag pa'i lta ba skye bar 'gyur bas na/ da nas zhes bya ba la sogs pa bsam gtan gyi pha rol tu phyin pa'i me tog gsungs pa yin te/ de nas bcom ldan 'das kyis gsol ga ma 'di rang gi thugs ka nas phyung ngo zhes bya bar sbyar ro// mchod pa'i lan du slar mchod pa zhes bya ba ni bcom ldan 'das lha mo rdo rje phreng ba ma ni yang dag pa'i lta ba'i rang bzhin tshul khrims kyi pha rol tu phyin pa'i ji skad du bshad pa'i mchod pa yin la/ mchod pa 'dis gang la slar mchod pa ni/ 'dir byang chub kyi yan lag gis bsam gtan gyi pha rol tu phyin pa gang las yang dag pa'i lta ba bskyed pa yin la/ de bas na de las byung ba yin no// rin po che'i rgyan gyi mchod pa zhes bya ba ni dran pa la sogs pa byang chub kyi yan lag bdun gyi bsam gtan rnams ni rin po che dang chos mthun pas rin po che'o// de nyid ni rgyan te de lta bu'i rang bzhin can gyi mchod pa ni rin po che'i rgyan gyi mchod pa ste/ sgrub pa'i mchod pa yang dag pa'i lta ba rdo rje phreng ba ma bskyed pa'i rgyu gang yin pa'o// de'i dam tshig ni rin po che rgyan gyi mchod pa'i dam tshig ste/ de bzhin gshegs pa thams cad kyi me tog la sogs pa'o// de las byung ba ni sems dpa'i rdo rje gang las byung ba'i rin po che rgyan gyi mchod pa'i dam tshig las byung ba rdo rje la dmigs pa'i ting nge 'dzin la yang // rin po che'i rgyan gyi mchod pa'i dam tshig las byung ba'i rdo rje zhes bya ste/ ting nge 'dzin de la snyoms par zhugs pa ni ma tog la sogs pa sprul cing bskyed pa'i rnam par thugs rtse gcig tu mdzad pa'o// de bzhin gshegs pa thams cad kyi gsol ka ma zhes bya ba ni/ dper na rgyal po'i mdun na gnas te ral gri thogs pa gang yin pa de ni 'jig rten na gsol ka ma zhes grags la/ bcom ldan 'das ma 'di yang bcom ldan 'das rnam par snang mdzad sgeg mo la sogs pa'i btsun mo'i dbus na bzhugs pa'i yang dag pa'i lta ba'i ral gri thogs pa yin te/ de bas na gsol ka ma zhes bya'o// de nas zhes bya ba la sogs pa la/ rdo rje me tog gi lha mor gyur nas ched du brjod pa 'di ched du brjod do zhes bya bar sbyar ro// bcom ldan 'das rdo rje 'dzin pa de nyid do zhes bya ba ni sngar bshad pa'i sems dpa'i rdo rje'i rnam pa gang yin pa'o// me tog thams cad kyi mchod pa'i sprin gyi bkod pa zhes bya ba me tog thams cad ni lha dang mi dang yid kyi rang bzhin rnams te de nyid ni mchod pa'o// de rnams kyi tshogs ni sprin no// de rnams kyi tshogs ni bkod pa ste/ me tog gi khang pa brtsegs pa la sogs pa'i tshul lo// tshad ji tsam zhe na/ nam mkha'i khams thams cad khyab par byed pa'i zhes bya ba smos te/ nam mkha'i dbyings thams cad du spros pa'o// rdo rje me tog gi lha mo'i skur gyur nas zhes bya ba ni rdo rje me tog gi char 'bebs pas nye bar mtshon pa'i lha mo'i sku'o// thams cad kyi ni rgyan byed de// zhes bya ba ni byang chub kyi yan lag gi me tog gis byang chub kyi sems la sogs pa brgyan cing spud par byed de/ de bas na thams cad mdzes par byed pa ste/ thams cad mdzes par byed do zhes bya ba'i tha tshig go// ci zhig ngo mtshar che zhe na/ gang phyir mchod nas de bzhin gshegs// rin chen nyid du myur du 'grub// ces bya ba gsungs te/ de'i don ni 'di yin te tha mi dad par gyur pa dag gis/ de bzhin gshegs pa rnams me tog gi mchod pa'i tshul gyis mchod pa ni de bzhin gshegs pa nyid du myur du grub pa thob pa 'di ngo mtshar che'o// bdag byang chub kyi yan lag gi ngo bo nyid yin pas na/ de bzhin gshegs pa thams cad kyi ngo bo dang tha mi dad kyang // gdul bya rnams ni bdag dang tha dad par rtog par byed do zhes pa'o// chos kyi spyan gyis chos rnams mthong ba'i chos la dmigs pa'i bzod pa'i mtshan nyid las lha mo mar me 'byung bar 'gyur ro zhes bstan pa'i phyir/ de nas zhes bya ba la sogs pa gsungs pa yin te/ de nas bcom ldan 'das kyis pho nya mo 'di rang gi thugs ka nas phyung ngo zhes bya bar sbyar ro// mchod pa'i lan du mchod pa'i phyir// zhes bya ba ni ji skad du bshad pa'i bzod pa'i pha rol tu phyin pa ni mchod pa'o// de'i mchod pa gang yin pa de'i lan du mchod pa ste/ ji lta zhe na/ des de la sgrub pa'i mchod pa'o// de bskyed pa'i rgyu nyid kyis na sgrub pa'i mchod pa'i rang bzhin nyid yin pa'i phyir ro// de bzhin gshegs pa thams cad kyi snang ba'i mchod pa'i zhes bya ba la de bzhin gshegs pa thams cad ni chos kyi spyan gyi snang ba'o// de nyid ni mchod pa yin pas de bzhin gshegs pa thams cad kyi snang ba'i mchod pa'o// de la bstan pa'i chos kyi yul la thogs pa med pa'i ye shes ni chos kyi spyan te de'i snang ba'i mchod pa'o// de'i dam tshig ni snang ba'i mchod pa la sogs pa thams cad do// de las byung ba ni sems dpa'i rdo rje gang las gyur pa de ni dam tshig las byung ba'i rdo rje ste de la dmigs pa'i ting nge 'dzin ni dam tshig las byung ba'i rdo rje zhes bya ba'i ting nge 'dzin te/ de la snyoms par zhugs pa ni snang ba'i mchod pa thams cad la sogs pa sprul cing bskyed pa'i rnam par thugs rtse gcig tu mdzad ces bya ba'i tha tshig go// de bzhin gshegs pa thams cad kyi pho nya mo zhes bya ba ni ji skad du bshad pa'i chos kyi spyan rdo rje snang ba mo ni de bzhin gshegs pa thams cad kyi pho nya mo ste/ ji ltar rgyal po ni shin tu yun ring du gnas pa la brtags pa pho nya'i bya ba yin la/ de bzhin du de bzhin gshegs pa rnams kyang chos kyi spyan gyis yul dang dus la sogs pa'i dbye bas thag ring du gyur pa'i chos du ma gzigs par byed pa'i tshul du gnas pas pho nya zhes brjod do// de nas zhes bya ba la sogs pa la/ lha mo rdo rje snang ba zhes bya ba'i skur gyur nas ched du brjod pa 'di ched du brjod do zhes bya bar sbyar ro// rdo rje 'dzin pa de nyid do zhes bya ba ni snga ma bzhin du shes par bya'o// snang ba thams cad ces bya ba ni snang ba yang yin la thams cad kyang yin pas na snang ba thams cad de/ lha dang mi dang yid kyi rang bzhin can gyi rdo rje nyi ma la sogs pa'i tshul lo// tshad ji tsam zhe na/ chos kyi dbyings thams cad khyab par byed pa zhes bya ba gsungs te/ chos kyi dbyings rnams khyab par spros pa'o// lha mo rdo rje snang ba zhes bya ba'i skur gyur nas zhes bya ba ni rdo rje snang bas nye bar mtshon pa'i lha mo'i skur gyur pa'o// rgya chen zhes bya ba ni chos kyi dbyings khyab pa'o// mar me'i rang bzhin zhes bya ba ni chos kyi spyan ni mar me ste de'i rang bzhin no// de nyid kyis na dge ba'o// ci zhig ngo mtshar che zhe na/ gang phyir zhes bya ba la sogs pa gsungs te/ gang gi phyir snang ba dang bcas shing chos kyi spyan gyi rang bzhin gyi rgyu nyid yod pa gang yin pa de la de skad ces bya ste/ bzod pa'i pha rol tu phyin pa de myur zhing rings par thob par 'gyur ba ni/ gang gi phyir sangs rgyas thams cad kyi spyan thob pas na/ chos kyi spyan gyi ngo bo nyid de las thob cing rnyed par 'gyur ba'o// 'di skad ston pa yin te/ bdag dang tha mi dad pa'i snang ba'i tshul gyis de bzhin gshegs pa rnams mchod na bzod par 'gyur ba 'di ni ngo mtshar che'o// gang gi phyir bdag chos so so yang dag par rig pa'i rang bzhin gyis de'i ngo bo nyid yin na/ gdul bya rnams kyis bdag las tha dad par mthong gi/ yang dag par na bdag ni de lta bu ma yin no// de ltar smon lam gyi pha rol tu phyin pa mar me bstan nas/ brtson 'grus kyi pha rol tu phyin pa thob pa'i rdo rje dri ni/ de nas zhes bya ba la sogs pa gsungs pas/ de nas bcom ldan 'das gdon mi za bar grub pas bran mo 'di rang gi thugs ka nas phyung ngo zhes bya bar sbyar ro// mchod pa'i lan du slar mchod pa'i phyir zhes bya ba ni ji skad du bshad pa'i gar gyi mchod pa'o// mchod pa de la lan du mchod pa gang yin pa de ni mchod pa'i lan te/ tshul khrims dang / ting nge 'dzin dang / shes rab dang / rnam par grol ba dang / rnam par grol ba'i ye shes mthong bas brtson 'grus bskyed la/ tshul khrims 'chal ba la sogs pas kyang le lo la sogs pa bskyed pas de'i phyir sgrub pa'i mchod pa ni brtson 'grus bskyed pa'i rgyu dri ni thabs kyi pha rol tu phyin pa'o// de bzhin gshegs pa thams cad kyi dri'i mchod pa ni/ ji skad bshad pa'i dri'i sgrub pa'i mchod pa'o// de'i dam tshig ni de bzhin gshegs pa thams cad kyi dri'i bkod pa la sogs pa'o// de 'byung ba ni sems dpa'i rdo rje gang yin pa las gyur pa ste/ de ni dri'i mchod pa'i dam tshig las byung ba'i rdo rje'o// de la dmigs pa'i ting nge 'dzin kyang de bzhin gshegs pa thams cad kyi dris mchod pa'i dam tshig las byung ba rdo rje zhes bya ste/ de la snyoms par zhugs pa ni dri'i bkod pa la sogs pa sprul zhing bskyed pa'i rnam par thugs rtse gcig tu mdzad pa'o// de bzhin gshegs pa thams cad kyi bran mo zhes bya ba ni/ tshul khrims dang / ting nge 'dzin dang / shes rab dang / rnam par grol ba dang / rnam par grol ba'i ye shes mthong ba'i dris/ de bzhin gshegs pa rnams bde bar byed pa las byed pa'i rang bzhin nyid kyis na bran mo'o// de nas zhes bya ba la sogs pa la/ lha mo rdo rje dri zhes bya ba'i skur gyur nas ched du brjod pa 'di ched du brjod do zhes bya bar sbyar ro// bcom ldan 'das rdo rje 'dzin pa de nyid do zhes bya ba ni sems dpa'i rdo rje'i rang bzhin no// dri thams cad kyi mchod pa'i bkod pa zhes bya ba ni/ lha dang / mi'i dang / lhan cig skyes pa dang / sbyar ba dang / yid kyi rang bzhin can dri thams cad kyi mchod pa ni dri thams cad kyi mchod pa'o// tshad ji tsam zhe na/ 'jig rten gyi khams thams cad khyab ces bya ba gsungs te/ 'jig rten gyi khams thams cad du spros shing khyab pa ste/ de gang la yod pa de ni 'jig rten gyi khams thams cad khyab pa'o// lha mo rdo rje dri zhim zhes bya ba'i skur gyur nas zhes bya ba ni dris nye bar mtshon pa'o// dri'i rang bzhin zhes bya ba ni ji skad du bshad pa'i dri'i ngo bo nyid do// ji skad du bshad pa'i dri'i tshul yin pa nyid kyis na lha rdzas yin no// lha rdzas yin pa nyid kyis na yid du 'ong ba ste/ yid dang rjes su mthun pa'o// ci zhig ngo mtshar che zhe na/ gang phyir zhes bya ba la sogs pa gsungs te/ gang gi phyir de bzhin gshegs pa rnams kyi dri ni ji skad bshad pa'i tshul khrims la sogs pa'o// lus rnams kun la zhes bya ba ni phung po lnga'i mtshan nyid can la'o// 'byin par 'gyur zhes bya ba ni sdom pa'i tshul khrims kyi dri 'di ni ngo mtshar che'o// 'di skad ston pa yin te/ bdag ni tshul khrims dang / ting nge 'dzin dang / shes rab dang / rnam par grol ba dang / rnam par grol ba'i ye shes mthong ba ste// zag pa med pa'i phung po'i rang bzhin yin pas/ de bzhin gshegs pa'i ngo bo nyid yin na/ gdul bya rnams kyis bdag tha dad par gyur pa'i dris de bzhin gshegs pa la mchod par mthong gi / kho mo ni 'di lta bu ma yin no// de bzhin gshegs pa thams cad kyi ye shes dbab pa zhes bya ba la/ de bzhin gshegs pa thams cad kyi ye shes dbab pa ni bdug pa ma'o// byang chub chen po'i yan lag ni byang chub kyi yan lag bdun no// de rnams kyi bsags pa ni me tog ma'o// de bzhin gshegs pa thams cad kyi chos kyi spyan ni kun du snang ba ste/ de'i rang bzhin ni mar me'o// tshul khrims la sogs pa dri'i rang bzhin ni rdo rje byug pa ma'o// 'di dag ni ji skad du gsungs pa'i g.yog mo la sogs pa'i tshul du gyur pas/ de bzhin gshegs pa thams cad kyi bka' bzhin byed pa'o// byang chub kyi sems kyi lcags kyus thar pa'i grong khyer 'dir de bzhin gshegs pa la sogs pa 'gugs par byed pa ni/ de nas zhes bya ba la sogs pas ston te/ bcom ldan 'das kyis phyag rgya'i tshogs thams cad kyi bdag po 'di rang gi thugs ka nas phyung ngo zhes bya bar sbyar ro// de bzhin gshegs pa thams cad dam tshig gi lcags kyu zhes bya ba ni de bzhin gshegs pa thams cad kyang yin la dam tshig gi lcags kyu yang yin pas de bzhin gshegs pa thams cad kyi dam tshig gi lcags kyu ste/ sems dpa'i rdo rje lta bu'i rdo rje 'dzin pa chen po'o// de'i dam tshig ni de bzhin gshegs pa thams cad kyi phyag rgya'i tshul lo// de'i 'byung ba ni sems dpa'i rdo rje'i tshul gang las 'di byung ba'o// dam tshig las byung ba yang yin la sems dpa'i rdo rje yang yin pas zhes bya bar sbyar ro// de la dmigs pa'i ting nge 'dzin kyang dam tshig las byung ba sems dpa'i rdo rje zhes bya ba ste ting nge 'dzin gang la ming de nyid ces bya ba de la snyoms par zhugs pa ni rdo rje lcags kyu la sogs pa sbrul cing bskyed pa'i rnam par thugs rtse gcig tu mdzad pa'o// de bzhin gshegs pa thams cad kyi phyag rgya thams cad ni phyag rgya chen po la sogs pa'o// de bzhin gshegs pa thams cad kyi phyag rgya'i tshogs ni mnga' ba ste/ de bzhin gshegs pa'i rigs rgyas btab par gyur to zhes bya ba'i don to// de'i bdag po ni de'i dbang gis de bzhin gshegs pa thams cad la sogs pa'i phyag rgya rnams byin pas de bas na de rnams kyi bdag po ste bdag po de phyung bar gyur to// de nas zhes bya ba la sogs pa la/ byang chub sems dpa' chen po rdo rje lcags kyu zhes bya ba'i skur gyur nas ched du brjod pa 'di ched du brjod do zhes bya bar sbyar ro// de bzhin gshegs pa thams cad kyi phyag rgya'i tshogs thams cad du gyur nas zhes bya ba ni de bzhin gshegs pa thams cad kyi phyag rgya thams cad ni phyag rgya chen po la sogs pa'o// de rnams kyi tshogs ni 'gugs pa'i tshogs te/ de bzhin gshegs pa thams cad kyi phyag rgya thams cad spyan 'dren pa'i phyir tshad med pa'i rdo rje lcags kyu'i tshogs su gyur nas so// bcom ldan 'das rdo rje sems dpa' de nyid de zhes bya ba ni ji skad du bshad pa'i sems dpa'i rdo rje'o// de bzhin gshegs pa thams cad dam tshig gis spyan 'dren cing zhes bya ba ni rnam par snang mdzad la sogs pa ni shar la sogs pa sgor nye bar mdzad cing // ched du brjod pa 'di ched du brjod do zhes bya ba ni blo la gnas pa gsungs pa'o// yang dag spyan 'dren brtan byed bdag // ces bya ba ni phyogs bcu kun nas spyan 'dren pas na yang dag spyan 'dren pa'o// brtan pa ni mi phyed pa ste de ni bdag yin no// ci zhig ngo mtshar che zhe na/ gang phyir zhes bya ba la sogs pa gsungs te/ gang gi phyir bdag gis spyan drangs shing bkug pa ni sangs rgyas bcom ldan 'das rnams kyang byon te/ dkyil 'khor kun la ston par gyur pa yin no/ 'di skad ston te/ de bzhin gshegs pa thams cad dang bdag ni tshul gcig cing thams cad du khyab pa lta bu yin na/ gang gis de rnams dang tha dad pa'i tshul du spyan drangs pa 'di ni ngo mtshar che'o// de ltar byang chub kyi sems kyi lcags kyus de bzhin gshegs pa thams cad spyan drangs nas/ byang chub kyi spyod pa'i zhags pas dkyil 'khor du zhugs par mdzad do zhes bya ba ni/ de nas zhes bya ba la sogs pas ston to// bcom ldan 'das kyis gsol ka ba 'di rang gi thugs ka nas phyung ngo zhes bya bar sbyar ro// de bzhin gshegs pa thams cad kyi dam tshig ni pha rol tu phyin pa bcu'i spyod pa'i tshul lo// de nyid ni 'jug pa yin pas na 'jug pa zhes bya'o// de bzhin gshegs pa thams cad kyi dam tshig la 'jug pa yang yin la/ sems dpa' chen po yang yin pas na/ de bzhin gshegs pa thams cad kyi dam tshig la 'jug pa'i sems dpa' chen po ste/ ji skad du gsungs pa'i sems dpa' rdo rje'o// de'i dam tshig ni dam tshig la 'jug pa'i phyag rgya'i tshogs kyi tshul lo// de 'byung ba ni sems dpa'i rdo rje gang las gyur pa de ni dam tshig las byung ba'i rdo rje'o// de la dmigs pa'i ting nge 'dzin la yang ming de skad ces bya'o// de la snyoms par zhugs pa ni dam tshig la 'jug pa'i phyag rgya'i tshogs la sogs pa sprul cing bskyed pa'i rnam par thugs rtse gcig tu mdzad ces bya ba'i don to// de bzhin gshegs pa thams cad kyi phyag rgya la 'jug pa'i gsol ka ba zhes bya ba la/ de bzhin gshegs pa thams cad kyi phyag rgya ni de bzhin gshegs pa thams cad kyi phyag rgya chen po la sogs pa'o// de la 'jug pa'i gsol ka ba yin pas de bzhin gshegs pa thams cad kyi phyag rgyar 'jug pa'i gsol ka ba ste/ de phyung bar gyur pa'o// de nas zhes bya ba la sogs pa la/ byang chub sems dpa'i rdo rje zhags pa zhes bya ba'i skur gyur nas ched du brjod pa 'di ched du brjod do zhes bya bar sbyar ro// de bzhin gshegs pa thams cad kyi dam tshig la 'jug pa'i phyag rgya'i tshogs zhes bya ba ni de bzhin gshegs pa thams cad kyi dam tshig la 'jug pa'i don gyi phyag rgya ste/ zhags pa'i phyag rgya'o// de'i tshogs ni mang po ste der gyur nas byung ba'o// bcom ldan 'das rdo rje 'dzin pa de nyid de zhes bya ba ni sems dpa'i rdo rje'i tshul lo// de bzhin gshegs pa thams cad 'jug // ces bya ba ni rnam par snang mdzad la sogs pa rang gi sgo nas 'jug par mdzad cing ched du brjod pa 'di ched du brjod par 'gyur ro// rdo rje zhags pa dam po bdag // ces bya ba ni rdo rje zhags pa'i phyag rgyas nye bar mtshon pa nyid kyis na rdo rje zhags pa'o// dam po ni brtan pa ste/ stong pa nyid kyi ting nge 'dzin gyi ngo bo nyid yin pa'i phyir mi phyed pa'o// ci zhig ngo mtshar che zhe na/ rdul phran bzhugs pa thams cad kyang // bdag gis slar yang drang bar bya// zhes bya ba gsungs te/ 'di skad ston pa yin te/ nam mkha' dang mnyam pa'i ye shes kyi tshul gyis de bzhin gshegs pa rnams ni thams cad du khyab pa yin la/ de las byung ba rnams kyang de'i ngo bo yin pas thams cad du khyab pa'o// de bas na de dag thams cad kyang rdul phran du zhugs pa yin la/ de rnams dang bdag tha mi dad na/ gdul bya rnams kyis de dang bdag tha dad par gyur nas/ thams cad la khyab pa lta bur 'jug par byed pa de ltar mthong ba 'di ni ngo mtshar che'o// de ltar rdo rje zhags pas de bzhin gshegs pa thams cad bcug nas rdo rje lcags sgog gis theg pa gzhan la 'dod pa'i sems dral bar byed pa'i shes rab kyi pha rol tu phyin pa'i bsam gtan gyis 'ching bar byed do zhes bya ba ni/ de nas zhes bya ba la sogs pas ston to// bcom ldan 'das kyis de bzhin gshegs pa thams cad kyi pho nya 'di phyung ngo zhes bya bar sbyar ro// de bzhin gshegs pa thams cad kyi dam tshig gi lcags sgrog ces bya ba la de bzhin gshegs pa thams cad kyi dam tshig ni 'da' bar mi bya'o// de nyid ni theg pa gzhan 'dod pa'i sems dral bas lcags sgrog go// sems dpa' chen po zhes bya ba ni/ shes rab kyi pha rol tu phyin pa'i bsam gtan gyis thams cad du khyab pas na sems dpa' chen po ste/ sems dpa'i rdo rje'i rang bzhin can gyi rdo rje 'dzin pa'o// de'i dam tshig ni de bzhin gshegs pa thams cad kyi dam tshig bsdams pa'i phyag rgya la sogs pa'o// de'i dam tshig ni sems dpa'i rdo rje gang las gyur pa ste/ de ni de bzhin gshegs pa thams cad kyi dam tshig gi lcags sgrog sems dpa' chen po'i dam tshig las byung pa rdo rje ste/ ming 'di nyid ces bya ba'i ting nge 'dzin gang yin pa de la snyoms par zhugs shing mngon sum du mdzad nas/ de bzhin gshegs pa thams cad kyi pho nya phyung ngo // de bzhin gshegs pa thams cad kyi dam tshig bsdams pa zhes bya ba la/ de bzhin gshegs pa thams cad kyi dam tshig bsdams pa ni/ ji skad du bshad pa'i shes rab kyi pha rol tu phyin pa'i bsam gtan gyis theg pa chen por bcings pa'o// de bzhin gshegs pa thams cad kyi pho nya zhes bya ba la/ de bzhin gshegs pa thams cad kyi rang gi rnal 'byor gyi gnas na bzhugs pa rnams te/ shes rab kyi pha rol tu phyin pa'i bsam gtan gyi pho nya 'dis thag ring na gnas pa'i dngos po thams cad gzigs pas/ pho nya dang chos mthun pa'i phyir pho nya'o// de nas zhes bya ba la sogs pa la/ byang chub sems dpa' chen po rdo rje lcags sgrog gi skur gyur te ched du brjod pa 'di ched du brjod do zhes bya bar sbyar ro// de bzhin gshegs pa thams cad kyi dam tshig bsdams pa'i phyag rgya'i tshogs mang por gyur nas zhes bya ba la/ de bzhin gshegs pa thams cad kyi dam tshig ni 'da' bar mi bya ba'i bsdams pa'i phyag rgya ni lcags sgrog gi phyag rgya'o// de'i tshogs ni mang por gyur pa'o// bcom ldan 'das rdo rje 'dzin pa de nyid de zhes bya ba ni snga ma dang 'dra'o// rdo rje lcags sgrog dam po bdag // ces bya ba ni rdo rje lcags sgrog gi phyag rgyas nye bar mtshon pa'i phyir/ byang chub sems dpa' chen po rdo rje lcags sgrog gi sku ni bdag go// dam po ni mi phyed pa'o// gal te khyed de ltar gyur pa la ngo mtshar ci zhig yod ce na/ 'ching ba kun las grol bas na// sems can don du 'ching bar 'dod// ces bya ba gsungs so// de'i don ni 'di yin te/ nyon mongs pa bag chags dang bcas pa spangs pas 'ching ba las grol ba ni de bzhin gshegs pa rnams dang / bdag tha mi dad pa yin yang // de rnams dang tha dad pa lta bu de rnams bdag gis bcings par shes pa 'di ni ngo mtshar che'o// 'di skad ston te/ gdul byas de ltar mthong gi bdag ni de lta ma yin no zhes pa'o// 'ching ba 'dis bcings pa'i de bzhin gshegs pa rnams rang bzhin gyis 'od gsal ba'i ye shes dbab pas rdo rje 'bebs pas dbang du byas pa yin no zhes bya ba ni/ de nas zhes bya ba la sogs pas ston to// bcom ldan 'das kyis phyag rgya thams cad kyi bran 'di phyung ngo zhes bya bar sbyar ro// de bzhin gshegs pa thams cad dbab pa zhes bya ba'i sems dpa' chen po zhes bya ba la/ de bzhin gshegs pa thams cad kyi chos rnams rang bzhin gyis 'od gsal ba'o zhes bya ba'i nges pa ni de bzhin gshegs pa thams cad dbab pa'o// de bzhin gshegs pa thams cad dbab pa yang yin la/ sems dpa' chen po yang yin pas na/ de bzhin gshegs pa thams cad dbab pa zhes bya ba'i sems dpa' chen po ste/ thams cad du khyab pas de bzhin gshegs pa thams cad kyi thugs la zhugs pa'i sems dpa' chen po rdo rje'i rang bzhin rdo rje 'dzin pa chen po'o// de'i dam tshig ni de bzhin gshegs pa thams cad kyi dam tshig 'bebs pa'i phyag rgya'i tshogs la sogs pa'o// de'i 'byung ba ni sems dpa'i rdo rje gang las gyur pa ste/ de la dmigs pa'i ting nge 'dzin la yang ming 'di nyid ces bya ste/ de la snyoms par zhugs pa'o// de bzhin gshegs pa thams cad kyi phyag rgya thams cad kyi bran zhes bya ba ni phyag rgya chen po la sogs pa'i ngo bo'o// de rnams mnyes par byed pa'i las byed pas bran dang chos mthun pa'i phyir bran zhes bya'o// de nas zhes bya ba la sogs pa la rdo rje dbab pa'i skur gyur te ched du brjod pa 'di ched du brjod do zhes bya bar sbyar ro// de bzhin gshegs pa thams cad kyi dam tshig gi phyag rgya'i tshogs su gyur nas zhes bya ba la/ de bzhin gshegs pa thams cad kyi dam tshig dbab cing dbang du bya ba'i don gyis phyir phyag rgya ni dril bu'i phyag rgya ste/ de rnams kyis phyag rgya'i tshogs der gyur pa'o// bcom ldan 'das rdo rje 'dzin pa de nyid do zhes bya ba ni de bzhin gshegs pa thams cad kyi thugs la gnas pa'i sems dpa'i rdo rje'i ngo bor sngar bstan pa gang yin pa'o// de bzhin gshegs pa thams cad 'bebs shing zhes bya ba ni/ rang bzhin gyis 'od gsal ba'i ye shes bskyed pas dbang du byed cing ched du brjod pa 'di ched du brjod par gyur ba'o// rdo rje dbab pa brtan pa'i bdag // ces bya ba la/ rdo rje 'bebs pa ni rdo rje dril bu la bya la/ des nye bar mtshon pa'i byang chub sems dpa' ni rdo rje 'bebs pa'o// brtan pa ni mi phyed pa'o// gal te khyed de lta bu yin pa la 'dir ngo mtshar ci zhig yod ce na/ gang phyir kun gyi bdag gyur nas// bran du yang ni gyur pa yin// zhes bya ba gsungs so// 'dis ni 'di skad ston te/ rang bzhin gyis 'od gsal ba'i ye shes thob cing sprul pas 'gro ba'i don bya ba la dbang ba nyid thob pas/ de bzhin gshegs pa thams cad kyi bdag po yin zhing de rnams bdag dang tha mi dad pa'i rang bzhin yin pa las gdul bya rnams kyis bdag de rnams kyi las byed par mthong ba 'di ni ngo mtshar che'o// de bzhin gshegs pa zhes bya ba la sogs pas ni sdom gsungs pa yin te/ de bzhin gshegs pa thams cad spyan drangs na spyan 'dren pa ste/ rdo rje lcags kyu'o// de rnams nyid bzhugs pa ni rdo rje zhags pa'o// zhugs pa rnams 'ching ba ni rdo rje lcags sgrog go// bcings pa rnams dbang du bya ba ni rdo rje 'bebs pa'o// de bzhin gshegs pa thams cad kyi bka' bzhin byed pa zhes bya ba ni 'di dag thams cad ni/ ji skad du bshad pa'i spyan 'dren pa la sogs pa'i tshul gyis bka' bzhin byed pa'o// de ltar dkyil 'khor du de bzhin gshegs pa rnams rdo rje sems dpas byang chub kyi sems la rab tu gzhag // rgyal pos spyan drangs/ chags pas rjes su mnyes/ legs pas legs so zhes bya bas dgyes par byas/ rdo rje rin chen gyis dbang bskur/ gzi brjid kyis 'od kyis snang bar byas/ dpal gyis sbyin pa'i pha rol tu phyin pa la sbyar/ bzhad pas 'dzum pa rmad du byung ba la rab tu gzhag // chos kyis ting nge 'dzin la sbyor/ rnon pos de rnams kyi nyon mongs pa dang nye ba'i nyon mongs pa bcad/ rdo rje rgyus dkyil 'khor du bcug // smra bas spros pa med pa'i chos nyid la nges par sbyar/ rdo rje las kyis ma lus shing lus pa med pa'i mchod pas mchod/ rdo rje bsrung bas bsrungs/ rdo rje gnod sbyin gyis bsrung ba yongs su bskyab pas bsrungs/ rdo rje khu tshur gyis grub bo// de nas mi bskyod pa dang / rin chen 'byung ldan dang 'od dpag tu med pa dang / don yod grub pa dang / rnam par snang mdzad kyi rang bzhin du gyur te/ rdo rje sems ma ni byang chub kyi sems kyi tshul gyis so// rdo rje rin chen ma ni sbyin pa'i pha rol tu phyin pa'i tshul gyis so// rdo rje chos ma ni shes rab kyi pha rol tu phyin pa'i tshul gyis so// rdo rje las ma ni brtson 'grus kyi pha rol tu phyin pa'i tshul gyis rigs thams cad bsdus pa yin par shes par bya'o// sgeg mo la sogs pa ni de bzhin gshegs pa rnams kyi sbyin pa dang / tshul khrims dang / bzod pa dang / brtson 'grus dang / bsam gtan dang / shes rab dang / smon lam dang / thabs kyi pha rol tu phyin pa'i rang bzhin yin no// de rnams kyang byang chub kyi sems kyi lcags kyus thar pa chen po'i grong khyer du dgug pa dang / byang chub kyi spyod pa'i zhags pas bcug pa dang / bsam gtan gyis bcings pa dang / byang chub kyi dbab pas dbang du mdzad pa yin no// re re zhing yang bskyed pa dang / spro ba dang / bsdu ba dang / de nas rang gi gnas su zhugs te ched du brjod pa dang / brtan par bsgom par shes par bya'o// rdo rje sems dpa' bskyed pa nas brtsams te/ rdo rje 'bebs pa'i bar gyi gzhung gis ni/ dkyil 'khor rgyal mchog ces bya ba'i ting nge 'dzin gnyis pa bstan pa yin no// 'di dag kyang ri rab kyi steng du de bzhin gshegs pa thams cad rnam par 'phrul par mdzad pa yin la/ bcom ldan 'das 'og min gyi gnas su mngon par rdzogs par sangs rgyas pa gang yin pa de ni/ kun du bzang pa la sogs po las gzhan pa'i sems can rnams rjes su gzung ba'i phyir der zhugs pa nyid kyis dga' ldan la sogs par rnam par 'phrul pa'i sprul pa ston par mdzad pa ni sprul pa'i sku yin no zhes bshad pa'i rgyud kyi don bstan pa'i phyir dang gzhung gzhan dag las 'og min gyi gnas las bskyod par mi mdzad do zhes gsungs pa yin no// de ltar bskyed pa dang / spro ba dang / bsdu ba dang / gnas pa dang / brtan par bsgom pas dkyil 'khor rgyal po mchog gi don bstan nas/ sprul pa byin gyis brlab pa'i phyir/ de nas zhes bya ba la sogs pa'i gzhung gsungs pa yin te/ de bzhin gshegs pa thams cad kyis bsdu ba ni/ 'dus par mdzad pa'o// de sngon du 'gro ba'i byin gyis brlab pa'i phyir zhes pa ni ye shes sems dpa' bzhugs pas so// de'i don du rdo rje se gol gyi mtshan ma mdzad nas zhes bya ba ni rdo rje khu tshur gnyis bcings la mdzub mo gnyis lcags kyu gnyis su byas la/ lag pa gnyis rdo rje bcing bar bsnol te/ rdo rje se gol brdabs pas/ sangs rgyas thams cad kyang gshegs par gyur na gzhan lta smos kyang ci dgos zhes bya ba 'di rdo rje se gol te/ ming de skad ces bya ba'i sgra mdzad pa'o// de nas skad cig ma de nyid la ste bskul ba'i rjes thogs nyid la zhes bya ba'i tha tshig go// thang cig yud tsam zhes bya ba'i tshig ni 'jig rten pa'i tshig gi tshul du cung zad cig tu nye bar mtshon pa yin no// skad cig tsam de'i tshe zhes bya ba ni 'di nyid la 'jug ste/ gang gi phyir skad cig ma gcig la byon pa'o// de yang // de'i tshe sangs rgyas thams cad ni// rdo rje sems dpa' la sogs bcas/ dkyil 'khor thams cad gang ba rnams// dkyil 'khor rnams su 'dus par gyur// zhes gsungs pa yin no// se gol gyi sgra'i mtshan mas bskul ba ni 'jig rten gyi khams thams cad na bzhugs pa'o// 'jig rten gyi khams thams cad kyi rdul shin tu phra mo dang mnyam pa'i de bzhin gshegs pa byang chub sems dpa'i 'khor gyi dkyil 'khor mang po dang bcas te/ skad cig ma de nyid la 'dus par mdzad nas/ khang bu brtsegs pa gang na ba dang / bcom ldan 'das gang na ba der gshegs shing byon la/ gshegs nas kyang ched du brjod pa 'di ched du brjod de/ oM sar+b+ba ta thA ga ta pA da ban+da naM ka ro mi zhes bya ba 'dis/ zhabs la phyag 'tshal nas kyang ched du brjod pa 'di ched du brjod do zhes bya ba ni de bzhin gshegs pa thams cad kyi zhabs la phyag 'tshal bas ni don 'di ston pa yin te/ ji ltar bdag cag gi rnam par snang mdzad la sogs pa'i ye shes sems dpa' 'og min gyi gnas na bzhugs pa nyid las sems can gyi don la gzigs te ri rab kyi steng du rdo rje dbyings kyi dkyil 'khor la sogs pa'i sprul pa rdzogs par mdzad pa de bzhin du/ bsdu bas byon pa rnams kyang thugs gcig pa'o// kun du bzang po zhes bya ba ni sku dang gsung dang thugs gcig pa nyid la dgongs nas/ 'dir rnam par snang mdzad nyid la kun du bzang po zhes bya bar 'dod do// yang na rnam par snang mdzad chen po nyid ni kun du bzang po ste/ de'i spyod pa'i mchog ni mdzes pa'i spyod pa yin pas spyod pa'i mchog ste/ lha sum cu rtsa bdun du lhag par mos pa'i rnam par thar pa'i sgo nas sems can gyi don mdzad pa'o// 'dir ci zhig ngo mtshar che zhe na/ de bzhin gshegs pa'i 'khor lo yi// dbus na de bzhin gshegs pa mdzes// zhes bya ba gsungs te/ de bzhin gshegs pa rnams kyi 'khor lo ni de bzhin gshegs pa'i 'khor lo ste/ bsdus nas byon pa'i dkyil 'khor gyi 'khor lo'o// de bzhin gshegs pa de'i 'khor lo de'i dbus na bcom ldan 'das rnam par snang mdzad rdo rje dbyings kyi dkyil 'khor chen po'i tshul gyis mdzes shing 'bar bar gyur pa 'di ni ngo mtshar che'o// 'dis ni 'di skad ston pa yin te/ dngos po thams cad kyi don ji lta ba bzhin thugs su chud pas/ 'di ni de bzhin gshegs pa yin la/ bdag cag gis kyang dngos po thams cad kyi don ji lta ba bzhin du rtogs pas de bzhin gshegs pa rnams yin te/ de rnam par snang mdzad la sogs pa gcig pu'i tshul gang yin pa de ni thams cad kyi yin la/ thams cad kyi gang yin pa ni gcig gi yang de yin te/ thams cad kyang tshogs dang / chos kyi sku dang / 'gro ba'i don gyi bya pas mtshungs pa nyid yin pa'i phyir ro// de bas na kho bo cag thams cad tshul 'dis gnas mod kyi/ gdul bya rnams kyis kun du bzang po nyid gcig pur mthong ba 'di ni ngo mtshar che'o// phyogs bcu'i 'jig rten gyi khams thams cad nas 'dus pa zhes bya ba ni/ 'jig rten gyi khams thams cad nas 'dus te byon pa rnams so// de bzhin gshegs pa thams cad kyi byin gyi rlabs kyis zhes bya ba ni mi bskyod pa la sogs pa'i mthus te/ mi bskyod pa la sogs pa'i tshul gyis sems dang sems las byung ba rnams sngon gyi 'phen pa'i shugs kyi stobs kyis ye shes rtogs pa yin no// rnam par snang mdzad kyi thugs su zhugs nas zhes bya ba ni dbus na bzhugs pa'i rnam par snang mdzad kyi'o// byang chub sems dpa'i 'khor gyi dkyil 'khor dang bcas pa zhes bya ba ni rang rang gi byang chub sems dpa'i 'khor gyi dkyil 'khor rang rang gi thugs kar zhugs shing chud par gyur te zhes bya ba'i tha tshig go// ci'i phyir zhe na/ de dag thams cad kyi thugs las zhes 'og nas bshad pa'i phyir ro// de bzhin gshegs pa thams cad kyi thugs las zhes bya ba ni rnam par snang mdzad kyi thugs kar zhugs nas/ rnam par snang mdzad dang / mi bskyod pa la sogs pa'i thugs las/ rang rang gi byang chub sems dpa'i 'khor gyi dkyil 'khor dang bcas te byung nas zhes bya ba ni rnam par snang mdzad kyi thugs las sems ma rdo rje ma dang / rin chen ma dang / chos ma dang / las ma rnams byung zhing sprul te/ sems ma rdo rje ma la sogs pa'i tshul gyis bzhugs pas bdag nyid kyi ting nge 'dzin gyi tshul gyis bzhugs so// mi bskyod pa'i thugs las mi bskyod pa dang / rdo rje sems dpa' dang / rgyal po dang / chags pa dang / legs pa dang / sgeg mo dang / bdug pa ma dang / lcags kyu ma dang / byams pa la sogs pa shar phyogs kyi cha la bzhugs pa rnams byung ste/ sprul pa'i mi bskyod pa la sogs pa'i tshul gyis bzhugs pas rang rang gi ting nge 'dzin gyis bzhugs so// byams pa la sogs pa yang rang rang gi gnas nyid na'o// gzhan dag kyang de bzhin du shes par bya'o// ci'i phyir rnam par snang mdzad kyi thugs kar thams cad zhugs she na/ rnam par snang mdzad ni sangs rgyas thams cad bsdus pa yin no zhes shes par bya ba'i phyir ro// de'i thugs kar chud nas de bzhin gshegs pa rnams kyi thugs ka nas phyung ste lhag ma gzhan dag kyang byin gyis brlab pa ni/ de'i yan lag gi khyad par du rtogs par bya ba'i phyir yin no// gsang sngags kyi sgo'i spyad pa spyod pa rnams kyis kyang mngon par 'dod pa'i don 'grub par bya'i phyir/ dkyil 'khor sprul pa byas nas bcom ldan 'das kyis ji ltar mdzad pa de ltar rjes su spyad par bya'o zhes ston pa yin no// rgya chen chen po thog med skyes// zhes bya ba ni rgya che ba yang yin la chen po yang yin pas na rgya chen po ste/ rnam par snang mdzad kyi thugs ka na gnas pa 'jig rten gsum gyi khams thams cad kyi rdul shin tu phra mo dang mnyam pa'i de bzhin gshegs pa rnams bzhugs pa yin no// thog med skyes zhes bya ba ni/ 'di la thog ma yod pa ma yin pas na thog ma med pa ste/ bcom ldan 'das rnam par snang mdzad chen po'o// de nyid las skyes pa ni 'di ltar de bzhin gshegs pa gcig gi thugs ka na sangs rgyas thams cad bzhugs pa'i phyir ro// 'dir ngo mtshar ci zhig che zhe na/ rdul phra rab thams cad ces bya ba la sogs pa gsungs te/ rnam par snang mdzad kyi thugs kar zhugs nas gcig tu gyur pa nyid thob pa ni ngo mtshar che'o// 'di skad ston te/ gdul bya rnams kyis de ltar mthong gi chos kyi dbyings kyi rang bzhin can gyi de bzhin gshegs pa rnams la ni don dam par gcig pa nyid dang du ma nyid mnga' ba ma yin no// bsdu ba dang byin gyis brlab pa la sogs pa nas/ ched du brjod pa'i bar gyi gzhung 'dis ni las kyi rgyal po mchog ces bya ba'i ting nge 'dzin gsum pa ston pa yin no// ting nge 'dzin gsum pa 'di dag kyang // gsang ba sra zhing mtho ba las rnam par phye ste/ bstan pa yin pas som nyi mi bya'o// de ltar ting nge 'dzin gsum pa bstan pas/ rnam par snang mdzad dang / rnam par snang mdzad chen po thob pa'i thabs bstan nas/ 'dir dkyil 'khor du 'jug cing dbang bskur ba'i thabs la 'jug par bya'o zhes bstan pa'i phyir/ de nas zhes bya ba la sogs pa gsungs te/ de nas bcom ldan 'das de bzhin gshegs pa thams cad kyis rdo rje 'dzin pa chen po la ming brgya rtsa brgyad pa 'dis gsol ba btab bo zhes bya ba 'dir sbyar ro// ci'i phyir gsol ba btab ce na/ rdo rje dbyings kyi dkyil 'khor chen po 'di zhes bya ba gsungs te/ ji skad du bstan pa 'di'o// byin gyis brlab par zhes bya ba ni slob dpon gcig nas gcig tu brgyud pa'i bri ba'i tshogs yun ring du gnas pa des/ sems can gyi khams ma lus shing lus pa med pa rnams ji skad du bshad pa'i yongs su bskyab pa la sogs pa 'bras bu thob pa'i phyir/ de bzhin gshegs pa thams cad kyi zhes pa rnam par snang mdzad la sogs pa'i mnyam pa nyid kyi ye shes te/ chos kyi dbyings la dmigs pa'i sems dang / mngon par shes pa drug ste/ de rnams nyid kyi mngon par shes pa ji skad du bshad pa drug ste/ de ltar na de bzhin gshegs pa thams cad kyi mnyam pa nyid kyi ye shes dang / mngon par shes pa dang / yang dag par rdzogs pa'i byang chub rtogs pa ste/ de nyid dngos grub dam pa zhes bya ba ste/ de dag gi phyir gsol ba 'debs pa yin no// de bzhin gshegs pa thams cad kyi bdag po yin la zhes bya ba ni mi dmigs pa'i thugs rje chen po'i bdag nyid kun du bzang po ni de bzhin gshegs pa thams cad kyi bdag po ste/ gang gi phyir 'di las sngon gyi 'phen pa'i shugs kyis nye bar skye zhing de dag kyang de'i dbang gis 'jug pa yin no// de bas na bcom ldan 'das de bzhin gshegs pa thams cad kyi bdag po zhes bya'o// de yang de rnams kyi bdag nyid ni rdo rje sems dpa' yin pas de'i phyir/ rang gi rdo rje sems dpa' zhes bya ba gsungs te/ de yang rang bzhin gyis 'od gsal ba nyid kyis/ rtag tu gnyis su med pa nyid la/ de nas thog ma dang tha ma med pa zhes gsungs so// de nyid kyis na de bzhin gshegs pa'i rdo rje chen po 'dzin par mdzad de/ de'i phyir rdo rje chen po 'dzin pa la zhes smos so// 'dis zhes bya ba ni 'og nas bshad pa thugs la bzhag ste gsungs pa'o// gsol ba btab bo zhes bya ba ni gsol ba btab par gyur pa'o// de bsten pa ni rdo rje sems dpa' zhes bya ba la sogs pa ste/ rdo rje sems dpa' zhes bya ba ni 'dir badzra satwa zhes bya ba'i tshul ni snying por gsungs pa yin te/ khyed ni rdo rje sems dpa' zhes bya ba'i sgra'i rang bzhin yin no zhes bya ba'i tha tshig go// sems dpa' che zhes bya ba ni chos kyi dbyings kyi zla ba'i dkyil 'khor la sogs par spro ba ni sems dpa' chen po'o// rdo rje ni 'dir rdo rje rtse lnga pa'o// de bzhin gshegs pa kun zhes bya ba ni 'jig rten gyi khams thams cad kyi rdul shin tu phra mo dang mnyam pa'i sangs rgyas rnams kyi tshul gyis na de bzhin gshegs pa kun no// rdo rje rgyal po la sogs pa rnams la thog ma kho nar 'khrungs pas na rdo rje dang po'o// de bzhin gshegs pa thams cad kyang gcig tu gyur pa las bskyed pa ni rdo rje sems dpa'i sku yin pas na kun du bzang po'o// rdo rjes nye bar mtshon pa'i phyag mnga' bas na phyag na rdo rje'o// de ltar na mtshan bdun no// badzra rA dza zhes bya ba ni rdo rje rgyal po'i snying po'o// sangs rgyas mchog ces bya ba ni de nyid de bzhin gshegs pa thams cad spyan 'dren pa'i las kyi shin tu sangs rgyas rnams kyi mchog go// rdo rje lcags kyu zhes bya ba ni de nyid kyi mtshan ma'i phyag rgya gang yin pa de ni lcags kyu yin no// de bzhin gshegs pa zhes bya ba ni ji skad du bshad pa'i de bzhin gshegs pa thams cad kyi ngo bo nyid yin pas de bzhin gshegs pa'o// don yod rgyal po zhes bya ba ni rdo rje rgyal po'i sku'i tshul gyis so// rdo rje mchog ces bya ba la/ rdo rje ni de bzhin gshegs pa rnams te/ bsdu ba'i dngos po bzhi'i tshul gyis de rnams kyi mchog tu gyur pa'o// de nyid gang gi tshe de bzhin gshegs pa rnams kyis rdo rje lcags kyu stsal nas ming gi dbang bskur bas dbang bskur ba de'i tshe/ rdo rje 'gugs pa zhes bya'o// de ltar mtshan bdun no// badzra rA ga zhes bya ba ni rdo rje chags pa'i snying po'o// bde ba chen po zhes bya ba ni bde ba yang yin la chen po yang yin pas bde ba chen po ste/ bde ba chen po nyid la bde ba chen po zhes bya'o// de yang // kun grub mi 'gyur bde ba ni/ bde ba chen po zhes bshad do// zhes gsungs pas chos bdag med pa'i ye shes ni bde ba chen po'o// rdo rje mda' ni zhes bya ba ni de'i mtshan ma'i phyag rgya'o// dbang byed pa zhes bya ba ni thams cad mkhyen pa'i ye shes kyis skal ba ji lta ba bzhin du sems can rnams dbang du mdzad pas na dbang du mdzad pa'o// bdud kyi 'dod pa zhes bya ba ni/ bdud kyang yin la 'dod pa yang yin pas na bdud kyi 'dod pa ste/ nyan thos dang / rang sangs rgyas kyi sems gsod pas na bdud do// de nyid ni byang chub kyi sems kyi ngo bo nyid yin pas na 'dod pa ste/ 'di ni mtshan gcig yin no// 'dis ni rdo rje chags pa'i sku'i tshul bshad pa yin no// rdo rje che zhes bya ba ni spro ba'i tshul gyis so// rdo rje gzhu zhes bya ba ni mtshan ma'i sgo nas te/ de ltar na bdun no// badzra sA d+hu zhes bya ba'i mtshan 'di ni rdo rje legs pa'i snying po'i sgo nas so// sems dpa' mchog ces bya ba ni de bzhin gshegs pa thams cad kyi dgyes pa yang dag par bskyed pas bla na med pa yin pas sems dpa' mchog go// rdo rje mgu ba zhes bya ba ni de nyid kyi mtshan ma'i phyag rgya ni rdo rje mgu ba'o// dga' ba che zhes bya ba ni mgu ba'i tshul gyis nam mkha' thams cad khyab par mdzad pas so// rab dgyes rgyal po rdo rje mchog // ces bya ba ni/ rab dgyes rgyal po yang yin la/ rdo rje mchog kyang yin pas/ rab dgyes rgyal po rdo rje mchog ste/ rdo rje legs pa'i sku'o// de la rab dgyes ni yid bde ba'o// des mdzes shing 'bar bas na rab dgyes rgyal po'o// de nyid ni rdo rje ste/ sangs rgyas dang byang chub sems dpa' rnams la mchog tu gyur pas/ rab dgyes rgyal po rdo rje mchog // ces bya'o// rdo rje dgyes khyod ces bya ba'i mtshan 'di ni ming gi dbang bskur ba ste de ltar na lnga'o// badzra rat+na zhes bya ba ni rdo rje rin chen gyi snying po'i sgo nas so// rdo rje'i don zhes bya ba ni de bzhin gshegs pa thams cad kyi dbang bskur ba nyid kyis na mchog tu gyur pa'i phyir rdo rje bzang po'i don te/ rdo rje rnams kyi don mdzes pa'o// rdo rje nam mkha' zhes bya ba ni rdo rje rin chen gyi 'byung gnas yin pa dang / nam mkha' dang mnyam pa'i 'od mnga' bas na rdo rje nam mkha'o// nor bu che zhes bya ba ni rdo rje rin chen gyi phyag rgyas nam mkha' khyab par spros pas na nor bu che'o// nam mkha'i snying po rdo rjes phyug // ces bya ba ni/ nam mkha'i snying po yang yin la/ rdo rjes phyug pa yang yin pas na/ nam mkha'i snying po rdo rjes phyug // ces bya ba ste/ nam mkha'i snying po'i sku ni nam mkha'i snying po nyid yin par yang dag par brnyes pa'o// rdo rje snying po zhes bya ba ni ming gi dbang bskur ba'i sgo nas rdo rje snying po zhes bya ste/ de ltar na mtshan drug yin no// badzra te dza zhes bya ba ni snying po'i sgo nas so// cher 'bar ba zhes bya ba ni nam mkha' khyab pa'i 'od mnga' ba'o// rdo rje nyi ma zhes bya ba ni rdo rje nyi ma'i phyag rgya'i tshul gyi sgo nas so// rgyal ba'i 'od ces bya ba ni rgyal ba rnams kyi 'od kyi mdangs 'di la mnga' bas na rgyal ba'i 'od de/ nam mkha' dang mnyam pa nyid kyi ye shes las byung ba'i de bzhin gshegs pa phra rab bsdus pa nyid kyis ni/ de'i mdangs brnyes pas rgyal ba'i 'od ces bya'o// rdo rje'i 'od zer zhes bya ba ni mi phyed pa'i 'od 'di la mnga' bas na rdo rje'i 'od zer ro// gzi brjid che zhes bya ba ni 'jig rten gyi khams thams cad kyi rdul shin tu phra mo dang mnyam pa'i nyi ma rnam par lhag pa'i 'od mnga' bas na gzi brjid che'o// rdo rje'i 'od ces bya ba ni ming gi dbang bskur ba'i mtshan te/ de ltar na mtshan bdun no// badzra ke tu zhes bya ba ni snying po'i sgo nas so// sems can don rab ces bya ba ni sems can rnams tshim par mdzad pas na/ sems can rnams kyi don mdzad pa 'di la mnga' bas na sems can don rab bo// rdo rje rgyal mtshan zhes bya ba ni mtshan ma'i phyag rgya'i tshul gyis na rdo rje rgyal mtshan zhes bya'o// rab dga' byed ces bya ba ni rdo rje rgyal mtshan de nyid kyis de bzhin gshegs pa thams cad kyi sbyin pa'i pha rol tu phyin pa la nges par sbyor bas na rab dga' byed do// rdo rje chen po zhes bya ba ni rdo rje rgyal mtshan gyi phyag rgyas nam mkha' thams cad khyab par mdzad pas na rdo rje chen po'o// rin chen dpal zhes bya ba ni byang chub sems dpa'i rin chen dpal gyi sku la bya bar bshad do// rdo rje dbal zhes bya ba ni ming gi dbang bskur ba'i sgo nas/ de ltar na mtshan bdun no// badzra hA sa zhes bya ba ni snying po'i sgo nas so// bzhad pa chen po zhes bya ba ni/ bzhad pa'i phyag rgyas nam mkha' thams cad khyab par mdzad pas na bzhad pa che'o// rdo rje 'dzum pa zhes bya ba ni rdo rje bzhad pa'i mtshan ma'i phyag rgya la de skad ces bya bar bshad do// phyag rgya de nyid kyis de bzhin gshegs pa thams cad 'dzum pa la nges par sbyor bar mdzad pas na ngo mtshar che zhes bya ste/ rnam par rtog pa mi mnga' ba rnams la ni bzhad pa mi mnga' ba'i phyir ro// dga' zhing rab dga' zhes bya ba ni sems can gyi khams dga' ba dang mgu ba gang la mnga' ba de ni dga' zhing rab dga' ste/ rdo rje bzhad pa'i sku'o// rdo rje ston zhes bya ba ni rdo rje ston pa 'di la mnga' bas na rdo rje ston te 'dzum pa'i khongs su gtogs pa mi dmigs pa'i chos kyi sbyin pa'i rdo rje nye bar ston pa'o// rdo rje dga' ba zhes bya ba'i ming gi dbang bskur bas na de'i sgo nas 'di skad ces bya ste/ de ltar mtshan bdun no// rdo rje chos ni badzra d+har+m+ma zhes bya ba'i snying po'i sgo nas so// rab dga' de nyid don ni mdzes pa'i de kho na nyid ni de nyid don te/ rang bzhin gyis dag pa'i don la 'di skad ces bya'o// rdo rje pad+mo zhes bya ba ni bcom ldan 'das kyi pad+mo'i phyag rgya la bya'o// rab dga' byed ces bya ba ni rang bzhin gyis rnam par dag pa'i chos nyid kyi ye shes kyis sems can rnams shin tu sbyong bar mdzad pas na rab dga' byed do// 'jig rten dbang phyug ces bya ba la 'jig rten ni sems can gyi khams rnams so// dbang phyug ni de'i gtso bo yin pas na rdo rje chos kyi sku'o// rdo rje spyan zhes bya ba ni rdo rje spyan gyi phyag rgya mdzes pa mnga' bas rdo rje spyan no// rdo rje spyan khyod ces bya ba ni ming gi dbang bskur ba'i sgo nas te/ de ltar na mtshan bdun no// rdo rje rnon po ni badzra tI k+Sh+Na zhes bya ba ste/ snying po'i sgo nas so// theg pa chen po zhes bya ba ni shes rab dang ye shes chen po'i ngo bo nyid yin pas na theg pa chen po nyid do// bcom ldan 'das 'phags pa 'jam dpal lo// rdo rje ral gri zhes bya ba ni ral gri'i phyag mtshan gyi sgo nas so// mtshon chen po zhes bya ba ni ral gris nam mkha' khyab par mdzad pa'o// 'jam dpal zhes bya ba ni 'jam dpal gzhon nu'i sku mnga' bas so// rdo rje rab tu zab ces bya ba ni rdo rje dang 'dra ba'i shes rab zab mo 'di la mnga' bas na de skad ces bya'o// rdo rje blo zhes bya ba ni ming gi dbang bskur ba'i sgo nas te/ de ltar na mtshan bdun no// rdo rje rgyu ni badzra he tu zhes bya ba ste/ snying po'i sgo nas so// snying po che zhes bya ba ni 'khor lo'i phyag rgyas nam mkha' khyab par mdzad pa'o// rdo rje 'khor lo zhes bya ba ni 'khor lo'i phyag rgya'i sgo nas so// tshul chen po zhes bya ba ni rdo rje dbyings la sogs pa'i dkyil 'khor chen po'i tshul gyis nam mkha' khyab par spros pas so// rab bskor zhes bya ba ni/ de nyid sems bskyed pa tsam gyis rab tu bskor bar mdzad pas na rab bskor ro// rdo rje las byung ba zhes bya ba ni shes rab kyi pha rol tu phyin pa'i rdo rje las byung ba'i phyir ro// rdo rje snying po zhes bya ba ni ming gi dbang bskur ba'i sgo nas te/ de ltar na mtshan bdun no// rdo rje gsung ba zhes bya ba ni badzra b+hA Sha ste snying po'i sgo nas so// rang rig mchog ces bya ba ni mdzes pa'i rig pa yin pas na rang rig ste/ so so yang dag par rig pa bzhi'i rang bzhin gyi sgra'i rjes su 'gro ba'i shes rab po// tshul de nyid kyis na mchog yin pas na rang rig mchog go// rdo rje zlos pa zhes bya ba ni ljags kyi phyag rgya'i sgo nas so// rab sgrub sbyin zhes bya ba ni ljags kyi phyag rgya des dngos grub bzang po stsol bar mdzad pas na rab sgrub sbyin no// mi gsung rdo rje zhes bya ba ni rdo rje gsung gi sku la'o// mchog grub pa zhes bya ba ni rdo rje ljags kyis de bzhin gshegs pa thams cad las rang gis dngos grub brnyes pas na mchog grub pa'o// rdo rje gsung zhes bya ba ni ming gi dbang bskur ba'i sgo nas te/ de ltar na mtshan bdun no// rdo rje las ni badzra kar+m+ma zhes bya ba ste snying po'i sgo nas so// rab rdo rje'i bka' zhes bya ba ni shin tu bzang po'i rdo rje ni rab rdo rje ste/ de bzhin gshegs pa rnams so// de rnams kyi bka' ni bsgo ba ste/ sangs rgyas kyi sprul pa dang / sems can rnams kyi don bya ba'o// de 'di la mnga' bas na rab rdo rje'i bka'o// las kyi rdo rje zhes bya ba ni/ rtse mo bcu gnyis pa'i sna tshogs rdo rje'i phyag rgya'i sgo nas so// kun rab 'gro zhes bya ba ni sna tshogs rdo rjes nam mkha' khyab pa'o// rdo rje nges pa zhes bya ba ni byang chub sems dpa' sna tshogs rdo rje'i sku'i sgo nas so// rgya che ba zhes bya ba ni mchod pa ma lus shing lus pa med pas de bzhin gshegs pa thams cad mchod pas na rgya che ba'o// rdo rje kun zhes bya ba ni ming gi dbang bskur ba'i sgo nas te/ de ltar na mtshan bdun no// rdo rje bsrung ba ni badzra rak+Sha ste snying po'i sgo nas so// brtan pa che zhes bya ba ni 'khor gsum yongs su dag pa'i las kyi brtson 'grus kyi tshul gyis so// rdo rje go cha zhes bya ba ni go cha'i phyag rgya'i sgo nas so// sra ba che zhes bya ba ni de nyid gzhig par dka' ba yin pa'i phyir ro// brtson 'grus mchog ni thub par dka'// zhes bya ba ni brtson 'grus kyi mchog kyang yin la thub par dka' ba yang yin pas na/ brtson 'grus mchog ni thub par dka'// zhes bya ste/ byang chub sems dpa' chen po rdo rje bsrung ba'i sku'o// rdo rje brtson 'grus zhes bya ba ni ming gi dbang bskur ba'i sgo nas te/ de ltar na mtshan bdun no// rdo rje gnod sbyin ni badzra yak+Sha ste snying po'i sgo nas so// thabs chen po zhes bya ba ni 'khor gsum yongs su dag pa'i so sor rtogs pa'i brtson 'grus kyis bdud thams cad nya bar mi dmigs pa'i brtson 'grus chen po mnga' ba'i phyir ro// rdo rje mche ba zhes bya ba ni mche ba'i phyag rgya'i sgo nas so// 'jigs pa che zhes bya ba ni mche ba'i phyag rgya de nyid kyis nam mkha' thams cad khyab par mdzad pas so// bdud 'joms zhes bya ba ni byang chub sems dpa' rdo rje gnod sbyin gyi sku la'o// rdo rje mi bzad pa zhes bya ba ni rdo rje mche ba'i phyag rgyas de bzhin gshegs pa thams cad 'jigs par mdzad pas na rdo rje mi bzad pa'o// rdo rje drag po zhes bya ba ni ming gi dbang bskur ba'i sgo nas te/ de ltar na mtshan bdun no// rdo rje mtshams sbyor ba ni badzra san+d+hi ste snying po'i sgo nas so// rab bsdus nyid ces bya ba ni shin tu bsdus pa'i byin gyis rlob pa'i las mdzad pas na rab bsdus nyid do// rdo rje 'ching ba zhes bya ba ni mtshan ma'i phyag rgya'i sgo nas so// rab grol byed ces bya ba ni de kho na nyid kyi sbyor bas sgrib pa thams cad las rab tu thar bar mdzad pas na rab grol byed do// rdo rje khu tshur dam tshig mchog // ces bya ba ni byang chub sems dpa' chen po rdo rje khu tshur gyi sku'i sgo nas so// rdo rje khu tshur zhes bya ba ni ming gi dbang bskur ba'i sgo nas te/ 'di la mtshan drug go// de ltar na mtshan brgya rtsa brgyad du 'gyur ro// 'ching ba ni zhes bya ba ni tshig dang don gyi sgo nas sam/ bzlas pa dang sgom pa'i sgo nas so// zhi ba zhes bya ba ni sdug bsngal thams cad zad par byed pa'i rgyur gyur pas na zhi ba'o// rdo rje ming dbang bskur la sogs// zhes bya ba ni ji ltar rdo rje 'chang ba chen po la ming gi dbang bskur ba la sogs pa mtshan brgya rtsa brgyad mnga' ba de bzhin du/ sgrub pa po 'di yang de bzhin gshegs pa rnams kyis dbang bskur bar 'gyur ro// gang zhig ces bya ba ni gang la yod pa'o// yon tan zhes bya ba ni yon tan gyi rgyur gyur pas na yon tan no// ming rnams kyis zhes bya ba ni mtshan brgya rtsa brgyad pa'o// gang zhig la zhe na/ rdo rje 'chang chen po la'o// rtag tu zhes bya ba ni rgyun mi 'chad pa'i sbyor ba'o// dbyangs kyis bstod pas zhes bya ba ni rnal ma nyid yin pa'i phyir rdo rje 'chang chen po la de'i yang dag pa'i yon tan brjod par 'dod pas so// de yang rdo rje 'chang 'drar 'gyur// zhes bya ba ni/ rdo rje 'dzin pa dang 'dra bar 'gyur ba'o// theg pa chen po rtogs pa'i zhes bya ba ni rdo rje dbyings kyi dkyil 'khor ro// tshul chen yang ni rgyas par mdzod// ces bya ba ni byang chub sems dpa'i lam 'bras bu dang bcas pa thob pa'i rgyur gyur pa'i dkyil 'khor 'di ni tshul chen po yin te/ sems can skal pa ji lta ba bzhin du phyogs bcur rgyas shing bskor bar mdzod ces pa'o// sangs rgyas kun gyi 'khor lo che// zhes bya ba ni rnam par snang mdzad la sogs pa sangs rgyas rnams kyi tshogs pa 'dir mdzad pas na de skad ces bya'o// cho ga'i mchog ni bshad par gsol// zhes bya ba ni mdo sde'i spyod pa'i cho ga la ltos na sngags kyi tshul gyi cho ga khyad par du 'phags pa yin pas cho ga'i mchog ces bya ste/ gang gi phyir mdo sde la spyod pa rnams bskal pa grangs med pa gsum gyis mngon par 'tshang rgya ba yin la/ gsang sngags kyi sgo'i spyad pa spyod pa'i byang chub sems dpa' rnams ni tshe 'di nyid la rab tu dga' ba'i sa thob nas mngon par rdzogs par 'tshang rgya bar 'gyur ro zhes gsungs pa yin no// de bzhin gshegs pa thams cad kyi dam tshig ces bya ba ni/ rdo rje dbyings kyi dkyil 'khor chen po ni de bzhin gshegs pa thams cad kyi dam tshig go// de 'byung ba ni rdo rje gang las byung ba ste/ de byin gyis brlab pa'i phyir ting nge 'dzin gang la ming de skad ces bya ba'i ting nge 'dzin de la snyoms par zhugs pa ste/ rdo rje dbyings kyi dkyil 'khor chen po gsungs pa'i rnam par thugs rtse gcig tu mdzad do zhes bya ba'i tha tshig go// de nas zhes bya ba ni 'das ma thag pa'o// gang phyir zhes bya ba ni rgyu ste des na 'di 'byung ba ni gang gi phyir ming la sogs pa kha cig rdo rje dbyings kyi dkyil 'khor chen po de bzhin gshegs pas ri rab kyi rtse mor sprul pa lta bu'i skal pa dang mi ldan pa yin la/ de bas na de rnams kyis mthong bas phyir mi ldog pa'i sa bon bskyed par bya ba'i phyir yang dag par bshad do zhes bya ba ste/ yang dag par rnam par phye nas rab tu bshad cing bstan pas na yang dag par bshad ces bya'o// dkyil 'khor chen po zhes bya ba ni/ rdo rje dbyings kyi dkyil 'khor chen po ni sku'i gsang ba gtso bor gyur pa yin gyi/ thugs la sogs pa gtso bor gyur pa gzugs kyi dkyil 'khor la sogs pa ni ma yin no// de nyid mchog tu gyur pas na dam pa ste/ gang gi phyir tshe 'di nyid la sa thob par sgrub pa byed pa yin no// rdo rje dbyings dang 'dra bas na// zhes bya ba ni/ ri rab kyi steng gi rdo rje dbyings kyi dkyil 'khor dang 'dra ba'o// ming ji skad ces bya zhe na/ rdo rje dbyings zhes bgyi bar grags/ zhes bya ba gsungs te/ bcom ldan 'das rnam par snang mdzad kyi de bzhin gshegs pa thams cad kyi sku dang gsung dang thugs rdo rje'i dbyings kyis nye bar mtshon pas na/ rdo rje dbyings zhes bgyi bar grags// zhes bshad do// sems dpa' chen po'i phyag rgya cher// zhes bya ba la sogs pa la/ langs nas bsgyings pa'i tshul gyis yongs su bskor ro zhes bya bar sbyar ro// ci rigs par ni mchis nas kyang // zhes bya ba la/ ci rigs par ni 'di yin te// dam tshig dang dbang bskur ba thob pas zla ba gcig gam/ zla ba drug gam/ lo gcig gi bar du rig pa'i brtul zhugs spyad par bya'o// de la yang dang po re zhig rang gi sdom pa la gnas pa'i nang gi bdag nyid can gyi khrus dang / phyi'i khrus kyang ci nus par bya'o// de la sdom pa gsum la rab tu gnas shing skyang ba ni khrus gcig go// bshags pa dang gsol ba 'debs pa la sogs pa ni gnyis pa'o// phyag rgya dgrol ba ni gsum pa'o// chu'i khrus ni bzhi pa ste/ 'di dag dang gos gsum pa brje bar yang bya'o// de la sdom pa rnams la gnas pa ni gos dang po'o// ngo tsha shes pa dang khrel yod pa ni gnyis pa'o// phyi gos gtsang ma ni gsum pa zhes bya bar bshad do// de nas phyag 'tshal ba la sogs pa sngon du 'gro bas/ nyin re zhing sdom pa gzung ba yang lan drug tu bya'o// de nas sdig pa dral ba dang phyag rgya thams cad dgrol ba ji lta ba bzhin du byas la rnal 'byor chen po bya'o// de nas snying gar dkyil 'khor ji lta ba bzhin du bsgom par bya'o// yang na rnal 'byor chen po dang ldan pas dang po'i sbyor ba dang / dkyil 'khor rgyal po mchog rnam par bsgoms nas bsdu ba byas la/ phyag 'tshal ba dang ched du brjod pa dang / rang gi snying gar de bzhin gshegs pa thams cad bzhugs par lhag par mos pa yang byas nas/ de bzhin gshegs pa thams cad kyi thugs ka nas byang chub sems dpa' rnams byung la rang rang gi ting nge 'dzin gyis gnas nas ched du brjod pa ched du brjod par bsam par bya'o// de nas dpal rdo rje sems dpa' dang lhan cig tu gyur ba'i rnal 'byor pas de bzhin gshegs pa thams cad las phreng ba'i dbang bskur ba la sogs pa dbang bskur ba thams cad blangs la/ de bzhin gshegs pa de dag thams cad rdo rje lcags kyu la sogs pas dgug pa dang / gzhug pa dang / bcing ba dang / dbang du byas nas/ dam tshig gi phyag rgya rnams kyis bsgrub par bya'o// de nas chos dang las dang phyag rgya chen po rnams kyis rgyas btab la dbang bskur te/ phrin las rnams la nges par sbyar bar bya'o// de la dang po re zhig rnam par snang mdzad kyi phyag rgya chen po bcings la sangs rgyas thams cad gcig tu bsdus par mdzod cig ces rang gi las la nges par sbyar bar bya'o// de bzhin du sems ma dang / rin po che dang / chos dang / las kyi rdo rje mas rigs thams cad bsdus par rgyas gdab par mdzod cig ces bya ba dang / mi bskyod pa la de bzhin gshegs pa thams cad byang chub tu sems bskyed par mdzod cig // rin chen 'byung ldan la sbyin pa'i pha rol tu phyin pa dang / 'od dpag tu med pa la shes rab kyi pha rol tu phyin pa/ don yod par grub pa la de bzhin gshegs pa thams cad brtson 'grus kyi pha rol tu phyin pa yongs su rdzogs par mdzod cig ces bya ba dang / rdo rje sems dpa' la de bzhin gshegs pa thams cad byang chub kyi sems la rab tu gzhag par mdzod cig // rdo rje rgyal po la de bzhin gshegs pa thams cad spyan drang pa dang / chags pas rjes su mnyes par mdzod cig // legs pas legs so zhes bya bas mnyes par mdzod cig // rin chen gyis dbang bskur bar mdzod cig // nyi mas nyi ma'i 'od kyis snang bar mdzod cig // rgyal mtshan gyis sbyin pa'i pha rol tu phyin pa la rab tu 'jog par mdzod cig // bzhad pas 'dzum pa rmad du byung ba la rab tu gzhag par mdzod cig // chos kyis shin tu rnam par dag pa'i ting nge 'dzin la rab tu 'jog par mdzod cig // rnon pos sems can gyi nyon mongs pa dang / nye ba'i nyon mongs pa gcod par mdzod cig // 'khor los de rnams dkyil 'khor du zhugs par mdzod cig // smra bas spros pa med pa'i chos nyid la nges par sbyor bar mdzod cig // rdo rje las kyis ma lus shing lus pa med pa'i mchod pas mchod par mdzod cig // srung bas theg pa gzhan la 'dod pa'i sems nyid las rjes su srungs shig // gnod sbyin srung ba yongs su bskyangs pas de rnams yongs su srungs shig // khu tshur gyis de bzhin gshegs pa'i khu tshur sgrubs shig ces bya ba dang / sgeg mo la sogs pa la/ sbyin pa dang / tshul khrims dang / bzod pa dang / brtson 'grus dang / bsam gtan dang / shes rab dang / smon lam dang / thabs kyi pha rol tu phyin pa la de rnams nges par sbyor cig // rdo rje lcags kyus byang chub kyi sems kyi lcags kyus de bzhin gshegs pa thams cad thar pa chen po'i grong khyer du dgug par mdzod cig // zhags pas byang chub kyi spyod pa'i zhags pas gzhug tu gsol/ lcags sgrog gis theg pa gzhan 'dod pa'i sems la de bzhin gshegs pa thams cad dral ba dang / shes rab kyi pho rol tu phyin pa'i bsam gtan gyis de bzhin gshegs pa thams cad bcing du gsol// 'bebs pas rang bzhin gyis 'od gsal zhing skye ba med par 'bebs pas de bzhin gshegs pa rnams 'bebs par mdzod cig ces bya ba dang / byams pa la sogs pa la dam pa'i chos kyi grong khyer yongs su skyongs shig ces bya'o// thams cad du thams cad kyi rang rang gi phyag rgya chen po bcings la/ rang gi phrin las la nges par sbyar ba yin par shes par bya'o// de ltar las kyi rgyal po mchog rnam par bsgoms nas yang rdo rje sems dpa'i sbyor bas bsdu ba byas te/ mtshan brgya rtsa brgyad pas yang dag par bstod nas/ ji lta ba bzhin du dgug pa dang / gzhug pa dang / bcing ba dang / dbang du bya ba byas la/ rdo rje gnod sbyin gyis bgegs bsal ba dang / phyogs bcing ba la sogs pa byas nas/ rdo rje khu tshur gyis sgo bcad de/ rdo rje go chas srung ba thams cad yang dag par srungs la/ mchod yon phul nas/ de bzhin gshegs pa thams cad la phyag rgya bzhis rgyas btab la dbang bskur te/ mchod yon sngon du 'gro ba dang phyi'i yo byad thams cad kyis yang dag par mchod pa dang / sgeg mo la sogs pa dang / las kyi dkyil 'khor las gsungs pa'i mchod pa bcu drug dang / yid kyis mchod pa dang / mchod pa'i khyad par thams cad kyis yang legs par mchod la/ phyag bzhi byas nas/ badzra At+ma kou0f85haM/ swa b+hA wa shud+d+hou0f85haM/ sar+b+ba sa mou0f85haM/ zhes rnam par bsgoms nas/ badzra sa twa zhes brjod la/ thams cad kyang bdag kho na yin no zhes bsgom par bya'o// de nas mtshan brgya rtsa brgyad bas bstod la/ de bzhin du yang dag par mchod de/ ji lta ba bzhin du phyag byas nas/ phyag rgya dgrol bar byas la dbang bskur te/ go cha bgos nas mnyam pa'i thal mos kyang mnyes par byas la/ badzra sa twa zhes bya ba dang / yi ge brgya pa yang brjod la/ mngon par 'dod pa'i dngos grub kyi phyir dge ba'i rtsa ba yongs su bsngos nas mchod yon phul lo// slar byon pa'i phyir bskul te gshegs su gsol bar bya'o// de nas rdo rje bsrung ba dang / rdo rje gnod sbyin dang / rdo rje khu tshur gyis bdag nyid bsrung ba byas nas/ mchod rten gyi las la sogs pa'i bya ba bya'o// de ltar nyin re zhing thun bzhi'i sbyor bas rig pa'i brtul zhugs rdzogs par bya'o// de ltar rdzogs nas dkyil 'khor bri bar bya ba ni/ gtsug lag khang ngam/ kun dga' ra ba'am/ grong ngam/ grong khyer gyi byang shar gyi phyogs kyi char yid dang rjes su mthun par/ shin tu mnyam zhing snum pa/ shar du gzhol ba shin tu tshad dang ldan pa/ tshwa sgo med pa'i sa'i cha der rgyal pos ni khru brgya'am lnga bcu'o// blon po dang blon po chen pos ni khru lnga bcu 'am nyi shu rtsa lnga'o// tshong dpon nam ded dpon gyis ni khru nyi shu rtsa lnga 'am de'i phyed do// sgrub pa pos ni khru bcu gnyis sam drug pa bya'o// de la dang po re zhig mngon par 'dod pa'i dkyil 'khor gyi sa'i dbus su mi rus kyi phye ma khrag dang dug dang bcas pa dang / mngon spyod kyi sbyin sreg gi cho gas dkyil 'khor gyi bgegs bzlog nas/ bdag dang / slob ma dang / sa bdag la sogs pa zhi bar byed pa'i zhi ba'i sbyin sreg bya'o// de nas sa sbyang du gzhug par bya'o// 'dom gang tsam la lkog ma 'am/ lte pa'am/ pus mo nub tsam du 'og tu brkos la/ spos chu dri zhim pos bran pa'i sas bkang nas/ rdo rje gnod sbyin yongs su bzlas pa'i spos chus chag chag btab ste/ 'thas par bcags la/ shin tu mnyam par byas te/ khang pa brtsegs ma'i nang du chud pa/ rta babs bzhis mdzes par byas la sgo bzhi dang ldan ba skar khung gis yongs su bskor ba/ mtha' ma dril bu btags pa'i rgyal mtshan dang / bla re mchog sna tshogs bres pas nye bar mdzes par byas la/ sangs rgyas rin po che la sogs pa'i ras ris dang sku gzugs la sogs pa'i rgyan gyis brgyan pa grwa bzhir gzhag pa'i spos snod rnams las spos legs par 'thul ba/ me tog dang / mar me dang / gos la sogs pa'i yo byad rnams kyis mdzes par byas pa'i sa'i cha dris nye bar byugs nas rdo rje gnod sbyin yongs su bzlas pa'i spos chus bsangs la/ sa la lag pa bzhag ste/ rdo rje sems dpa' dang yi ge brgya pa lan bdun bzlas par bya'o// sa sbyang ba dang yongs su gzung ba'i cho ga'o// de nas rang nyid khrus byas shing lus dri zhim pos byugs la/ ji snyed pa'i gos dang rgyan gdags shing // shin tu dmar ba'i ras gos bgo ba dang / me tog gi phreng ba gdags shing gdong dri zhim por byas la/ yar gyi ngo'i tshes brgyad nas brtsams te/ tshes bcu'am/ bcu gsum mam/ bcu bzhi nas brtsams te/ bco lnga'i bar du'am/ tshes lnga'i snga dro'i thun mtshams nas brtsams te/ dkyil 'khor gyi las bya'o// de la gnyug mar gnas pa'i sa'i char ni phyag dar dang skyang nul la sogs pa byas la/ de bzhin du lag pa sa la reg par byas nas rdo rje sems dpa' dang / yi ge brgya pa bzlas par bya'o// de nas dkyil 'khor gyi sa'i dbus su 'dug la/ bdag nyid bsrung ba dang / bgegs gzhom pa la sogs pa bya'o// de nas rdo rje 'khor lo'i phyag rgyas rdo rje dbyings kyi dkyil 'khor chen po sprul la/ phyag 'tshal ba sngon du 'gro ba dang / sdom pa gzung ba dang / rnal 'byor chen po dang / gzhal yas khang gdan dang bcas pa bskyed la/ sems dpa'i skyil mo krung du 'dug ste/ deng dus bdag tshe 'bras bu yod// ces bya ba nas/ deng bdag 'dus pa mchog yin no// zhes bya ba'i bar gyis bdag nyid spro ba bskyed bar bya'o// de nas yan lag thams cad kyis phyag byas la/ spos snod lag tu thogs te/ ma lus phyogs na bzhugs pa yi// zhes bya ba nas/ dngos grub 'di ni stsal du gsol// zhes bya ba'i bar gyis sangs rgyas thams cad spyan drang bar bya'o// de nas yang dang po sbyor ba dang / dkyil 'khor gyi rgyal po mchog dang / las kyi rgyal po mchog rnams bsgoms la/ rdo rje sems dpa'i gnas na dpal rdo rje sems dpa'i phyag rgya chen po gnas shing // oM badzra satwa hUM zhes zlos pa la brtson pa la rdo rje dbyings kyi dkyil 'khor chen po bri ba'i phyir/ sgrub pa'i grogs mchog de bzhin gshegs pa'i nga rgyal dang ldan pas mtshan brgya rtsa brgyad pas gsol ba gdab par bya'o// de ltar na 'di ni ci rigs pa yin te/ tshul 'dis sems dpa'i skyil mo krung du 'dug pa las langs nas yongs su bskor bar bya'o// 'on te spros par 'dod na spros pa dang bcas pa'i sbyor ba nyid bya bar shes par bya'o// sems dpa' chen po ni phyag rgya cher bsgom zhing byin gyis rlob bgyid cing zhes bya ba ni de nas gsol ba btab pa'i rjes thogs nyid la/ de bzhin gshegs pa thams cad kyis nam mkha' gang bar bsams te/ de bzhin gshegs pa thams cad la dkyil 'khor lnga pas phyag byas la/ bcom ldan 'das rdo rje sems dpa'i phyag rgya chen po bcings te/ 'di skad ces brjod par bya ste/ bdag nyid rang nyid rdo rje can// rdo rje sems dpa' bdag rang nyid// bdag ni sangs rgyas rgyal po che// stobs chen rdo rje can bdag nyid// bdag ni rnal 'byor dbang phyug rgyal// phyag na rdo rje brtan bdag yin// bdag po rdo rje chen po bdag // byin gyis rlob pa mi 'dor ro// oM badzra satwa hUM// de nas rdo rje sems dpa'i dam tshig gi phyag rgyas ji ltar yongs su bsgoms pa'i dkyil 'khor bteg ste nam mkhar bzhag la/ rdo rje sems dpa'i dam tshig gi phyag rgya de nyid kyis badzra sa twa zhes zlos shing bdag nyid kyang byin gyis brlabs la/ rdo rje sems dpa'i nga rgyal bskyed de/ badzra dr-i Sh+Ti ma Ta ces bya ba mig gnyis su bkod la/ a zhes bya bas rkang pa gnyis su sna tshogs rdo rje bskyed la/ yang bcom ldan 'das rdo rje sems dpa'i phyag rgya chen bor bsam par bya'o// 'di tsam gyis ni/ sems dpa' che yi phyag rgya cher// sgom zhing byin gyis rlob bgyid cing // zhes pa 'di'i don ston pa yin no// phyag rgya la gnas de bzhin langs// zhes bya ba ni phyag rgya chen mo ma bkrol bas sems dpa'i skyil mo krung bshig la langs te/ phyag rgyas gnas pas na phyag rgya la gnas zhes bya ba ste/ phyag rgya chen po bcings pa nyid kyis gnas pa'o// kun du rnam par bltas nas ni// zhes bya ba ni dbang ldan gyi phyogs nas brtsams te/ g.yon phyogs nas bltas pas bgegs bskrad par byas la/ yang de bzhin du g.yas phyogs nas bltas nas phyogs mtshams dang / dkyil 'khor nam mkha' dang sa bcing ba dang ra ba dang dra ba byas la/ rkang mthil gyis yongs su bzang bas sa bzhi brtan pa nas brtsams te ri rab kyi steng gi bar du rdo rje'i rang bzhin du byed cing // rdo rje sems dpa'i phyag rgya chen po bcings la/ de'i nga rgyal dang ldan pas badzra satwa hUM zhes zlos shing g.yas phyogs nas yongs su bskor nas/ yang dkyil 'khor gyi cho ga las bshad pa'i tshul gyis bgegs gzhom pa la sogs pa bya ba nas/ lhag par gnas pa'i cho ga rnams rjes su spyad par bya'o// de nas nyi ma 'char ba'i dus su dkyil 'khor de dam tshig gi phyag rgya de nyid kyis nam mkhar bzhag la thig gis thig gdab par bya'o// sar pa zhes bya ba ni dkyil 'khor gzhan du yongs su ma spyad pa'o// legs par bgal nas kyang zhes bya ba ni dris phyug pa'i gser la sogs pa'i snod du gzhag go// tshad dang ldan pa zhes bya ba ni dkyil 'khor khru drug pa la sboms su mthe'u chung gi tshad la chur dkyil 'khor nyis 'gyur gyi tshad kyis so// mdzes pa'i thig gis zhes bya ba ni tshon sna lnga pos lta na sdug pa'i thig gis thig gdab pa'o// mkhas pas zhes bya ba ni dkyil 'khor gyi mdog dang dbyibs dang bya ba la sbyang ba'o// ci nus kyis zhes bya ba ni tshad dpag tshad nas brtsams te/ khru drug pa'i tshad kyi mthar thug pa'i bar du nus pa'i tshad las dpags te/ dkyil 'khor gyi thig gis gdab par bya'o// gru bzhir bgyi zhing sgo bzhi dang // zhes bya ba ni shar dang nub dang byang dang lho'i ngos kyi ri mos zur bzhir byas pa'i phyir gru bzhi'o// sgo bzhi dang zhes bya ba ni shar dang lho dang nub dang byang gi ngos kyi dbus su re re zhing sgo btod pa yod de des na sgo bzhi'o// rta babs bzhis ni mdzes bgyis la// zhes bya ba ni go bar zad do// thig bzhi dang ni ldan gyur pa// zhes bya ba ni tshangs pa'i thig gnyis dang mtshams kyi thig gnyis te/ de dag dang yang dag par ldan par gyur pa ni mnyam por bya ba'i phyir zhes bya ba'i bar du'o// dar dang me tog phreng bas brgyan// zhes bya ba ni dar gyi phreng ba dang / me tog gi phreng bas brgyan pa'o// grwa yi phyogs ni thams cad dang // sgo khyud kyi ni mtshams rnams su// rdo rje rin chen spras par ni// dkyil 'khor phyi rim thig gdab bo// zhes bya ba ni dkyil 'khor grwa'i phyogs bzhi char du yang zla ba phyed pa/ de'i steng du rdo rje rin chen yod par thig gdab par bya'o// sgo rnams kyi sgo khyud ni sgo khyud de// de rnams kyi mtshams ni ri mo gnyis phrad pa'i tshul te/ de rnams su yang zla ba phyed pa'i steng du rdo rje rin po che yod par thig gdab par bya'o// de yi rim pa'i nang zhugs la// 'khor lo 'dra bar zhes bya ba ni phyi'i dkyil 'khor de'i rim pa'i nang du zhugs la// 'khor lo 'dra bar dkyil 'khor gyi gnas gru bzhi dang sgo bzhi la sogs pa ji skad du bshad pa'i phyi'i dkyil 'khor dang 'dra ba la rta babs med par thig gdab par bya'o// rdo rje thig gis yongs bskor bar// zhes bya ba ni rtse gsum pa'i rdo rje phreng bas bskor ba'o// ka ba brgyad kyis mdzes bgyis pa// zhes bya ba ni phyogs kyi cha re re zhing rtsig pa la brten pa'i rdo rje ka ba gnyis gnyis yod pa de'i phyir/ ka ba brgyad kyis nye bar mdzes par byas pa yin no// rdo rje ka ba'i nang logs su 'ang // zla ba'i dkyil 'khor lngas brgyan pa// zhes bya ba ni rdo rje ka ba rnams kyi mchog ste gnas dam pa yin pas na rdo rje ka ba'i mchog gi gnas su'o// rdo rje ka ba'i mchog gi gnas de rnams su/ bcom ldan 'das rnam par snang mdzad dang / mi bskyod pa dang / rin chen 'byung ldan dang / 'od dpag tu med pa dang / don yod grub pa'i gnas rnams su ni nyi ma'i dkyil 'khor zlum po lnga'i thig btab la/ yang re re zhing zla ba'i dkyil 'khor lnga lnga yod pa'i rdo rje ri mos yongs su bskor bar thig btab la/ zur bzhi pa la sgo bzhi pa// ka ba brgyad kyis mdzes byas shing // rdo rje phreng bas yongs bskor bar// dkyil 'khor dbus ma bri bar bya// zhes bya ba la sogs pa la/ bcom ldan 'das kyis rdo rje rtse mo las rdo rje dbyings kyi dkyil 'khor chen po'i cha bgo ba mdzad pa yin pas the tshom mi bya'o// 'dir yang de'i 'khor lo 'dra bar zhes bstan pa ni 'khor lo ltar zlum po yin te/ 'dir zlum po kho na yin no zhes bstan par nus pa ni ma yin te/ dkyil 'khor 'khor lo yin par bshad// ces bya ba la sogs pa la/ spyir dkyil 'khor 'khor lo yin par bshad pas nges pa med la/ rdo rje thig gis yongs bskor bas// zhes bya ba gsungs pa 'dis kyang // 'di tha dad par gyur pa yin par shes par bya'o// de yang // gru bzhi ra bgyi zhing sgo bzhi dang // rta babs bzhis ni mdzes bgyis la// rdo rje thig gis yongs bskor bar// rdo rje pho brang chen po bri// zhes gsungs so// yang thig gi cho ga gsal bar byas te/ de la dang po ras ba la rin la mi brtsegs par nyos la/ bu mo gtsang mas bkal ba'i srad bu/ tshon rtsi dri zhim po/ sngon po dang / ser po dang / dmar po dang / ljang gu dang / dkar pos so sor kha bsgyur la go rims 'di nyid kyis bzhag pa la/ hUM trAM hrIHaHA zhes bya ba'i rang gi sa bon gyis mi bskyod pa la sogs pa srad bu la bkod de/ dI p+ta dr-iSh+Ti a ku sha dzaHzhes bya ba/ mig gnyis su bkod la/ rab tu g.yo zhing 'bar ba'i mig // mig gi rdzi ma 'dren pa ni// zhes bya ba 'bar ba'i lta ba dang / bcom ldan 'das dkyil 'khor chen po'i thig gdab par bya ba'i phyir rdo rje'i thig bdag la stsol cig // ces brjod pas mi bskyod pa la sogs pa yang dag par bskul bar bya'o// de nas mi bskyod pa la sogs pa rang rang gi sa bon gyi 'od kyis srad bu btang ba 'bar ba'i lta bas bkug la/ rang gi lag na gnas pa'i srad bu bkang nas/ a n+yo n+yA nu ga ta sarba d+har+m+mAHs+phar s+phar a nu pra biSh+Ta sarba d+har+m+ma/ a t+yan ta a nu pra biSh+Ta sarba d+har+m+ma/ oM badzra satwa hUM zhes zlos shing bsgril bar bya'o// ma dang Ta gnyis kyis mig g.yas pa dang / g.yon par zla ba dang nyi ma bskyed la/ badzra dr-iSh+Ti ma Ta zhes bya bas brtan par byas nas/ thig de gser la sogs pa'i snod dris byugs par bzhag la/ dri dad me tog dang spos kyis legs par mchod nas rdo rje bsdams pas bzung la/ oM badzra sa ma ya bra sU traM ma ti kra ma hUM zhes lan brgya rtsa brgyad bzlas par bya'o// de nas sems dpa' bcu drug bzlas pa'i dris dkyil 'khor gyi sa yang byugs la/ ma tog gis kun nas mdzes par byas nas bar snang na bzhugs pa'i rigs thams cad la mchod yon phul te/ me tog ma la sogs pa dang / sgeg mo la sogs pas thams cad yang dag par mchod la phyag byas nas mig g.yas dang g.yon du yi ge dzaHgnyis la nyi ma dang zla ba mdog ser por snang ba bskyed la/ glu dang rol mo'i mchod pa dang bcas pas dkyil 'khor brtag par bya'o// de la re zhig tshon kha dog dkar po dri zhim pa la/ sngags bzlas la thig sbang bar bya'o// de nas yid kyis badzra d+hA tu zhes rdo rje'i tshig tu brjod la/ rnam par snang mdzad du gyur na/ badzra kar+m+ma hUM zhes zlos shing rang gi snying ga nas rdo rje las su sgrub pa'i grogs mchog sprul par bya'o// de nas badzra satwa zhes zlos shing bdag nyid rdo rje sems dpar bsams la/ thig de g.yon pa'i khu tshur gyis bzung la dzaHzhes bya bas de rdo rje las kyi gzugs can gyis sgrub pa'i grogs mchog gi lag par thig gtad la/ phyogs thams cad mnyam pa nyid du sgom zhing shar du bltas la tshangs pa'i thig gdab par bya'o// de nas yang slob dpon lho phyogs su 'dug la/ byang phyogs su bltas te gnyis pa gdab par bya'o// yang me'i phyogs su 'dug ste/ byang phyogs su bltas te phyi'i dkyil 'khor gyi shar gyi thig gdab par bya'o// rlung gi phyogs su 'dug la lho'i phyogs su bltas te/ nub kyi thig gdab par bya'o// de nyid du 'dug la shar du bltas te byang gi thig gdab par bya'o// yang me'i phyogs su 'dug ste nub tu bltas la lho'i phyogs kyi thig gdab bo// de bzhin du kha khyer gyi thig kyang gdab par bya'o// de ltar na phyi'i dkyil 'khor dang nang gi dkyil 'khor kun du thig btab nas byang du bltas te shar gyi ka ba'i thig gdab bo// lhor bltas te nub kyi ka ba'i thig gdab bo// shar du bltas te byang gi ka ba'i thig gdab bo// nub tu bltas te lho'i ka ba'i thig gdab bo// yang phyi'i dkyil 'khor gyi me'i mtshams su 'dug ste rlung gi mtshams kyi bar dang bden bral gyi mtshams su 'dug ste dbang ldan gyi mtshams kyi bar du thig gdab par bya'o// slob dpon dang sgrub pa'i grogs mchog ni thams cad du bskor phyogs su 'gro bar bya'o// de la thig gdab pa'i sngags ni 'di yin te/ oM badzra sa ma ya sU traM ma tI kra ma hUM zhes slob dpon gyis bzlas par bya'o// dzaHdzaHdzaHzhes bya ba dzaHgsum gyis sgrub pa'i grogs mchog gis thig drang bar bya'o// sgo ni dbus kyi brgyad cha'o// sgo khyud ni sgo'i tshad do// kha khyer ni sgo'i phyed kyi tshad do// sgo 'gram ni kha khyer gyi tshad do// tshon sna lnga'i sa ni kha khyer gyi phyed kyi tshad yin par shes par bya'o// rta babs ni sgo'i sum 'gyur ro// nang gi dkyil 'khor ni phyi'i dkyil 'khor gyi phyed kyi tshad la sgo bzhi pa zur bzhi pa kha khyer gyis yongs su bskor ba'i ka ba brgyad dang ldan par legs par thig btab nas seng ldeng gi phur bu smad rdo rje rtse gcig pa lta bu/ stod rdo rje rtse lnga pa lta bu la/ rdo rje phur bu'i sngags yongs su bzlas te/ rdo rjes brdungs la/ de la brtod pa'i srad bus nang gi dkyil 'khor gyi phyi rim du/ rdo rje phreng ba dbang ldan nas brtsams te/ bskor phyogs su thig gdab par bya'o// de nas dkyil 'khor gyi lte ba na gnas pa'i phur bu yi ge hUM bzhis bton la/ 'og nas bshad pa'i tshon sna lngas phur bu'i bu ga bkang la mnyam por byas nas/ hI zhes bya bas mig g.yas pa dang g.yon du nyi ma dang zla ba bskyed la/ khro bo'i lta bas kun du bltas la sgo rnams bya'o// thig gdab pa'i cho ga'o// thig de tshon gyis dgang ba dang / tshon gyi rim pa ni 'di'i 'og nas dum bu gnyis pa las shes par bya'o// dbus kyi dkyil 'khor dbus su ni// sangs rgyas kyi ni gzugs gzhag cing // zhes bya ba ni bcom ldan 'das rnam par snang mdzad de// de'i shar gyi phyogs kyi char rdo rje sems ma/ lhor rin chen sems ma/ nub tu chos kyi sems ma/ byang du las kyi sems ma bri bar bya'o// rdo rje shugs kyis song nas ni// zhes bya ba ni de la rdo rje shugs ni 'di yin no// yid kyis ri mo bteg nas ni// rdo rje srad bu'am gzhan yang rung // phyir byung nang du zhugs kyang ni// dam tshig 'gal bar de mi 'gyur// de nas 'di'i snying po ni 'di yin te/ oM badzra be gA kra ma hUM/ mi g.yo ba'i dkyil 'khor du// rdo rje 'dzin sogs mnyam par gzhag // ces bya ba ni bcom ldan 'das mi bskyod pa dang rdo rje sems dpa' dang / rdo rje rgyal po dang / rdo rje chags pa dang / rdo rje legs pa dang bcas pa bri bar bya'o// de ltar na de dang mnyam par gyur te/ thugs kyi ngo bo nyid kyi rang bzhin nyid kyis ni mi mnyam pa med pas mnyam pa'o// rin chen 'byung ba'i dkyil 'khor du// rdo rje snying sogs rdzogs bar gzhag // ces bya ba ni bcom ldan 'das rin chen 'byung ldan dang / rdo rje rin chen dang / rdo rje nyi ma dang / rdo rje rgyal mtshan dang / rdo rje bzhad pa dang bcas pa bri bar bya'o// de ltar na dkyil 'khor de rdo rje snying po la sogs pas gang bar 'gyur ro// tshe dpag med kyi dkyil 'khor du// rdo rje spyan sogs dag par gzhag // ces bya ba ni bcom ldan 'das 'od dpag tu med pa dang rdo rje chos dang / rdo rje rnon po dang / rdo rje rgyu dang / rdo rje smra ba dang bcas pa bri bar bya'o// de ltar na dkyil 'khor de dag par 'gyur te/ rang bzhin gyis dag pa'i chos nyid kyi ngo bo nyid yin pas kyang de dag yin no// gdon mi za ba'i dkyil 'khor du// rdo rje rgya gram la sogs gzhag // ces bya ba la rdo rje rgya gram ni rdo rje las te/ gang du de nyid la sogs pa yod pa de ni rdo rje rgya gram la sogs pa'i dkyil 'khor te/ bcom ldan 'das don yod grub pa dang / sna tshogs rdo rje dang / rdo rje srung ba dang / rdo rje gnod sbyin dang / rdo rje khu tshur dang bcas pa bri bar bya'o// 'khor lo yi ni grwa rnams su// rdo rje lha mo rnams kyang gzhag // ces bya ba ni nang gi dkyil 'khor gyi mtshams me'i phyogs nas brtsams te/ sgeg mo dang / phreng ba ma dang / glu ma dang / gar ma rnams bri bar bya'o// dkyil 'khor phyi yi grwa rnams su// sangs rgyas mchod pa rnams kyang gzhag // ces bya ba ni phyi'i dkyil 'khor gyi lha'i snam bu'i me'i phyogs nas brtsams te/ bskor phyogs su bdug pa ma dang / me tog ma dang / mar me ma dang / byug pa ma bri bar bya'o// sgo rnams kun gyi nang du ni// sgo srung bzhi yang gzhag par bgyi// zhes bya ba ni kun gyi zhes bya ba'i tshig gis phyi dang thams cad kyi shar phyogs kyi sgor rdo rje lcags kya/ lhor zhags pa/ nub tu lcags sgrog // byang du rdo rje 'bebs pa bri bar bya'o// 'khor lo phyi rim phyogs su ni// sems dpa' chen po rnams kyang gzhag// ces bya ba ni khyams kyi nang du byams pa la sogs pa bskal pa bzang po'i byang chub sems dpa' rnams bri bar bya'o// de la bcom ldan 'das rnam par snang mdzad ni sku mdog dkar po/ byang chub mchog gi phyag rgyas rdo rje rtse lnga pa bsnams pa/ seng ge'i gdan la pad+ma dang zla ba'i dkyil 'khor gyi steng na rdo rje skyil mo krung gis bzhugs pa nyi ma'i 'od mnga' ba/ dar la'i stod g.yogs dang smad g.yogs bsnams pa rin po che'i cod pan dang dar dpyangs kyis dbang bskur ba dang ldan pa/ zhal bzhi pa/ zhal dang po shar du gzigs pa'o// de bzhin du mi bskyod pa la sogs pa yang go rims ji lta ba bzhin du/ sku mdog sngon po dang / ser po dang / dmar po dang / ljang gu dang / glang po che dang / rta dang / rma bya dang / nam mkha' lding gi khri la pad+ma dang zla ba'i steng na rdo rje'i skyil mo krung gis bzhugs pa/ sa gnon dang / mchog sbyin dang / ting nge 'dzin mchog dang / mi 'jigs pa'i phyag rgyas rdo rje dang / rdo rje rin po che dang / rdo rje pad+ma dang / sna tshogs rdo rje bsnams pa/ nyi ma'i 'od kyi dkyil 'khor can/ rin po che'i cod pan dang dar dpyangs kyis dbang bskur ba dang ldan pa/ zhal gcig pa rnam par snang mdzad la mngon par phyogs pa ste/ de bzhin gshegs pa lnga po 'di dag badzra d+hA tu zhes bya ba'i de bzhin gshegs pa lnga'i spyi'i snying po zlos shing bri ba'am bzhag la/ bar snang la bzhugs pa phab ste gcig tu bya'o// de bzhin du satwa badzri zhes bya ba nas/ badzra a be sha zhes bya ba'i bar zlos shing // rdo rje sems ma la sogs pa nas rdo rje 'bebs pa'i bar du bri ba'am bzhag la/ bar snang na bzhugs pa phab ste/ gzugs brnyan dang lhan cig tu bya'o// rdo rje sems ma ni pad+ma dang zla ba'i gdan gyi steng na rdo rje rtse lnga pa dmar po/ rdo rje rin chen ma la sogs ba'i gdan yang de lta bu nyid yin par shes par bya ste/ der rdo rje rin chen ma ni yid bzhin gyi nor bu rin po che ni rtse mo rdo rje rtse lnga pas mtshan pa'o// rdo rje chos ma ni pad+ma 'dab ma bcu drug pa/ mdog dkar dmar/ 'dab ma brgyad thur du gyes pa/ 'dab ma brgyad gyen du gyes pa kha ma bye ba'i nang na rdo rje rtse lnga pa chud pa'o// rdo rje las ma ni sna tshogs rdo rje rtse mo bcu gnyis pa kha dog lnga pa ste/ de la dbus ni dkar po/ mdun sngon po/ g.yas logs ser po/ rgyab dmar po/ g.yon margad mdog can no// rdo rje sems dpa' la sogs pa nas bskal pa bzang po'i byang chub sems dpa'i bar dag kyang pad+ma dang zla ba'i steng na sems dpa'i skyil mo krung gis bzhugs pa yin te/ rdo rje sems sogs dang po'i mgon// rdo rje phyed pa'i gdan la bzhugs// zhes bshad pa'i phyir ro// de la rdo rje sems dpa' ni sku mdog dkar po g.yon pa'i rdo rje khu tshur dril bu dang bcas pa bsnyems pa'i tshul du dkur brten pa/ phyag g.yas pa kha T+wAM ga'i phyag rgyar bzhag pa'i gung mo la dang po'i rdo rje rtse lnga pa rang gi thugs kar bstod pa'i tshul gyis bsnams pa'o// rdo rje rgyal po ni gser gyi mdog can rdo rje lcags kyus de bzhin gshegs pa thams cad sdud par mdzad cing bzhugs pa'o// rdo rje chags pa ni sku mdog dmar po mda' dang gzhug de bzhin gshegs pa thams cad la 'bigs pa'i tshul du mdzad pa'o// rdo rje legs pa ni margad kyi mdog can phyag gnyis rdo rje khu tshur dang bcas pas legs so zhes bya ba sbyin pa'i tshul gyis de bzhin gshegs pa thams cad mnyes par byed cing bzhugs pa'o// rdo rje rin chen sku mdog ser po g.yon pa'i rdo rje khu tshur gyis rin po che'i dril bu bsnams shing bsnyems pa'i tshul gyis bzhugs pa/ g.yas pa'i khu tshur gyis yid bzhin gyi nor bu rin po che rtse mo rdo rje rtse lnga pas mtshan pa dpral ba'i steng na bsnams pa'o// rdo rje gzi brjid nyi ma'i mdog can phyag g.yas na rdo rje nyi ma'i dkyil 'khor bsnams te/ de bzhin gshegs pa rnams kyi snang ba mdzad pa/ phyag g.yon pa gdan la brten nas bzhugs pa'o// rdo rje rgyal mtshan nam mkha'i mdog can phyag g.yas na yid bzhin gyi nor bu'i rgyal mtshan phyag g.yon gdan la brten par bzhugs pa'o// rdo rje bzhad pa dung dang pad+ma'i rtsa ba ltar dkar ba/ phyag g.yas kyis so'i phreng ba gnyis kyi rtse mo na rdo rje yod pa bsnams te/ de bzhin gshegs pa rnams 'dzum pa la nges par sbyor ba/ phyag g.yon gdan la brten pas bzhugs pa'o// rdo rje chos ma sku mdog dkar dmar phyag g.yon pa dkur brten pas rdo rje pad+ma bzung ste/ phyag g.yas pas de'i 'dab ma rang gi thugs kar 'byed pa'o// rdo rje rnon po nam mkha' ltar sngo ba sangs phyag g.yon gyis rang gi thugs kar shes rab kyi pha rol tu phyin pa'i glegs bam bsnams pa/ g.yas kyis ral gri bsnams pa ste/ de bzhin gshegs pa thams cad la 'debs pa'i tshul gyis yang dag par bzhugs pa'o// rdo rje rgyu gser gyi mdog can phyag g.yas kyi gung mo'i rtse mo na 'khor lo rtsibs brgyad pa bskor bar mdzad pa/ g.yon pa gdan la brten nas bzhugs pa'o// rdo rje smra ba zangs kyi mdog can phyag g.yas kyis rdo rje lce bsnams nas/ de bzhin gshegs pa rnams dang smra bar mdzad cing // g.yon gdan la brten pa'i tshul gyis bzhugs pa'o// rdo rje las zhal dkar po/ rked pa'i bar dang phyag gnyis sngo skya/ lhag ma mdog sngo/ zhal gyi 'og logs nas rked pa'i bar du dmar skya/ brla gnyis ser skya/ lhag ma byin pa gnyis nas zhabs kyi bar du dkar po/ phyag g.yon gyi rdo rje khu tshur gyis sna tshogs rdo rje dril bu dang bcas pa bsnyems pa'i tshul gyis 'jog pa/ phyag g.yas kyi gung mo la sna tshogs rdo rje rang gi thugs kar bstod pa'i tshul gyis bsnams pa'o// rdo rje srung ba gser gyi mdog can phyag gnyis kyis rdo rje go cha bsnams te/ de bzhin gshegs pa thams cad la go bskon pa'i tshul gyis zhugs pa'o// rdo rje gnod sbyin sku mdog nag po lto ba yangs pa/ zhal gyi mche ba gtsigs pa rdo rje khu tshur gnyis kyis zhal gyi mtha' gnyis su mche ba gnyis 'dzin cing bzhugs pa'o// rdo rje khu tshur sku mdog ser po dam tshig gi khu tshur gnyis kyi nang du rdo rje chud pa/ dam tshig gi khu tshur gyis btsir zhing bzhugs pa'o// sgeg mo sku mdog dkar ba/ rdo rje khu tshur gnyis kyis rdo rje rtse lnga pa gnyis bsnams te/ rdo rje 'gying ba'i tshul gyis sgeg pas g.yon du cung zad 'dud pa'o// phreng ba ma sku mdog ser po/ rin po che'i phreng bas de bzhin gshegs pa rnams tshim par mdzad pa'o// glu ma sku mdog dmar skya pi wang brdung ba'o// gar ma sku mdog rdo rje las lta bu rdo rje rtse gsum pa bsnams te/ phyag gnyis kyis gar mdzad cing bzhugs pa'o// bdug pa ma sku mdog dkar mo rdo rje spos snod kyis de bzhin gshegs pa rnams tshim par mdzad pa'o// me tog ma sku mdog ser mo phyag g.yon gyis rdo rje me tog gi snod thogs te/ phyag g.yas kyis me tog gi char 'bebs par mdzad pa'o// mar me ma sku mdog dmar skya mar me'i sdong bu bsnams te/ snang ba'i tshogs kyis mchod par mdzad pa'o// byug pa ma gar ma ltar sna tshogs pa'i mdog can phyag g.yon dri'i dung chos bsnams te/ phyag g.yas kyis dri'i sprin gyis de bzhin gshegs pa rnams la mchod cing bzhugs pa'o// rdo rje lcags kyu sku mdog dkar po rdo rje lcags kyus de bzhin gshegs pa rnams spyan 'dren par mdzad pa'o// rdo rje zhags pa sku mdog ser po rdo rje zhags pas de bzhin gshegs pa rnams gzhug par mdzad pa'o// rdo rje lcags sgrog sku mdog dmar skya rdo rje lcags sgrog gis de bzhin gshegs pa rnams 'ching bar mdzad pa'o// rdo rje 'bebs pa sna tshogs pa'i mdog can phyag g.yas kyis rdo rje dril bu bsnams te/ de bzhin gshegs pa rnams 'bebs par mdzad pa/ phyag g.yon gdan la brten te bzhugs pa'o// de la de bzhin gshegs pa rnams ni zhi ba'i nyams dang ldan pa/ rgyan thams cad kyis brgyan pa/ zhi ba'i gzigs stangs dang / 'dzum pa dang bcas pa'o// rdo rje sems dpa' la sogs pa ni rab tu dgyes pas spyan gdangs pa/ sgeg pa'i nyams dang 'dzum pa dang bcas pa/ sangs rgyas lnga'i cod pan dang dar dpyangs kyis dbang bskur ba dang ldan pa/ rgyan thams cad kyis brgyan pa'o// byams pa la sogs pa shar gyi cha la ni rdo rje sems dpa' dang 'dra bar rdo rje bsnams pa'o// lhor ni rdo rje rin chen dang 'dra bar rin po che bsnams pa'o// nub tu ni rdo rje chos dang 'dra bar rdo rje pad+ma bsnams pa'o// byang du ni rdo rje las dang 'dra bar sna tshogs rdo rje bsnams pa'o// khyad par ni 'di yin te/ 'di ltar rin po che'i cod pan dang dar dpyangs kyi dbang bskur ba mnga' ba yin no// oM sar+b+ba saM skA ra pa ri shud+d+ha d+har+m+mA te ma hA nA ya ba ri bA re swA hA zhes bya ba ni bskal pa bzang po rnams kyi spyi'i rig pa yin no// de nas rdo rje slob dpon gyis zhes bya ba la sogs pa la/ de ltar dkyil 'khor legs par bkod nas/ phyi rol kun du spos chus byug cing me tog sil ma bkram la dgongs ka'i dus su/ badzra satwa zhes zlos shing rdo rje sems dpa'i dam tshig gi phyag rgyas me tog gi phreng ba bzung la/ rdo rje shugs kyi dkyil 'khor du zhugs la/ yang rdo rje dril bu dkrol zhing dkyil 'khor lan bdun bskor ba byas la/ dkyil 'khor thams cad kyi lhag pa dang ma tshang ba'i nyes pa zhi bar bya ba'i phyir bltas la/ bcom ldan 'das rdo rje sems dpa' la phreng ba de phul te/ rdo rje'i gar byas te/ blangs la rang gi mgo la bcing bar bya'o// badzra satwa hUM zhes bya ba bar ma chad par bzlas par bya'o// de yang rdo rje dril bu rab bskor bas// mkhas pas ma tshang yongs su skong // lhag pa gang yin 'dor bar byed// 'grub 'gyur smad par mi bya'o// zhes gsungs pa yin no// de'i rjes la yi ge hUM las bdag nyid rdo rje hUM mdzad du bsam par bya'o// de nas dbus su 'dug nas ni// rdo rje slob dpon mnyam gzhag pas// rdo rje sgo ni rnam bzhi po// yid kyis su ni dbye bar bya// oM badzro t+g+ha Ta sa ma ya pra be sha ya hUM zhes bya ba/ phyag rgya dang ldan pas dkyil 'khor gyi sgo thams cad dbye bar bya'o// de nas rdo rje sems dpa'i sbyor ba dang ldan pa'i rnal 'byor chen po byas nas/ rnam par rgyal ba'i bum pa ji skad du bshad pa'i mtshan nyid dang ldan pa la/ rdo rje dang bcas pa'i me tog gi lcug ma rdo rje sems mas yongs su bzung ba las/ oM badzra satwa hUM zhes bya ba 'di lan brgya rtsa brgyad bzlas la/ yang badzrod ka hUM zhes stong rtsa brgyad mngon par bzlas te/ bcom ldan 'das rdo rje sems dpa'i spyan sngar legs par gzhag go// bum pa lhag ma rnams la ni de bzhin gshegs pa la sogs pa'i sngags brgya rtsa brgyad bzlas te/ dkyil 'khor gyi phyi rol du gzhag par bya'o// de'i rjes la bum pa gang ba la rnam par snang mdzad la sogs pa'i sngags bzlas la gzhag par bya'o// yang bum pa gcig la rdo rje sems dpa' lan brgya rtsa brgyad bzlas te 'jug pa'i sgor mngon par phyogs par gzhag go// ma 'byor na dpal rdo rje sems dpa' dang de bzhin gshegs pa lnga la bum pa dbul bar bya ste/ oM badzra satwa muSh+Ti aHzhes bya ba ni mi bskyod pa'i rigs kyi bum pa la'o// oM badzra rat+na muSh+Ti trAM zhes bya ba ni rin chen 'byung ldan gyi rigs kyi bum pa la'o// oM badzra d+har+m+ma muSh+Ti khaM zhes bya ba ni 'od dpag tu med pa'i rigs kyi bum pa la'o// oM badzra kar+m+ma muSh+Ti haM zhes bya ba ni don yod par grub pa'i las kyi rigs kyi bum pa la lan brgya rtsa brgyad mngon par bzlas la rigs de la dbul bar bya'o// de bzhin du bum pa gang ba yang dbul bar bya'o// bcu las nyung bar mi bya'o zhes nges pa gsungs pa yin pa'i phyir ro// de nas dkyil 'khor gyi lha yid kyis mngon sum lta bur mngon du byas la mchod pa lnga dang kha zas kyi bye brag rnams kyis ci nus par yang dag par mchod nas/ rang gi gdong ji lta ba bzhin du g.yogs te phyag bzhi dang sdom pa gzung ba'i bar du byas nas phyi rol na gnas pa'i bum pa'i chus bdag nyid dbang bskur la/ mchod pa lngas mchod de/ sa ma ya s+t+waM zhes brjod nas sems ma rdo rje ma bcings la/ slob ma 'jug pa'i cho gas zhugs te/ g.yon pa'i khro bo'i khu tshur gyis sems ma rdo rje ma dral zhing AHzhes bya bas bdag nyid la dbab par bya'o// ji lta bar ni bka' nod do// zhes bya ba la/ de la ji lta bar zhes bya ba'i sgra'i don ni 'di yin te/ de ltar bdag nyid la dbab pa dang / me tog dor ba dang / phreng ba bcing ba dang / gdong g.yogs dgrol ba dang / dkyil 'khor bstan pa dang / yang sems ma rdo rje ma bcings te/ rang gi snying gar bkrol bas kyang dbab pa nye bar bsdu ba dang / dbang bskur ba thams cad blang ba byas nas dam tshig gsum gzung ba'i phyir dngos grub kyi rdo rje'i brtul zhugs gzung bar bya'o// de nas yang bcom ldan 'das las sngags mnos la byin gyis brlab pa dang / dbang bskur ba dang / bdag nyid la mchod pa byas nas/ bdag kun du bzang po rdo rje zhes bya ba la sogs pa rang gi dbang bskur ba'i ming nas brjod par bya'o// de nas rdo rje bsgrub bgyi ba// zhes bya ba ni rnam par snang mdzad kyi phyag rgya chen po bcings la rnam par snang mdzad kyi gnas su/ badzra d+hA tu a zhes bya bas de bzhin gshegs pa'i rdo rjer bdag nyid bsams la/ rdo rje de badzrou0f85haM zhes bsgoms la/ de nyid la ya thA sarba ta thA ga ta ta thA haM zhes bsgoms te/ rnam par snang mdzad du bdag nyid bsgom par bya ba nas de bzhin du rdo rje 'bebs pa'i bar gyi phyag rgya chen po bcings la/ rdo rje 'bebs pa'i gnas su badzra A be sha/ aHzhes bya bas rdo rje dril bur bdag nyid bsams la/ badzra g+ha N+Dou0f85haM zhes bya bas dril bu'i rnam par bsgoms te/ de nyid badzra A be shou0f85haM zhes bya bas rdo rje 'bebs pa'i bar bdag nyid bsgom par bya ste/ de ltar na dkyil 'khor des rdo rje sgrub par 'gyur ro// gnas skabs 'dir mtshan ma'i phyag rgya nyid la rdo rje sgrar bshad pa yin no// gang gi phyir rgyud 'dir mtshan ma'i phyag rgya ni rdo rje'i dkyil 'khor du bshad la/ de bas na mtshan ma'i phyag rgya thams cad la rdo rje zhes bya bar the tshom med do// rdo rje sems dpa'i/ rdo rje lcags kyu bcings nas ni// zhes bya ba la sogs pa la sngar bshad pa'i bsdu ba'i phyag rgya bcings la rdo rje se gol brdabs pa'i sgra byed cing // oM badzra dzaHbadzra sa mA dzaHdzaHhUM baM hoH/ zhes zlos shing rnam par snang mdzad la sogs pa nas bskal pa bzang po'i bar gyi sangs rgyas thams cad bsdu bar bya'o// de tshe sangs rgyas thams cad ni// zhes bya ba la sogs pa la/ dkyil 'khor thams cad ni rnam par snang mdzad la sogs pa'i dkyil 'khor te de rnams kyis de yang dag par gang bas na de skad ces bya'o// 'di skad ston te/ rdo rje sems dpa' la sogs pa nas bskal pa bzang po'i bar gyi rdo rje dbyings kyi khang pa brtsegs ma na bzhugs pa'i sangs rgyas thams cad 'dus par mdzad de/ rdo rje slob dpon gyis brtags pa'i dkyil 'khor dbye ba mtha' yas pa'i gzhal yas khang du bzhugs te/ kun nas yongs su bskor ba'i tshul gyis 'dus par gyur cing // tshogs par mdzad do zhes bya ba'i bar du'o// de nas rdo rje sems dpa' zhes bya ba la sogs pa la/ bsdus par gyur pa'i rjes thogs nyid la phyag bya ba la sogs pa byas nas/ bcom ldan 'das rdo rje sems dpa' 'dus par gyur pa'i sku'i gsang ba phyag rgya chen po'i tshul sgom par byed cing 'dus nas byon pa la pus mo gnyis kyi lha ngas la btsugs la/ rdo rje thal mo bskor nas shis pa brjod pa'i tshul du snying gar 'jog pa dang / rdo rje sems dpa' sems dpa' che// zhes bya ba la sogs pa'i mtshan brgya rtsa brgyad pa brjod par bya'o// de nas dgyes par gyur pas na/ 'dus pa'i de bzhin gshegs pa rnams bstan par gyur cing mi phyed par 'gyur ro// grogs po nyid du nye bar gnas// zhes bya ba ni grogs po ltar sgrub pa po la dkyil 'khor gyi dngos grub stsol bar mdzad do zhes bya ba'i tha tshig go// de nas zhes bya ba la sogs pa la/ dam tshig rnams ni gzhag par bgyi// zhes bya bar sbyar te/ de nas mtshan brgya rtsa brgyad pas bstod pa'i rjes thogs la snga ma bzhin du sgo dbye ba byas nas/ rdo rje lcags kyu'i las kyi phyag rgyas rnam par snang mdzad dang / mi bskyod pa'i rigs bkug la shar sgor gzhag par bya'o// rin chen 'byung ldan gyi rigs ni lho sgo dang nye bar ro// 'od dpag tu med pa'i rigs ni nub sgo dang nye bar ro// don yod par grub pa'i rigs ni byang sgo dang nye bar gzhag par bya'o// rdo rje zhags pa'i las kyi phyag rgyas rang rang gi sgo nas rang rang gi gnas su gzhug par bya'o// rdo rje lcags sgrog gi las kyi phyag rgyas thams cad bcing bar bya'o// rdo rje 'bebs pa'i las kyi phyag rgyas rnam par snang mdzad la sogs pa thams cad dbang du bya'o// las chen mchog gi phyag rgya yis// dam tshig rnams ni gzhag par bgyi// zhes bya ba ni las kyang de yin la chen po yang yin pas las chen te/ chos dang / las dang / phyag rgya chen po rnams kyi las su bshad pa gang yin pa de ni las chen te/ de rnams la de'i mtshan ma mchog ste dam pa'o// las che mchog kyang yin la phyag rgya yang yin pas las che mchog gi phyag rgya ste/ rdo rje rtse mo la sogs pa las gsungs pa legs par drangs pa yin no// de la sgrub pa'i yan lag bcu drug tu bstan pa ni/ phyag rgya chen po dang / dam tshig dang / chos dang / las kyi phyag rgya dang / dgug pa dang / gzhug pa dang / bcing ba dang / dbang du bya ba dang / byin gyis brlab pa dang / dbang bskur ba dang / ting nge 'dzin dang / mchod pa dang / snying po dang / phyag rgya dang / sngags dang / rig pa'o// 'di dag ni/ rnam par snang mdzad la sogs pa re re zhing so sor bsgrub par bya ba'i phyir gsungs la/ dkyil 'khor gyi lha rnams bsgrub pa ni phyag rgya bzhir bstan pa nyid ni dkyil 'khor gyi phyag rgya zhes bya'o zhes rgyud gzhan las gsungs pas na dam tshig dang / chos dang las dang phyag rgya chen po'i tshul nyid las rnam par snang mdzad la sogs pa'i de bzhin gshegs pas 'da' bar bya ba ma yin pas de'i phyir dam tshig rnams zhes bya'o// ni zhes bya ba'i sgra ni nges par gzung ba ste/ dam tshig dang / chos dang / las dang / phyag rgya chen po nyid kyis de rnams gzhag par bya'o// dkyil 'khor du bris pa'i rnam par snang mdzad la sogs pa'i sku la/ rnam par snang mdzad la sogs pa'i ye shes sems dpa' rnams kyi chos dang / las dang / phyag rgya chen po'i tshul rab tu gnas par bya ba ni gzhag pa'o// dam tshig mchog gi phyag rgya dang // sems dpa'i rdo rje la sogs pas// de ltar sems dpa' chen po bsgrub// dzaHhUM baM hoHzhes brjod cing zhes bya ba ni ji ltar rnam par snang mdzad la sogs pa'i de bzhin gshegs pa rnams chos dang / las dang / phyag rgya chen pos gzhag // de bzhin du/ sems ma rdo rje ma la sogs pa byed pa por gyur pa rnams kyang bsgrub par bya zhing bdag nyid dbang du bya'o// ci smra zhing zhe na/ dzaHhUM baM hoHzhes brjod cing zhes bya ba ste/ 'dis ni dam tshig gi phyag rgya rnams kyi spyi'i yi ge bzhi po bsgrub pa'i snying po gsungs pa yin no// la la dag dzaHhUM baM hoHzhes bya ba ni 'di dag rdo rje lcags kyu la sogs pa sgo srung bzhi'i phyag rgya'i snying po yin par 'dod do// yang 'di ji ltar shes she na/ dgug pa la sogs pa'i don gsal bar byed pa yin pa'i phyir ro// gzhan dag ni/ dzaHhUM baM hoHzhes brjod la// legs pa'i cho ga'i yid kyis ni// lus la sangs rgyas nyid gzhug go// zhes bya ba 'dir yang yin gyi sgo srung rnams kyi snying po nges par yi ge yin par khas blangs nas ni/ aHzhes bya ba dbab pa'i snying po yin pa'i phyir dang / ho zhes bya ba rdo rje chags pa'i snying po yin pa'i phyir ro// bcom ldan 'das nyid kyis don 'di bshad par mdzad pa yin te/ de nas kun mchog la sogs pa// mngon par bris nas yang dag bsgrub// dam tshig mchog ni bcings nas kyang // dzaHhUM baM hoHzhes brjod do// zhes pa'o// don 'di dag kyang 'dir bstan pa tsam du mdzad pa yin gyi/ yang bsgrub pa'i go rims ni 'di yin no// lcags kyu la sogs pas sgo rnams su las byas nas/ rdo rje gnod sbyin gyis bgegs bsal ba dang / ra ba dang dra ba byas nas rdo rje khu tshur gyis sgo bcad la rdo rje go chas bsrung bar bya ba thams cad yang dag par bsrungs nas/ rdo rje sems dpas mchod yon phul la/ dam tshig gi phyag rgya rnams kyis rnam par snang mdzad la sogs pa blta bar byas nas/ rim pa 'dis bsgrub par bya'o// de nas bcom ldan 'das rnam par snang mdzad kyi dam tshig gi phyag rgya bcings la 'di skad ces brjod par bya'o// badzra d+hA tu dr-i sh+ya dzaHhUM baM hoHsa ma ya s+t+waM sa ma ya s+t+waM a haM badzra d+hA tu zhes bya ba nas/ de bzhin du rdo rje 'bebs pa'i dam tshig gi phyag rgya bcings la badzra A be sha dr-i sh+ya dzaHhUM baM hoHsa ma ya s+t+waM sa ma ya s+t+waM a haM badzra a be sha zhes bya ba'i bar du'o// de nas chos dang las dang / phyag rgya chen pos gzhag par bgyi zhes bya ba dam tshig gi phyag rgya rnam par snang mdzad la sogs pa yang dag par bsgrubs la/ de'i 'og tu chos dang las dang / phyag rgya chen pos gzhag par bya'o// 'di gang las shes she na/ bshad pa'i rgyud las ston te/ dpal mchog dang po las dam tshig chen po'i sems dpa' la sogs pa rnams la/ yang rnal 'byor gyi tshul thams cad las/ dam tshig gi phyag rgyas yang dag par bsgrubs nas/ de'i rjes la phyag rgya gzhan sbyar bar bya'o zhes don 'di ston la/ rgyud 'di nyid las kyang // rdo rje dbab pa byas nas ni// phyag rgya chen po cho ga bzhin// bcings nas de yi mdun phyogs su// sems dpa' chen po de bsgom mo// ye shes sems dpa' de mthong nas// rang gi lus su bsgom par bya// bkug cing bcug la bcing ba dang // dbang du byas te bsgrub par bya// zhes gsungs pas/ dang po kho nar dam tshig gi phyag rgya bcing bar gsungs la gang gi phyir cho ga bzhin zhes bya ba 'di'i don ni 'di yin te rdo rje thal mo dang / rdo rje bsdams pa snying gar dral bar bya'o// de nas rdo rje 'bebs pa'i phyag rgyas bdag nyid la dbab pa byas nas badzra sa twa zhes bya ba la sogs pa yid la zlos shing chos bdag med pa bsgom mo// de nas ni zla ba'i dkyil 'khor gyi rnam par ro// de'i steng du zla ba'i dkyil 'khor gnyis pa de dag kyang badzra sa twa zhes bya ba la sogs pa'i sgra dang bcas pa las rdo rje ste gang las de byung ba'o// gzhan dag ni rdo rje las byung ba'i rang gi mtshan ma bsam par bya'o/ de nas mtshan ma'i nga rgyal te rdo rje sems dpa'i rnal 'byor pas ni de nyid rdo rje sems dpar byin gyis brlab pa'i sbyor bas/ bdag nyid rdo rje sems dpar bsgom par bya'o// rdo rje rgyal po la sogs pa rnal 'byor pa ni rdo rje sems dpa' las byung ba'i rang gi lha'i nga rgyal lo// de nas ma hA sa ma ya s+t+waM haM zhes byang chub kyi sems kyi nga rgyal bskyed la/ rang gi dam tshig gi phyag rgya bcings te/ sa ma ya haM zhes bya bas sku dang / gsung dang / thugs kyi gsang ba'i nga rgyal bskyed nas/ rang gi lha'i dam tshig gi phyag rgya de nyid dang / sa ma ya sa twa a d+hi tiSh+Tha swa mAM/ zhes bya ba 'dis bdag nyid byin gyis brlabs nas rang gi lha'i phyag rgya chen po bcings te/ de'i mdun du rang gi lha'i cho ga ji lta ba bzhin du bskyed nas/ rdo rje lcags kyu la sogs pa'i las kyi phyag rgyas mdun na bzhugs pa'i gzugs brnyan la ye shes sems dpa' dgug pa dang / gzhug pa dang / bcing ba dang / dbang du byas la/ yang rang gi lha'i dam tshig gi phyag rgya bcings te/ badzra sa twa dr-i sh+ya zhes bya ba la sogs pas blta ba byas nas/ dam tshig gi phyag rgya de nyid dang dzaHhUM baM hoH zhes zlos shing gzhug par bya'o// de nas dam tshig gi phyag rgya de nyid dang / sa ma ya staM zhes brjod pas/ rgyab tu zla ba grub nas ni// sa ma ya s+t+waM a haM zhes brjod do// der bdag sems dpa'i lus su bsgom/ badzra sa twa zhes bya ba la sogs pa rang gi lha'i snying po yang brjod par bya'o zhes de kho na nyid gsal bar phyag rgya thams cad bcing ba'i cho ga ni phyag rgya thams cad kyi dngos grub kyi spyi'i bsgrub pa'i cho ga rgyas pa'i rgyud las gsungs pa yin no// de bas na dam tshig gi phyag rgyas lha rnams bsgrub par byas la/ chos dang / las dang / phyag rgya chen pos lha rnams gzhag par bya'o// sku'i gsang ba phyag rgya chen po'i tshul du mthar thug pas lha dang lha mo rnams bzhugs pa yin te/ rgyud des kyang phyag rgya chen po phyis brtan par bya ba'i las kyi phyag rgya ni ma yin no// de nas sangs rgyas la sogs pa// zhes bya ba la sogs pa la de nas zhes bya ba ni sgo rnams su lcags kyu la sogs pas las byas nas/ sangs rgyas la sogs te rnam par snang mdzad la sogs pa nas/ bskal pa bzang po'i mthar thug pa'i bar gyi sems dpa' chen po kun bsdus shing tshogs par mdzad par 'gyur ba rnams ji lta bu yin zhe na/ spyan drangs nas ni zhes bya ba la sogs pa smos te/ spyan drang pa ni rdo rje lcags kyus so// rab tu gzhug pa ni zhags pas so// bcing ba ni lcags sgrog gis so// de'i dbang du gyur ces bya ba ni sgrub pa po de'i rdo rje 'bebs pas babs par 'gyur zhing // rnam par snang mdzad la sogs pa rang dbang du gyur pa'o// gang gi phyir de ltar yin pa de bas na/ sgo rnams thams cad du/ lcags kyu la sogs pa'i las bgyis nas zhes bya'o// de nas badzra rat+na zhes brjod cing // rdo rje rin chen dam tshig gi phyag rgya gang yin pa des de bzhin gshegs pa rnams dbang bskur ba dang / byams pa la sogs pa yang de nyid kyis dbang bskur bar bya'o// rdo rje sems dpa' la sogs pa ni/ rdo rje dbyings kyi dbang phyug ma la sogs pa sangs rgyas lnga'i phyag rgyas dbang bskur bar bya'o// de nas rdo rje sems dpa'i dkyil 'khor gyi lha thams cad la mchod yon phul la/ ras zung 'bum mam/ khri 'am/ ras zung stong ngam/ rnam par snang mdzad la sogs pa re re zhing ras zung re 'am/ so sor ma 'byor na thams cad kyi spyir ras zung gcig dang / bla re rnam pa sna tshogs pa dang / grwa bzhir ba dan sna tshogs gdags pa dang / gdugs dang / rgyal mtshan dang / ba dan rnams kyang rdo rje gnod sbyin dang / rdo rje sems dpa' dang / yi ge oM lan bdun bzlas te/ lha thams cad la dbul bar bya'o// badzra s+pha ra Na khaM zhes bya bas me tog gi shing brgya 'am/ me tog gi shing bzhi 'am/ me tog thams cad la yang // rdo rje me dang / me tog gi rig pa mngon par bzlas nas/ dri zhim po thams cad dang / kha la bsgo ba'i dri rnams yang rdo rje sems ma dang / dri'i rig pa dag bzlas pa dang / ga pur dang / a ka ru dang tu ru ska dang tsan+dan la sogs pa dang bcas pa bdug spos kyi don du sbyar ba gtul ba'i spos snod 'bum mam/ khri 'am/ spos snod stong ngam/ brgya 'am/ ma 'byor na spos snod bcu la/ rdo rje me dang / bdug pa'i rig pa mngon par bzlas te lha thams cad la dbul bar bya'o// swa sti ka la sogs pa dang yon tan 'bum dang ldan pa shin tu legs par sbyar ba'i kha zas bza' ba dang / bca' ba'i bye brag rnam pa sna tshogs pas gang ba'i snod 'bum mam/ khri 'am/ stong ngam/ brgya 'am/ bcu la rdo rje me mngon par bzlas shing // oM a kA ro mu khaM sar+b+ba d+har+m+mA NAM/ A d+ya nu t+pa n+na tA ta ces bya ba bzlas la dbul bar bya'o// mar la sogs pa mar me grangs stong ngam/ tha na snod chen po bzhi bltams pa la/ rdo rje me dang / mar me'i rig pa bzlas pa dang / badzra s+pha ra Na khaM zhes zlos shing // lha'i khyad par thams cad la dbul bar bya'o// rol mo'i cha byad stong ngam/ rol mo'i cha byad bcu la dpal 'jig rten gsum las rnam par rgyal ba'i gzungs kyi dkyil 'khor las gsungs pa'i rol mo'i rig pa mngon par bzlas pa la/ badzra s+pha ra Na khaM zhes bya bas dbul bar bya'o// gar mkhan dang rol mo la sogs pas mchod pa rnams kyang oM dang hUM mngon par bzlas la dbul bar bya'o// gdu bu dang / rna cha dang / dbu rgyan dang / cod pan la sogs pa yang rdo rje rin chen gyi dar dpyangs dbul bar bya'o// me tog gi chun 'phyang gis spras shing brgyan la/ dra ba dang dra ba phyed pas brgyan pa dang / zla ba phyed pas nye bar mdzes par byas pa'i rta babs yid du 'ong ba dril bu la sogs pa dang bcas pa dang / rta dang / glang po che dang / ba lang gi khyu shin tu brtags pa rnams kyang // yi ge hUM dang / oM mngon par bzlas shing // badzra spa ra Na khaM zhes bya ba dang / de bzhin gshegs pa thams cad la dbul bar bya'o// de nas mchod pa brgyad dang / las kyi dkyil 'khor gsungs pa'i mchod pa bcu drug gis yang dag par mchod la/ sgeg mo la sogs pa gsang ba'i mchod pa bzhis dkyil 'khor gyi lha rnams mnyes par byas nas/ de bzhin gshegs pa thams cad la slob dpon gyis dngos grub thams cad bsgrub pa'i phyir/ sems can gyi don mdzod cig ces gsol ba gdab par bya'o// de nas rgyud gzhan las gsungs pa'i cho gas phyi rol du gtor ma sbyin no// de nas sbyin sreg gi cho gas dpal rdo rje sems dpa'i sngags kyis zhi ba'i sbyin sreg brgya rtsa brgyad byas la/ dpal rnam par snang mdzad la sogs pa'i snying pos kyang sreg blugs bdun dbul bar bya'o// de'i rjes la ji srid dkyil 'khor mngon sum du mthong bar gyur pa'am/ sgra 'am gzugs la sogs pa'i mtshan ma thob par gyur pa de srid kyi bar du bzlas brjod dang bsgom pa bya'o// dkyil 'khor thams cad du rdo rje slob dpon gyis de bzhin du las bgyi'o zhes bya ba ni/ dum bu bzhi pa las gsungs pa'i gzugs kyi dkyil 'khor la sogs pa'i dkyil 'khor thams cad du/ sems dpa' thams cad kyi rnal 'byor gyi bdag nyid can gyi rdo rjes nye bar mtshon pa'i slob dpon ni rdo rje slob dpon te 'di ni nye bar mtshon pa'i don tsam du zad kyi/ rin chen pad+ma'i slob dpon la sogs pas kyang de bzhin du las bgyi'o zhes bya ba'i tha tshig go// de nas zhes bya ba ni de'i rjes thogs la'o// rdo rje sems dpas byin gyis brlabs pa'i slob ma ni rdo rje slob ma ste/ de rnams gzhug pa la sogs pa byas nas/ dbab pa'i dam tshig la sogs pa'i cho ga rgyas pa yin pas/ rdo rje slob ma'i dkyil 'khor du gzhug pa la sogs pa'i cho ga rgyas pa ste/ de mchis so zhes bya ba ni rtsom mo zhes bya ba'i don te/ de la dang por ni zhes bya ba la/ de la gzhug pa la sogs pa de rnams kyi nang nas/ dang por re zhig gzhug par bshad pa yin no// dgos pa ci zhig gi phyir zhe na/ 'jig rten gyi khams ma lus pa rnams na/ sems can khams lus pa med pa mi dge ba bcu las ldog par bya ba ni yongs su bskyab pa ste/ des 'jig rten pa'i bde ba dang 'jig rten las 'das pa'i dngos grub kyi mchog ste/ de nyid ni rgyu ste dgos pa yin la/ dgos pa de yongs su rdzogs pa ni 'bras bu yin pas na rgyu dang 'bras bu nyid de/ de'i slad du gang gi phyir dkyil 'khor chen po 'dir zhugs pa'i phyir dgos pa yod pa yin no// gang gi phyir dgos pa yod pa de na/ dkyil 'khor chen po 'dir bzhugs pa la snod du gyur pa dang / snod du ma gyur pa brtag mi 'tshal lo zhes bya ba ste/ 'di ni snod yin no// 'di ni snod ma yin no zhes bya ba 'di mi bgyi'o zhes rnal 'byor pas de bzhin gshegs pa thams cad la zhu bar bya ste/ ji ltar bya ba'i rgyud la sogs pa de ltar 'dir ci'i phyir mi bya ba'i gtan tshigs ci zhig yod ce na/ 'dir rgyu ni de ci'i phyir zhe na zhes bya ba la sogs pa smos te/ sdig pa chen po bgyid pa yang mchis te zhes bya ba ni mtshams med pa la sogs pa byed pa'o// zhugs te mthong na zhes bya ba ni dkyil 'khor mthong ba dang zhugs pa ni phyi dang gsang ba'i bye brag gis rnam pa gnyis yod do// phyi'i mthong ba ni rdo rje lcags kyu nas brtsams te lha thams cad kyi sku mthong ba ni phyi'i zhugs pa yin la/ sems ma rdo rje ma la sogs pa'i phyag rgyas rdul tshon gyi dkyil 'khor du yid kyi ye shes babs pa ni gsang ba'i mthong ba dang zhugs pa yin no// ngan song thams cad dang bral bar 'gyur ro zhes bya ba ni dmyal ba dang yi dags dang / dud 'gro zhes bya ba ni ngan song dang bral ba ste/ dkyil 'khor mthong ba dang zhugs pa dag gis ngan song thams cad dang bral bar 'gyur te/ de dag gang du 'gro ba'i las yongs su zad par byas pa'i phyir ro// bcom ldan 'das nor dang zhes bya ba la sogs pa ni/ rgyu'i rnam pa gzhan gnyis pa smos pa yin te nor dang / bza' ba dang / btung ba dang / 'dod pa'i yon tan thams cad la chags pa dang zhes bya ba ni nor kyang yin la thams cad kyang yin pas nor thams cad de/ rgyal srid kha zas ro brgya pa la sogs pa ni bza' ba'o// btung ba zhim po la sogs pa'i btung ba rnams ni btung ba'o// 'dod par bya ba yin pas na 'dod pa ste/ gzugs dang / sgra dang / dri dang / ro dang / reg bya mngon par 'dod pa zhes bya ba'i tha tshig go// de nyid ni goms shing 'dris par byed pas na yon tan no// 'dod pa yang yin la yon tan yang yin pas na 'dod pa'i yon tan yin no// nor rnams dang / bza' ba rnams dang / btung ba rnams dang / 'dod pa'i yon tan rnams ni nor dang / bza' ba dang / btung ba dang / 'dod pa'i yon tan thams cad de de rnams la chags pa ni mngon par zhen pa'o// dam tshig la ni dga' ba dang // zhes bya ba ni khyod kyis nga la brnyas par ma byed cig ces bya ba la sogs pa sdom pa yongs su bsrung bar mi nus pas de rnams la mi dga' zhing sdang ba'o// sngar spyad pa la sogs pa mi nus pa zhes bya ba ni lci ba dang / tshod ma dang / nas thug dang / slong mo rgyu zhing za ba la sogs pa sngar spyad pa bco brgyad byed par mi nus pa ste/ de ltar de rnams dang / nor dang / bza' ba dang / btung ba dang / 'dod pa'i yon tan thams cad la chags pa rnams ji ltar 'tshal ba bzhin du bgyid pa ni nges par srung ba med pa nyid du de la gnas pa de dag kyang dkyil 'khor du zhugs pa dang mthong ba gnyis kyis/ de bzhin gshegs pa thams cad kyi bag chags bskyed pas/ dus gzhan du bsam pa thams cad yongs su rdzogs par gyur pa dag kyang mchis so zhes bya'o// rgyu gsum pa gsungs pa ni/ lha gzhan gyi rigs kyi dkyil 'khor du 'jug gi zhes bya ba dang sbyar ro// rgyu gang gis she na/ gar dang / glu dang / gad mo dang / rtsed mo dang / kha zas dang / spyod pa la dga' ba rnams zhes bya ba smos te/ 'dir rtsed mo ni gar gyi khyad par gyis gnas pa'o// don bzhi po 'di dag lha gzhan gyi rigs kyi dkyil 'khor de rnams la/ gar la sogs pa'i cho ga'i tshul gyis bya ba yin par ston la/ de bas na de dag la dga' ba rnams der 'jug par 'gyur ro// de bzhin du gar la sogs pa zhugs pa rnams chos bdag med pa'i sbyor bas mi 'gal lo zhes rtogs par ma gyur pas/ de bzhin gshegs pa thams cad kyi theg pa chen po mngon par rtogs pa'i chos nyid gnyis su med pa'i mtshan nyid can khong du ma chud pas/ lha gzhan gyi rigs kyi dkyil 'khor du 'dug ste/ de bzhin gshegs pa thams cad kyi rigs kyi dkyil 'khor spangs nas/ lha chen po la sogs pa'i 'jig rten pa'i lha rnams kyi dkyil 'khor gang yin pa de ni lha gzhan gyi rigs kyi dkyil 'khor te/ lha gzhan gyi rigs kyi dkyil 'khor de rnams su 'jug cing // de bzhin gshegs pa thams cad kyi rigs kyi dkyil 'khor du bslab pa'i gzhis 'jigs shing skrag pas mi 'jug go// ji lta bu der zhe na/ re ba thams cad ces bya ba la sogs pa smos te/ re ba thams cad ni sred pa'i rnam pa thams cad de yongs su rdzogs pa ni mngon par 'dod pa'i don rnams grub pa ste/ de yang dag par bsdus par gyur pa ni de bzhin gshegs pa thams cad kyi rigs kyi dkyil 'khor yin no// de lta bur gyur pa 'ba' zhig tu ma zad kyi bla na med pa'i dga' ba dang / mgu ba dang / rangs pa rnams 'byung bar byed pa yang yin no// de las gong na med pas na bla na med pa yin no// sa dang po la sogs pa thob pas na skad cig ma dang po la skyes pa ni dga' ba zhes bya'o// skad cig ma gnyis pa la skyes pa'i dga' ba de nyid ni mgu ba'o// de nyid kyi skad cig ma gsum pa la sogs par skyes pa ni rangs pa ste/ yid bde ba zhes bya ba'i tha tshig go// de dag ni bla na med pa yang yin la dga' ba dang / mgu ba dang / rangs pa yang yin pas/ bla na med pa'i dga' ba dang mgu ba dang rangs pa'o// de rnams 'byung ba ni skyed pa'o// de byed pas na bla na med pa'i dga' ba dang mgu ba dang rangs pa rnams 'byung bar byed pa'o// de ltar gyur pa'i de bzhin gshegs pa thams cad kyi rigs kyi dkyil 'khor der ni zhes bya ba ste/ de bzhin gshegs pa thams cad ni rigs lnga'i de bzhin gshegs pa rnams so// rigs ni rdo rje sems dpa' la sogs pa'i rang bzhin no// de bzhin gshegs pa thams cad kyang yin la rigs kyang yin pas/ de bzhin gshegs pa thams cad kyi rigs so// de rnams kyi dkyil 'khor yin pas de bzhin gshegs pa thams cad kyi rigs kyi dkyil 'khor te/ der mi 'jug pa'o// ci'i phyir der mi 'jug ce na/ bslab pa'i gzhis 'jigs shing skrag nas zhes bya ba smos te/ bslab pa ni bslab pa'i gzhi lnga po dang / dge sbyong dang / dge slong ma la sogs pa'i sdom pa'o// des 'jigs pa ni sdang ba ste/ yongs su bsrung bar mi nus par gyur pas rnal 'byor gyis 'jigs pa'o// de ltar gyur pa de dag kyang ngan song gi dkyil 'khor gyi lam du 'jug par kha bltas shing gnas pa rnams kyang // rdo rje dbyings kyi dkyil 'khor chen po 'dir 'jug tu rung ngo zhes pa'o// de la dmyal ba dang / yi dags dang / dud 'gro ni ngan song ste/ de rnams kyi dkyil 'khor ni skye ba'i gnas so// deng 'jug pa ni skye ba'o// de'i lam ni mi dge ba bcu'i las kyi lam ste/ der mi dge ba bcu'i las kyi lam la gnas pa ni kha bltas shing gnas pa'o// de lta bu de dag kyang rdo rje dbyings kyi dkyil 'khor chen por 'jug tu rung ngo // de la lha gzhan gyi rigs kyi dkyil 'khor la ni mi dge ba bcu cho gar bya ba'i tshul gyis brten par 'chad la 'dir ni gang du yang bstan pa med do// de la de rnams rim gyis ldog par byed par 'gyur bas/ rgyu de'i phyir 'jug pa'i cho ga 'dis kyang ldog par 'gyur du rung ba yin no// bcom ldan 'das zhes bya ba la sogs pa ni tshul khrims kyi sdom pa rigs bdun dang ldan pa/ byang chub sems dpa'i sdom pa la gnas pa'i skyes bu dam pa dag ston pa yin te/ chos la spyod pas na chos can te/ pha rol tu phyin pa bcu dang / byang chub sems dpa'i sa bcu dang / sangs rgyas kyi sa'i spyod pa zhes bya ba'i don to// de bzhin gshegs pa thams cad kyi tshul khrims ni sdom pa'i tshul khrims dang / dge ba'i chos sdud pa'i tshul khrims dang / sems can gyi don byed pa'i tshul khrims so// de bzhin gshegs pa thams cad kyi ting nge 'dzin ni mthar gyis gnas pa'i snyoms par 'jug pa dgu'o// de bzhin gshegs pa thams cad kyi shes rab kyi pha rol tu phyin pa'o// de bzhin gshegs pa thams cad kyi tshul khrims dang / ting nge 'dzin dang / shes rab nyid ni dngos grub dam pa'i thabs te/ yang dag par rdzogs pa'i byang chub sgrub pa'i thabs kyi khyad par ro// de lta bu'i thabs de dag gis bskal pa grangs med pa gsum gyis 'tshang rgya bar 'gyur ba yin la/ de bas na de rnams sangs rgyas rnams kyi byang chub tshol zhing mngon par 'dod pas na/ bsam gtan dang / rnam par thar pa la sogs pa dang / sa rnams kyis 'bad pa'i nyon mongs pa dag kyang chos nyid de zhes pa la/ bsam gtan ni bsam gtan dang po dang / gnyis pa dang / gsum pa dang / bzhi pa'o// rnam par thar pa ni gzugs can gzugs rnams la lta ba 'di ni rnam par thar pa dang po'o// nang gzugs med par 'du shes pas phyi rol gyi gzugs rnams la lta ba 'di ni/ rnam par thar pa gnyis pa'o// sdug par lhag par mos pa 'di ni rnam par thar pa gsum pa'o// gzugs med pa'i snyoms par 'jug pa bzhi dang / 'gog pa'i snyoms par 'jug pa 'di dag ni rnam par thar pa brgyad do// sogs pa'i sgras ni mngon par shes pa la sogs pa bsdu'o// sa ni rab tu dga' ba la sogs pa byang chub sems dpa'i sa bcu'o// de rnams kyis 'bad cing rtsol bas nyon mongs par gyur pa'o// tshul khrims rnam par dag pa la sogs pa dang ldan pas sngon chad nyid sgrib pa thams cad dang bral ba yin pa'i phyir tshul khrims yongs su dag pa ste/ de rnams ni 'jug pa tsam nyid kyis ye shes babs par 'gyur ro// de nas ye shes babs pa des rab tu dga' ba la sogs pa'i sa thob par 'gyur ro// de'i phyir de bzhin gshegs pa thams cad du grub pa yang rnyed par dka' ba ma lags na/ dngos grub gzhan rnams lta smos kyang ci 'tshal zhes smos pa yin no// 'di dag ni dge slong dang / dge slong ma la sogs pa'i sdom pa la gsan pa nyid kyis na shin tu myur bar dngos grub thob par 'gyur la/ gzhan dag ni dus phyis ldog pa'i sdom pa blangs nas 'gyur ro zhes ston pa yin no// de ltar sems can rnam pa bzhi gzhug par bya ba'i phyir/ de bzhin gshegs pa thams cad la gsol ba btab pa byas nas/ yang slob dpon gyis de bzhin gshegs pa thams cad la phyag byas la/ bdag ming 'di zhes bgyi ba yi// rdo rje slob dpon dka' thub ches// sems can kun la sman slad du// slob ma rnams ni gzhug par bgyi// zhes bya bas rjes su gnang ba nod par bya'o// da ni de nas zhes bya ba la sogs pas slob ma gzhug pa'i cho ga gsungs pa yin te/ dang po kho nar zhes bya ba ni thog ma kho nar ro// re zhig ces bya ba'i sgras ni go rims la ltos pa'o// de bzhin gshegs pa thams cad la phyag bzhi zhes bya ba la/ de bzhin gshegs pa thams cad ni 'jig rten gyi khams rdul phra rab dang mnyam pa'i rnam par snang mdzad dang / rdo rje sems dpa' la sogs pa ste/ de rnams la phyag byed du gzhug go// de ni 'di ltar zhes bya ba ni nye bar bstan pa'i don to// lus thams cad kyis zhes bya ba la sogs pa la/ shar gyi sgor mngon par bltas te/ rdo rje thal mo bcings la lag ngar brkyang ste/ lus thams cad sa la phab ste kun nas rab tu phyag bya'o// de bzhin gshegs pa thams cad la mchod pa ni thabs dang shes rab kyi byang chub kyi sems bskyed pa'o// de yang rdo rje sems dpa' la zhugs te snying ga'i zla ba la rdo rje rtse lnga pa'i gzugs kyis bzhugs pa la lta ba'i yid do// de nyid ni bsnyen bkur yin pas/ sar+b+ba ta thA ga ta pU dzo pas+thA ste/ de bzhin gshegs pa thams cad la mchod cing bsnyen bkur ba'o// de lta bu'i phyis/ At+ma naM niR+Ya tA yA mi/ zhes bya ba ste/ bdag nyid dbul bar bya'o zhes bya'o// sar+b+ba ta thA ga ta zhes bya ba la sogs pa la/ de bzhin gshegs pa thams cad kyang yin la/ badzra sa twa ste rdo rje sems dpa' yang yin pas/ sar+b+ba ta thA ga ta badzra sa twa ste/ bcom ldan 'das rdo rje dang dril bu bsnams pa de la bod pa'o// sar+b+ba ta thA ga ta badzra sa twa a d+hI tiSh+Tha swa mAM/ zhes pa rdo rje sems dpa' de bzhin gshegs pa thams cad bdag byin gyis rlobs shig pa ste/ bdag gi snying gar zhugs par mdzod la rdo rje rtse lnga pa'i gzugs kyis bzhugs shig pa'i tha tshig go// de skad ces brjod nas rnal 'byor pa'i snying ga'i zla ba la rdo rje rtse lnga pa gnas pa lhag par mos par bya'o// de bzhin du 'dug ste zhes bya ba ni lho phyogs kyi sgor mngon par bltas la/ rdo rje thal mo snying gar gzhag ste/ yan lag thams cad sa la phab la dpral ba sa la reg par bya'o// sar+b+ba ta thA ga ta zhes bya ba'i don ni snga ma bzhin no// de rnams kyi pU dza a b+hi She ka ni mchod cing dbang bskur ba ste/ 'phags pa nam mkha'i snying po mdzod spu'i phyogs su bzhugs te/ dpral bar zla ba'i dkyil 'khor gyi steng du rdo rje rin chen gyi gzugs su bzhugs pa la blta ba la sogs pa ni snga ma bzhin no// de'i don du At+ma naM nIr+ya tA yA mi/ zhes pa'o// sar+b+ba zhes bya ba la sogs pa la/ sarba ta thA ga ta badzra rat+na ni bcom ldan 'das nam mkha'i snying po ste de la bod pa'o// sar+b+ba ta thA ga ta badzra rat+na a b+hi Shiny+tsa mAM/ zhes bya ba ni/ bdag gi dpral ba'i phyogs su bzhugs la rdo rje rin chen gyi gzugs kyis bzhugs par mdzod cig ces pa'o// de nas dpral bar rdo rje rin chen gnas par lhag par mos par bya'o// de nas de bzhin du zhes bya ba ni/ nub phyogs kyi sgor mngon par bltas la lus thams cad sa la phab ste/ rdo rje thal mo spyi bor bzhag la kha sa la reg par bya'o// sar+b+ba ta thA ga ta zhes bya ba la sogs pa la/ de bzhin gshegs pa thams cad la mchod pa ni lkog ma'i phyogs su zla ba'i dkyil 'khor gyi steng du rdo rje chos bzhugs te/ rdo rje pad+ma'i gzugs kyis bzhugs pa la blta ba'o// de rab tu bskor ba ni pra brta na ste rdzogs par bya'o// de'i don du At+ma naM r+ya tA yA mi/ zhes pa'o// sar+b+ba ta thA ga ta badzra d+har+m+ma zhes bya ba ni/ bcom ldan 'das rdo rje chos la bod pa'o// pra brta yA m+'aM zhes pa ni bskor bar bgyi'o zhes pa ste/ bdag gi lkog ma'i phyogs su rdo rje pad+ma'i gzugs kyis bzhugs pa la pad+ma'i rigs kyi ting nge 'dzin gyi tshul bdag la bskyed par mdzod cig ces gsol ba btab pa yin no// de nas de bzhin du 'dug ste zhes bya ba ni byang phyogs kyi sgor mngon par bltas te lus thams cad sa la phab la/ rdo rje thal mo snying gar gzhag ste spyi bos phyag bya'o// sar+b+ba ta thA ga ta pU dza kar+m+ma Ne zhes bya ba ni de bzhin gshegs pa thams cad la mchod pa'i las te/ rdo rje las spyi bor bzhugs te zla ba'i dkyil 'khor gyi steng du sna tshogs rdo rje'i gzugs su bzhugs par bsgoms pa'o// de'i rgyur At+ma naM nIr+ya tA yA mi zhes bya'o// sar+b+ba ta thA ga ta badzra kar+m+ma zhes bya ba ni bcom ldan 'das rdo rje las la 'bod pa'o// ku ru maM zhes bya ba ni bdag la mdzod cig ces pa ste/ bdag gi spyi bor zhugs la sna tshogs rdo rje'i gzugs su bdag nyid sprul par mdzod cig ces bya ba'i tha tshig go// de nas stod g.yogs gos dmar po gyon la/ gdong g.yogs ras dmar pos dkris nas sems ma rdo rje ma'i phyag rgya bcings la zhes bya ba ni/ le brgan rtsi'i kha dog ltar dmar po yin gyi/ sngon po la sogs pa ni ma yin no// rigs kyi dam tshig gi phyag rgya la 'dir sems ma rdo rje ma'i phyag bya zhes bya'i/ rdo rje sems dpa'i phyag rgya ni ma yin no// de nas sa ma ya s+t+waM zhes bya bas bcing ngo // de nas gung mo gnyis kyis me tog gi phreng ba 'dzin du bcug la drang zhing zhes bya ba ni sems ma rdo rje ma'i phyag rgya de nyid gung mo'i sor mo gnyis phreng ba 'dzin du gzhug pa'o// deng khyod de bzhin gshegs pa thams cad kyi rigs su zhugs kyis zhes bya ba la/ de bzhin gshegs pa thams cad ni rnam par snang mdzad dang / mi bskyod pa dang / rin chen 'byung ldan dang / 'od dpag tu med pa dang / don yod par grub pa'o// de rnams kyi rigs ni de skyed par byed pa'i rang bzhin can yin pas/ sems ma rdo rje ma la sogs pa'i tshul te/ de las bskyed pa ni rigs so zhes gsungs pa'i phyir ro// de bzhin gshegs pa thams cad kyi rigs 'di dag tu khyed phyi dang gsang ba'i 'jug pa dag gis zhugs pa ste/ de la sa ma ya hUM zhes bya ba 'dis rdul tshon gyi dkyil 'khor du 'jug pa ni phyi'i'o// de bzhin du sa ma ya hUM zhes bya ba ni 'di nyid kyis de bzhin gshegs pa thams cad kyi ye shes babs pa ni gsang ba'i 'jug pa yin te/ de skad du yang sa ma ya hUM zhes bya bas de bzhin gshegs pa thams cad kyi ye shes dbab par bya'o zhes rtse mo las gsungs pa yin no// ngas khyod la zhes bya ba la sogs pa la ngas khyod la rdo rje ye shes bskyed par bya yis zhes bya ba ni 'das ma thag tu bzhugs pa gang yin pa de ngas khyod la rdo rje ye shes te sa dang po la sogs pa'i rang bzhin can gyi mi phyed pa'i ye shes bskyed par bya zhing mngon sum du bya ba yin zhes bod pa'o// de nyid kyi khyad par ni ye shes gang gis zhes bya ba la sogs pas ston to// khyed kyis dkyil 'khor chen po ma mthong ba rnams lam smra shig // dam tshig nyams par gyur ta re zhes bya ba ni phyi dang gsang ba'i lta bas rdo rje dbyings kyi dkyil 'khor chen po mthong ba gang yin pa de nyid la smra bar bya zhing bshad par bya'i rdo rje dbyings kyi dkyil 'khor chen po ni 'di lta bu yin no zhes 'dir ma zhugs shing dkyil 'khor ma mthong ba gzhan dag la yang rdo rje dbyings kyi dkyil 'khor chen po ni 'di lta bu yin no zhes gtam tsam yang mi bya'o// gang gi phyir rnal 'byor dang bya ba dang / gnyis ka'i rgyud rnams las rdo rje dbyings kyi dkyil 'khor chen po 'di nyid gtso bo yin no// de skad du yang thams cad gsang ba'i rgyud las/ rdo rje dbyings ni dga' chen por// mkhas pa gang zhig dbang bskur zhing // rtag tu gsang ba'i nor ldan pa// de la mkhas pas bshad par bya// zhes gsungs pa dang / 'phags pa rdo rje'i dam tshig mngon par 'byung ba las kyang 'khor los skyur ba la sogs pa'i dkyil 'khor du dbang bskur ba gang yin pa de yang rig pa'i dbang bskur ba dang ldan pa zhes bya'i/ 'dir dpal rdo rje sems dpa'i dbang bskur ba dang ldan pa nyid kyi dkyil 'khor thams cad kyi slob dpon nyid yin no// de bzhin gshegs pa dang / rdo rje dang / chos la sogs par dbang bskur ba yang rang gi dkyil 'khor tsam gyi slob dpon nyid yin no// dkyil 'khor gzhan du dbang bskur ba de dag kyang rig pa'i dbang bskur ba dang ldan pa yin no zhes bcom ldan 'das kyis gsungs pa yin no// de bas na rdo rje dbyings kyi dkyil 'khor chen por zhugs pa dang dbang bskur bas ni gsang sngags kyi tshul thams cad nye bar ston par rung ba yin gyi/ gzhan dag tu ni rang gi tshul kho na ston pa tsam yin no// dam tshig nyams par gyur ta re zhes bya ba dang / 'di ni khyod kyi rdo rje'i dam tshig yin gyis gal te 'ga' zhig la smras na klad pa 'gas par 'gyur ro zhes 'og nas bshad pa ni/ khyod dam tshig las 'da' bar ma byed cig ces bsgo ba'o// kha nang du bltas pa dang phyir bstan pa zhes bya ba ni kha thur du bstan la/ rdo rje sems dpa' nyid ni deng // khyod kyi snying la yang dag zhugs// zhes bya ba ni/ sems ma rdo rje ma'i phyag rgya bcings la sa ma ya hUM zhes zlos shing // bcom ldan 'das rdo rje sems dpa' rang nyid de khyod kyi snying la yang dag par zhugs te zla ba'i rdo rje'i tshul gyis bzhugs pa'o// gal te tshul 'di smras na ni// de ma thag tu dral nas gshegs// zhes bya ba ni/ sems dpa'i rdo rje'i gzugs snying la zhugs pa'i rdo rje sems dpa' deng khyod kyi snying dral nas gshegs par 'gyur ro zhes bod pa'o// deng phyin chad khyod kyi phyag na rdo rje nga yin gyis zhes bya ba la/ deng zhes bya ba ni dus 'di nas bzung ste khyod ces bya ba khyod nyid kyi'o// nga yin zhes bya ba ni bdag nyid do// phyag na rdo rje zhes bya ba ni dpal rdo rje sems dpa' ji lta ba yang de 'dra'o// de bas na khyod kyis nga'i bsgo ba bya dgos so// khyod kyis nga la tshul khrims 'chal ba'o zhes bya ba la sogs pas smod cing brnyas par ma byed cig pa'o// gang gi phyir brnyas par byed na mi bde ba ma spangs par khyod dus byas nas sems can dmyal bar ltung bar gyur ta re zhes bsgo bar bya'o// de bzhin gshegs pa thams cad kyis byin gyis rlobs la rdo rje sems dpa' bdag la bab par gyur cig ces smros shig par bsgo'o zhes bya ba ni slob dpon gyis smras pa dang / slob mas de bzhin gshegs pa thams cad kyis byin gyis rlobs la rdo rje sems dpa' bdag la bab par gyur cig ces brjod par bya'o// de'i don ni 'di yin te/ tha mal pa'i gzugs bsal la/ rdo rje sems dpa'i skur de bzhin gshegs pa rnams kyis byin gyis rlob par mdzod cig // de bzhin du rdo rje sems dpa' bdag la bab par gyur cig zhugs par gyur cig ces bya ba yin no// de nas rdo rje slob dpon gyis myur du zhes bya ba ni/ bya ba gzhan bkag pa yin no// sems dpa'i rdo rje ma'i phyag rgya bcings la zhes bya ba ni/ rdo rje sems dpa'i gung mo gnyis myu gur bsgreng ba ni sems dpa' rdo rje ste bcing ba'o// 'di de rdo rje'i dam tshig ste// zhes bya ba ni/ gang bcom ldan 'das rdo rje sems dpa'i rdo rje rtse lnga pa'i dam tshig gang yin pa de ni nga'i lag pas de'i tshul du byas pa 'di yin no// rdo rje sems dpa' yin par grags// zhes bya ba ni gang 'di nga'i lag pas de'i tshul du byas pa 'di nyid rdo rje sems dpa' zhes grags shing bshad do// rdo rje ye shes ni sar nges pa'o// 'di nyid mchog tu gyur pa yin pas na/ bla med pa ni zhes bya'o// de ring nyid du zhes bya ba ni da lta kho na'o// 'bab par shog ces bya ba ni 'di nyid la 'bab cing zhugs bar gyur cig ces pa'o// khro bo'i khu tshur bcings la zhes bya ba ni g.yon pa'i rdo rje khu tshur gyi mdzub mo brkyang la steng du sdigs mdzub kyi tshul du gzhag pa ni 'dir khro bo'i khu tshur zhes bya ste/ de bcings la lag pa g.yas pas khu tshur bcangs te/ mthe bo'i 'og tu mdzub mo gtad la/ gung mo'i tshigs bar mar mnan te/ gung mo brkyang la gyen du bsgreng nas gzhag pa 'di ni 'dir sems ma rdo rje ma'o// 'di la sngar bshad pa'i khro bo'i khu tshur de drangs shing dral bar bya'o// theg pa chen po mngon par rtogs pa zhes bya ba ni/ badzra sa twa aHaHaHzhes rdo rje'i tshig gis lan brgya brjod pa'o// gzhan dag ni yi ge brgya pa yin no zhes zer mod kyi/ de ni mi rigs te gang gi phyir de ni brtan par byed pa'i snying po yin no zhes kha cig zer ro// de nas babs te zhes bya ba ni bcom ldan 'das rdo rje sems dpa' zhugs par mdzad pa'o// lha'i ye shes skye bar 'gyur te zhes bya ba ni rdo rje sems dpa' de bzhugs pas babs pa de la mngon par shes pa lnga la sogs pa'i ye shes khyad par can nye bar skye bar 'gyur ro// ye shes des zhes bya ba la sogs pas ni/ lha'i ye shes nyid rnam par dbye ba yin no// de bzhin gshegs pa'i bstan pa thams cad la 'di'i sems kyang brtan par 'gyur ro zhes bya ba ni/ de bzhin gshegs pa thams cad kyi bstan pa ni bka' ste/ phyag rgya chen po la sogs pa 'di dag bsgom par bya'o// 'di dag bsgoms na mi g.yo bar 'gyur ro zhes bya ba la sogs pa'i tshul de la de'i sems the tshom med par 'gyur ro// 'di'i sdug bsngal thams cad ni gzhan gyi gnod pas gzir ba dang / nad la sogs pa las byung ba'o// 'jigs pa thams cad dang bral nas zhes bya ba ni/ ngan 'gro la sogs pa'i 'jigs pa thams cad dang bral ba'o// gnod pa med par 'gyur ro zhes bya ba ni sems can thams cad kyi'o// byin gyis brlab par 'gyur ro zhes bya ba ni dgongs par 'gyur ba'o// dngos grub thams cad ni phyag rgya chen po la sogs pa'i dngos grub rnams so// rgyu med par sngon ma byung ba'i zhes bya ba la sogs pa la/ yul gyi bde ba gang dag sngon chad ma myong ba de ni sngon ma byung ba ste/ snga na med pas na sngon ma byung ba'o// de lta bur gyur pa'i rgyu med par sngon ma byung ba'i dga' ba dang / mgu ba dang / rangs par byed pa'i bde ba thams cad 'di las skye bar 'gyur ba ste/ sngon nyams su myong ba'i yul ni dran pa'i rgyu yin pa las/ de med pas na rgyu med pa'o// rgyu med pa yang yin la/ dga' ba dang / mgu ba dang / rangs par byed pa'i bde ba yang yin pas na/ rgyu med pa'i dga' ba dang / mgu ba dang / rangs par byed pa ste/ de lta bu'i bde ba 'di las skye bar 'gyur ba'o// de bde ba de dag ces bya ba la sogs pa la ting nge 'dzin ni rab tu dga' ba la sogs pa'i sa thob pa'i rang bzhin can no// gzungs ni tshig la sogs pa 'dzin pa'o// dran pa ni shes rab dang ldan pa'i sems kyi rang bzhin no// de nas phyag rgya de bcings la rang gi snying gar dgrol du gzhug go zhes bya ba ni sems ma rdo rje ma'i phyag rgya bcings par gyur pa dang / yang bcings la rdo rje sems dpas byin gyis rlob par mdzad pa'i phyir slob ma'i snying gar dgrol du gzhug go// de nas me tog gi phreng ba dor zhing zhes bya ba ni phreng ba phul bas lha rnams kyis so sor yongs su bzung bar gyur na/ de'i dngos grub rab 'bring tha ma rdzogs par 'gyur ba'i phyir te/ yongs su gzung ba de nyid gsungs pa ni/ oM pra ti gr-i h+Na swa mi maM satwa ma hA ba la zhes bya ba yin no// de ltar babs bzhin du zhes bya ba ni/ de ltar rnam pa gnyis kyis bab pa ste/ sems ma rdo rje dang / khro bo'i khu tshur gnyis kyis babs par gyur nas rdo rje lcags kyu nas brtsams te rnam par snang mdzad kyi bar du dkyil 'khor rim pa bzhin du bstan par bya'o// dbab pa nye bar bsdu ba na 'dir slob dpon gyis dbang du bsdus pa lta bur shes par bya'o// dkyil 'khor mthong ba'i phan yon bstan par bya ba ni/ dkyil 'khor chen po mthong ma thag tu zhes bya ba la sogs pa gsungs pa yin no// 'od zer sna tshogs zhes bya ba ni/ sngon po dang / ser po la sogs pa'i gzugs can no// 'od kyi dkyil 'khor ni 'od zer gyi tshogs te mthong bas zhes bya bar mtshams sbyar ro// yang slob ma gzhug pa'i cho ga 'di'i don bcom ldan 'das kyis ji skad du gsungs pa de ltar brjod par bya ste/ ji lta ba bzhin du dbang bskur bar 'os pa'i slob ma bslab pa lnga yongs su gzung ba'am dge sbyong ngam/ dge slong gi sdom pa yongs su gzung ba lhag par gnas pa'i cho ga ji lta ba bzhin du byas pas/ slob dpon gyi zhabs la mngon par phyag byas nas/ sems can ma lus pa rnams kyi phan pa dang / bde ba dam pa ma lus pa bsgrub par bya ba'i rgyur/ bdag de bzhin gshegs pa thams cad kyi rigs dang / rdo rje'i rigs kyi bdag po dang / rdo rje'i rigs dang / pad+ma'i rigs kyi bdag po dang / pad+ma'i rigs dang / nor bu'i rigs kyi bdag po dang / nor bu'i rigs dang / las kyi rigs kyi bdag po dang / las kyi rigs kyi ngo bo rnam par snang mdzad dang / rnam par snang mdzad chen por gyur par bya'o zhes bya ba'i bsam pa mngon du byas la/ slob dpon gyi zhabs gnyis la phyag byas la/ 'di skad ces brjod par bya'o// dga' chen khyod bdag ston pa bas// slob dpon khyod ni dgongs su gsol// byang chub sems dpa'i tshul bstan pa// mgon po chen po bdag 'tshal lo// dam tshig de nyid stsal du gsol// sdom pa rnams kyang bdag la stsol// de nas yol ba'i mthar slob ma la rdo rje srung ba yongs su bzlas pa'i ras shin tu dmar bas stod g.yogs dang smad g.yogs bskon zhing // yang der sgo srung rnams kyi sngags bzlas pa'i dar gyis gdong g.yogs ji lta ba bzhin du bcings nas slob ma phyag bzhi byed du gzhug go// phyag bzhi byas zin pa dang / lag na me tog thogs pas slob dpon la phyag byas nas/ lag na me tog thogs pa nyid kyis/ sdig pa bshags pa dang / rjes su yi rang ba dang / bskul ba dang / gsol ba byas la/ 'di skad ces brjod par bya'o// gtso bo bdag la sdom pa stsol// thub pa nyi ma ma lus pa// sangs rgyas bdag la dgongs su gsol// bdag ming 'di zhes bya ba ni// slob dpon dbang du gnas pa la// sangs rgyas rol mo las byung ba// mi ldog 'khor lo 'byor par ldan// thar pa chen po'i grong khyer mchog // gsang ba chen por 'jug par bgyi// gsang ba'i rigs mchog thams cad du// slob dpon chen po bdag 'jug mdzod// mi ldog 'khor lo'i dbang bskur ba// skal ba chen po bdag la stsol// mtshan rnams kun gyi rgyas btab cing // dpe byad rnams dang yang dag ldan// sangs rgyas sku ni yid 'ong ba// slob dpon chen po bdag la stsol// dbang bskur chen po rmad byung ba// sems can kun gyi don bgyid phyir// bdag ni rtag tu slob mar 'gyur// slob dpon chen po bdag la stsol// de nas slob dpon gyis rigs thams cad la gsol ba gdab par bya ste/ che ge zhes bya 'di nyid ni// byang chub sems ni yongs 'dzin pa// dam tshig mchog dang gsang ba yi// 'khor lo 'dir yang 'jug par 'tshal// de nas yang slob dpon gyis kyang 'di skad brjod par bya'o// gsang ba chen po'i rigs dag pa'i// gsang ba yongs su 'dzin par ni// bdag nyid chen po khyod 'dod dam// des kyang 'tshal zhes brjod par bya// sangs rgyas chos dang dge 'dun te// dkon mchog gsum la skyabs su song // 'di ni sangs rgyas rigs dag pa'i// dam tshig brtan par gyur pa'o// rdo rje dril bu'i phyag rgya yang // blo chen khyod kyis gzung bar gyis// byang chub sems gang de rdo rje// shes rab dril bu zhes bshad do// slob dpon dag kyang gzung bar bya// bla ma sangs rgyas kun dang mnyam// 'di ni rdo rje'i rigs dag pa'i// sdom pa dam tshig yin par gsungs// rin chen rigs mchog chen po la// nyin dang mtshan mo lan gsum du// zang zing mi 'jigs chos dang byams// sbyin pa rnam bzhi rtag tu sbyin// phyi dang gsang ba'i theg pa gsum// dam chos khyod kyis gzung bar bya// 'di ni pad+ma'i rigs dag pa'i// dam tshig brtan par gyur pa'o// las kyi rigs mchog chen po la// sdom pa thams cad ldan par ni// yang dag nyid du gzung bar gyis// mchod pa'i las kyang ci nus bya// de las gzhan pa bcu bzhi ni// phas pham par ni rab tu bshad// spang zhing dor bar mi bya ste// rtsa ba'i ltung bar shes par bya// nyin dang mtshan mo lan gsum du// nyin re bzhin ni bzlas par bya// gang tshe nyams gyur rnal 'byor ba// kha na ma tho sbom por 'gyur// khyod kyis srog chags gsad mi bya// ma byin par yang mi blang ngo // 'dod pas log par mi spyad cing // brdzun du smra bar mi bya'o// phung khrol kun gyi rtsa ba ni// chang ni rnam par spang bar bya// sems can gdul phyir ma gtogs pa// bya ba ma yin thams cad spang // dam pa nye bar bsten bya zhing // rnal 'byor pa rnams bsnyen bkur bya// lus kyi las ni rnam gsum dang // ngag gi rnam pa bzhi rnams dang // yid kyi rnam pa gsum dag ni// ci nus par ni rjes su spong // theg pa dman la 'dod mi bya// sems can don la rgyab phyogs min// 'khor ba dag kyang yang mi spang // rtag tu mya ngan 'das mi chags// lha dang lha min gsang ba la// khyod kyis brnyas par mi bya zhing // phyag rgya bzhon pa mtshon cha dang // mtshan ma 'gom par mi bya'o// 'di dag dam tshig yin par bshad// khyod kyis rtag tu bsrung bar bya// des kyang 'di skad brjod bya ste// slob dpon 'dir ni bdag la gson// gtso bos ji ltar bka' stsal pa// de ltar bdag ni bgyid par 'tshal// ji ltar dus gsum mgon po rnams// byang chub tu ni nges mdzad pa// zhes bya ba la sogs pa nas/ sems can mya ngan 'das la dgod// ces bya ba'i bar du lan gsum brjod par bya'o// gang zhig sdom pa 'dzin par mi byed pa de la/ deng khyod ces bya ba la sogs pa brjod par mi bya ste/ slob dpon du rjes su gnang ba dang / dbang bskur bar mi bya'o// 'jug pa tsam zhig byed du gzhug go// de nas oM sar+b+ba yo ga tsit+ta ut+pA da yA mi/ zhes bya ba 'dis/ byang chub sems ni bla med pa// dam pa bdag gis bskyed nas su// de yi snying gar snying pos ni// rdo rje rab tu gzhag par bya// su ra te sa ma ya s+t+waM ho badzra sid+d+hi badzra ya thA su khaM/ de nas badzra satwa zhes zlos shing rdo rje sems dpa'i dam tshig gi phyag rgyas rdo rje sems dpar bskyed la/ rigs kyi dam tshig bzhis snying ga dang / dpral ba dang / lkog ma dang / spyi bor rdo rje dang / rin po che dang / pad+ma dang / sna tshogs rdo rje bskyed la dri dang me tog la sogs pas mchod nas/ slob ma las yon gyi mchog blangs te/ de la phyi rol na gnas pa'i bum pa'i chus dbang bskur la/ sa ma ya s+t+waM zhes bya ba 'dis rdo rje sems ma'i phyag rgya 'ching du bcug la/ gung mo gnyis kyis phreng ba 'dzin du bcug ste/ sa ma ya hUM zhes bya ba 'dis gzhug par bya zhing badzra aM ku sha dzaHzhes bya ba dang / rdo rje lcags kyu'i phyag rgyas kyang dgug par bya'o// yang de bzhin du lho phyogs nas bcug la/ badzra bA sha hUM zhes bya ba dang / rdo rje zhags pa'i las kyi phyag rgyas gzhug par bya'o// yang de bzhin du nub phyogs kyi sgo nas bcug la/ badzra spo Ta zhes bya ba dang / rdo rje lcags sgrog gi phyag rgyas bcing bar bya'o// de nas de bzhin du byang phyogs kyi sgo nas bcug la/ badzra A be+e sha zhes bya ba dang / rdo rje 'bebs pa'i phyag rgyas dbab par bya'o// de nas yang shar phyogs kyi sgo nas de bzhin du bcug la 'di skad du// deng khyod de bzhin gshegs pa thams cad kyi rigs su zhugs kyis zhes bya ba la sogs pa brjod par bya'o// de nas sgo dbye ba'i phyag rgyas rang gi snying ga phye la/ rang gi snying ga na gnas pa'i rdo rje'i dbus na/ yi ge aHrdo rje dmar po'i 'od zer gyi phreng ba dang ldan pa bsams nas/ de las slob ma'i snying ga na gnas pa'i rdo rje'i dbus su blos bcug la/ de'i lus thams cad kun du gang bar bsam zhing 'di skad du// de bzhin gshegs pa thams cad kyi// zhes bya ba la sogs pa smros shig ces brjod do// de nas sems ma rdo rje ma'i phyag rgya bcings la/ 'di ni rdo rje'i dam tshig ste// zhes bya ba la sogs pa brjod du bcug la/ badzra A be+e sha aHzhes bya bas lan brgya'i bar du zlos shing dbab par bya'o// gal te babs par ma gyur na/ khro ba'o khu tshur gyis sems dpa' rdo rje ma'i phyag rgya dral bar byed cing // badzra satwaHaHaHaHaHlan brgya'i bar du zlos shing // bcom ldan 'das rdo rje sems dpa' 'od zer dmar po 'bar bas kun du khyab pas kun nas gang bar bsams na nges par 'bab par 'gyur ro// dbab pa'i cho ga de lta bu dang / gzhan dag kyang shes par bya'o// de nas dal babs par shes pa dang / slob dpon gyis dpal rdo rje sems dpa'i dam tshig gi phyag rgya bcings te/ he badzra satwa/ he badzra rat+na/ he badzra d+har+m+ma he badzra kar+m+ma nr-i ti satwa nr-i t+ya badzra zhes brjod par bya'o// gal te babs pa dang / dpal rdo rje sems dpa'i phyag rgya bcings la/ slob dpon gyis rdo rje khu tshur gyi phyag rgya bcing bar bya'o// gang gi tshe rdo rje rgyal po'i phyag rgya 'ching ba de'i tshe/ rdo rje gnod sbyin gyi phyag rgya'o// gang gi tshe rdo rje chags pa'i phyag rgya 'ching ba de'i tshe/ rdo rje srung ba'i phyag rgya'o// gang gi tshe rdo rje legs pa'i phyag rgya 'ching ba de'i tshe/ rdo rje las kyi phyag rgya'o// gang gi tshe rdo rje nyi ma'i phyag rgya 'ching ba de'i tshe/ rdo rje rgyu'i phyag rgya'o// gang gi tshe rdo rje rgyal mtshan gyi phyag rgya 'ching ba de'i tshe/ rdo rje rnon po'i phyag rgya'o// gang gi tshe rdo rje bzhad pa'i phyag rgya 'ching ba de'i tshe/ rdo rje rnon pa'i phyag rgya'o// gang gi tshe rdo rje bzhad pa'i phyag rgya 'ching ba de'i tshe/ slob dpon gyis rdo rje chos kyi phyag rgya bcing bar bya'o// de lta bus ni rdo rje sems dpa' la sogs pa'i sems dpa' rnams dgongs par mdzad par 'gyur ro// de nas babs pa de'i lce la hUM las rdo rje rtse lnga pa dkar po bsams la/ smros shig rdo rje zhes brjod par bya'o// de nas mngon par 'dod pa thams cad smra bar 'gyur ro// de nas phreng ba dor ba de blangs nas mgo bo la bcing ngo // de nas gdong g.yogs bkrol la dkyil 'khor bstan nas/ sems ma rdo rje ma'i phyag rgya bcing du bcug la tiSh+Tha badzra zhes bya ba la sogs pas de'i snying gar dgrol du gzhug go// rdo rje'i byin gyis brlabs pa'i bum pa'i nang gi dri chu dang zhes bya ba la sogs pa la/ phyi'i dkyil 'khor gyi phyi rol du zla ba'i dkyil 'khor bris la/ slob ma rdo rje sems dpar bskyed nas byin gyis brlabs la/ zla ba'i dkyil 'khor de'i steng du rdo rje sems dpa'i phyag rgya chen po'i rdo rje dang dril bu 'dzin pa de bzhag la/ dril bu dkrol zhing // dri dang / bdug pa dang / me tog dang / lha bshos dang / mar mes yang dag par mchod de/ gtor ma byin nas bkra shis kyi tshigs su bcad pa 'don zhing // rnam par rgyal ba'i bum pa las rdo rje khu tshur gyis chu blangs la de dang / oM badzra a b+hi Shiny+tsa zhes bya ba'i sngags 'dis spyi bo nas dbang bskur bar bya'o// de nas phyag rgya dang phreng ba gang yang rung ba cig bcings la zhes bya ba la/ dbang bskur ba thams cad kyi spyi'i cho ga brjod par bya ste/ de bzhin gshegs pa thams cad kyi ni rdo rje rin chen gyi phyag rgya'i phreng bas dbang bskur ba yin no// dpal rdo rje sems dpa' la sogs pa de bzhin gshegs pa'i rigs rnams kyi ni rdo rje dbyings kyi dbang phyug ma la sogs pa sangs rgyas kyi phyag rgya rnams kyi phreng bas dbang bskur ba'o// rdo rje'i rigs la ni sangs rgyas kyi phreng bas te de'i phreng ba dang / rdo rje'i phreng bas so// de yang rdo rje ti rIrnyi ri'i phyag rgya dang / dpal he ru ka'i dam tshig gi phyag rgyas dbang bskur ro// 'gro ba 'dul ba'i dum bu la ni/ rdo rje chos ma'i phyag rgyas 'od dpag tu med pas dbang bskur ro// don thams cad grub pa'i dum bu la ni/ rdo rje rin po che'i myu gus rdo rje rin chen gyis dbang bskur ro// las kyi rigs la ni rdo rje las kyi dam tshig gi phyag rgyas sna tshogs rdo rje'i phreng bas dbang bskur ro// oM gyis rang gi mtshan ma lag par bzhag la zhes bya ba ni phreng bas dbang bskur pa'i rjes thogs la'o// de bzhin gshegs pa'i dbang bskur ba la ni/ de bzhin gshegs pa'i rdo rje dang / rdo rje dril bu'o// de bzhin gshegs pa'i rigs kyi dbang bskur ba la ni/ dang po'i rdo rje dril bu la'o// rdo rje hUM mdzad kyi rigs la ni// rdo rje gnod sbyin gyi rdo rje 'bar ba dang / rdo rje dril bu 'bar ba'o// pad+ma'i rigs 'gro ba 'dul ba'i dum bu la ni/ rdo rje pad+ma dang / rdo rje pad+ma'i dril bu'o// nor bu'i rigs don thams cad grub pa'i dum bu la ni/ rdo rje rin po che dang / dril bu rdo rje rin po che'o// las kyi rigs la ni rtse mo bcu gnyis pa sna tshogs rdo rje dang / de'i dril bu'o// phyi'i rdo rje'i rigs rnams kyi ni rdo rje rtse gsum pa dang / des mtshan pa'i rdo rje dril bu ste/ 'di dag ni rang gi mtshan ma ste/ de dag ni/ sangs rgyas rnams kyi rdo rje'i dbang // di ring khyod la bskur bar 'gyur// sangs rgyas kun gyis rab grub phyir// rdo rje 'di ni khyod kyis long // oM badzra a d+hi pa ti s+t+waM a b+hi Shiny+tsA mi tiSh+Tha badzra sa ma ya s+t+waM zhes bya ba 'dis lag par sbyin par bya'o// byang chub sems gang de rdo rje// shes rab dril bu zhes bshad do// zhes gsungs pas na/ rdo rje'i dbang bskur bas ni rdo rje ye shes kyi dbang bskur ba gsungs pa yin no// sangs rgyas kun du zhes bya ba ni/ rdo rje'i dbang bskur ba 'di ni byang chub kyi sems kyi rang bzhin yin pas/ rdo rje 'di ni sangs rgyas thams cad nyid yin no// rab grub phyir/ rdo rje 'di ni khyod kyis long // zhes bya ba ni gang gi phyir rdo rje 'di ni sangs rgyas thams cad kyi ngo bo nyid yin pa de'i phyir rab grub phyir te sangs rgyas nyid dang rdo rje sems dpa' nyid la sogs pa thob cing bskyed par bya ba'i phyir/ rdo rje 'di ni khyod kyis long shig ces pa ste zung zhes pa'o// badzra a d+hi ba ti zhes bya ba ni bdag por gyur pa ste/ bag chags dang bcas pa'i nyon mongs pa thams cad spangs pas khams gsum gyi chos kyi rgyal por gyur pa thob pa'o// tiSh+Tha badzra zhes bya ba ni sgrub pa po'i rgyud 'dir dbang bskur ba'i tshul gyis bzhugs shig ces bya ba sngon du 'gro bas rdo rje la bod pa'o// sa ma ya staM zhes bya ba ni khyod de bzhin gshegs pa thams cad kyis kyang 'da' bar mi mdzad pa yin pas de'i phyir rdo rje la bzhugs shig ces pa'o// rdo rje ming gi dbang gis dbang bskur bar bya'o zhes bya ba ni me tog gi phreng ba'i dbang bskur ba dang / phyag rgya'i phreng ba'i dbang bskur ba dang / rdo rje'i dbang bskur ba dang / bdag po'i dbang bskur ba dang / ming gi dbang bskur ba la sogs pa 'di dag thams cad kyis kyang phyir mi ldog pa'i sa bon bskyed pa'i phyir yin pas sdom pa bzung ba dang / sdom pa ma bzung ba'i spyi'i dbang bskur ba yin no// slob dpon du dbang bskur bar 'os pa rnams kyi ni khyad par 'di yod par bshad de/ slob dpon du dbang bskur bar 'os pa dkyil 'khor chen por bcug la/ dkyil 'khor gyi de kho na nyid dang / lha'i de kho na nyid dang / slob dpon gyi las thams cad bslab par bya ste/ 'di tsam gyis ni gsang ba'i dbang bskur bas dbang bskur ba yin no zhes bcom ldan 'das rdo rje 'dzin pas gsungs so// de la dkyil 'khor gyi de kho na nyid ni 'di yin te/ mi mnyam med pas zur bzhi ste// dran dang dbang po'i sgo bzhi yin// bsam gtan rnams kyis rta babs bzhi// ting 'dzin khyams su bshad pa yin// kha khyer la brten rdo rje'i mchog // lha mos mchod pa gzugs rnams yin// sna tshogs pa yi rgyan rnams kun// bsam pa thams cad rdzogs byed pa'o// gdul bya bskyod pa sna tshogs mchog // dam chos mchog ni kun du 'gro// rlung gis bskyod pa sna tshogs mchog // dar 'phan dril bu sgra sgrogs yin// me long ye shes rtag me tog // byang chub yan lag me tog phreng // dra ba dra phyed rin chen mchog // nyi ma zla bar yang dag ldan// kun grub mi zad bde ba ste// bde ba chen po zhes bshad pa'o// phyi'i dkyil 'khor gyi de kho na nyid do// de yi nang rim dag gi thig // dkyil 'khor brgyad pa 'dra ba ni/ 'di ni rnam par thar pa brgyad// dngos grub kun gyis bde ba ster// theg pa chen po byang chub sems// mdo sde'i 'khor lo bskor bas na// rdo rje'i thig gis yongs bskor bar// rdo rje'i 'khor lo yang dag bri// rnam par snang mdzad dang / mi bskyod pa dang / rin chen 'byung ldan dang / 'od dpag tu med pa dang / don yod par grub pa'i dkyil 'khor ni/ thabs rnam pa lnga bstan pa'i phyir/ shel dang / baiDUr+ya dang / gser dang / pad+ma rA ga dang / ma rgad kyi mdog can lta bu ste zlum po'o// de la dbus ma shel lta bu'i mdog can ni/ bcom ldan 'das rnam par snang mdzad kyi dkyil 'khor te/ byang chub kyi sems rnam par dag pa ston pa yin no// gnyis pa baiDUr+ya'i mdog can ni mi bskyod pa'i dkyil 'khor te/ bsdu ba'i dngos po bzhi ston par byed pa yin no// gsum pa gser gyi mdog can ni rin chen 'byung ldan gyi dkyil 'khor te/ bsod nams dang ye shes kyi tshogs ston par byed pa yin no// bzhi pa pad+ma rA ga'i mdog can ni 'od dpag tu med pa'i dkyil 'khor te/ mi dmigs pa'i thugs rje chen po dang / ting nge 'dzin dang / gzungs dang / rnam par thar pa la sogs pa ston par byed pa yin no// lnga pa ma rgad kyi mdog can ni don yod par grub pa'i dkyil 'khor te/ sems can smin pa dang grol bar byed pa'i byang chub sems dpa'i lam 'bras bu dang bcas pa thob pa las byung ba'i theg pa gzhan gyi lta ba dang bral ba yin no zhes bya ba ni dkyil 'khor zhes bya ba'i mdos ston pa yin no// kha dog lnga bo ni de bzhin gshegs pa rnams sems can gyi khams la pha rol tu phyin pa drug gis chags par mdzad pa yin no zhes ston par byed pa'o// bum pa ni gang gi tshe bcom ldan 'das de bzhin gshegs pa thams cad las gnyis su med pa'i ye shes kyi bdud rtsi gsol ba de ston par byed pa yin la/ bum pa gang ba ni 'di ni byang chub thob par byed pa'i bsod nams dang ye shes kyi tshogs yongs su rdzogs pa yin no zhes ston pa yin no// gang du bzlas par yang dag bshad// de nyid brtson par yang dag bshad// gang phyir dri ni yang dag bshad// grags pa'i dri ni bla na med// rdzu 'phrul byug pa gang yin pa// tshul khrims dri ni bla med pa'o// bza' ba rnam pa sna tshogs ni// chos kyi zas ni bla med yin// lha yi gar bshad sna tshogs pa// rtog pa thams cad rnam 'phel ba// grong khyer du ni gang bshad pa// de nyid thar pa'i grong khyer bzang // dkyil 'khor du ni gang bshad pa// chos kyi rang bzhin grong khyer yin// zhes bcom ldan 'das kyis gsungs so// yang mi'u thung lta bu zhal bzhi pa gsus khyim che ba/ ral pa can dkyil 'khor gyi bdag po'i yon tan dang ldan pa/ tshogs lta bu zhal bzhi pa de dkyil 'khor gyi sgor yongs su gyur pas gdul bya rnams rang gi skur bzhugs par mdzad pa'i phyir de rnams kyang sdig pa sel zhing sangs rgyas kyi yon tan skyed par mdzad pas bzhugs par gsang ba'i dkyil 'khor gyi gzugs can bsgom par bya'o// de la lha rnams kyi de kho na nyid sum cu rtsa bdun te/ de brjod par bya'o// dkyil 'khor thams cad kyi dbus su bzhugs pa ni bcom ldan 'das rnam par snang mdzad de/ sangs rgyas thams cad gcig tu bsdus par gyur pa mi bskyod pa la sogs pa'i tshul gyis mdzes par snang ba yin no// bcom ldan 'das rnam par snang mdzad kyi byang chub kyi mtshan nyid can gyi thugs gang yin pa de ni de bzhin gshegs pa mi bskyod pa'o// bcom ldan 'das mi bskyod pa de nyid rnam pa bzhir 'dod de/ de'i rgyu'i gnas skabs kyi byang chub kyi thugs dang / 'bras bur gyur pa'i thugs gang yin pa de ni rdo rje sems dpa'o// de nyid kyi bsdu ba'i dngos po bzhi'i spyod pa dang / 'bras bu'i thugs ni rdo rje rgyal po'o// de nyid kyi sems can smin pa dang grol bar mdzad pa'i thugs gang yin pa dang / de bzhin du lam bsgom pa dang / 'bras bu'i rang bzhin gyi thugs gang yin pa de ni rdo rje chags pa'o// de nyid kyi pha rol tu phyin pa drug gi spyod pa dang 'bras bu'i thugs gang yin pa de ni rdo rje legs pa'o// bcom ldan 'das rnam par snang mdzad kyi sbyin pa'i pha rol tu phyin pa gang yin pa de ni de bzhin gshegs pa rin chen 'byung ldan no// rin chen 'byung ldan de yang nor dang / mi 'jigs pa dang / byams pa dang / chos kyi sbyin pa'i tshul gyis rnam pa bzhir 'gyur ro// de la nor sbyin pa'i spyod pa dang / nor sbyin pa'i spyod pa'i 'bras bu gang yin pa de ni rdo rje rin chen no// mi 'jigs pa sbyin pa dang / mi 'jigs pa sbyin pa'i 'bras bu gang yin pa de ni rdo rje nyi ma'o// byams pa'i sbyin pa'i spyod pa dang / byams pa'i sbyin pa'i 'bras bu gang yin pa de ni rdo rje dpal lo// chos kyi sbyin pa dang / chos kyi sbyin pa'i 'bras bu gang yin pa de ni rdo rje bzhad pa'o// bcom ldan 'das rnam par snang mdzad kyi shes rab kyi pha rol tu phyin pa gang yin pa de ni/ de bzhin gshegs pa 'od dpag tu med pa'o// bcom ldan 'das 'od dpag tu med pa'i chos thams cad rang bzhin gyis rnam par dag pa'o zhes thugs rtse gcig pa nyid kyi rnam pa'i shes rab kyi spyod pa dang / de'i 'bras bu gang yin pa de ni rdo rje chos so// nyon mongs pa dang shes bya'i sgrib pa spong bar byed pa'i phyir shes rab bsgom pa dang de'i 'bras bu gang yin pa de ni rdo rje rnon po'o// rdo rje dbyings la sogs pa'i dkyil 'khor sprul pa'i rnam pa'i shes rab dang / de'i 'bras bu gang yin pa de ni rdo rje rgyu'o// 'od dpag tu med pa de nyid kyi so so yang dag par rig pa bzhi'i rang bzhin gyis shes rab kyi spyod pa gang yin pa dang / de'i 'bras bu gang yin pa de ni rdo rje smra ba'o// bcom ldan 'das rnam par snang mdzad kyi brtson 'grus kyi pha rol tu phyin pa gang yin pa de ni de bzhin gshegs pa don yod grub pa'o// bcom ldan 'das don yod par grub pa de yang rnam pa bzhi ste/ don yod par grub pa des sangs rgyas sprul pa'i phyir/ brtson 'grus gang bsgom pa'i spyod pa'am/ sems can yongs su smin par bya ba'i spyod pa dang / de dag gi 'bras bu gang yin pa de ni rdo rje las so// theg pa gzhan 'dod pa'i sems kyi 'jigs pa las sems srung ba'i brtson 'grus gang yin pa dang / de'i 'bras bu gang yin pa de ni rdo rje srung ba'o// chos rnams rang bzhin gyis 'od gsal ba gdod nas dag pa/ nam mkha' dang mnyam pa zhes bya bar so sor rtog pa'i brtson 'grus bsgom pa 'dis/ 'dod chags la sogs pa'i nyon mongs pa dang / nye ba'i nyon mongs pa za ba dang / gdug pa thams cad za ba dang / de'i 'bras bu gang yin pa de ni rdo rje gnod sbyin no// de bzhin gshegs pa thams cad kyi sku dang / gsung dang / thugs rdo rje'i rang bzhin du bsgom pa'i brtson 'grus dang / de'i 'bras bu gang yin pa de ni rdo rje khu tshur ro// bcom ldan 'das rnam par snang mdzad kyi byang chub kyi thugs bsdus par gyur pa gang yin pa de ni rdo rje sems ma'o// sbyin pa'i pha rol tu phyin pa bsdus par gyur pa gang yin pa de ni rdo rje rin chen ma'o// shes rab kyi pha rol tu phyin pa bsdus par gyur pa gang yin pa de ni rdo rje chos ma'o// brtson 'grus kyi pha rol tu phyin pa bsdus par gyur pa gang yin pa de ni rdo rje las ma'o// de nyid kyi sbyin pa dang / tshul khrims dang / bzod pa dang / brtson 'grus dang / shes rab dang / bsam gtan dang / smon lam dang / thabs kyi pha rol tu phyin pa gang yin pa de ni lha mo sgeg mo dang / phreng ba mo dang / glu ma dang / gar ma dang / bdug pa ma dang / me tog ma dang / mar me ma dang / byug pa ma yin no// bcom ldan 'das rnam par snang mdzad kyis byang chub kyi thugs bskyed nas thar pa'i grong khyer chen por sems can 'dren par mdzad pa'i phrin las gang yin pa de ni rdo rje lcags kyu'o// byang chub kyi spyod pa'i zhags pas sems can gzhug par mdzad pa gang yin pa de ni rdo rje zhags pa'o// byang chub kyi bsam gtan gyis theg pa gzhan 'dod pa las sems rab tu dral te 'ching bar mdzad pa gang yin pa de ni rdo rje lcags sgrog go// bcing ba 'bebs pas rjes su chags par mdzad pa gang yin pa de ni rdo rje 'bebs pa yin no// de skad du yang rdo rje lcags kyu la sogs pa dbang du mdzad nas/ byang chub sems dang de bzhin sbyin// bsam gtan sangs rgyas rjes mnyes byed// ces gsungs pa yin no// byams pa la sogs pa'i byang chub sems dpa' rnams ni/ dam pa'i chos kyi grong khyer yongs su skyong ba'o// de la 'di dag thams cad ni slob dpon gyi las yin te/ sems dpa' che yi phyag rgya cher// bsgom zhing byin gyis rlob bgyid cing // dkyil 'khor gyi ni dbus nyid du// ci rigs par ni mchis nas kyang // phyag rgya la gnas de bzhin langs// kun du rnam par bltas nas ni// rdo rje sems dpa' zhes brjod nos// bsgyings pa'i tshul gyis yongs su bskor// zhes bya ba nas/ bdag ming 'di zhes bgyi ba yi// rdo rje slob dpon dka' thub ches// sems can kun la sman slad du// slob ma rnams ni gzhug par bgyi// zhes gang bshad pa 'di dag thams cad ni slob dpon gyi las yin no// dbang bskur ba'i cho ga rgyas par brjod par bya ste/ rtsa ba'i dkyil 'khor las khru gnyis tsam dor bar shar sgor bltas la/ dkyil 'khor dbus ma'i phyed kyi tshad tsam du zur bzhi pa sgo nub tu btod pa'i dkyil 'khor tshon sna lngas bris pa/ de'i dbus su pad+ma 'dab ma brgyad pa/ de'i steng du dpal rdo rje sems dpa'i rdo rje rtse lnga pa/ kha dog dmar po 'od zer gyi phreng ba dang ldan pa bri bar bya'o// de bzhin du lho dang / nub dang / byang gi sgor bltas pa/ kun nas zlum por dkyil 'khor gzhan dag bris la/ de'i dbus su pad+ma 'dab ma brgyad pa'i steng du rdo rje rin po che dang / rdo rje pad+ma dang / sna tshogs rdo rje go rims ji lta ba bzhin bris la/ dkyil 'khor de rnams rtsa ba'i dkyil 'khor bzhin yang dag par mchod nas/ de rnams la rdo rje gnod sbyin yongs su bzlas pa'i seng ge'i gdan nam khri la zla ba'i dkyil 'khor dar gyis g.yogs pa gzhag par bya'o// de nas slob ma rnam par snang mdzad la sogs pa'i de bzhin gshegs par byin gyis brlabs la/ shar phyogs kyi sgo'i dbang bskur ba'i dkyil 'khor du rnam par snang mdzad la sogs pa'i phyag rgya chen pos seng ge'i gdan la bzhag la/ seng ge'i gdan gyi steng du bla re bre ba dang / g.yas logs su dar dang me tog gi phreng bas brgyan pa dang / gdugs mdog dkar po rin po che'i tog can la/ oM mngon par bzlas pa gzhag pa dang / g.yon logs su dar sna tshogs pa'i rgyal mtshan dang / ba dan sna tshogs la nam mkha' mdzod kyi sngags bzlas pa gzhag par bya'o// de nas slob ma la mchod yon byin la/ mchod pa lngas kyang mchod/ dung dang / rnga rings dang / rnga bo che dang / zangs dung la sogs pa rol mo'i phyag rgyas byin gyis brlabs pa dang / gar dang / glu dang / rol mo la sogs pas kyang de yang dag par mchod la bkra shis kyi tshigs su bcad pa brjod par bya'o// de nas sbyor ba 'dis mi bskyod pa la sogs pa'i bum pa bzhis dbang bskur bar bya'o// oM badzra satwa hUM/ oM badzra a b+hi Shiny+tsa/ oM badzra rat+na hUM/ oM badzra a b+hi Shiny+tsa/ oM badzra d+har+m+ma hUM/ oM badzra a b+hi Shiny+tsa/ oM badzra kar+m+ma hUM/ oM badzra a b+hi Shiny+tsa/ de nas badzra bid swA hA/ zhes bya ba dam tshig gi phyag rgyas yongs su bzung ba'i me tog gi lcug ma la stong rtsa brgyad bzlas pa'i rnam par snang mdzad kyi bum pa de dang / oM badzra bi ta swA hA/ oM badzra a b+hi Shiny+tsa/ zhes bya bas dbang bskur ro// de la dam tshig gi phyag rgya ni 'di yin te/ mthe bo gnyis ni bsnol byas la// mdzub mo rtse mo bkug nas ni// gung mo bsnyams pa'i tshigs su bcad// rdo rje thal mo'i 'od kyis brgyan// zhes bya ba'o// de nas badzra satwa/ badzra rat+na/ badzra d+har+m+ma/ badzra kar+m+ma che ge mo zhes bya ba 'di/ a d+hi tiSh+Tha sar+b+ba thA ga ta A tsar+yaM bA swA hA/ zhes bya ba phyag rgya dang bcas pas slob ma'i snying ga dang / dpral ba dang / lkog ma dang / spyi bor byin gyis brlabs la/ yang phyag rgya spyi bor bzhag ste/ lan brgya bzla bar bya'o// de nas 'di ni phyag rgya bshad de/ rdo rje bsdams pas legs bzung la// snying ga dbus kyi bar na gnas// mtheb mnyam tha ma rdo rjer bya// rdo rje chen pos yongs su 'phang // de nas rdo rje khu tshur gyis rnam par rgyal ba'i bum pa las chu blangs la/ dbang bskur bar bya zhing btung ba'i phyir yang sbyin par bya'o// oM sar+b+ba ta thA ga ta ma hA yo gI shwa ra hUM/ oM badzra a b+hi Shiny+tsa/ de'i rjes la rdo rje rin chen yongs su bzlas pa'i chos gos dang / gos dang rgyan thams cad slob ma la byin la/ dri la sogs pas kyang mchod de/ badzra rat+na a b+hi Shiny+tsa zhes bya ba dang / rdo rje rin chen gyi dam tshig gi phyag rgyas dbang bskur la rin po che las byas pa'i rdo rje rin chen gyi cod pan dang dar dpyangs dang / rdo rje rin chen gyi sngags mngon par bzlas pas dbang bskur la/ de bzhin gshegs pa'i rdo rje dang / bdag po dang ming gi dbang bskur bar bya'o// lhag ma ni rdo rje sems dpa'i dbang bskur ba'i cho gas rjes su spyad par bya'o// yang de nyid du rdo rje sems dpar byin gyis brlabs la rnal 'byor chen por bshad pa'i tshul gyis rnam par snang mdzad la sogs pa'i dam tshig gi phyag rgyas rnam par snang mdzad la sogs pa de'i lus la bkod de/ rdo rje sems dpa'i phyag rgya chen pos seng ge'i khri'i steng du de bzhin du bzhag la/ seng ge'i khri'i steng du bla re bre ba dang / g.yas logs su dar dang / me tog gi phreng bas brgyan pa dang / gdugs dkar po rin po che'i tog can la yi ge hUM bzlas pa dang / g.yon logs su dar sna tshogs pa'i rgyal mtshan dang / ba dan sna tshogs la nam mkha' mdzod yongs su bzlas pa gzhag par bya'o// de nas slob ma la mchod yon byin nas mchod pa rnam pa lngas kyang mchod de/ dung dang / rnga rings dang / rnga bo che dang / zangs dung la sogs pa'i rol mo rnams rol mo'i phyag rgyas byin gyis brlabs pa dang / gar dang / glu dang / rtsed mo la sogs pas kyang de la mchod nas slob ma las yon gyi mchog blangs nas rdo rje sems dpa'i sku gzugs spyi bor bzhag ste bkra shis kyi tshigs su bcad pa gdon par bya'o// de nas shar sgo'i bum pa dang / bum pa gang bas kyang dbang bskur bar bya'o// de'i rjes la sbyor ba 'dis rdo rje khu tshur gyis rnam par rgyal ba'i bum pa las chu blangs la/ dbang bskur zhing btung ba'i phyir yang blud par bya'o// oM badzra aM ku sha/ oM badzra a b+hi Shiny+tsa/ zhes bya ba nas/ badzra satwa/ oM badzra a b+hi Shiny+tsa zhes bya ba'i bar dang / oM ma hA su kha badzra satwa dzaHhUM baM hoHsu ra ta s+t+waM zhes brgya rtsa brgyad bzlas la/ dang po'i rdo rje bcings nas de'i spyi bor gzhag go// de nas rdo rje sems dpa'i sku gzugs gsal la der dar dmar po dang rgyan rnams la rdo rje rin chen bzlas pa byin la/ rdo rje dbyings kyi dbang phyug ma la sogs pa sangs rgyas rnams kyi phyag rgyas dbang bskur nas/ sangs rgyas lnga'i rin po che'i cod pan lugs ma'am brkos pa'am/ bris pa rin po che 'am/ de las gzhan pa'i rgyu las byas pa dang / dar dpyangs la rdo rje dbyings kyi dbang phyug ma la sogs pa bzlas pa dang / rdo rje rin chen kyang bzlas pas dbang bskur ro// de nas rdo rje dang / bdag po dang / ming gi dbang bskur la/ me tog la sogs pa dang / sgeg mo la sogs pas slob ma mchod la/ rin po che'i thur ma'am/ gser gyi thur ma bri'i sgras byin gyis brlabs pa thogs la/ mdun du 'dug ste de'i mig g.yas pa 'byed pa ltar byed cing 'di skad ces brjod par bya'o// ji ltar mig mkhan rgyal po yis// 'jig rten ling tog bsal ba ltar// bu khyod kyis ni mi shes pa// rab rib rgyal ba rnams kyis bsal/ oM badzra ne tra a pa ha ra pa Ta laM hrIH/ de nas me long la/ AHbadzra satwa zhes bya ba'i sngags mngon par bzlas la bstan cing chos kyi mtshan nyid bshad par bya'o// chos rnams gzugs brnyan lta bu ste// dag cang gsal la rnyog pa med// gzung du med cing brjod du med// rgyu dang las las kun du byung // ngo bo nyid med gnas med par// de ltar chos ni shes nas su// sems can don la mnyam med byos// 'on te sangs rgyas sras su skye// yi ge hos mda' drug dang ldan pa'i gzhu byin la/ 'di skad ces brjod par bya ste/ 'dis de bzhin gshegs pa thams cad mnyes par gyis shig ces bsgo la/ ho zhes bya ba'i snying po 'dis phyogs bzhi dang / steng dang 'og tu mda' 'phen pa'i tshul du byed du gzhug go// de nas AHbadzra satwa zhes bya ba me long la bzlas pa nye bar bstan cing 'di skad ces brjod par bya'o// rdo rje sems dpa' me long sbyin// dag cing gsal la rnyog pa med// sangs rgyas kun bdag rang nyid ni// bu khyod kyi ni snying la bzhugs// gang 'di de bzhin gshegs pa thams cad kyi bdag po byang chub kyi sems ni 'di yin par shes par byos shig ces kyang brjod par bya'o// badzra he tu maM zhes bya bas de'i rkang pa gnyis kyi bar du 'khor lo gzhag pa dang / badzra b+hA Sha raM zhes bya bas de'i lag pa g.yas par dung byin la 'di skad ces brjod par bya'o// deng nas brtsams te sems bskyed pa tsam gyis chos kyi 'khor lo skor cig // de ring phan chad 'jig rten la// skyob pa rnams kyis 'khor lo bskor// chos kyi dung ni bla med pas// kun du ma lus gang bar gyis// som nyi yid gnyis mi bya zhing // dogs pa med pa'i sems kyis su// gsang sngags spyod pa'i tshul gyi mchog // 'jig rten 'di la rab tu sgrogs// de ltar byas nas sangs rgyas la// phan 'dogs drin du gzo zhes bya// rdo rje 'dzin pa de kun kyang // kun du khyod la srung bar byed// de nas/ 'jig rten kun la thams cad du// sems can kun la phan pa'i phyir// ji ltar sna tshogs 'dul 'gyur ba// chos kyi 'khor lo rab tu bskor// 'jig rten kun la thams cad du// sems can kun la phan pa'i phyir/ ji ltar sna tshogs 'dul 'gyur ba// rdo rje'i 'khor lo rab tu bskor// yang 'phags pa nam mkha'i snying por byin gyis brlabs la/ de'i phyag rgya chen pos lho'i phyogs kyi dbang bskur ba'i dkyil 'khor du bzhag la/ rin chen 'byung ldan gyi rigs kyi bum pas de bzhin du dbang bskur bar bya'o// badzra pA sha/ oM badzra a b+hi Shiny+tsa zhes bya ba nas/ badzra rat+na/ oM badzra a b+hi Shiny+tsa zhes bya ba'i bar gyis so// de nas rnam par rgyal ba'i bum pa'i chus de bzhin du dbang bskur ro// de nas rdo rje rin chen gyi dam tshig gi phyag rgya bcings la/ slob ma de dbang bskur ba'i gnas su bzhag la/ snying po 'di lan stong rtsa brgyad bzlas par bya'o// oM badzra rat+na a b+hi Shiny+tsa/ rat+na a b+hi ba ti b+ha ba tA Da/ de nas der gos ser po dang rgyan thams cad la badzra rat+na zhes bzlas pa byin la/ rdo rje rin chen gyi myu gu'i phyag rgya'i dbang bskur ba byin nas/ rin po che la sogs pa las byas pa'i rin po che'i cod pan la/ rdo rje rin chen myu gu bzlas pa des rin po che'i cod pan dang / dar dpyangs kyi dbang bskur la/ rdo rje nor bu rin po che'i bdag po dang / ming gi dbang bskur bas kyang dbang bskur bar bya'o// yang de bzhin du mchod pa rnam pa lnga dang / sgeg mo la sogs pas yang dag par mchod la/ rdo rje sems dpa'i dbang bskur ba'i cho ga thams cad 'dir rjes su spyad nas/ 'jig rten kun la thams cad du// sems can kun la phan pa'i phyir// ji ltar sna tshogs 'dul 'gyur ba// nor bu'i 'khor lo rab tu bskor// zhes de la rjes su gnang ba sbyin par bya'o// de nas rdo rje chos su byin gyis brlabs la/ phyag rgya chen pos de nub phyogs kyi dbang bskur ba'i dkyil 'khor du ji lta ba bzhin du bzhag la/ 'od dpag tu med pa'i rigs kyi bum pas de bzhin du dbang bskur bar bya ste/ badzra spo Ta/ oM badzra a b+hi Shiny+tsa zhes bya ba nas/ de bzhin badzra d+har+m+ma/ oM badzra a b+hi Shiny+tsa zhes bya ba'i bar gyis so// de nas rnam par rgyal ba'i bum pa'i chus de bzhin du dbang bskur ro// de nas rdo rje rin chen yongs su bzlas pa'i gos dkar mo dang / rgyan thams cad de la byin la/ dri la sogs pas mchod de/ rdo rje chos kyi dam tshig gi phyag rgya bcings la 'od dpag tu med pa'i dbang bskur bas dbang bskur bar bya'o// de nas yang de bzhin gshegs pa 'od dpag tu med pa dang ldan zhing pad+ma'i phreng ba dang bcas pa'i cod pan can dang // dar dpyangs kyi dbang gis dbang bskur la/ rdo rje chos ma dang / rdo rje rin chen bzlas pa'i rdo rje pad+ma'i phyag rgyas dbang bskur ba dang / bdag po'i dbang bskur ba yang byin la/ oM pad+ma mA le a b+hi Shiny+tsa lo ke shwa raM saM ba rahrIH zhes bya ba sa lan stong rtsa brgyad bzlas pa'i pad+ma'i phreng ba de'i mgo la bcing bar bya'o// de nas ming gi dbang bskur bas de'i dbang bskur la/ mchod pa rnam pa lnga dang / sgeg mo la sogs pa mchod pa rnam pa brgyad kyis yang dag par mchod la/ rin po che'i thur ma la sogs pa'i cho ga thams cad rjes su spyad par bya'o// 'jig rten kun la thams cad du// sems can kun la phan pa'i phyir// ji ltar sna tshogs 'dul 'gyur ba// pad+ma'i 'khor lo rab tu bskor// zhes de la rjes su gnang ba sbyin par bya'o// de nas rdo rje las su byin gyis brlabs nas/ phyag rgya chen po des byang phyogs kyi dbang bskur ba'i dkyil 'khor ji lta ba bzhin bzhag la/ don yod par grub pa'i rigs kyi bum pas/ badzra A be sha/ oM badzra a b+hi Shiny+tsa zhes bya ba nas/ de bzhin du badzra kar+m+ma/ oM badzra a b+hi Shiny+tsa zhes bya ba'i bar gyis dbang bskur ro// yang rnam par rgyal ba'i bum pa'i chus de bzhin du dbang bskur nas/ rdo rje las kyi dam tshig gi phyag rgyas sna tshogs rdo rje'i phreng ba'i dbang gis dbang bskur la/ rin po che thams cad las byas pa'i sna tshogs rdo rje'i phreng ba'i cod pan dang dar dpyangs kyi dbang oM maM/ rdo rje rin chen mngon par bzlas la de'i mgo bor bzhag ste/ sna tshogs rdo rje'i dbang bskur ba dang / bdag po'i dbang bskur ba dang // ming gi dbang bskur ba de la sbyin par bya'o// de nas mchod pa rnam pa lnga dang // sgeg mo la sogs pas yang dag par mchod de// dpal rdo rje sems dpa'i cho ga thams cad rjes su spyad par bya'o// 'jig rten kun la thams cad du// sems can kun la phan pa'i phyir// ji ltar sna tshogs 'dul 'gyur ba// sna tshogs 'khor lo rab tu bskor// zhes de la rjes su gnang ba sbyin par bya'o// de nas/ de nyid kyis ni rdo rje gzung // chos kyi dril bu dkrol bar bya// dam tshig gi ni phyag rgya cher// byin gyis brlabs nas snying po bzla// zhes bya bas bslab par bya'o// de la 'di ni de bzhin gshegs pa'i rdo rje gzung ba'i de kho na nyid yin te/ de nyid kyis ni bcom ldan 'das// byang chub sems dpa' de bzhin gshegs/ lta ngan rnams la phan pa'i phyir// mya ngan 'das ni ston par mdzad// ma lus 'dul ba la brtson pa// brtan zhing nges pa'i go cha bgos// shin tu srid pa gnas kyi mchog // go cha la sogs bgos pas na// sangs rgyas chos dang tshogs zhes pa'i// dkon mchog gsum po nyid du 'gyur// srid pa shin tu yang dag grub// rnam dag dpal ni byed pa'i mchog // ces bya ba de kho na nyid 'dis de bzhin gshegs pa'i rdo rje gzung bar bya'o// thams cad nam mkha'i mtshan nyid de// nam mkha' la yang mtshan nyid med// nam mkha' dang mnyam sbyor ba yis// kun mchog mnyam pa nyid du gsal// zhes bya ba 'dis chos kyi dril bu dkrol bar bya'o// longs spyod thams cad nyer spyod par// bdag nyid kho na ston byed cing // dkon mchog gsum mchod dam pa ni// bgyi'o zhes ni brjod de mchod// ces bya ba 'dis de bzhin gshegs pa'i sku'i gsang ba byin gyis brlab par bya'o// de nas dngos grub kyi rdo rje'i brtul zhugs sbyin par bya ste/ de la 'di ni rdo rje sems dpa' la sogs pa de bzhin gshegs pa'i rigs kyi rdo rje gzung ba'i de kho na nyid yin te/ thog mtha' med pa'i sems dpa' ni// rdo rje sems dpa' dga' ba che// kun du bzang po kun bdag nyid// rdo rje bsnyems tshul bdag po'i bdag // bcom ldan 'das dpal mchog dang po'i skyes bu'o zhes bya ba de kho na nyid 'dis rdo rje gzung ngo // bcom ldan 'das de bzhin gshegs pa srid pa'i bdag po/ dam pa kun gyi dbang phyug dam pa de nyid chos kyi mchog gi bka' yang dag par stsol bar mdzad pa ni/ srid pa ngo bo nyid kyis dag // ngo bo nyid kyis srid bral byas// rang bzhin dag pa'i sems dpa' mchog // srid pa'i mchog ni byed pa yin// mchog tu gsang ba'i chos nyid 'bebs pa'i dril bus de bzhin gshegs pa thams cad mchod par byas la/ lha rnams yang dag par bsgrubs te dril bu dkrol lo// de nas chos thams cad kyi de kho na nyid rab tu rtogs pa 'bebs pas sgrib pa thams cad rnam par dag par byed do// rdo rje thams cad 'bebs pa dang rab tu bsgrub pa dang / dbang du bya ba dang yang rab tu sgrub par byed pa 'grub ste/ chos 'dis dril bu dkrol bar bya'o// srid pa'i bde ba shin tu che// sdug bsngal chen po dag bya'i phyir// shin tu bde ba dam pa'i thabs// dam tshig 'di ni rtag tu bskyed// 'dod pa'i longs spyod thams cad ni// ci 'dod par ni brten bzhin du// rang gi lha yi sbyor ba yis// bdag dang gzhan la mchod par bya// de bzhin gshegs pa thams cad kyi bla na med pa'i mchog tu gsang ba'i theg pa chen po'i dam tshig gi sbyor ba ni bcom ldan 'das kyi dam tshig go// de ci'i phyir zhe na 'di ltar/ de bzhin gshegs pa thams cad kyis// 'da' ba ru ni mi mdzad pa// phyag rgya'i dam tshig ces su bsgrags// yid kyis gzugs ni brtan phyir ro// de la 'di skad ces kyang brjod par bya ste/ ji srid 'khor ba'i gnas su ni// mkhas mchog 'dug par gyur pa'i tshe// de srid mtshungs med sems can don// mya ngan mi 'da' byed par nus// shes rab pha rol phyin thabs dang // ye shes gnas su bsgrubs pas na// chos kun rnam par dag pa'i phyir// 'khor ba yongs su dag par 'gyur// zhes bya ba 'di'i dam tshig gis de bzhin gshegs pa'i rigs kyi sku'i gsang ba byin gyis brlab par bya'o// de la 'di ni rin po che'i rigs kyi 'khor los sgyur ba dang / de'i rigs kyi rdo rje rin chen gzung ba'i de kho na nyid do// nyi ma 'di ni dam pa ste// kun gzigs de bzhin gshegs pa yin// nam mkha'i snying po bcom ldan 'das// bsam pa thams cad rdzogs mdzad pa// zhes bya ba de kho na nyid 'dis rdo rje rin chen gzung bar bya'o// bsam pa thams cad grub rnams kyi// bsam pa grub pa dam pa yin// de yang 'dod pa rab grub phyir// 'dod dang thar pa bde ba che// zhes bya ba'i chos kyis rin po che'i dril bu dkrol bar bya'o// mi phan pa yang sbyin bya zhing // 'dod dang bde ba thams cad kyis// bdag nyid dang ni gzhan rnams kyi// bsam pa thams cad rdzogs par bya// zhes bya ba ni dam tshig gi mchog ste/ 'dis rin po che'i rigs kyi sku'i gsang ba byin gyis brlab par bya'o// de nas dngos grub kyi rdo rje'i brtul zhugs sbyin par bya'o// de la 'di ni pad+ma rigs kyi 'khor los sgyur ba dang / de'i rigs kyi rdo rje pad+ma gzung ba'i de kho na nyid do// de nyid kyis ni bcom ldan 'das// sangs rgyas spyan ras gzigs dbang phyug // 'dul ba yi ni thabs mdzad pa// dga' ba'i rol mos gar mdzad do// zhes bya ba'i de kho na nyid 'dis rdo rje pad+ma gzung bar bya'o// ji ltar pad+ma dmar po 'di// tshon gyi nyes pas mi gos pa// de bzhin srid gsum dag pa ni// gnas kyi nyes pas mi gos so// zhes bya ba'i chos 'dis pad+ma'i dril bu dkrol bar bya'o// bya ba gang dang gang gis ni// 'gro ba rnams ni 'dul 'gyur ba// pad+ma rigs mchog sbyor ba'i bdag // de dang des ni sbyang bar bya// zhes bya ba ni dam tshig ste/ 'dis pad+ma'i rigs kyi sku'i gsang ba byin gyis brlab par bya'o// de nas brtul zhugs sbyin par bya ste/ oM pad+ma hasta badzra d+har+m+ma tam+ba la ya/ des kyang 'di skad du yang // rdo rje'i chos nyid ji lta bu lags zhes dri bar bya'o// de nas 'di la 'di skad ces brjod par bya ste/ ji ltar pad+ma dmar po 'di// rigs kyi nyes pas mi gos bzhin// thams cad dag par bsgoms na ni// de bzhin sdig pa chags mi 'gyur// de la 'dir chos nyid ni de yin no// rdo rje las kyi de kho na nyid dang / chos dang / dam tshig dang / dngos grub kyi rdo rje brtul zhugs ni de bzhin gshegs pa'i rigs su bshad pa yin no// de nas slob ma la mtshan brgya rtsa brgyad pas bstod la mchod pa thams cad kyis yang dag par mchod par bya'o// de nas rin chen 'byung ldan gyi nga rgyal dang / gzengs bstod pa'i phyag rgyas slob ma thams cad lung bstan par bya'o// oM 'di ni ngas khyod lung bstan yin// rdo rje sems dpa' de bzhin gshegs// srid pa kun du grub pa'i phyir// srid pa'i ngan 'gro rnams las bton// kye rdo rje de bzhin gshegs pa che ge mo/ sid+d+ha sa ma ya s+t+waM b+hur b+hu ba swaH/ de bzhin gshegs pa'i khu tshur bcings te/ g.yon pas chos gos 'dzin pa'i tshul du byas la/ g.yas pa mchog sbyin pa'i tshul du bya'o// 'di ni gzengs bstod pa'i phyag rgya'o// dbugs dbyung ba'i cho ga ni dpal mchog dang po la sogs pa'i cho ga las shes par bya'o// dkyil 'khor thams cad du 'jug pa'i cho ga rgyas pa'o zhes bya ba ni rigs thams cad kyi dkyil 'khor du 'jug pas nye bar mtshon pa'i cho ga rgyas pa yin pas dkyil 'khor thams cad du 'jug pa'i cho ga rgyas pa zhes bya'o// rim pa 'di nyid dkyil 'khor thams cad du 'jug pa la sogs pa'i cho gas sbyang ba byas nas/ don gyi dngos grub la sogs pa bsgrub pa la sbyar bar bya'o zhes bstan pa'i phyir/ de nas zhes bya ba la sogs pa gsungs te/ de nas zhes bya ba ni/ sbyang ba byas pa'i rjes thogs la dngos grub bsgrub cing bskyed pa'i phyag rgya'i ye shes bslab par bya'o// de la don ni gser la sogs pa'o// de bskyed pa'i dngos grub ni thob pa ste de nyid grub pa'o// de'i phyag rgya ni rdo rje gter gyi tshul la sogs pa'o// de'i ye shes ni nges pa'o// de bslab par bya ste zhes bya ba ni bstan par bya ba'o// 'di skad ston te man ngag gis de'i phyag rgya shes par 'gyur ba'i phyag rgya bsgom pa bslab pa de de la bstan par bya ste/ de lta bu ni thams cad du yang phyag rgya'i ye shes kyi sgra'i don yin no// rdo rje'i dbyibs ni gter gnas pa// snying gar yongs su bsgom par bya// zhes bya ba ni dang por re zhig rang gi lha'i sbyor ba bya'o// de nas rang gi snying ga'i zla ba'i steng du yi ge oM gser gyi mdog can las gser gyi bum pa rin po ches yongs su gang ba de'i steng du yi ge hUM las rdo rje gser gyi mdog can bsams la zla ba gcig gam/ zla ba drug gam/ lo gcig gi bar du bsgom par bya'o// de nas gsal ba nyid du gyur pa dang / mtshan thog thag bsgoms pa'i rjes la gang du gter yod par re ba'i skas la sogs pa mthong ba dang / der song la 'byor pa ci yod pas mchod pa la sogs pa bya ba dang / phyi rol du gtor ma byin la rdo rje lcags sgrog gis gter bcing ba dang / gnas dang zhing skyong bcing ba dang / bden pa'i byin rlabs kyang byas la bzlas pa dang bsgom pa byas na/ bsgoms sa na gnas pa'i gter ni de'i sa mthong bar 'gyur zhes pa'o// rdo rje'i dbyibs ni bris nas kyang // nam mkha'i ngos la bsgom par bya// zhes bya ba la sogs pa la/ snga ma bzhin du rang gi lha'i rnal 'byor byas la dpral bar yi ge khaM las me tog dmar po lta bu'i gter/ de'i steng du yi ge traM las rdo rje dang 'dra bar bskyed la sngags zlos shing yid kyis 'phral ba las phyung ste/ nam mkhar yongs su bsgom par bya'o// de nas snga ma bzhin du cho ga thams cad byas la yod par re ba'i gnas su de bzhin du rdo rje'i gzugs bris la nam mkhar yongs su bsgom par byas nas/ gang du lhung bar mthong ba der// gter yod par ni rnam par bshad// blo ldan mi yi rdo rje'i dbyibs// zhes bya ba la sogs pa la/ de bzhin du rang gi lha'i rnal 'byor byas la/ rang gi lce la yi ge pa gur gum gyi mdog can de'i steng du hrIH mdog ser po las rdo rje bsam par bya'o// de nas snga ma bzhin du bsgom pa dang bsgrub pa byas la gang du yod par re ba der song ste/ de bzhin du bden pa'i tshig byas nas/ blo ldan mi yi rdo rje'i dbyibs// lce yi steng du bsgoms na ni// 'di na yod ces bdag nyid kyis// bden pa nyid du smra bar 'gyur// zhes pas byin gyis brlabs pa'i lces rtog pa med pa'i tshul gyis smra bar byed do// bdag gi lus ni thams cad la// zhes bya ba la sogs pa la de bzhin du bdag la byin gyis brlabs pa la sogs pa byas nas/ yi ge a mdog ser po las sna tshogs rdo rjer bdag nyid bsams la bsgom pa de byas nas bsgrub par bya ba'i gter gyi gnas su bden pa'i byin rlabs byas te/ de yang de bzhin du bsgoms la gang gi tshe/ babs par gyur nas gang gnas pa// gter ni de na yod par bshad// ces bya'o// de nas dang por brkos la de'i rjes la blangs na su yang bgegs byed par mi 'gyur ro zhes bcom ldan 'das kyis gsungs so// de nas rdo rje rdzu 'phrul te/ sems kyi 'byor pa nyid gang yin pa'o// de'i dngos grub ste de nyid grub pa'o// de'i phyag rgya ni 'og nas bshad pa'i rdo rje dbab pa zhes bya ba la sogs pa'o// de'i ye shes ni nges pa ste/ de bslab par bya zhes bya ba ni bstan par bya ste/ rang gi lha'i rnal 'byor byas nas rdo rje phra mo bsgom pa zla ba gnyis kyi bar du bya'o// de nas spro ba dang bsdu ba'i sbyor ba zla ba gcig gi bar du bsgoms nas brtan par gyur pa dang / mtshan thog thag rdo rje phra mo spro ba'i sbyor ba bsgom par bya'o// de nas rdo rje phra mo'i spro ba'i sbyor bas/ chu rdo rje phra mo'i rang bzhin du ji srid mngon sum du mthong bar gyur pa de srid kyi bar du bsgom par bya'o// de nas rdo rje'i tshig gis badzra dz+wa la zhes zlos shing chu'i steng du bcag par bya'o// de ltar dbab par byas nas kyang // zhes bya ba ni/ de bzhin du rang gi lha'i rnal 'byor sngon du 'gro bas/ rdo rje phra mo bsgom par byas na des de 'grub bo// gang gi gzugs su bdag gi lus// zhes bya ba ni/ 'dul ba'i dbang gis lha gang dang gang gi gzugs su bdag nyid ston par 'dod pa dang / de dang de nyid du rang gi lus su bsgom zhing badzra rU pa zhes bzlas nas/ sangs rgyas kyi skur yang bdag nyid kyis rang mthong zhing // gzhan rnams la yang ston nus par 'gyur ro// de ltar bdag la phan nas kyang // zhes bya ba ni/ rang gi lha'i rnal 'byor byas nas de bzhin du rdo rje phra mo bsgom pa rdzogs par byas la/ bdag ni nam mkha' 'o zhes rang gi bdag nyid bsgoms te/ badzra A kA sha zhes zlos shing bsgoms na ji srid 'dod pa de srid kyi bar du mi snang bar 'gyur ro// rdo rje dbab par bdag gyur nas// zhes bya ba ni snga ma bzhin rdo rje phra mo bsgom pa byas la zhes bya ba'i tha tshig go// rdo rje yin par bdag bsgoms na// zhes bya ba ni bdag nyid rdo rje rtse lnga pa'i gzugs su bsam pa'o// gnas nas ji srid 'dzeg 'dod pa// de srid mkha' la 'gro bar 'gyur// zhes bya ba ni rang gi gnas nas brtsams te ri rab kyi rtse mo'i bar du rdo rje'i skas kyi phreng bas khyab par bsams la/ badzra ma haM zhes zlos shing ched du bsams pa'i skas kyi phreng ba nas ji tsam mngon par 'dod pa'i gnas su 'gro bar bya'o// de yang // rdo rje'i skas ni nam mkha' la// bsgoms te mngon par 'dzegs na ni// ji srid du yang 'dzeg pa'i gnas// de srid nam mkhar 'gyur ba yin// zhes gsungs pa yin no// rdo rje rig 'dzin gyi zhes bya ba la sogs pa la/ rdo rjes nye bar mtshan pa'i rig pa 'dzin pa ni rdo rje rig pa 'dzin pa'o// de'i dngos grub ni rdo rje rig pa 'dzin pa'i dngos grub ste de nyid grub pa'o// de'i phyag rgya ni/ zla ba'i dbyibs cig bris nas ni// steng gi mkha' la 'phags byas te// zhes bya ba la sogs pa'o// de'i ye shes ni nges pa ste de bslab par bya'o// zla ba'i dbyibs cig bris nas ni// zhes bya ba la sogs pa la/ rang gi lha'i rnal 'byor byas nas/ badzra d+ha ra zhes brjod de/ bdag nyid rdo rje sems dpa'i sku zla ba'i dkyil 'khor la gnas par bsams la/ de nyid zlos shing zla ba gcig gam zla ba drug gam/ lo gcig gi bar du bsgom par bya'o// de nas mtshan ma thob pa dang / mtshan thog thag bsgoms na/ rdo rje'i rig pa 'dzin par 'gyur ro// rdo rje rin chen rab bsgoms na// zhes bya ba ni rang gi lha'i rnal 'byor byas nas/ rat+na d+ha ra zhes zlos shing // bdag nyid nam mkha'i snying po zla ba'i dkyil 'khor la gnas pa/ rdo rje rin chen 'dzin pa bsgom par bya'o// bdag nyid dag pa ji srid 'dod// ces bya ba ni bsgom pa 'dis gang gi tshe nam mkha'i snying po'i gzugs su bdag nyid nyin re zhing mthong bar gyur pa de'i tshe/ dag pa'i bdag nyid can du 'gyur ro// de nam mkha' la 'gro ba'i bsam pas mtshan thog thag bsgom par bya'o// de nas de'i mod la nam mkha'i spyod yul ji srid 'gro bar 'dod pa de srid kyi bar du nam mkha' la 'gro ba'i rin po che'i rig pa 'dzin par 'gyur ro// rdo rje pad+ma lag gnas par// zhes bya ba ni rang gi lha'i sbyor ba byas la/ d+har+m+ma d+ha ra zhes brjod pa de bdag nyid rdo rje chos kyi sku zla ba'i dkyil 'khor la gnas par bsam par bya'o// de nas de bzhin du de nyid bsgom par bya'o// de nas mtshan ma byung ba dang mtshan thog thag bsgoms na chos kyi rig pa 'dzin par 'gyur ro zhes bya ba lhag ma'o// bsgoms na rdo rje spyan gyis ni// zhes bya bar sbyar te/ gang gi phyir bsgoms na rdo rje sbyin zhes pa rdo rje chos kyis so// rig 'dzin go 'phang sbyin par byed// ces bya ba ni rig pa 'dzin pa'i go 'phang pad+ma'i rig pa 'dzin pa'i dngos grub sbyin par byed ces bya ba'i don te/ de bsgoms pas go 'phang de thob pa la de sbyin par byed do zhes bshad do// las kyi rdo rje bsgoms nas ni// zhes bya ba ni de bzhin du rang gi lha'i rnal 'byor byas nas kar+m+ma d+ha ra zhes brjod de bdag nyid rdo rje las sna tshogs rdo rje bsgoms pa'i rdo rje las kyi skur bdag nyid bsam par bya zhing de bzhin du bdag nyid bsgom par bya'o// de nas mtshan thog thag bsgom par bya'o// rdo rje sna tshogs 'dzin pa las// rig 'dzin kun du myur du 'gyur// zhes bya ba ni de ltar bdag nyid sngar bshad pa'i tshul gyis bsgoms na/ sna tshogs rdo rje 'dzin pa'i rig pa 'dzin par de'i mod kho na la 'gyur ro zhes bya ba'i tha tshig go// de bzhin gshegs pa thams cad kyi// zhes bya ba la sogs pa la/ de bzhin gshegs pa thams cad kyi dngos grub dam pa de bsgrub par bya ba'i phyir ro// phyag rgya ni rdo rje kun gyi ting nge 'dzin la sogs pa de'i ye shes bslab par bya'o// rdo rje kun gyi ting nge 'dzin// zhes bya ba la/ rdo rje kun ni rtse mo bcu gnyis pa'i sna tshogs rdo rje ste/ des nye bar mtshon pa'i byang chub sems dpa' sems dpa' chen po las ni rdo rje kun te/ de la dmigs pa'i ting nge 'dzin ni rdo rje kun gyi ting nge 'dzin to// nam mkha'i dbyings su bsams nas ni// zhes bya ba ni 'dod pa'i lha'i rnal 'byor byas nas badzra badzra zhes zlos shing // byang chub sems dpa' chen po rdo rje las kyi sku zla ba'i dkyil 'khor la gnas par bdag nyid bsam par bya'o// de nas ji srid brtan par ma gyur gyi bar du bsgom par bya'o// de nas ni spro bar bya ste/ brtan par gyur nas spro bar bya// brtan par ma gyur spro mi bya// zhes gsungs pa'i phyir ro// bsgom pa nye bar bsdu ba'i dus su yang yid nyid kyis gzhug par bya'o// de ltar ji srid mngon sum du mthong bar gyur pa de srid kyi bar du bsgom par bya'o// de nas mtshan thog thag bsgom par bya ste/ bsgoms na 'grub par 'gyur zhes gsungs pa yin no// rdo rje'i bdag nyid ji srid 'dod// de srid bar du lding bar 'gyur// zhes bya ba ni thams cad du 'gro ba'i sna tshogs rdo rje'i ting nge 'dzin thob pas/ rdo rje'i bdag nyid ces bya ba byang chub sems dpa' rdo rje las kyi skur gyur nas nam mkha'i spyod yul ji srid 'gro bar 'dod pa de srid kyi nam mkha'i khams thams cad du 'gro bar 'gyur ro// thams cad dag pa ni rdo rje chos so// de la dmigs pa'i ting nge 'dzin ni thams cad dag pa'i ting nge 'dzin te/ de bsgoms shing bslabs na bla na med cing mchog tu gyur pa'i mngon par shes pa lnga myur zhing rings par thob par 'gyur ro// su zhig gis thob ce na/ ye shes bsgrub pa ste/ rdo rje chos sgrub pa pos/ 'di skad ston te/ rang gi lha'i rnal 'byor byas nas/ shud+d+ha shud+d+ha zhes rdo rje'i tshig gis zlos shing // rdo rje chos su bdag nyid ji srid mtshan ma thob pa de srid kyi bar du bsgom mo// de nas mtshan thog thag bsgoms na 'jig rten dbang phyug ltar mngon par shes pa lnga thob par 'gyur ro// rdo rje sems dpa' 'dra bar ni// zhes bya ba la sogs pa la/ rang gi lha'i rnal 'byor byas nas satwa satwa zhes zlos shing // rdo rje sems dpa'i skur bdag nyid bsam par bya'o// de nas ji srid bdag nyid de'i skur mthong ba de srid kyi bar du bsgom par bya'o// de nas rdo rje sems dpa' dang 'dra bar nam mkha' thams cad dran par bya'o// yang dag par spro ba bsgoms pas cir 'gyur zhe na/ bdag nyid dran pa brtan ldan zhing // rdo rje 'dzin par myur du 'gyur// zhes gsungs so// 'di skad ston te/ gang gi tshe bsgom pa'i stobs kyis phyogs bcu'i nam mkha' rdo rje sems dpas mtshams med par yongs su gang ba nyid du mthong ba de'i tshe dran pa brtan pa dang ldan par 'gyur ba yin no// de nas mtshan thog thag bsgoms pas rdo rje 'dzin par myur ba nyid du 'gyur ro// nam mkha'i dbyings ni zhes bya ba la sogs pa la/ sangs rgyas gzugs su bsams nas ni// zhes bya ba ni rnam par snang mdzad la sogs pa de bzhin gshegs pa bsgrub par 'dod pas/ rang gi 'dod pa'i lha'i rnal 'byor byas nas/ bud+d+ha bud+d+ha zhes zlos shing rnam par snang mdzad la sogs pa de bzhin gshegs pa'i skur bdag nyid bsam mo// de nas ji srid sku der bdag nyid rgyun mi 'chad pa kho na mthong bar gyur pa de srid kyi bar du bsgom par bya'o// de nas sangs rgyas kyi gzugs de sangs rgyas kyi sku'i rang bzhin du phyogs bcu'i nam mkha'i khams rnams su khams gsum thams cad lhag par mos par bsgom par bya'o// de ltar rnam par bsgoms pas sgrub pa po de cir 'gyur zhe na/ sangs rgyas kun gyi ting 'dzin las// sangs rgyas nyid du 'grub par 'gyur// zhes bya ba gsungs so// de la sangs rgyas thams cad kyi rnam par sems rtse gcig pa ni sangs rgyas kun gyi ting nge 'dzin to// ni zhes bya ba ni nges par gzung ba'am/ tha mi dad pa'i rim pa ste sangs rgyas nyid du 'grub par 'gyur ro// de nas gsang ba 'dzin nus par bshad de zhes bya ba ni rang nyid rdo rje sems dpa' la sogs pa'i sbyor bas rdo rje sems ma la sogs pa rigs kyi dam tshig gi rdo rje'i phyag rgya bzhi po 'am/ rang gi mtshan ma'i phyag rgya mdun du bzhag la/ de zla ba'i dkyil 'khor gyi steng du bsams nas bsdu ba'i phyag rgyas spyan drangs te mtshan brgya rtsa brgyad pas bstod la/ lcags kyu la sogs pas dgug pa dang / gzhug pa dang / bcing ba dang / dbang du byas nas/ dam tshig gi phyag rgyas rab tu bsgrubs te/ chos dang / las dang / phyag rgya chen pos rgyas btab nas/ dbang bskur ba'i phyag rgya rnams kyis dbang bskur la mchod pa brgyad kyis yang dag par mchod la/ ji srid mngon sum bzhin du rgyun mi 'chad par mthong bar gyur pa de srid kyi bar du bsgom par bya'o// mnyam par gzhag pa'i gnas skabs 'di ni 'dir gsang ba'i sgrar bshad de/ rang gi phyag rgya lha mor gyur pa de la bltas la 'og nas bshad pa'i tshul gyis/ de dang lhan cig tu gyur par lhag par mos par gyur pa ni/ gsang bar gyur pa yin pas gsang ba'o// de lta bu'i gsang bar gyur pas sangs rgyas kyi byang chub sgrub par gyur pa de/ gsang thub cing mi smra ba'i tshul dang / bsgom pa'i sbyor bas 'dzin par byed la/ gal te sems can dam pa yang dag pa'i don du gnyer bar gyur nas de'i tshe de la ci nas kyang gsang thub par bya ba'i sbyor bas sbyin par bya'o// de yang ji ltar sbyin par bya zhe na ma gus pa yongs su spang bar bya ba'i phyir de re zhig mna' 'dor bar byed du bcug la de nas bshad par bya ste/ gang gi phyir sbyor ba 'dis ni 'dod chags can rnams nges pa nyid du sangs rgyas rnams sgrub par byed pa yin no// snying ga kun du gnas pa ni// zhes bya ba ni sngar bshad pa'i tshul gyis so// de nas gsang ba'i phyag rgya'i ye shes bslab par bya'o zhes bya ba la gsang ba ni bshad zin to// de nyid rnal 'byor gyi rgyud las rgyas 'debs pas na phyag rgya'o// de'i ye shes ni de la nges pa ste/ de bslab par bya zhing bsten par bya'o// rdo rje dbab pa bskyed nas ni// zhes bya ba ni ji skad du bshad pa'i gsang ba'i sbyor ba bskyed pa ni 'dir rdo rje dbab pa ste/ de bskyed la mdun du rang gi phyag rgya'i lha mo 'am sems ma rdo rje ma la sogs pa rigs kyi lha mo'i phyag rgya de/ rnal 'byor gyi stobs kyis rgyun mi 'chad par bsam mo// gang gi phyir/ mnyam par gzhag pas rdo rje thal mo'i ngos ni dal brdabs na/ zhes bya ba gsungs te/ mnyam par gzhag pa nyid kyis 'di las gzhan du ma yin te de yang 'di ltar yin par gyur gyi/ sems g.yengs shing mnyam par ma bzhag pas ni ma yin no// gang gi thal mo brdab ce na/ rdo rje thal mo ngos kyis zhes bya ba gsungs te/ rdo rje thal mo'i mtshan nyid ni 'og nas 'chad de/ de bcings la de'i lag mthil gyi nang gi ngos kyi thal mo brdab bo// dal zhes bya ba ni ngos de nyid kyi khyad par mi 'dra ba ston pa yin no// 'di skad ston te rdo rje thal mo bcings la de'i lag pa'i ngos gnyis nas yang dang yang du dal gyis brdab par bya'o// ri bo yang ni dbang du 'gyur// zhes bya ba ni/ thal mo'i ngos kyi sbyor ba 'dis sems med pa'i ri bo yang ni dbang du 'gyur zhing sgrub pa po'i dbang du byed na/ gzhan lta ci zhig smos pa 'am/ gal te sgrub pa po sems dang ldan pas ri bo yang sems dang bcas pa ltar 'gyur zhing // de yang sgrub pa po ci dgar dbang du byed par 'gyur na sems dang ldan pa lta smos kyang ci dgos zhes phul du byung bar gsungs pa yin no// rdo rje dbab pa'i cho ga yis// zhes bya ba ni snga ma bzhin no// rdo rje bsdams pa'i ngos kyis ni// zhes bya ba ni rdo rje bsdams pa bcings la de bzhin du lag mthil gyi ngos gnyis phan tshun dal gyis dal gyis yang dang yang du brdab par bya'o// de yang gang gi phyir/ dal gyis brdab pa'i sbyor ba yis// zhes gsungs pa yin no// ri bo yang ni kun nas 'bebs// zhes bya ba ni sgrub pa pos 'bebs pa'i sbyor ba 'di rab tu sbyor na/ bsgrub par bya ba'i lus la sems med pa'i ri bo yang kun nas 'bebs shing rab tu 'jug par byed na/ sems dang ldan pa'i de bzhin gshegs pa la sogs pa lta smos kyang ci dgos zhes bya ba'i tha tshig go// de bzhin dbab pa'i cho ga yis// zhes bya ba ni snga ma bzhin du mtshan ma thob par gyur pas so// rdo rje bsdams pa brkyang nas ni// zhes bya ba ni/ rdo rje bsdams pa bcing la brkyang ba'o// de gang zhig ce na/ sor mo'i rtse mo ste mdzub mo gnyis so// mnyam brdabs na zhes bya ba ni/ de nyid yang dag par bsdams pa ni mnyam par dral te mnyam par brdabs pa des/ rigs brgya yud kyis brlag par 'gyur// zhes bya ba ni/ 'dod chags dang zhe sdang dang gti mug dang / nga rgyal dang / ma rig pa dang / lta ba dang / the tshom la sogs pa nyon mongs pa dang / nye ba'i nyon mongs pa skyes pa rnams rang bzhin gyis rnam par dag par lhag par mos pas sor mo'i rtse mo gnyis brdabs pas gzhom par bya ba'i don to// phra mo dbab pa'i cho ga byas// zhes bya ba snga ma bzhin no// sor mo thams cad mnyam gzhag cing // zhes bya ba ni rdo rje bsdams pa bcings la sor mo thams cad brkyang nas thal mo sbyar ba'i tshul gyis mnyam par gzhag pa ste/ de ltar na sor mo thams cad mnyam par gzhag par 'gyur te/ de yang chos thams cad rang bzhin gyis 'od gsal bar ston par byed pa yin no// de'i phyir rdo rje bsdams pa las bkrol ba ni/ sdug bsngal thams cad sel ba'i mchog // ces gsungs pa yin te/ gang gi tshe chos thams cad rang bzhin gyis 'od gsal bar bsgoms pas sor mo thams cad mnyam par 'jog pa de'i tshe sgrib pa med pa'i ye shes skye zhing bde ba dang / yid bde ba thams cad thob pas sdug bsngal thams cad zhi bar 'gyur ba yin no// de nas de dag gi gsang ba'i sgrub pa 'di yin te zhes bya ba ni 'di gsang ba'i phyag rgya 'di dag bsgrubs pas na sgrub pa'o// gsang ba yang yin la sgrub pa yang yin pas na gsang ba'i sgrub pa ste/ lha mo'i lus su rdo rje sems dpa' la sogs pa'i gzugs kyis yid kyis zhugs la/ de'i lus thams cad khyab pa 'di ni gsang ba'i sgrub pa'o// 'di yin te zhes bya ba ni de ston par rtsom pa'o// bud med dam zhes bya ba la sogs pa la/ bu ga'i nang nas 'jug par bya// zhes bya ba ni lus kyi bu ga ste/ mtshan ma'i bu ga'i nang nas 'jug par bya'o// gang gi lus kyi zhe na/ bud med dam ni skyes pa yi// zhes bya ba gsungs so// yid kyis de ltar zhugs nas kyang // de yi lus kun khyab par spro// zhes bya ba ni yid kyis zhes bya ba sems kyis bsgoms pa'i stobs kyis skyes pa'am bud med de'i lus su zhugs nas kun zhes bya ba ma lus par khyab par spro zhing thams cad du khyab par bya'o// 'di skad ston te/ dpal rdo rje sems dpa' la sogs pa'i rnal 'byor byas nas/ sems ma rdo rje ma la sogs pa'i phyag rgya mdun du zla ba'i dkyil 'khor gyi steng du yid kyis bsams la/ de'i rig pa'i lha mo'i gzugs su bsams nas/ bsdu ba la sogs pa byas la/ satwa badzri zhes bya ba la sogs pa rdo rje tshig gis zlos shing // ji srid mngon sum du mthong bar gyur pa de srid kyi bar du nyin re zhing bsgom par bya'o// de nas zla ba nya la rdo rje sems dpa' la sogs pa rang gi lha'i rnal 'byor byas nas/ de bzhin du de mdun du bzhag ste mchod pa thams cad kyis yang dag par mchod la/ badzra pA sha hoHzhes zlos shing yid kyis de'i gsang ba'i phyogs nas lus su 'jug par bya'o// de nas de'i snying gar gnas la/ lus la khyab par byas nas badzra pA sha hoHzhes zlos shing rdo rje thal mo'i ngos kyis dal bus brdab par bya'o// de nas de'i dbang du 'gyur ro// yang rdo rje sems dpa' la sogs pa'i rnal 'byor byas nas/ de'i mdun du 'dug la/ badzra A be sha aHzhes zlos shing // de bzhin du de'i lus su 'jug par bya'o// de nas de'i snying gar gnas la lus thams cad khyab par byas nas/ badzra A be sha aHzhes zlos shing dkyil 'khor gyis brdab pa'i sbyor bas rdo rje bsdams pa'i ngos kyis brdab par bya ste/ 'dis ni lha'i shes pa skye bar 'gyur ro// de nas sgrib pa rnams zad par bya ba'i phyir yang de'i mdun du dpal rdo rje sems dpa' la sogs pa'i rnal 'byor gyis 'dug la/ badzra ha na hUM zhes zlos shing yang de'i lus la de bzhin du 'jug par bya'o// de nas de'i snying gar gnas la lus thams cad khyab par byas nas/ badzra ha na hUM zhes zlos shing rdo rje bsdams pa brkyang nas sor mo'i rtse mo mnyam par brdabs pas rigs brgya yud kyis brlag par 'gyur ro// 'dir chos thams cad ni rang bzhin gyis rnam par dag pa'o zhes lhag par mos pas/ 'dod chags la sogs pa'i rig brgya yid kyis brlag cing bcom par 'gyur ro// yang de'i mdun du dpal rdo rje sems dpa' la sogs pa'i rnal 'byor gyis 'dug la/ rang bzhin gyis 'od gsal ba'i ye shes dbab pas sdug bsngal thams cad bsal bar bya ba'i phyir/ badzra ha ra hUM zhes zlos shing de bzhin du zhugs la/ de'i snying gar gnas nas lus thams cad khyab par byas la/ badzra ha ra haM zhes brjod de/ sor mo thams cad mnyam par gzhag pa'i rdo rje bsdams pas dgrol bar bya'o// de nas rdo rje sems dpa' la sogs pa'i phyag rgya chen po bcings la sems ma rdo rje ma la sogs pa dang / bdag nyid gcig tu gyur par byas nas/ satwa badzri zhes bya ba la sogs pa mtshan thog thag zlos shing // ji srid de'i gzugs su bdag nyid mngon sum du mthong bar gyur pa de srid kyi bar du bsgom par bya'o// de nas skad cig ma de nyid la dpal rdo rje sems dpa' la sogs pa'i dngos grub 'grub par 'gyur ro// 'dis ni gang gi tshe gsang ba'i lha mo rtogs par gyur pa de'i rigs kyi lha mo yin no zhes don 'dis ston to// yang gang gi tshe bsgrub par bya ba rnam par snang mdzad la sogs pa lha mo yin par gyur na/ sems brtags pa nas brtsams nas ni// rdo rje dbyings zhes rjod byed cing // zhes bya ba la sogs pas rnam par snang mdzad la sogs pa'i rnal 'byor byas nas/ ji srid rgyud phyi ma las gsungs pa'i mtshan ma thob par gyur pa de srid kyi bar du bsgom par bya'o// de nas rdo rje dbyings kyi dkyil 'khor chen po nyid ji lta ba bzhin du mdun du bzhag la mchod pa thams cad kyis yang dag par mchod de/ zla ba nya la nyi ma nub pa'i dus su rdo rje dbyings kyi dbang phyug ma'i phyag rgya chen po bcings la/ badzra pA sha hoHzhes zlos shing yid kyis mi bskyod pa'i thugs kar gnas la/ lha mo rdo rje dbyings kyi dbang phyug ma'i skur bdag nyid bsgom par bya'o// de nas tshul de nyid kyis mi bskyod pa'i thugs ka nas phyung la/ sngar bshad pa'i dbang du bya ba'i phyag rgya bcings te/ badzra pA sha hoHzhes zlos shing de bzhin du rnam par snang mdzad kyi gsang ba'i phyogs nas rnam par snang mdzad kyi sku la zhugs la/ rnam par snang mdzad kyi thugs kar gnas te tshul de nyid kyis rnam par snang mdzad kyi sku thams cad khyab par byas nas/ chu dang 'o ma ltar gcig tu gyur par bsam par bya'o// de nas yid kyis rin chen 'byung ldan gyi thugs kar rdo rje dbyings kyi dbang phyug ma'i gzugs kyis gnas la de bzhin du de'i thugs ka nas phyung ste badzra A be sha aHzhes zlos shing de bzhin du rnam par snang mdzad kyi sku la 'jug par bya'o// de nas rnam par snang mdzad kyi thugs kar gnas la/ de bzhin du de'i sku thams cad khyab par byas nas/ snga ma bzhin du dbab pa'i phyag rgya bcings te/ badzra A be sha aHzhes bzlas par bya'o// yang yid kyis 'od dpag tu med pa'i thugs kar rdo rje dbyings kyi dbang phyug ma'i gzugs kyis gnas la/ de bzhin du de'i thugs ka nas phyung ste/ badzra ha na hUM zhes zlos shing // de bzhin du rnam par snang mdzad kyi sku la zhugs te/ de'i thugs kar gnas la/ de'i sku thams cad la khyab par byas nas sngar bshad pa'i rigs brgya rlag par byed pa'i phyag rgya bcings la/ badzra ha na hUM zhes brjod par bya'o// yang yid kyis don yod par grub pa'i thugs kar rdo rje dbyings kyi dbang phyug ma'i gzugs kyis gnas la/ de bzhin du de'i thugs ka nas phyung ste/ badzra ha ra haM zhes zlos shing snga ma bzhin du rnam par snang mdzad kyi sku la zhugs te de'i thugs kar gnas la/ de'i sku thams cad la khyab par byas nas sngar bshad pa'i sdug bsngal thams cad sel ba'i phyag rgya bcings la/ badzra ha ra haM zhes bzlas brjod bya'o// de ltar sbyor ba 'di dag gis sangs rgyas kyi byang chub dbang du byas la/ byang chub mchog gi phyag rgya bcings nas/ badzra d+hA tu zhes zlos shing mtshan thog thag bdag nyid rnam par snang mdzad du bsgoms na de bzhin gshegs par nges par 'gyur ro// rnam par snang mdzad chen po bsgrub pa la dbang du bya bar bshad pa de bzhin du mi bskyod pa la sogs pa nas rdo rje 'bebs pa'i bar gyi lha pho sgrub pa thams cad rang gi phyag rgya'i lha mos shes par bya'o// gsang ba'i phyag rgya bzhi bsgrub pa'o// de nas snying po byin pa zhes bya ba ni dbang bskur nas khyod don gyi dngos grub la sogs pa'i nang nas gang 'dod ces dris la gang zhig gang mngon par 'dod pa de de la bstan nas/ don gyi dngos grub la sogs pa bsgrub pa'i phyir/ de'i snying po dang / sgrub pa po'i me tog lha'i sku gang la bab pa de'i snying po sbyin no// gang yang rdo rje sems dpa' la sogs pa nyid 'dod kyi/ don gyi dngos grub la sogs pa ma yin pa de la ni badzra satwa zhes bya ba la sogs pa'i snying po sbyin par bya'o// 'dis ni 'di skad ston pa yin te/ gang don gyi dngos grub la sogs pa bsgrub par 'dod pas de la snying po gnyis sbyin par bya'o// yang gang zhig dpal rdo rje sems dpa' la sogs pa'i phyag rgya chen po'am/ dam tshig dang las kyi phyag rgya bsgrub par 'dod pa de la badzra satwa zhes bya ba la sogs pa rang gi lha'i snying po nyid sbyin no// gang zhig chos kyi phyag rgya bsgrub par 'dod pa de la chos kyi phyag rgya 'ba' zhig sbyin par bya'o// snying po byin la ci zhig bya zhe na/ rang gi rigs kyi lha'i phyag rgya bzhi'i ye shes bslab par bya'o zhes bya ba gsungs te/ rang gi yang yin la rigs kyi yang yin pas na rang gi rigs te/ gang gi me tog rigs gang du bab pa de/ de bzhin gshegs pa dang / rdo rje dang / pad+ma dang / nor bu'i rigs kyi dbye bas rnam pa bzhi ste/ 'dis ni rigs thams cad kyi thun mong gi cho ga ston to// de la rang gi rigs kyi lha de bzhin gshegs pa la sogs pa'i phyag rgya bzhi ni/ phyag rgya chen po dang / dam tshig dang / chos dang / las kyi phyag rgya ste/ rnam pa bzhi'o// de rnams kyi ye shes ni phyag rgya chen po la sogs pa'i nges pa ste/ de bslab par bya zhing nye bar bstan par bya'o// 'dis kyang 'di skad ston pa yin te/ sgrub pa thams cad la rang gi lha'i sku la mdun du phyag rgya bzhis rgyas gdab par bya'o// phyag rgya 'di la mi mkhas pa zhes bya ba ni phyag rgya chen po la sogs pa phyag rgya bzhi po 'di dag la mi mkhas shing mi shes pa de la'o// gzhan su la yang rung ba la zhes bya ba ni gang rdo rje dbyings kyi dkyil 'khor chen por ma zhugs pa de ni gzhan te/ de ltar na gzhan pa nyid dang mi mkhas shing mi shes pa de la'o// phyag rgya gang yang rung ba ston par mi byed ces bya ba ni dam tshig mi shes shing dkyil 'khor du ma zhugs pa la phyag rgya rnam pa bzhi spyir bsdus pa'i phyag rgya bstan par mi bya bar ma zad kyi/ tha na gcig tsam yang bstan par mi bya'o zhes gang yang rung ba'i sgras ston to// ci'i phyir phyag rgya gang yang rung ba cig kyang bstan par mi bya zhe na de ni 'di ltar zhes bya ba la sogs pa gsungs te/ 'di ni rgyu gsungs pa yin no// dkyil 'khor chen po ma mthong ba// zhes bya ba ni dam tshig mi shes pa'o// phyag rgya bcing ba byas na zhes bya ba ni phyag rgya chen po la sogs pa'i las grub par bya ba'i phyir/ phyag rgya chen po la sogs pa 'ching ba la rab tu sbyor bar byed pa'o// de'i tshe de dag de ltar grub par mi 'gyur ro zhes bya ba ni phyag rgya chen po la sogs pa la las kyi dngos grub gsungs pa gang yin pa de la rab tu sbyar du zin kyang de rnams kyi dkyil 'khor chen po ma mthong ba'i phyir de de la 'grub par mi 'gyur ro// de nas de dag the tshom du 'gyur ro zhes bya ba ni de nas phyag rgya bcing ba la sbyor ba de rnams 'bras bu thob par ma gyur pas the tshom du gyur te/ ji 'di de bzhin gshegs pas gsungs pa ma yin nam snyam du yid gnyis kyis sems su 'gyur ro// gnod pa ma spangs pa zhes bya ba la gnod pa ni bcom ldan 'das kyi bka' las 'das pa'o// bka' de yang 'di yin te/ dkyil 'khor chen po ma mthong bas phyag rgya gang yang rung ba cig tsam yang bcing bar mi bya zhing rab tu sbyar bar mi bya'o zhes bya ba 'di ma spangs pa ni gnod pa ma spangs pa'o// yang na de bzhin gshegs pa'i gsung la som nyir gyur pa ni gnod pa ste/ de ma spangs pa ni gnod pa ma spangs pa'o// gnod pa ma spangs pa des na myur ba nyid du dus byas nas zhes bya ba gang tshe lo brgya thub par gnas pa'i las yod pa de yang phyag rgyas bcing ba'i dus su de nyid du 'am/ tshe yongs su ma rdzogs par gyur pa nyid du dus byed par 'gyur ro// dus byed pa'i bya ba byas nas kyang dmyal ba chen po mnar med par ltung bar 'gyur te/ dam pa'i chos spong ba'i las byas pa'i phyir ro zhes bya bar dgongs so// khyod nyid kyang ngan song du 'gro bar 'gyur ro zhes bya ba ni/ nga'i bka' las 'das pa dang / sems can bslus pa'i phyir ro// de nas de bzhin gshegs pa thams cad kyi zhes bya ba la sogs pa la de nas zhes bya ba'i sgra ni de ma thag pa'o// de bzhin gshegs pa thams cad kyang yin la sems dpa' yang yin pas na de bzhin gshegs pa thams cad kyi sems dpa' ste/ de bzhin gshegs pa rnams dang / rdo rje sems dpa' la sogs pa nas/ rdo rje 'bebs pa'i bar gyi sems dpa' rnams so// de rnams kyi bsgrub pa ni phyag rgya chen po yin te/ de rnams kyi sku'i phyag rgya la de bzhin gshegs pa thams cad kyi sems dpa' bsgrub pa'i phyag rgya chen po'o zhes bya'o// de'i ye shes ni nges pa ste bshad par bya'o// sems rtogs pa nas brtsams nas ni// zhes bya ba ni rdo rje thal mo dang rdo rje bsdams pa bcings la rdo rje bsdams pa snying gar dral bar bya'o// de nas rdo rje dbab pa bskyed la brtan par byas nas rdo rje skyil mo krung bcas par rdo rje bsdams pa bkan te skyil mo krung la bzhag la/ rang gi snying gar rdo rje rtse lnga pa bsams la/ bsam gtan dang gzugs med pa'i snyoms par 'jug par mngon du byas nas/ yid kyi rang bzhin gyi lus kyi srid pa tha ma pa'i byang chub sems dpa' chen po don thams cad 'grub pa'i sku dar dpyangs dang cod pan gyis dbang bskur ba thob pa 'og min gyi gnas byang chub kyi snying po seng ge'i gdan la bdag nyid bzhugs par bsam par bya'o// de nas rnam par snang mdzad dang / mi bskyod pa la sogs pa'i phyag rgya ji lta ba bzhin du bcing ba'i sbyor bas/ oM tsit+ta pra ti be d+haM ka ro mi zhes bya ba nas brtsams te/ ya thA sarba ta thA ga ta ta thA a haM zhes bya ba'i bar gyis mngon par rdzogs par sangs rgyas la/ de ltar mngon par rdzogs par sangs rgyas nas/ dzaHhUM baM hoHzhes brjod la yid kyis legs pa'i sbyor bas rnam par snang mdzad la sogs pa de bzhin gshegs pa lnga po mtha' yas pa lus la bcug ste/ bdag la byin gyis brlab pa la sogs pa byas nas/ rdo rje nyi ma bsgom par bya// zhes bya ba ni rdo rje nyi ma'i 'od kyis nye bar mtshon pa ni bcom ldan 'das de bzhin gshegs pa rdo rje nyi ma ste/ rdo rje nyi ma bsgom par bya'o// de nyid bstan pa ni/ sangs rgyas gzugs su bdag bsgyur la// zhes bya ba yin no// de'i don 'di ston te/ rdo rje nyi ma'i 'od kyi dkyil 'khor gyis nye bar mtshan pa'i sangs rgyas kyi gzugs su zhes bya ba rnam par snang mdzad la sogs pa'i de bzhin gshegs pa'i skur bsgom par bya'o// de ltar bsgom pa ni rang nyid dam mdun du bya ba yang srid pas/ de las dga' bar bya ba'i phyir bdag bsgyur la zhes bya ba gsungs so// ci zhig zlos shing bsgom par bya zhe na/ rdo rje dbyings zhes rjod byed cing // zhes bya ba gsungs te/ de bzhin gshegs pa lnga'i spyi'i snying po badzra d+hA tu zhes bya ba rjod par byed cing yongs su zlos bzhin du'o// 'di skad ston te/ bdag la byin gyis brlab pa la sogs pa thams cad byas nas/ byang chub mchog dang / sa gnon gyi phyag rgya dang / mchog sbyin dang ting nge 'dzin mchog dang / mi 'jigs pa la sogs pa'i phyag rgya bcings la/ rnam par snang mdzad la sogs pa'i skur bdag nyid bsgom par bya'o// 'di yis zhes bya ba ni rnam par snang mdzad la sogs pa'i phyag rgya chen pos so// grub ma thag tu ni zhes bya ba ni de'i skur bskyed cing grub pa tsam gyis so// ye shes ni dus gsum la sgrib pa med cing thogs pa med pa'o// tshe ni de bzhin gshegs pa ltar phyi ma'i mthar thug pa med par 'tsho ba'o// stobs ni lus stobs dang / gnas dang gnas ma yin pa mkhyen pa'i stobs bcu la sogs pa'o// na tshod ni bcu drug pa'i cha lugs can gyi gzugs te/ de dag thams cad thob par 'gyur ro// kun du bzang po nyid ni phyogs bcur 'gro ba dang sangs rgyas pa nyid de 'di dag lus de nyid kyis 'thob par 'gyur ro// de nas rdo rje sems dpa' bsgrub pa'i phyag rgya chen po bcing ba yin te zhes bya ba la/ de nas zhes bya ba'i sgra ni bshad zin to// mi phyed pa'i sems dpa' ni rdo rje sems dpa'o// de'i bsgrub pa ni mngon sum du bya'o// de'i don gyi phyag rgya chen po ni rdo rje sems dpa'i sku'i phyag rgya chen po ste de bcing ba yin te zhes bya ba ni de bcing ba'i mtshan nyid bshad do zhes pa'o// bsgyings bcas rdo rje gsor byed ni// zhes bya ba ni bsnyems pas bstod pa'i g.yon pa'i rdo rje khu tshur dril bu dang bcas pa/ kha nang du bltas pa g.yon gyi dku'i char gzhag pa des bsnyems pa dang bcas pas na bsgyings bcas so// phyag g.yas pas rdo rje gsor zhing 'debs pas yang dag par 'dzin par mdzad pas na/ bsgyings bcas rdo rje gsor byed ni// zhes bya'o// de ltar bsgyings pa dang bcas pas rdo rje gsor bar mdzad cing rdo rje de rang gi thugs kar bstod pa'i tshul gyis 'jog par mdzad pa ni/ rdo rje sems dpa'i sku'i phyag rgya'i tshul te/ bdag nyid de'i nga rgyal gyi sbyor bas gnas shing bsgom par bya'o// ci 'di sku'i phyag rgya 'ba' zhig gis bcom ldan 'das rdo rje bsnyems pa'i phyag rgya chen po bskyed par bya 'am zhe na/ sku gsung thugs kyi rdo rje yis// rdo rje sems dpar bdag nyid 'gyur// zhes bya ba gsungs te/ sems dpa'i skyil mo krung gis dpal rdo rje sems dpa'i dbyibs kyis gnas pa 'di ni sku'i rdo rje'o// yi ge hUM las lce rdo rje rtse lnga pa dkar po bsam te/ badzra satwa zhes zlos pa 'di ni gsung gi rdo rje'o// de ltar bsgoms pa 'di ni thugs kyi rdo rje'o// sku gsung thugs kyi rdo rje 'di dag gis dpal rdo rje sems dpa' rang nyid 'gyur ro// ni zhes bya ba ni nges par gzung ba ste/ de dag nyid kyis bskyed la de nyid kyi bdag nyid de'i tshul du bsgom mo zhes bya ba'i tha tshig go// de skad du yang // kha dog dbyibs dang gdan dang ni// mtshan ma phyag mtshan tshogs dbye bas// rnam pa du ma rgya che gang // sku yi gsang ba 'di shes bya// rdo rje'i tshig gi sbyor ba yis// chos kyi phyag rgya'i rang bzhin smra// rdo rje'i tshig ni sgra spangs pa// 'di ni gsal bar gsung gsang ba// rang sems so sor rtogs pa yis// zla ba rdo rjer rnam bsgom pa// sgom zhing gsum po tshul gcig pa// thugs kyi gsang ba 'di shes bya// zhes gsungs pa yin no// 'di skad ston pa yin te/ rdo rje dbab pa ji lta ba bzhin du bskyed nas/ badzra satwa zhes yid la zlos shing chos thams cad bdag med par bsgom par bya'o// de nas zla ba'i dkyil 'khor gyi rnam pa de'i steng du zla ba'i dkyil 'khor gnyis pa ste/ zla ba'i dkyil 'khor gnyis po de badzra satwa zhes bya ba'i snying po dang bcas pa las/ rdo rje rtse lnga pa'o// rdo rje'i dbus su badzra satwa zhes bya ba bkod la/ badzrou0f85haM zhes bya ba'i rdo rje'i nga rgyal bskyed nas rdo rje de nyid sems dpar byin gyis brlabs pa'i sbyor bas rdo rje sems dpar bdag nyid nges par bsams la/ ma hA sa ma ya satwa haM zhes bya bas nga rgyal bskyed la/ rdo rje sems dpa'i dam tshig gi phyag rgya bcings te/ sa ma you0f85haM zhes bya bas dam tshig gi sems dpar bsgoms la/ dam tshig gi phyag rgya de nyid dang / sa ma ya satwa a d+hi tiSh+Tha swa maM zhes bya bas bdag nyid byin gyis brlabs la phyag rgya chen por bsam par bya'o// de nas ye shes sems dpa' ji lta ba bzhin du bcug la/ bdag la byin gyis brlabs pa la sogs pa byas nas yang dag par mchod la phyag byas nas phyag rgya chen po bcings la/ badzra satwa zhes zlos shing rdo rje sems dpar bdag nyid bsgom par bya'o// 'dis ni zhes bya ba la sogs pa la/ dpal rdo rje sems dpa'i phyag rgya chen po grub pa 'dis kun du 'gro ba dang zhes bya ba 'jig rten gyi khams thams cad du skad cig ma gcig gis 'gro zhing phyin par gyur pa dang / 'dod pa kun bdag ces bya ba ni 'jig rten gyi khams thams cad na gnas pa'i 'dod pa'i gzugs dang / sgra dang / dri dang / ro dang / reg bya rnams kyi bdag po ste/ nye bar spyod par byed pa de rnams kyi gtso bor gyur pa dang / bde ba can dang zhes bya ba 'di la sdug bsngal thams cad mi 'byung zhing bde ba thams cad skye bar 'gyur te/ gang gi phyir bde ba dang ldan par 'gyur ro zhes bshad pa yin no// rdzu 'phrul tshe stobs gzugs mchog rnams// rdo rje sems dpa' 'dra bar 'gyur// zhes bya ba ni gang gi phyir rdzu 'phrul dang / tshe dang / stobs dang / gzugs kyi mchog rnams rdo rje sems dpa' dang mnyam par 'gyur la/ phyis ni rdo rje sems dpa' nyid du 'gyur ro// da ni/ sku gsung thugs ni rdo rje yis// zhes bya ba la sogs pas rdo rje rgyal po la sogs pa'i phyag rgya bcing ba'i mtshan nyid bsgre ba ston te/ des na/ sku gsung thugs ni rdo rje yis// zhes bya ba ni snga ma bzhin no// ji ltar ri mo'i rjes mthun zhing // zhes bya ba ni bri bar bya ba yin pas na ri mo ste rdo rje rgyal po la sogs pa nas rdo rje 'bebs pa'i bar ro// de rnams kyi rjes su 'brangs pa ni rjes su mthun pa ste/ rdo rje lcags kyus de bzhin gshegs pa thams cad bsdu bar mdzad cing bzhugs so zhes bya ba nas/ rdo rje dril bus de bzhin gshegs pa thams cad 'bebs par mdzad cing bzhugs so zhes bya ba'i bar las shes par bya ba ni ji ltar bris pa de'i rjes su mthun pa ste/ ji ltar ri mo bris pa bzhin du shes par bya/ des na/ ji ltar bris pa'i rjes su 'brangs nas/ ji ltar ri mo'i rjes mthun zhing // zhes bya'o// mtshan ma'i phyag rgya rnams ldan par// zhes bya ba ni lcags kyu la sogs pa ni de rnams kyi mtshan ma'i phyag rgya ste/ de rnams dang yang dag par ldan zhing de dang bcas par rdo rje rgyal po la sogs pa'i sems dpa' chen po rnams bsgom par bya'o// 'di skad ston te dpal rdo rje sems dpa' bsgrub pa dang 'dra bar cho ga thams cad rjes su spyad la/ ji ltar ri mo bris pa'i cho gar 'di rnams kyi phyag rgya chen po bri bar gsungs pa de dang rjes su mthun par rdo rje rgyal po la sogs pa 'di rnams kyi mtshan ma/ rdo rje lcags kyu la sogs pa lag pas bzung la/ rdo rje rgyal po la sogs pa bsgom par bya'o// gzhung 'di tsam gyis ni rnal 'byor tsam gsungs pa yin te/ sems tsam du ni snyoms 'jug pa// rnal 'byor zhes ni bya ba yin// zhes gsungs pa'i phyir ro// rnam par snang mdzad la sogs pa 'di dag bdag la byin gyis brlab pa la sogs pa byas nas bsgrub par bya'o zhes bstan pa'i phyir ro// de nas zhes bya ba la sogs pa gsungs pa yin te/ 'dir ni zhes bya ba ni rnal 'byor gyi rgyud du'o// rtog kun gyi zhes bya ba ni ji skad du bshad pa'i phyag rgya chen po'o// bsgrub pa dang zhes bya ba ni rang gi lus la ye shes sems dpa' ji lta ba bzhin du bcug ste/ gcig tu gyur pa lhag par mos pa ste sgrub pa des phyag rgya chen po la sogs pa 'grub pa yin no// dngos grub dang / grub pa rnams kyi las chen rnams// zhes bya ba ni dngos grub rnams grub cing rdzogs pa rnams kyi phyag rgya chen po'i las chen po ste/ las dam pa ni/ sangs rgyas rjes su dran grub na// sangs rgyas nyid du myur du 'gyur// zhes bya ba la sogs pa'o// go rims bzhin du bshad par bya// zhes bya ba ni rtog pa thams cad kyi bsgrub pa dang / dngos grub dang / grub pa rnams kyi las chen po 'di dag thams cad go rims ji lta ba bzhin du bshad par bya'i phan tshun 'chol bar ni ma yin no// dang por zhes bya ba ni bzlas pa dang / bsgom pa'i thog mar ro// nyin re zhing zhes bya ba ni nyi ma re re zhing ngo // dus bzhin du zhes bya ba ni snga dro dang nyi ma phyed dang / phyi dro dang / mtshan phyed na'o// rang la byin rlabs sogs de bzhin// zhes bya ba ni/ 'di'i 'og dang rgyud gzhan las ji skad bshad pa lta bus rang la byin gyis brlab pa la sogs pa byas nas bya ba nyid yin gyi/ ma byas pa ni ma yin no// thams cad bsgrub par bya ste zhes bya ba ni bzlas pa dang bsgoms pas phyag rgya chen po la sogs pa bskyed par bya'o// de'i 'og tu ci dgar bya// zhes bya ba ni phyag rgya chen po la sogs pa bsgom pa dang / bzlas pas dub na ngal bso zhing phyag rgya ma bcings par yang bzlas pa dang bsgom pa bya ba'o// de nas skyo zhing dub pa dang bral ba na slar yang phyag rgya bcings la bzlas pa dang bsgom pa bya ba'o// 'dis ni 'di skad ston pa yin te/ gal te dkyil 'khor gyi brtul zhugs rdzogs par byed par 'dod na de'i tshe bdag nyid bsrung ba byas la/ khrus la sogs pa'i cho ga thams cad rjes su spyad nas/ sdig pa dral ba'i phyag rgyas sdig pa dral bar bya'o// de nas de bzhin gshegs pa'i rnal 'byor pas rnam par snang mdzad la sogs pa'i skur bskyed de/ de'i rigs kyi rnal 'byor pas ni rdo rje sems dpa' la sogs pa'i skur bsams te/ sems so sor rtogs pa la sogs pa'i rim gyis rang gi rnal 'byor bsgoms te bdag nyid rdzogs par byas la de rnams kyi phyag rgya chen po ji lta ba bzhin du bcings nas nam mkha' dang mnyam pa'i sbyor bas rang gi snying gar stong gsum pa'i sangs rgyas kyi zhing dang mnyam pa'i zla ba'i dkyil 'khor bsams la/ rdo rje rgyu'i phyag rgyas rdo rje dbyings kyi dkyil 'khor chen po sprul nas/ bdag nyid rdo rje sems dpar bsams te/ 'jug pa'i cho gas zhugs la dngos grub kyi rdo rje brtul zhugs kyi bar gyi cho ga bya'o// 'di ni 'dir bdag la byin gyis brlab pa la sogs pa byas la de nas de'i rjes la rang gi lus la lha thams cad bcug ste/ rang gi gnas su bkod la/ phyag rgya bzhis rgyas gdab pa byas nas byin gyis brlabs la dbang bskur nas/ mchod pa thams cad kyis yang dag par mchod de thams cad kyi sngags re re zhing yang bzlas brjod 'bum bya'o// gal te bsgom par 'dod na de bzhin du lha thams cad rang gi lus la bcug ste/ cho ga thams cad rjes su spyad la/ yang nam mkha' dang mnyam pa'i sbyor bas rang gi snying gar zhugs te/ de bzhin du rdo rje rgyu'i las kyi phyag rgyas rdo rje dbyings kyi dkyil 'khor chen po sprul nas/ phyag rgya bzhi'i dkyil 'khor las gsungs pa'i snying po lngas lha thams cad kyi gzugs su sprul la/ rang rang gi gnas su gzhag par bya'o// oM badzra d+hA tu satwa badzri/ rat+na badzri/ d+har+m+ma badzri/ karma badzri/ oM badzra satwa hUM/ badzra satwa/ badzra rA dza/ badzra rA ga / badzra sA d+hu/ oM badzra rat+na hUM/ badzra rat+na/ badzra te dza/ badzra ke tu/ badzra ha sa/ oM badzra d+har+m+ma hUM/ badzra d+harma/ badzra tIk+Sh+Na/ badzra he tu/ badzra b+ha Sha/ oM badzra kar+m+ma hUM/ badzra kar+m+ma/ badzra rak+Sha/ badzra yak+Sha/ badzra san+d+hi/ badzra lA s+ye/ badzra mA le/ badzra gI ti/ badzra nirti/ badzra d+hU pe/ badzra puSh+pe/ badzra A lo ke/ badzra gan+d+he/ badzra aM ku sha/ badzra pA sha / badzra s+pho Ta/ badzra A be sha zhes bya ba'i tshig tsam nyid kyis thams cad rang rang gi gnas su bkod la/ oM badzra At+ma kou0f85haM zhes brjod cing bdag nyid mi phyed par bsgom mo// oM swa b+hA wa bi shud+d+hou0f85haM zhes bya bas ni chos thams cad bdag med par ro// oM sarba sa mou0f85haM zhes zlos shing bdag med pa'i mnyam pa nyid kyis rdo rje dbyings kyi dkyil 'khor chen po'i lha thams cad dang bdag nyid mnyam par bsam par bya'o// de nas bdag ni rang nyid rdo rje dbyings yin no zhes/ rdo rje dbyings kyi dkyil 'khor chen po'i nga rgyal bskyed par bya'o// de nas badzra satwa zhes zlos shing rnam par snang mdzad la sogs pa'i rang bzhin du bdag nyid bsgoms la/ lha thams cad kyi zhal nas badzra satwa zhes bya ba'i sgra 'byung bar lhag par mos par bya ste/ de lta bus ni thams cad bzlas par 'gyur ro// de ltar ji srid rdo rje dbyings kyi dkyil 'khor chen po mngon sum du mthong bar gyur pa de srid kyi bar du nyin re zhing bsgom par bya'o// yang na ting nge 'dzin gsum sngon du 'gro bas zla ba drug gam/ lo gcig gi bar du bsgom par bya'o// slob dpon gyi dbang du byas pa'o// slob ma'i dbang du byas pa la ni/ bdag la byin gyis brlab pa la sogs pa 'di ltar shes par bya ste/ bdag bsrung ba dang / chu'i khrus dang / yang bdag bsrung ba dang / gnas bsrung ba yang byas la/ rang gi lha mdun du bzhugs su gsol te/ phyag bya ba dang / sdig pa bshags pa dang / bsod nams la rjes su yi rang ba dang / bskul ba dang / gsol ba dang / yongs su bsngo ba dang / byang chub tu sems bskyed pa dang / gsum la skyabs su 'gro ba la sogs pa rjes su spyad la/ rdo rje thal mo dang rdo rje bsdams pa bcings te/ rdo rje thal mo snying gar dral la/ rdo rje dbab pa bskyed de/ brtan par byas nas bdag med par bsgom pa dang / zla ba'i dkyil 'khor la sogs pa snga ma bzhin du bsgoms te/ rang gi lha'i phyag rgya chen po ji lta ba bzhin du bcing bar bya'o// de nas ye shes sems dpa' ji lta ba bzhin du bcug ste/ phyag rgya chen po bsgrub par byas nas/ dzaHhUM baM hoHzhes brjod de yid kyis legs pa'i sbyor bas de bzhin gshegs pa thams cad rang gi lus la bcug ste/ rang gi dam tshig gi phyag rgya rnams kyis rab tu bsgrubs nas/ rang gi lha dang de bzhin gshegs pa thams cad chos dang las dang phyag rgya chen pos rgyas btab la/ rigs kyi dam tshig gis bdag nyid byin gyis brlabs te/ rang gi rigs kyi dbang bskur bas dbang bskur nas sgeg mo la sogs pa/ gsang ba'i mchod pa bzhis yang dag par mchod la de bzhin gshegs pa thams cad la phyag byas te/ rang gi phyag rgya chen po legs par bsgoms la/ badzra satwa zhes bya ba la sogs pas rang gi lha'i sngags zlos shing lo gcig gi bar du nyin re zhing thun bzhir bsgom par bya'o// slob ma'i dbang du byas pa'o// da ni de la zhes bya ba la sogs pas rtog pa thams cad kyi sgrub pa dang grub pa'i las rnam par 'grel te/ phyag rgya chen po bsgrub pa'i cho ga rgyas pa zhes bya ba ni/ phyag rgya chen po rnams kyi bsgrub pa ni ye shes sems dpa' dang lhan cig tu gyur par lhag par mos pa'o// de'i don gyi cho ga rgyas pa ni/ rdo rje thal mo nas brtsams te/ sa ma ya s+t+waM sa ma ya a haM zhes brjod ces bya ba'i bar du'o// rdo rje dbab pa byas nas ni// zhes bya ba ni badzra A be sha zhes bya bas rdo rje 'bebs pa'i dam tshig gi phyag rgya bcings la/ aHzhes bya bas rdo rje rang gi snying gar gzhug go// phyag rgya chen po'i cho ga bzhin// zhes bya ba ni cho ga bzhin zhes bya ba'i sgras gnas gsum du blta bar bya ste/ cho ga bzhin du rdo rje dbab pa byas nas/ cho ga bzhin du phyag rgya chen po bcings te/ cho ga bzhin du mdun du sems dpa' chen po de bsgom mo// de yang gang gi phyir dang po kho nar rdo rje dbab pa bskyed par 'dod pas/ rdo rje thal mo dang / rdo rje bsdams pa bcings la/ rang gi snying gar rdo rje bsdams pa las sor mo dral bar byas nas/ rdo rje 'bebs pa'i dam tshig gi phyag rgya bcings la bdag nyid la dbab par bya'o zhes bshad do// de bas na rim pa 'dis rdo rje dbab pa cho ga bzhin du bskyed pa yin no// de nas chos bdag med pa'i sbyor ba nas brtsams te/ sems dpar byin gyis brlab pa'i sbyor ba'i mthar thug pa'i cho ga rjes su spyad par bya'o// de nas dam tshig gi phyag rgya dang / sems dpa' chen po rjes su dran pa'i snying po 'di brjod par bya ste/ ma hA sa ma ya satwa haM/ sa ma you0f85haM/ sa ma ya satwa a d+hi tiSh+Tha swa maM zhes bya bas byin gyis brlabs la phyag rgya chen po bcing bar bya ste/ de ltar na 'di ni cho ga bzhin phyag rgya chen po bcings pa yin no// de nas phyag rgya chen po bcings la/ badzra satwa aHzhes bya bas mdun du zla ba la rdo rje rtse lnga pa dbab par bya'o// badzra haM zhes bya bas nga rgyal bskyed la rdo rje nyid badzra satwa haM zhes bya bas rdo rje sems dpar bdag nyid bsgom par bya ba ste/ 'di ni cho ga bzhin zhes bya ba'i sgra gsum pa'i don yin no// cho ga 'di yang ji ltar gnas pa de bzhin du 'di'i 'og nas bshad par bya'o// de ltar ji skad du bshad pa'i tshul gyis rdo rje las byung ba'i rdo rje sems dpa' bdag nyid kyi mdun du bsgoms la de nyid du ye shes sems dpa' rdo rje lcags kyu la sogs pas dgug pa dang / gzhug pa dang / bcing ba dang dbang du byas te/ rdo rje sems dpa'i dam tshig gi phyag rgya bcings te/ badzra satwa dr-i sh+ya zhes pas bskul bar bya'o// de nas bskul ba'i rjes thogs nyid la sgrub pa po 'di la mthong ba stsal bar 'gyur te/ gang gi phyir ye shes sems dpa' de mthong nas zhes gsungs pa yin no// ye shes kyi rang bzhin gyi sems dpa' ni ye shes sems dpa' yin pa'am/ ye shes dang ldan pa'i sems dpa' ni ye shes sems dpa' yin gyi ye shes kyis gzhag pa'i sems dpa' ni shin tu thal ches pas ye shes sems dpa' ma yin te/ bdag nyid kyi rgyud las kyang bsgoms pa'i ye shes kyis gzhag tu rung ba'i phyir/ ye shes sems dpa' ma yin par 'ga' yang mi 'gyur ro// rang gi lus su bsgom par bya// zhes bya ba ni rang gi lus su rab tu bsgom par bya'o// 'di skad ston te/ bltas pas mdun na bzhugs pa'i rdo rje sems dpa' bdag nyid gzugs brnyan gyi bdag nyid kyis rdo rje sems dpar 'gyur bar bsams la/ gzhug pa dang / bcing ba dang / dbang du byas nas bsgrub par bya'o// dgug pa la sogs pa 'di dag mdun gyi lha yang rdo rje lcags kyu la sogs pas sbyar bar bya'o// de yang rang gi lus la yang rdo rje sems dpa' la sogs pa'i dam tshig gi phyag rgyas/ dzaHhUM baM hoHzhes brjod par byas la bsgrub par bya'o zhes gsungs pa yin no// sa ma ya s+t+waM zhes bya ba dang / dam tshig gi phyag rgya de nyid kyis 'od kyi dkyil 'khor bskyed la/ yang sa ma ya s+t+waM a haM badzra satwa zhes kyang zlos shing // dam tshig gi phyag rgya de nyid kyis gnas la 'og nas bshad pa'i tshul gyis gcig tu gyur par lhag par mos par bya'o// de dag gi snying po ni 'di dag yin no zhes bya ba ni rdo rje dbab pa la sogs pa'i'o// badzra satwa aHzhes bya ba ni rdo rje dbab pa'i snying po'o// badzra satwa dr-i sh+ya zhes bya ba ni sems dpa' chen po rjes su dran pa'i snying po'o// dzaHhUM baM hoHni sems dpa' chen po spyan drang ba dang / gzhug pa dang / bcing ba dang dbang du bya ba rnams kyi snying po'o zhes bya ba dang sa ma ya s+t+waM zhes brjod pas/ rgyab tu zla ba grub nas ni// zhes bya ba ni/ rdo rje sems dpa'i dam tshig gi phyag rgya bcings la/ dzaH hUM baM hoHzhes brjod de/ ye shes sems dpa' rang gi lus la bcug la/ sa ma ya s+t+waM zhes bya bas bskul bar bya ste/ 'das par mi bya ba'i don ni sa ma ya zhes bya ba'i sgras bshad kyi/ 'dir bcom ldan 'das rdo rje sems dpa'i phyag rgya chen po'i tshul la bya bar mi 'dod do// de yang bcom ldan 'das kyis phyag rgya chen po'i dbang du mdzad nas/ de bzhin gshegs pa kun gyis kyang // 'da' ba ru ni mi mdzad pas// phyag rgya dam tshig yin par bshad// yid kyis gzugs ni brtan phyir ro// zhes gsungs pa yin no// des na 'di skad ston pa yin te/ bcom ldan 'das rdo rje sems dpa' byang chub kyi mtshan nyid can gyi sku'i rang bzhin khyed ni dam tshig yin gyi 'khor ba la gnas pa gzhan dag ni ma yin no// de skad du yang bcom ldan 'das sems ni 'dod chags chen po ste/ 'di ni lha yin no zhes gsungs pas so// rgyab tu zla ba bsgrubs nas ni// zhes bya ba ni 'od kyi dkyil 'khor du gyur pa'i zla ba'i dkyil 'khor bskyed pa'am dgod par bya'o zhes bya ba'i don to// skad kyi dbyings ni don du ma dang ldan pa yin no zhes bshad pa'i phyir ro// der bdag sems dpa'i lus su bsgom// zhes bya ba ni rang gi lus kyi nang du chud pa'i sems dpa' der bdag nyid bsgom pa ni/ de dang lhan cig tu chu dang 'o ma ltar gcig tu gyur par bsgom par bya ste/ sems dpa' ni rdo rje sems dpa'o// ji skad brjod cing zhe na/ sa ma ya s+t+waM a haM brjod ces bya ba ste/ sa ma ya s+t+waM ni bshad zin to// des na 'di skad ston pa yin te/ ji skad du bshad pa'i dam tshig gi tshul khyed gang yin pa de ni bdag yin la bdag gang yin pa de ni sems dpa' yin no zhes bya ba ste/ 'dis ni bcom ldan 'das dang lhan cig gcig tu gyur par lhag par mos par bsgrubs bas bsgom pa'i rab kyi mthar thug pa las byung ba phyag rgya chen po grub pa yin zhes bya ba 'di yang ston pa yin no// da ni rdo rje rgyal po la sogs pa'i sgrub pa bstan par bya ba'i phyir sems dpa' gang gi zhes bya ba la sogs pa gsungs pa yin te/ sems dpa' gang gi zhes bya ba ni rdo rje rgyal po la sogs pa nas rdo rje 'bebs pa'i bar gyi'o// phyag rgya gang zhes bya ba ni rdo rje lcags kyu'i mtshan ma'i phyag rgya ni rdo rje rgyal po'i'o zhes bya ba nas rdo rje dril bu ni rdo rje 'bebs pa'i'o zhes bya ba'i bar du'o// de ni bdag tu bsgoms nas kyang // zhes bya ba ni badzra aM ku shou0f85haM zhes bya ba nas/ badzra g+haN+Tou0f85haM zhes bya ba'i bar du'o// yang mtshan ma'i phyag rgya de dag kyang badzra ra dzou0f85haM zhes bya ba nas/ badzra A be shou0f85haM zhes bya ba'i bar du bsgom par bya ste/ 'di dag gi bsgrub par bya ba dang / dngos grub ni snga ma bzhin no// 'dir phyag rgya chen po bsgom pa ni sngags bzlas pa dang bcas pas bya'o zhes bstan pa'i phyir/ rdo rje'i bzlas pas bsgrub par bya// zhes bya ba gsungs pa yin te/ 'dir 'og nas bshad pa'i mtshan nyid can gyi rdo rje'i bzlas pas sngags thams cad bzlas par bya zhing gzhan du ma gyur pas bsgom par bya'o zhes ston to// 'di skad ston pa yin te/ snga ma bzhin du cho ga thams cad rjes su spyad la/ badzra rA dza zhes zlos shid chos thams cad bdag med par bsgom par bya'o// de nas zla ba'i dkyil 'khor gyi rnam par ro// de'i steng du zla ba'i dkyil 'khor gnyis pa ste/ de dag kyang rdo rje rgyal po'i snying po dang bcas pa las rdo rje rtse lnga pa de nyid/ badzra rA dza zhes brjod de/ rdo rje lcags kyu de'i dbus su badzra rA dza zhes bya ba bkod la badzra aM ku shou0f85haM zhes nga rgyal bskyed de/ rdo rje lcags kyu de sems dpar byin gyis brlab pa'i sbyor bas rdo rje sems dpar bdag nyid bsgoms nas/ rdo rje sems dpa' de nyid badzra rA dza zhes bya bas rdo rje rgyal por bdag nyid bsgoms nas/ ma hA sa ma ya satwa haM zhes brjod la/ sa ma you0f85haM zhes bya bas rdo rje rgyal po'i dam tshig gi phyag rgya bcing bar bya'o// de nas dam tshig gi phyag rgya de nyid dang sa ma ya satwa a d+hi tiSh+Tha swa mAM zhes bya bas/ bdag nyid byin gyis brlabs nas rdo rje lcags kyu thogs la de bzhin gshegs pa thams cad 'gugs shing sku gsung thugs rdo rje rgyal por bdag nyid bskyed nas/ badzra rA dza aHzhes bya bas mdun du zla ba'i dkyil 'khor de'i steng du rdo rje lcags kyu sprul la/ badzra aM ku shou0f85haM zhes bya bas nga rgyal bskyed de/ de nyid badzra rA dzou0f85haM zhes bya bas rdo rje rgyal por rnam par bsams te/ de nyid du rdo rje lcags kyu la sogs pas de dgug pa dang / gzhug pa dang / bcing ba dang / dbang du byas la de'i dam tshig gi phyag rgya dang / badzra rA dza dr-i sh+ya zhes bya bas blta bar byas la/ phyag rgya de nyid dang dzaHhUM baM hoHzhes zlos shing rang gi lus la gzhug par bya'o// yang de nyid dang sa ma ya staM zhes zlos shing rgyab tu zla ba bsam par bya ste/ sa ma ya s+t+wa zhes brjod pas// rgyab tu zla ba grub nas ni// der bdag sems dpa'i lus su bsgom// sa ma ya s+t+waM a haM brjod// badzra rA dza zhes kyang brjod do// de bzhin du rdo rje 'bebs pa'i bar du bsgrub par bya'o// dzaHhUM baM hoHzhes brjod pas/ lus la sangs rgyas kun gzhug go// zhes bya ba ni de ltar bshad ma thag pa'i tshul gyis rdo rje sems dpa' la sogs pa'i phyag rgya chen po rab tu bsgrubs la rdo rje bsdu ba'i phyag rgya bcings la dzaHhUM baM hoH zhes brjod de rang gi lus la bye ma la bum pa'i chu rgyun blugs pa ltar sangs rgyas thams cad gzhug par bya'o// ji ltar gzhug par bya zhe na/ legs pa'i cho ga yid kyis ni// zhes bya ba gsungs pa yin te/ de bzhin gshegs pa thams cad rang gi lus la gzhug pa'i rnam par legs par mnyam par gzhag pa'i sbyor bas yid kyis dzaHhUM baM hoHzhes brjod par bya'o zhes bya ba'i tha tshig go// gzhan yang sgrub pa chen po ni// zhes bya ba ni sngar gyi phyag rgya chen po sgrub pa la ltos nas/ 'di ni de bzhin gshegs pa tshad med pa bcug pa'i sbyor bas/ tshad med pas che ba'i sgrub pa gnyis pa yin no// de bzhin gshegs pa'i zlos pa pos ni mngon par byang chub pa lnga'i rim pas de bzhin gshegs pa'i phyag rgya chen po bcings la sgrub pa chen po kho na bya'i cig shos ni ma yin no// de nas de bzhin gshegs pa thams cad bcug la rdo rje dbyings la sogs pa'i dam tshig gi phyag rgya yang bcings te/ re re zhing 'di skad ces brjod do// badzra d+hA du dr-i sh+ya dzaHhUM baM hoHsa ma ya s+t+waM/ sa ma ya s+t+waM a haM/ badzra d+hA tu/ de nas lce la yi ge hUM las rdo rje rtse lnga pa dkar po bsams te/ badzra dzi hwa zhes bya bas byin gyis brlabs la/ rnam par snang mdzad la sogs pa nas rdo rje 'be+ebs pa'i bar gyis ljags la rang rang gi chos kyi phyag rgya bsam par bya'o// de nas go rims ji lta ba bzhin du las kyi phyag rgya dang / phyag rgya chen po bcings la yang de rnams la de bzhin gshegs pa rnams dang / rdo rje sems dpa' la sogs pa rnams la/ rang rang gi byin gyis brlab pa'i phyag rgya rnams kyis byin gyis brlabs la/ rang rang gi dbang bskur bas dbang bskur te/ rang gi mchod pa rnams kyis yang dag par mchod la/ bzlas pa'i don gyis bsgom pa byas te/ 'di ni rjes su rnal 'byor ro// de ltar rang gi slob ma rnams kyis rnal 'byor dang / rjes su rnal 'byor bshad nas slob dpon rnams kyis dkyil 'khor bsgrub pa dang / rang gi lha bsgrub pa'i rnal 'byor chen po'i cho ga brjod par bya ste/ dpal rdo rje sems dpa'i sbyor ba ji lta ba bzhin du byas la/ de'i phyag rgya chen po bcings te/ de nyid kyi thugs kar dkyil 'khor chen po sprul la dngos grub kyi rdo rje'i brtul zhugs kyi bar du rjes su spyad nas/ yang rdo rje sems dpa'i phyag rgya chen po bcings te/ rang gi lus la lha thams cad kyi gnas su/ sa ma ya aHzhes brjod cing zla ba'i dkyil 'khor bskyed nas rang gi gnas na gnas pa'i zla ba'i dkyil 'khor gyi steng du dpal rdo rje sems dpa'i phyag rgya chen po bsams la/ yid kyis 'dug ste/ rang gi lus las phyi rol du badzra satwa aHzhes bya bas mdun du zla ba'i dkyil 'khor gyi steng du rdo rje sprul la/ badzrou0f85haM zhes bya bas rdo rje'i nga rgyal bsgoms te/ rdo rje de nyid badzra satwa haM zhes bya bas rdo rje sems dpar bdag nyid bsgom par bya'o// de bzhin du rang gi gnas na gnas pa'i zla ba'i dkyil 'khor gyi steng du/ rdo rje 'bebs pa'i phyag rgya chen po bsams la/ yid kyis 'dug ste/ rang gi lus las phyi rol du badzra A be sha aH zhes bya bas mdun du zla ba'i dkyil 'khor gyi steng du rdo rje dril bu sprul la badzra g+haN+Tou0f85haM zhes bya bas rdo rje dril bu'i nga rgyal bsgom ste badzra A be shou0f85haM zhes bya bas rdo rje 'bebs par bdag nyid bskyed pa'o// de nas dpal rdo rje sems dpa' la sogs pa'i ye shes sems dpa' ji lta ba bzhin du mdun du bsams la/ rdo rje sems dpa' la sogs pa'i sku la rdo rje lcags kyu la sogs pas dgug pa dang gzhug pa dang / bcing ba dang / dbang du byas la/ de rnams kyi dam tshig gi phyag rgya rnams kyis dang por blta ba byas nas/ dzaHhUM baM hoHzhes brjod de rang gi gnas na gnas pa'i zla ba'i dkyil 'khor gyi steng na bzhugs pa'i sku la bcug la/ sa ma ya s+t+waM zhes bya bas 'od kyi dkyil 'khor bskyed de/ sa ma ya s+t+waM a haM badzra satwa zhes brjod pa nas/ ji srid sa ma ya s+t+waM a haM badzra a be sha zhes bya ba'i bar du brjod la/ de rnams dang lhan cig tu chu dang 'o ma ltar tha mi dad par bdag nyid bsgom par bya'o// de nas de rnams la chos dang las dang / phyag rgya chen po rnams kyis rgyas btab la/ yid kyis legs pa'i sbyor bas rten dang brten pa'i lha thams cad kyi sku la de bzhin gshegs pa rnams bcug ste/ snga ma bzhin du rab tu bsgrubs la/ chos dang / las dang / phyag rgya chen po rnams kyis rgyas btab ste/ yang rdo rje sems dpa' la sogs pa la rigs kyi phyag rgya bzhis byin gyis brlabs la/ de bzhin gshegs pa rnams rang gi byin gyi rlabs pas byin gyis brlabs te snga ma bzhin du dbang bskur la/ mchod pa thams cad kyis yang dag par mchod nas/ phyag rgya bzhi byas la de bzhin du bzlas brjod dang bsgom par bya ba'o// de bzhin du rnam par snang mdzad kyi rnal 'byor pas kyang rnal 'byor chen po byas la cho ga thams cad rjes su spyad par bya'o// de la gnas kyi nges pa ni 'di yin te/ rnal 'byor pa'i snying ga'i zla bar mdun du rdo rje sems dpa'/ g.yas logs su rdo rje rgyal po/ g.yon logs su rdo rje chags pa/ rgyab tu rdo rje legs pa/ dpral bar rdo rje rin chen/ mgo bo'i rgyab tu nyi ma/ phrag pa gnyis su dbal/ so'i phreng ba gnyis su bzhad pa/ lkog mar chos/ nu ma gnyis kyi bar du rnon po/ lte bar rgyu/ lce la smra ba/ spyi bor las/ nam tshong gnyis su rdo rje srung ba/ khar gnod sbyin/ dkur khu tshur ro// snying ga dang / smin mtshams dang / lkog ma dang / spyi bor sems ma rdo rje ma la sogs pa'o// rdo rje sems dpa' la sogs pa'i g.yon logs su sgeg mo la sogs pa'o// yang rnal 'byor pa'i mdoms kyi gsang bar bdug pa ma/ mgor me tog ma/ mig gnyis su mar me ma/ nu ma dang brang dang snying gar byug pa ma/ brla g.yas par rdo rje lcags kyu/ brla g.yon par rdo rje zhags pa/ byin pa g.yas par lcags sgrog // byin pa g.yon par 'bebs pa'o// de bzhin gshegs pa rnams ni lus thams cad la khyab par bzhugs pa yin no// rigs rigs su nges pa kho nar dkyil 'khor bri ba na/ rang gi 'khor los sgyur ba'i sbyor ba byas la/ rnal 'byor chen po dang ldan pas bya'i/ gzhan du na dkyil 'khor 'grub par mi 'gyur te/ bcom ldan 'das kyis de bas 'bad pa thams cad kyis// rnal 'byor chen po brtsam par bya// zhes gsungs pa yin no// de nas 'di dag gi las bshad de zhes bya ba ni rnam par snang mdzad la sogs pa phyag rgya chen po ji skad du bshad pa'i bsgrubs pas grub pa rnams kyi gang gis gang 'grub pa ste/ sangs rgyas nyid la sogs pa'i tshul 'bras bu yin la/ de'i phyag rgya'i las de bshad pa'o// de ji lta bu zhe na/ rdo rje'i las zhes bya ba gsungs te/ mi phyed pa'i las ni rdo rje'i las so// de nyid kyis na gong na gzhan med cing mchog tu gyur pas na bla na med pa'o// sangs rgyas rjes su dran grub na// sangs rgyas nyid du myur du 'gyur// zhes bya ba ni de bzhin gshegs pa lnga'i phyag rgya chen po bsgom pa ni/ sangs rgyas rjes su dran pa ste/ des na gang gi tshe de bzhin gshegs pa dang 'dra bar 'grub par gyur pa de'i tshe/ sangs rgyas rjes su dran pa grub pa zhes bya'o// des de yang dag par grub na sangs rgyas nyid du 'gyur ba ste/ tshe de nyid la sangs rgyas nyid thob par 'gyur ro// sems dpa'i rdo rje ma grub na// phyag rgya kun gyi bdag por 'gyur// zhes bya ba ni rdo rje sems dpa'i gzugs su sems dpa' rdo rje ma'i phyag rgya chen po de rdo rje bsnyems pa dang 'dra bar bsgoms pa des de dang 'dra zhing gang gi tshe 'grub par gyur ba de'i tshe/ lus de nyid kyis phyag rgya kun gyi bdag po rdo rje sems dpar 'gyur ro// rin chen rdo rje ma'i phyag rgya rgyas// de ni rdo rje kun dbang 'gyur// zhes bya ba ni rin chen rdo rje ma ni 'phags pa nam mkha'i snying po'i gzugs can ma ste/ de bcings la de bsgoms pas de dang 'dra bar grub cing rdo rje rin chen ma'i phyag rgya de grub bas/ de bden par rin po che kun la dbang ba ste/ rin po che'i rigs thams cad kyi bdag po nam mkha'i snying por rnal 'byor pa de 'gyur ro// chos kyi rdo rje ma grub na// sangs rgyas chos ni 'dzin par 'gyur// zhes bya ba ni rdo rje chos kyi phyag rgya chen po nyid las dang ldan pa ni chos kyi rdo rje ma'i phyag rgya chen po ste/ de bcings la rdo rje chos ma'i gzugs can bsgoms nas/ gang gi tshe de'i gzugs su grub pa 'grub par 'gyur ba de'i tshe/ 'di chos kyi rdo rje ma grub pas sangs rgyas kyi chos 'dzin pa'i 'jig rten dbang phyug tu 'gyur ro// las kyi rdo rje ma'i phyag rgyas/ rdo rje las ni byed par 'gyur// zhes bya ba ni bcom ldan 'das rdo rje las kyi phyag rgya chen po ni rdo rje las ma'i gzugs can de bcings la las kyi rdo rje ma bsgoms pas de dang 'dra ba'i dngos grub grub pas phyag rgya des nges par rdo rje las byed par 'gyur te/ sangs rgyas rnams kyi las/ sangs rgyas mchod pa dang / sems can gyi don gyi tshul de byed pas na/ rdo rje'i las ni byed par 'gyur// zhes bya'o// sems dpa'i phyag rgya bcings pa yis// rdo rje sems dpa' 'grub par 'gyur// zhes bya ba ni bcom ldan 'das rdo rje sems dpa'i phyag rgya chen po ni sems dpa'i phyag rgya ste/ de rnam par bsgoms nas gang gi tshe 'grub par gyur na yang de bcings nas bsgoms pa de'i tshe/ rdo rje sems dpa' de 'grub par 'gyur ro// 'di'i 'og nas bshad pa'i spyan 'dren pa la sogs pa'i mtshan nyid thams cad la yang de dang 'dra ba'i dngos grub grub pa nyid yin par phyis bshad pa'i las thams cad la sbyar bar bya'o// rdo rje 'dren pa'i cho ga yis// zhes bya ba ni rdo rje rgyal po'i phyag rgya chen po'i sbyor ba ste/ des rdo rje 'dzin pa'i las zhes bya ba sangs rgyas 'dren zhing 'gugs par 'gyur ro// rdo rje chags pa'i phyag rgya chen po grub pas ni sangs rgyas thams cad de/ de bzhin gshegs pa thams cad chos bdag med pa'i chags pas mnyes shing dbang du byed do// rdo rje legs pa'i cho ga yis// zhes bya ba rdo rje legs pa'i phyag rgya chen po grub pas ni/ sangs rgyas thams cad dgyes par byed do// rin chen phyag rgya ni 'phags pa nam mkha'i snying po'i phyag rgya chen po'o// de'i cho ga ni bya ba rnams rdzogs par byed pa'o// rin po che'i phyag rgya'i cho ga 'phags pa nam mkha'i snying po'i phyag rgya chen po de grub na/ sangs rgyas rnams dbang bskur ba sbyin par byed do// de'i rang bzhin can gzi brjid 'di la mnga' bas na/ rdo rje gzi brjid de/ de myur du 'gyur ba'o// ji ltar 'gyur zhe na/ rdo rje gzi brjid cho ga yis// zhes bya ba gsungs te/ rdo rje nyi ma'i phyag rgya chen po bsgoms pas zhes bya ba'i tha tshig go// rdo rjes nye bar mtshon pa'i tog ni rdo rje dbal te/ de 'dzin par mdzad pas na rdo rje dbal 'dzin te/ de brtan zhing goms par gyur na/ re ba rnams ni yongs su skong // zhes bya ba ni rdo rje dbal gyi phyag rgya chen po bcings la bsgoms te grub par gyur nas/ yang de nyid bsten na re ba thams cad yongs su rdzogs par 'gyur ro zhes bya ba'i tha tshig go// rdo rje bzhad pas zhes bya ba la sogs pa la/ rdo rje bzhad pa'i cho ga de bsgoms pa byas pas/ rdo rje bzhad pa'i phyag rgya chen po grub nas de'i rjes la de bcings nas/ de bzhin gshegs pa thams cad kyi 'dzum pa thob par 'gyur la/ 'dzum pa des sangs rgyas kun dang mnyam zhing mtshungs par bzhed de/ sangs rgyas thams cad kyi bzhad pas sems can gyi don byed par 'gyur ro// rdo rje chos ni gnyis su med pa'i ting nge 'dzin te de 'dzin par mdzad pas na/ rdo rje chos ni 'dzin par 'gyur// zhes bya ba'o// de ga las 'gyur zhe na/ rdo rje chos kyi cho ga yis// zhes gsungs te/ rdo rje chos kyi phyag rgya chen po bsgoms pas so// rdo rje rnon po bsgoms pa yis// zhes bya ba ni bcom ldan 'das rdo rje rnon po'i phyag rgya chen po bcings la/ de bsgoms pas sangs rgyas kun gyi shes rab kyi mchog tu 'gyur te/ shes rab kyis nyon mongs pa dang / shes bya'i sgrib pa thams cad 'joms pa'i mchog yin pas na/ shes rab mchog go// rdo rje 'khor lo bsten pas zhes bya ba ni rnam par bsgoms pas so// chos kyi 'khor lo bskor bar 'gyur// zhes bya ba ni dkyil 'khor sprul par byed pa'o// rdo rje gsung gi cho ga yis// zhes bya ba ni rdo rje smra ba'i phyag rgya chen po'i sbyor bas so// sangs rgyas gsung gi grub pa thob// ces bya ba ni rdo rje smra ba nyid du grub pa'o// rdo rje las mchog bsgrubs pas na// zhes bya ba ni rdo rje las mchog gi phyag rgya chen po yang dag par bsgrubs pas so// rdo rje las su myur du 'gyur// zhes bya ba ni rdo rje las kyi dngos grub myur ba nyid du thob pas so// rdo rje go cha bskon pas ni// zhes bya ba ni rdo rje go cha'i phyag rgya chen po bsgoms pa'o// rdo rje'i sku nyid thob par 'gyur// zhes bya ba ni rdo rje sku'i rang bzhin nyid thob pa ste/ rdo rje bsrung ba thob par 'gyur ro zhes bya ba'i tha tshig go// rdo rje gnod sbyin zhes bya ba la sogs pa la rdo rje gnod sbyin gyi phyag rgya chen po bsgrubs pas rdo rje gnod sbyin dang mnyam zhing mtshungs par 'gyur ro// phyag rgya yang yin la thams cad kyang yin pas na sangs rgyas thams cad de sangs rgyas dang byang chub sems dpa' thams cad kyi phyag rgya thams cad do// de shin tu grub pa 'di la yod pas na phyag rgya thams cad 'grub pa ste/ de lta bur 'gyur ro zhes bya bar sbyar ro// gang gis she na/ rdo rje khu tshur bcings pas ni// zhes bya ba gsungs te/ rdo rje khu tshur gyi phyag rgya chen po bcings so// rdo rje 'dzin ma bsgrubs pas na// zhes bya ba ni rdo rje sgeg mo'i phyag rgya chen po gang yin pa de bsgrubs so// rdo rje chen po 'di'i dga' ba thob ces bya ba ni byang chub chen po'i mtshan nyid can gyi sems ni rdo rje chen po ste/ de la dga' zhing mgu ba gang yin pa des thob par 'gyur ba'o// rdo rje phreng ba ni rdo rje phreng ba ma'i phyag rgya chen po gang yin pa'o// de bcings pa ni gang gis bcings shing bsdams pa zhes bya ba'i don to// des cir 'gyur zhe na/ sangs rgyas kun gyis dbang bskur 'gyur// zhes bya ba gsungs te/ de bzhin gshegs pa thams cad rdo rje phreng bas dbang bskur ba stsol bar 'gyur ro// rdo rje glu ma'i cho ga yis// zhes bya ba ni/ rdo rje glu ma'i phyag rgya chen po'i sbyor bas so// rdo rje'i glu ni len par 'gyur// zhes bya ba ni bzod pa'i pha rol tu phyin pa'i bdag nyid can rdo rje glu len cing skyed par byed do// rdo rje gar ni brtson 'grus kyi pha rol tu phyin pa'o// de sbyor ba yis zhes bya ba yang dag par bsgoms shing bskyed pas so// sangs rgyas kun gyi de mchod do// zhes bya ba ni brtson 'grus kyi pha rol tu phyin pa'i mtshan nyid can gyi bsgrub pa'i mchod pa de nyid kyis so// rdo rje bdug pa'i cho ga yis// 'gro ba thams cad tshim par byed// ces bya ba ni rdo rje bdug pa mar rab tu sbyor ba ni rdo rje bdug pa ma'i cho ga ste/ de'i phyag rgya chen po bsgoms pa'o// rdo rje me tog sbyor byed pa// zhes bya ba ni/ rdo rje me tog ma'i phyag rgya chen po bsgoms pa'o// rdo rje snang ba'i phyag rgya che// zhes bya ba ni mar me'i phyag rgya chen po gang yin pa des na/ rab mchog mig ni sbyin par byed// ces pa des mchod par 'os pa'i mig thob par 'gyur ro// rdo rje dri yi cho ga yis// zhes bya ba ni rdo rje dri'i phyag rgya chen po bsgoms pa ste/ sbyor ba des mchod pa byed na bdag dang gzhan gyi sdug bsngal thams cad sel bar byed do// rdo rje lcags kyus drangs pas na// zhes bya ba ni rdo rje lcags kyus yang dag par 'dren pa ste/ rdo rje lcags kyu'i phyag rgya chen po bsgoms pa yang dang yang du mngon du byed pa'o// 'dren pa kun gyi mchog tu 'gyur// zhes bya ba ni/ spyan 'dren pa kun gyi dam par 'gyur ba'o// rdo rje zhags pa'i cho ga yis// zhes bya ba ni rdo rje zhags pa'i phyag rgya chen po bsgoms pa'o// rdo rje lcags sgrog sbyor ba yis// zhes bya ba ni rdo rje lcags sgrog gi phyag rgya chen po yang dag par bsgoms pas so// rdo rje dbab pa'i cho ga yis// zhes bya ba ni rdo rje 'bebs pa'i phyag rgya chen po bsgoms pa de la yang dag par sbyor bas so// thams cad dbab pa rab tu grub// ces bya ba ni dbab pa phul du byung ba rdzogs par byed pa'o// phyag rgya chen po 'di dag gi rang gi ngo bo ni dkyil 'khor chen po bri ba'i cho ga bstan pa yin no// de nas zhes bya ba la sogs pa la de nas zhes bya ba'i sgra ni de ma thag pa'o// de bzhin gshegs pa thams cad ni// zhes bya ba ni rnam par snang mdzad la sogs pa nas rdo rje 'bebs pa'i bar gyi'o// rdo rje ni de bzhin gshegs pa thams cad kyi rdo rje'o// de'i dam tshig ni kun rdzob ste/ de ston par byed pa'i tshul te de nyid phyag rgya'o// de'i ye shes bshad do zhes bya ba ni rtsom pa'o// thal mo dam du sbyar ba las// zhes bya ba ni thal mo khong stong du dam du byas pa'o// sor mo thams cad bsnol ba ni// zhes bya ba ni sor mo thams cad tshigs gsum pa phan tshun bsnol ba ni rdo rje thal mo'i'o// rab tu bsdams phyir rdo rje bsdams// zhes bya ba ni mi lhod par bsdams pa ni rdo rje bsdams pa'o// ji ltar zhe na/ rab tu bsdams phyir zhes bya ba gsungs te/ shin tu bsdams pas na rab tu bsdams pa'o// de bas na 'di skad ston te/ rdo rje thal mo de nyid kyi sor mo thams cad gcig la gcig gi lag pa'i rgyab tu bcar bar ro// a n+yo n+yA nu ga ta sar+b+ba d+har+m+ma zhes bya ba ni rdo rje thal mo sbyar ba'i sngags so// pa ra sba ra a nu pra biSh+TaHsarba d+har+m+ma badzra any+dza li zhes bya ba ni rdo rje thal mo'o// at+yan+ta a nu pra biSh+TaHsar+b+ba d+har+m+ma badzra ban+d+ha zhes bya ba ni rdo rje bsdams pa'i'o// dam tshig gi phyag rgya thams cad ces bya ba ni/ sems me rdo rje ma la sogs pa'i'o// rdo rje bsdams pa las byung na// zhes bya ba ni/ gang du khyad par du dgag pa med pa'o// de dag ces bya ba ni sems ma rdo rje ma la sogs pa'i'o// bsdams pa zhes bya ba ni bsdams pa'i mtshan nyid do// ji lta bu zhe na/ rdo rje bsdams pa zhes bya ba gsungs te/ mi phyed pa'i bsdams par bshad pa'i phyag rgya de la de skad ces bya'o// de nyid kyi phyir bla na med pa ste de bshad par bya'o// sems ma'i rdo rje zhes bya ba ni mtshan gzhi ston to// gung mo myu gu ltar mnyam bsgreng // zhes bya bas ni mtshan nyid ston to// 'di skad ston te rdo rje bsdams pa las gung mo gnyis brkyang ste sbyar la rtse mor byas pa ni sems ma rdo rje ma'i rigs kyi dam tshig gi phyag rgya ste/ de brtan par byas nas bcing ba'o// cir 'gyur zhe na/ sangs rgyas dang po yin par bshad do zhes bshad par bya ste/ sangs rgyas gnyis pa'i yin par bshad// ces bstan pa las na 'di ni bcom ldan 'das rnam par snang mdzad kyi phyag rgya yin no// gung mo zhes bya ba la sogs pa la sems ma rdo rje ma'i sor mo gung mo gnyis rdo rje bsdams pa nang du bkug pa gang yin pa de ni/ gung mo nang du gshibs pa ni// sangs rgyas gnyis pa yin par bshad// ces bya ste/ sangs rgyas gnyis pa mi bskyod pa yin no// gung mo rin chen 'dra ba dang // zhes bya ba ni sems ma rdo rje ma de nyid kyi gung mo rin po che lta bur rgyab tu bkug pa'i mtshan nyid kyis gnas pa gang yin pa de ni rin chen 'dra ba ste/ sangs rgyas gsum pa rin chen 'byung ldan dang / rdo rje rin chen ma yin par bshad do// gung mo pad+ma 'dra bar dgug // ces bya ba ni sems ma rdo rje ma de nyid kyi gung mo lto ba phan tshun pad+ma lta bur bkug pa gang yin pa de la de skad ces bya ste/ 'od dpag tu med pa dang rdo rje chos ma yin no// sangs rgyas lnga pa'i phyag rgya ni// zhes bya ba ni don yod par grub pa dang rdo rje las ma'o// de bzhin zhes bya ba la sogs pa la sems ma rdo rje ma de nyid de bzhin du gnas pa la mdzub mo gnyis bkug ste/ rdo rje lta bur bya ba gang yin pa de la de skad ces bya ste/ de bzhin zhes bya ba ni snga ma dang sbyar ba yin no// de nas zhes bya ba ni spyir tshig gi phrad yin pa las de ma thag pa la 'jug ste/ de nas 'di bshad do zhes pa'o// de ni de bzhin gshegs pa'i rigs kyi dam tshig 'dzin pa'i phyag rgya bshad par bya'o zhes bya ba la/ de bzhin gshegs pa'i rigs kyi zhes bya ba ni/ lha mo sems ma rdo rje ma nas rdo rje 'bebs pa'i bar gyi'o// dam tshig 'dzin pa'i phyag rgya zhes bya ba ni/ dam tshig 'dzin par byed pas na dam tshig 'dzin ba ste/ sems ma rdo rje ma la sogs pa'i phyag rgya rnams so// gang gi phyir de rnams kyi dpal rdo rje sems dpa' la sogs pa'i ye shes sems dpa' rnams dkyil 'khor dang sngon du bsnyen pa la sogs pa'i dus su sgrub pa pos spyan drangs nas/ dam tshig 'dzin du bcug cing thugs su chud par byas te/ 'dzin pa ni khong du chud pa'i don yin pa'i phyir ro// dzaHhUM baM hoHzhes brjod pas/ byang chub kyi sems las dgug pa dang / sbyin pa'i pha rol tu phyin pa la gzhug pa dang / shes rab kyi pha rol tu phyin par bcings pa dang / brtson 'grus kyi pha rol tu phyin par dbang du byas la 'da' bar mi bya ba'i mtshan nyid sa ma ya s+t+waM/ sa ma ya s+t+waM a haM zhes kyang brjod la/ phyag rgya de dag nyid kyis bcings pa'i mtshan nyid dang / dngos grub 'grub cing rdzogs par byed pa dang / de rnams kyi 'bras bu gang zhig sgrub pa de'i las rnams yang dag par bshad par bya'o// zla ba lta bu'i lag gnyis kyis// zhes bya ba ni lag pa gnyis gcig tu gyur pa'i rang bzhin can gyi zla ba'o// ji lta bu zhe na/ gung mo'i sor mo btang gyur pa'i// zhes bya ba ste/ dbu mar gyur pas na gung mo'o// gung mo yang yin la sor mo yang yin pas gung mo'i sor mo ste/ de btang bar gyur pa ni rdo rje bsdams pa byas pa'i lag pa gnyis kyis zla ba'i gung mo gnyis btang bar gyur pa'o// ji ltar btang zhe na/ mthe bong mthe'u chung so sor bsgreng // zhes bya ba smos so// 'di skad ston te/ gang gi phyir mthe bo dang mthe'u chung so sor bsgreng ste gzhug pa ste ma 'byar pa'o// de nyid kyis na bsgreng ba'i sbyor ba btang bas na btang ba zhes bshad do// de dag ni sor mo yang yin la tha ma yang yin pas na sor mo tha ma ste/ mthe bong gnyis dang mthe'u chung gnyis so// de rnams kyi lto ba ma 'byar bar bzhag pas na so sor bsgreng ba ste/ so sor gyur pa de las gyur pa de'o// ci de dag tsam nyi tsher 'gyur zhe na/ sems dpa'i rdo rje zhes bya ba gsungs te/ rdo rje bsdams pa las gung mo gnyis rtse mor byas pa'i mtshan nyid kyis so// 'di skad ston te/ gung mo gnyis gshibs la ba sgreng ste/ mdzub mo gnyis dang srin lag gnyis rdo rje bsdams par gzhag pa dang bcas pa nyid du bya ba yin pas na/ sems dpa'i rdo rje nyid dang bcas pa ste/ 'di ni rdo rje sems dpa'o// mdzub mo lcags kyu zhes bya ba ni rdo rje bsdams pa las mdzub mo gnyis lcags kyu lta bur byas pa gang yin pa de ni mdzub mo lcags kyu ste/ rdo rje rgyal po'o// mdzub mo sbyar ba ni rdo rje bsdams pa las mdzub mo gshibs te/ phan tshun lto sbyar ba ni rdo rje chags pa'i'o// rdo rje bsdams pa las mdzub mo gnyis bsgreng zhing mthe bo gnyis kyang bsgreng ba byas nas/ des se gol gtogs pa gang yin pa de ni legs so zhes bya ba sbyin pa 'dra ba ste rdo rje legs pa'i'o// rdo rje sems dpa'i bzhi pa yi// phyag rgya mang po'i dngos grub 'di'o// zhes bya ba ni rdo rje sems dpa' las nye bar mtshon pa'i sems dpa' bzhi'i dngos grub 'grub pa'i don gyi phyag rgya'i tshogs ni 'di dag yin no// 'dis ni 'di skad ston te/ dkyil 'khor dang phyag rgya chen po bsgrub pa'am/ gzhan dag tu dam tshig gi phyag rgyas rang gi lha bsgrub par bya'o// 'phags pa nam mkha'i snying po'i rin chen rdo rjer ji ltar 'gyur zhe na/ mthe bo gshibs la mdzub mo gnyis bcag la rtse sprad ces bya ba gsungs te/ rdo rje bsdams pa las mthe bo gnyis gshibs te bsgreng la mdzub mo gnyis bkug ste/ mthe bo gnyis kyi rtse mor sbyar la mdzub mo gnyis rin po che 'dra bar byas pa ni rdo rje rin chen gyi phyag rgya'o// 'di nyid ces bya ba ni nam mkha'i snying po'i phyag rgya ste/ de las gung mo dang srin lag dang mthe 'u chung shin tu ste/ mchog tu bsnol la brkyang ste nyi ma'i 'od zer gtong ba'i tshul du bya ba gang yin pa de la de skad ces bya ste/ rdo rje gzi brjid kyi'o// nam mkha'i snying po'i phyag rgya de nyid las rdo rje rgyal mtshan gyi phyag rgya ji ltar 'gyur zhe na/ srin lag ces bya ba la sogs pa gsungs te/ srin lag dang mthe'u chung gnyis mnyam par gshibs pa dang ldan pa de ni rdo rje dbal gyi'o// kha yi phyogs su gzhag pa'o// zhes bya ba ni bzhad pa'i gnas kha dang nye bar bzhag pas na de skad ces bya'o// kha'i gnas su gang zhig gzhag ce na/ de nyid ces bya ba gsungs te/ rdo rje dbal gyi phyag rgya de nyid do// ji ltar gzhag ce na/ bskor nas kyang zhes bya ba gsungs te/ bzhad pa'i tshul gyis yongs su bskor nas gzhag go zhes bya ba'i tha tshig go// 'di ni rdo rje bzhad pa'i'o// mthe bo gnyis zhes bya ba la sogs pa la/ rdo rje bsdams pa las mthe bo gnyis mnyam par brkyang ste gshibs la/ mdzub mo gnyis phan tshun rtse sprad de pad+ma'i 'dab ma 'dra bar bkug ste gzhag pa gang yin pa de la de skad ces bya ste rdo rje chos kyi'o// de nyid ces bya ba ni rdo rje chos kyi dam tshig gi phyag rgya ste de las ral grir 'gyur ro// ji ltar 'gyur zhe na/ gung mo bsgreng ba'i rtse mo bkug // ces bya ba gsungs te/ gung mo gnyis gshibs te bsgreng la tshigs gsum par bcag nas rtse mo phan tshun bkug la phan tshun lto sbyar te/ ral gri 'dra bar byas pa 'di ni rdo rje rnon po'i 'o// de las zhes bya ba ni rdo rje rnon po'i phyag rgya las srin lag dang mthe 'u chung gshibs la rdo rje thal mo lta bur byas pa gang yin pa de ni 'khor lo zhes bya ba yin par bshad de/ rdo rje rgyu'i'o// rdo rje bsdams pa las mthe bo gnyis brkyang ba gang yin pa de ni bsdams pa mthe bong gnyis bkrol ba zhes bya'o// bkan ta kha'i phyogs su gzhag pa'o zhes bya ba ni brkyang ba de nyid so sor byas la kha nas tshig 'byin pa'i tshul du bteg pa gang yin pa de la de skad ces bya ste/ rdo rje smra ba'i'o// rdo rje bsdams pa las mthe bong dang mthe'u chung gnyis ka phan tshun rtse sprad de bskyed pa gang yin pa de ni las kyi yin par bshad de/ rdo rje las kyi phyag rgya de nyid las mdzub mo gnyis phan tshun sbyar te gshibs la snying gar gzhag go// ji ltar gzhag ce na brkyang ste gzhag ces pa ste/ lag mthil gnyis legs par brkyang ba ni rdo rje bsrung ba'i'o// rdo rje bsdams pa'i mdzub mo gnyis legs par brkyang ba las/ lcags kyu lta bur bkug la mche ba 'dra bar byas pa gang yin pa de la de skad ces bya ba ste/ ci de tsam 'ba' zhig la bya'am zhe na/ mthe'u chung zhes bya ba la sogs pa gsungs te/ mthe'u chung gnyis gshibs te brkyang la rtse mor byas pa gang yin pa 'di ni rdo rje gnod sbyin gyi'o// rdo rje bsdams pa las lag pa gnyis ka'i srin lag mthe'u chung gi tshigs kyi rtsa gshibs pa'i nang du mthe bo'i rtse mo gnyis bzhag la/ mdzub mo gnyis bkug ste rang rang gi mthe bo'i rgyab rang rang gi mdzub mo'i lto btsir ba 'di ni rdo rje khu tshur gyi'o// snying ga'i phyogs su rdo rje bsdams pa las mthe bong gnyis bsdams te gshibs la gzhag pa gang yin pa de ni de bzhin du rdo rje sgeg mo'i'o// rdo rje bsdams pa rab tu brkyang ba phreng ba 'ching ba'i tshul du bya ba phreng ba can zhes bya ba ni rdo rje phreng ba ma'i'o// rdo rje bsdams pa las byung ba'i rdo rje thal mo ni rdo rje thal mo'i mchog ste dam pa'o// de'i tshig 'byin pa'i tshul du kha nas gyen du 'byung ba ltar bya ba gang yin pa de ni/ thal mo'i mchog ni kha nas 'byung // zhes bya ste/ glu ma'i'o// rdo rje bsdams pa las byung ba'i gar byas la thal mo sbyar ba spyi bor gzhag pa ni gar ma'i'o// rdo rje bcings pa thur du blugs// zhes bya ba ni rdo rje bsdams pa bdug spos 'bul ba'i tshul du thur du blugs pa ni bdug pa ma'i'o// rang gi thal mo sbyar te gyen du gtor// zhes bya ba ni rdo rje bsdams pa las byung ba'i me tog gi thal mo byas pa'i thal mo de me tog 'bul ba'i tshul du gyen du 'thor ba ni me tog ma'i'o// mthe bo bsnyams te rab tu bsdams// zhes bya ba ni rdo rje bsdams pa la mthe bo gnyis gshibs la legs par bsdams te mar me'i tshul du gzhag pa 'di ni mar me'i'o// rab tu brkyang nas byug pa'o// zhes bya ba ni rdo rje bsdams pa shin tu brkyang la rang gi snying gar dris byugs pa'i tshul du byed pa ni byug pa ma'i'o// mdzub mo gcig tu bkug pa dang // zhes bya ba ni rdo rje bsdams pa las g.yas pa'i mdzub mo bsgreng la lcags kyu lta bur bkug pa 'di ni rdo rje lcags kyu'i'o// mthe bo gnyis ni mdud par bor// zhes bya ba ni rdo rje bsdams pa las mthe bong gnyis phan tshun mdud par bya ba ni rdo rje zhags pa'i'o// mthe bong mdzub mo gdu bur bcings// zhes bya ba ni rdo rje bsdams pa'i mthe bong dang mdzub mo gnyis lcags sgrog bcings pa ltar bya ba ni rdo rje lcags sgrog gi'o// rdo rje bcing ba mdzub mo bsdams// zhes bya ba ni rdo rje khu tshur gyi dam tshig gi phyag rgya las mdzub mo gnyis rdo rje mtshams sbyor du byas pa ni rdo rje 'bebs pa'i dam tshig gi phyag rgya'o// de nas 'di rnams zhes bya ba ni rdo rje dbyings la sogs pa'i dam tshig gi phyag rgya rnams 'dis bsgrub par bya ba yin pas na bsgrub pa ste/ thugs ka'i zla bar rdo rje rtse lnga par lhag par mos pas phyag rgya rnams snying gar gzhag pas bsgrub par 'gyur ro// de nyid ni dngos grub stsol ba la mi phyed pas na rdo rje bsgrub pa ste/ de nyid kyis na dam pa'o// de nyid bstan pa ni rang gi phyag rgya zhes bya ba ste/ rdo rje dbyings la sogs pa'i dam tshig gi phyag rgya snying gar gnas pa ni snying gar gzhag pa'o// yang ji ltar bsgrub par 'gyur zhe na/ sems dpa'i rdo rje ting nge 'dzin gyis zhes bya ba gsungs te/ sems dpa'i rdo rje ni bshad zin to// de la dmigs pa'i ting nge 'dzin ni/ sems dpa'i rdo rje ting nge 'dzin te/ sems dpa'i ting nge 'dzin rgyur gyur pa des zhes bya ba'i tha tshig go// de yang rang gi snying ga'i zla ba la rdo rje rtse lnga pa rnam par bsams la/ de nyid sgom zhing snying gar gzhag pa'i sbyor bas rang gi lha'i dam tshig gi phyag rgya bcings la bsgom par bya'o zhes bya ba'i don to// rdo rje dbyings sogs phyag rgya ni// zhes bya ba ni rdo rje dbyings ni rnam par snang mdzad do// de la sogs pa gang yin pa de ni rdo rje dbyings la sogs te/ don yod par grub pa'i mthar thug pa'o// de rnams kyi phyag rgya gang yin pa de ni/ rdo rje dbyings sogs kyi phyag rgya ste/ rnam par snang mdzad dang / rdo rje dang / rin chen dang / chos dang / las kyi rdo rje ma'i phyag rgya rnams dang / de bzhin du mi bskyod pa dang / rin chen 'byung ldan dang / 'od dpag tu med pa dang / don yod par grub pa'i phyag rgya rnams so// de rnams bcings pas rnam par snang mdzad la sogs pa'i de bzhin gshegs pa rnams 'dus pas zhes bya ba ni gcig tu tshogs par mdzad pas dkyil 'khor du byin gyis rlob par 'gyur ro// su zhig byin gyis rlob par mdzad ce na/ dkyil 'khor slob dpon slob mar bcas// zhes bya ba ste/ slob dpon gyi don dang slob ma'i don du dkyil 'khor gang zhig 'dri ba'i dkyil 'khor te/ de ma thag tu byin gyis rlob par mdzad pa'am/ dkyil 'khor slob dpon slob ma rnams// zhes bya ba dkyil 'khor dang slob dpon dang slob mar bcas pa byin gyis rlob par 'gyur ro// sems dpa'i rdo rje zhes bya ba la rdo rje sems dpa'i phyag rgya gang yin pa de ni sems ma rdo rje ma'i phyag rgya ste de bcings pas ni/ rdo rje 'dzin pa 'dra bar 'gyur// zhes bya ba rdo rje sems dpa' dang 'dra bar 'gyur ro// rdo rje lcags kyu ni rdo rje rgyal po ste/ de'i phyag rgya gang yin pa de ni rdo rje lcags kyu'o// rdo rje lcags kyu de bcings pas// sangs rgyas thams cad kun nas 'gugs// zhes bya ba thams cad spyan 'dren to// 'dod pa'i rdo rje ni/ rdo rje chags pa'i phyag rgya'i 'dod pa'i rdo rje'i'o// de'i sbyor ba ni phyag rgya bcings pa ste/ des na/ rdzogs sangs rgyas kyang mnyes par byed// ces bya ba dbang du byed do// kyang zhes bya ba'i sgras ni sems dpa' gzhan dag kyang zhes bya ba ston to// legs so bas ni stod par byed// ces bya ba ni/ sngags pa des lag pa gnyis kyis legs so zhes bya ba'i phyag rgya bcings na/ de bzhin gshegs pa rnams kyis stod par byed cing bsngags pa gsungs par 'gyur ro// rdo rje rin chen ni rdo rje rin chen no// de'i phyag rgya ni rin chen dang / rdo rje dang ldan pa gang yin pa ste/ de bcings par 'gyur pa ni/ sangs rgyas kun gyis de dbang bskur// zhes bya ba/ de bzhin gshegs pa rnams kyis kun nas dbang bskur bar 'gyur ro// rdo rje nyi ma'i phyag rgya gang yin pa de ni rdo rje nyi ma ste/ de bcings pas cir 'gyur zhe na/ sangs rgyas kun gyi 'od 'drar 'gyur// zhes bya ba ste/ sangs rgyas kyi 'od kyi gzi brjid 'di la yod pas na sangs rgyas kyi 'od de rdo rje nyi ma'o// de dang 'dra bar 'gyur ba ni sngags pa de dang mtshungs par 'gyur ro// rdo rje rgyal mtshan 'chang 'gyur ba// zhes bya ba la rdo rje rgyal mtshan 'chang ba ni rin chen dpal te/ de'i phyag rgya la de skad ces bshad do// rdo rje 'chang bar gyur pa ni rin chen dbal gyi dam tshig gi phyag rgya bcings la/ rdo rje dbal ni bdag go zhes bsgoms na sngags pa de nyid kyis/ re ba kun yang rdzogs par byed// ces bya ba sems can thams cad kyi sred pa thams cad yongs su rdzogs par byed par 'gyur ro// rdo rje bzhad pa'i tshul gyis ni// zhes bya ba ni rdo rje bzhad pa'i sbyor ba ste/ de'i dam tshig gi phyag rgya bcings pas so// des cir 'gyur zhe na/ sangs rgyas kun dang lhan cig bzhad// ces bya ba gsungs te/ rdo rje bzhad pa dang 'dra bar 'gyur zhes bya ba'i don to// chos kyi rdo rje ni rdo rje chos so// de'i phyag rgya gang yin pa de yang chos kyi rdo rje ste/ chos kyi rdo rje de bcing pas rdo rje chos dang 'dra bar 'gyur ro// rdo rje ral gri ni rdo rje rnon po ste/ de'i dam tshig gi phyag rgya yang rdo rje ral gri'o// de thogs pa ni yang dag par bcings pas nyon mongs pa thams cad des gcod do zhes pa'o// rdo rje 'khor lo ni rdo rje rgyu'o// de bstan par byas pa ni/ de'i dam tshig gi phyag rgya dam por bcings nas bsgoms pas brtan por bskyed pa'o// des ni/ dkyil 'khor gyi ni bdag por 'gyur// zhes bya ba dkyil 'khor gyi bdag po rdo rje 'khor lor 'gyur ro// rdo rje smra ba'i dam tshig gi phyag rgya bcings la de'i ngo bor bsgoms pa ni rdo rje smra ba'i sbyor ba'o// des ni/ rdo rje'i ngag mchog 'grub par 'gyur// zhes bya ba rdo rje smra ba'i dngos grub dam pa thob par 'gyur ro// rdo rje las kyi dam tshig gi phyag rgya ni rdo rje las so// de bcings pa ni/ rdo rje las dang 'dra bar 'gyur// zhes bya ba las kyi rdo rje dang 'dra bar 'gyur ba'o// rdo rje go cha'i dam tshig gi phyag rgya ni rdo rje go cha ste/ de brtan par byas pas bcings na lus rdo rje dang 'dra bar 'gyur ro// rdo rje gnod sbyin dang / dam tshig gi phyag rgya ni rdo rje mche ba mchog gi phyag rgya ste/ de bcings pas ma rungs pa'i bdud des 'joms par 'gyur ro// bcom ldan 'das rdo rje khu tshur gyi dam tshig gi phyag rgya ni rdo rje khu tshur ro// rdo rje khu tshur de dam zhing mi phyed pas bcings pas phyag rgya kun zhes bya ba rnam par snang mdzad la sogs pa'i phyag rgya rnams dbang du 'gyur zhes bya ba rang dbang du byed pa'o// 'di skad ston te rdo rje 'bebs pa'i dam tshig gi phyag rgyas bdag nyid la dbab pa byas la/ rdo rje khu tshur gyi dam tshig gi phyag rgya bcings te/ sems so sor rtogs pa la sogs pa byas nas/ dam tshig gi phyag rgya la sogs pa'i phyag rgya thams cad bcing bar bya'o// de yang badzra A be sha zhes bya bas rdo rje 'bebs pa'i dam tshig gi phyag rgya bcings la aH zhes bya bas bdag nyid la dbab par bya'o// de nas badzra muSh+Ti zhes bya bas rdo rje khu tshur gyi dam tshig gi phyag rgya bcing bar bya ste/ de ltar na phyag rgya thams cad 'grub par 'gyur ro// gal te de ltar mi phyed na sa ma ya s+t+waM zhes zlos shing phyag rgya chen po la sogs pa'i phyag rgya thams cad bcing bar bya'o zhes gsungs pa yin no// 'dzum pas zhes bya ba ni sgeg mo'i dam tshig gi phyag rgya'i rang bzhin gang yin pa des ni lha'i dga' ba rnams te/ byang chub kyi sems kyi dga' ba thob par 'gyur ro zhes bya ba'i don to// phreng ba yis ni zhes bya ba phreng ba ma'i dam tshig gi phyag rgyas ni rgyan rnams thob par 'gyur ro// glu mas zhes bya ba glu ma'i dam tshig gi phyag rgyas ni rtag tu skad gsal bar 'gyur ro// gar gyis zhes bya ba gar ma'i dam tshig gi phyag rgyas ni mchod pa rnams rnyed par 'gyur ro// bdug pas zhes bya ba ni bdug pa ma'i dam tshig gi phyag rgyas ni 'jig rten tshim par byed par 'gyur ro// me tog gis ni zhes bya ba me tog ma'i dam tshig gi phyag rgyas ni mdzes pa'i gzugs thob par 'gyur ro// mar me'i zhes bya ba ni mar me ma'i dam tshig gi phyag rgyas ni mig lnga thob pa'i phyir snang ba dag pa nyid du 'gyur ro// dri yis zhes bya ba ni byug pa ma'i dam tshig gi phyag rgyas ni lha rdzas kyi dri rnyed par 'gyur ro// rdo rje lcags kyu ni rdo rje lcags kyu'i dam tshig gi phyag rgya ste/ des ni yang dag par 'gugs par 'gyur ro// rdo rje zhags pas ni rdo rje zhags pa'i dam tshig gi phyag rgya ste/ des ni 'jug par byed do// rdo rje lcags sgrog ni rdo rje lcags sgrog gi dam tshig gi phyag rgya ste des ni 'ching bar byed do// rdo rje dril bu ni rdo rje 'bebs pa'i dam tshig gi phyag rgya ste/ des ni yang dag par 'bebs shing mnyes par byed do// de nas chos kyi phyag rgya rnams bshad do zhes bya ba ni chos thams cad rang bzhin gyis rnam par dag pa'o zhes rtogs pa ni chos so// de nyid ni sems can thams cad kyi rgyud la rgyas 'debs pas na phyag rgya'o// de ston par byed pa'i sgra la yang nye bar gdags pas de skad ces bya'o// badzra dz+nyA nA sangs rgyas rnams// zhes bya ba ni/ de bzhin nyid ni rdo rje ste/ de'i ye shes ni rdo rje'i ye shes so// de ston par byed pa badzra dz+nyA na zhes bya ba'i sgra'i tshul 'di ni de bzhin gshegs pa lnga po'i chos kyi phyag rgya yin no// rdo rje dbyings ni brtan par byed// ces bya ba ni de'i las de bzhin gshegs pa thams cad kyi sku dang gsung dang thugs rdo rje ni rdo rje dbyings te/ de brtan par byed pas na/ rdo rje dbyings ni brtan par byed// ces bya'o// 'di skad ston te/ de bzhin gshegs pa'i zlos pa pos rang bzhin gyis dag par mos pas lce la rdo rje dkar por bsam par gang gi tshe badzra dz+nyA na zhes bya ba dgod bar byas pa de'i tshe/ de'i sku dang gsung dang thugs rdo rjer 'gyur ro// rdo rje sems dpa' la sogs pa'i chos kyi phyag rgya'i dbang du byas nas/ de nas zhes bya ba la sogs pa gsungs te/ cho ga bzhin du zhes bya ba ni lha rnams dam tshig gi phyag rgyas bsgrubs nas/ ljags la chos kyi yi ge ji lta ba bzhin du bkod pa 'di ni cho ga bzhin zhes bya'o// sa ma ya s+t+waM zhes bya ba ni rang bzhin gyis dag pa'i tshul nyid kyis na 'da' bar mi bya ba ni khyed yin no zhes bya ba'i tha tshig go// phyag rgya kun gyi dbang por 'gyur// zhes bya ba ni phyag rgya yang yin la kun kyang yin pas na phyag rgya kun te/ rnam par snang mdzad la sogs pa'i dam tshig dang chos dang las dang phyag rgya chen po'o// phyag rgya de thams cad kyi bdag po yin pas na/ phyag rgya kun gyi dbang po ste/ chos kyi dbyings kyi rang bzhin rnam par snang mdzad chen po ni rdo rje sems dpa' ste/ de 'gyur ro// 'di ni rdo rje sems dpa'i chos kyi phyag rgya'o// a na ya so zhes bya ba ni khug cig ces bya ba ste rdo rje rgyal po'i'o// a ho su kha zhes bya ba ni thog ma dang tha ma med pa'i chos bdag med pa'i chags pa zhes bya ba'i tha tshig ste/ rdo rje chags pa'i'o// sA d+hU swA hA zhes bya ba ni legs pa ni rdzogs pa'i byang chub kyi spyod pa zhes gsungs pas/ pha rol tu phyin pa drug gi spyod pa'i ngo bo ste rdo rje legs pa'i'o// su ma hA s+t+waM zhes bya ba ni mdzes pa'i mchod pa ni mchod pa bzang po ste bsgrub pa'i mchod pa'i ngo bor sbyin pa ni khyod yin no zhes bod pa ste rdo rje rin chen gyi'o// rU po d+yo zhes pa ni gzugs nye bar gsal bar byed pas na gzugs snang ba ste/ nam mkha' dang mnyam pa nyid kyi ye shes kyi chos thams cad rang bzhin rab tu gsal bar mdzad pa zhes bya ba'i tha tshig go// chos kyi gzi brjid nyid du 'gyur// zhes bya ba ni rang bzhin gyis dag pa rtogs pa'i chos kyi rang bzhin can gyi bzi brjid 'di la mnga' bas na chos kyi gzi brjid de/ rdo rje nyi ma nyid du de 'gyur ro zhes bya ba'i don to// rdo rje gzi brjid kyi'o// ar+tha pra ba ti zhes bya ba ni don du gnyer bar bya ba yin pas na don te/ de bzhin gshegs pa'i stobs dang mi 'jigs pa la sogs pa'o// de rnams rtogs pa ni nor thob pa ste rdo rje dpal gyi'o// ha ha hUM zhes bya ba ni rgyu dang 'bras bu la dmigs pa'i chos kyi sbyin pa chen po rtogs pa'i tshul gyis ni/ sangs rgyas 'dzum pa cung zad bzhad pa thob cing rnyed par 'gyur te rdo rje bzhad pa nyid thob par 'gyur ro zhes bya ba'i tha tshig go// rdo rje bzhad pa'i'o// sar+b+ba ka ri zhes bya ba ni chos rnams rang bzhin gyis rnam par dag par thugs su chud nas sngon gyi 'phen pa'i stobs kyi shugs kyis gzugs thams cad yang dag par ston pa'i ting nge 'dzin gyis sems can thams cad kyi don rdzogs par mdzad pas na thams cad mdzad pa ste/ rdo rje chos kyi'o// duHkhats+tshe da zhes bya ba ni shes rab dang ye shes kyi ngo bo nyid kyis sdug bsngal thams cad du rnam par rtog par mi dmigs pas na sdug bsngal gcod pa ste/ rdo rje rnon po'i'o// bud+d+ha bo d+hi zhes bya ba ni rdzu 'phrul kyi rkang ba thugs su chud pas rdo rje dbyings la sogs pa'i dkyil 'khor chen po rdzogs par mdzad de/ sangs rgyas dang byang chub sems dpa'i dkyil 'khor kun gyi bdag por 'gyur ba ste/ sems bskyed pa tsam gyis chos kyi 'khor lo bskor bar 'gyur ro zhes bya ba'i tha tshig go// rdo rje rgyu'i'o// pra ti shab+da zhes bya ba ni brag ca ste/ so so yang dag par rig pa bzhi'i rang bzhin gyi shes rab spros pa med pa'i sgra ni ma skyes pa yin pa'i phyir sgra brnyan lta bu ste/ de lta bu gang yin pa de ni khyod yin no zhes bya ba'i tha tshig go// sangs rgyas rnams dang lhan cig smra// zhes bya ba ni/ rnam par snang mdzad la sogs pa'i sangs rgyas rnams dang lhan cig tu smra ba ste/ rdo rje smra bar 'gyur ro zhes bya ba'i tha tshig go// rdo rje smra ba'i'o// su ba shi twaM zhes bya ba ni rab tu dbang du byed pa nyid yin pas na shin tu dbang ba nyid de/ ma lus shing lus pa med pa'i mchod pa rnams kyis de bzhin gshegs pa thams cad mchod pa la dbang ba'o// kun gyi dbang dang ldan par 'gyur// zhes bya ba ni/ rigs kun nas kun du sangs rgyas kyi sprul pa'i phrin las rnams dang / sems can gyi don bya ba rnams la dbang ba nyid dang / gtso bo nyid du de 'gyur ro// zhes bya ba'i tha tshig ste/ rdo rje las kyi'o// nir pa ya s+t+waM zhes bya ba ni phyir mi ldog pa'i brtson 'grus kyis nyan thos dang rang sangs rgyas kyi sar ltung ba'i 'jigs pa med pas na 'jigs med nyid do// 'jigs med 'gyur zhes bya ba ni rdo rje bsrung bar 'gyur ro// rdo rje bsrungs pa'i'o// sha truM b+hak+Sha zhes bya ba ni 'dod chags pa'i nyon mongs pa dang nye ba'i nyon mongs pa rnams dang / lha'i bu'i bdud la sogs pa ni dgra rnams so// de so sor rtogs pa'i brtson 'grus dang / rnam par thar pa'i sgo rang bzhin gyis 'od gsal bas za zhing mi snang bar mdzad pas na dgra rnams za ba'o// rdo rje gnod sbyin gyi'o// sar+b+ba sid+d+hi zhes bya ba ni dam tshig dang / chos dang las dang phyag rgya chen po rnams kyi dngos grub rnams grub pa ste/ de ston par byed pa'i sgra la yang de skad ces bya'o// de smras na thams cad 'grub par 'gyur zhes bya ba phyag rgya thams cad 'grub par 'gyur ro// rdo rje khu tshur gyi'o// ma hA rA ti zhes bya ba ni dga' ba yang yin la chen po yang yin pas na dga' ba chen po ste mgu ba'o// sgeg mo'i chos kyi phyag rgya des ni lha'i mgu ba thob par 'gyur ro// rU pa sho be+e zhes bya bas phreng ba ma'i chos kyi phyag rgya gang yin pa des gzugs bzang nyid ces bya ba/ gzugs bzang ba nyid du gyur pa'i gzugs bzang ba nyid thob bo// shro tra sau khya zhes bya ba lha mo glu ma'i chos kyi phyag rgya gang yin pa des ni bde ba sbyin par byed do// sar+b+ba pU dza zhes bya bas gar ma'i chos kyi phyag rgya gang yin pa des ni legs par mchod pa nyid sbyin par byed pa'o// pra h+la da ni zhes bya ba bdug pa ma'i chos kyi phyag rgya gang yin pa des ni yid bde ba'i bde ba sbyin par 'gyur ro// pha la ga ni zhes bya ba ni me tog ma'i chos kyi phyag rgya gang yin pa des 'bras bu rnams te bsam gtan gyi 'bras bu dang / 'jig rten pa'i don gyi dngos grub la sogs pa'i 'bras bu thob par 'gyur ro// su te dza gri zhes bya ba mar me ma'i gang yin pa des ni gzi brjid chen po sbyin par byed do// su gan+d+ha gi zhes bya ba byug pa ma'i gang yin pa des ni dri'i mchog nyid sbyin par byed do// sdig mo la sogs pa'i chos kyi phyag rgya brgyad po 'di dag ni bod pa'i tshig gis brjod pa yin no// a ya hi dzaHrdo rje lcags kyu'i'o// a ya hi hUM hUM zhags pa'i'o// he s+pho Ta baM lcags sgrog gi'o// g+haN+Ta a a zhes bya ba ni rdo rje 'bebs pa'i chos kyi phyag rgya'o// sems ma rdo rje ma la sogs pa'i chos kyi phyag rgya ni rang gi snying po nyid yin no// dge ba zhes bya ba ni dkar po'o// lce la zhes bya ba ni gzugs brnyan gyi sbyor bas lce kun du gang bar gnas par bsam bar bya'o// rdo rje zhes bya ba ni rdo rje rtse lnga pa'o// de nas/ las kyi phyag rgya bcing ba bshad// ces bya ba ni brtson 'grus kyi rang bzhin gyi bya ba ni las so// de ston par byed pa lag pa'i tshul 'dra ba ni phyag rgya'o// de bcing ba bshad de zhes bya ba ni bcing ba'i mtshan nyid brtsam par bya'o// rdo rje khu tshur zhes bya ba ni dam tshig gi rdo rje khu tshur ro// dam bcings te zhes bya ba ni dam du btsir ba'o// mnyam par gzhag pas zhes bya ba ni rang gi lha la dmigs pa'i sems kyis so// gnyis su bya'o zhes bya ba ni so sor bya ba'o// rdo rje'i phyag rgya gnyis bcings te// zhes bya ba ni rdo rje khu tshur gyi phyag rgya gnyis su byas pa ni/ rdo rje'i phyag rgya gnyis te rdo rje khu tshur gyi phyag rgya gnyis su 'gyur ro// de nas bcings pa rab tu bshad// ces bya ba ni las kyi phyag rgya rnams kyi bcings pa'i mtshan nyid so sor phye ste rab tu bshad par bya'o// g.yon pa'i rdo rje zhes bya ba la sogs pa la/ snying ga na gnas pa'i g.yon pa'i rdo rje khu tshur gyi sor mo ni g.yon pa'i rdo rje mdzub mo ste/ de gzung bar bya'o// gang gis gzung zhe na/ g.yas pas zhes bya ba gsungs te/ g.yas pa'i rdo rje khu tshur gyis so// de ji lta bur gyur pa gzung zhe na/ bsgreng ba ste kha gyen du bltas te gnas pa zhes bya ba'i tha tshig go// byang chub mchog gi phyag rgya 'di// zhes bya ba la/ byang chub ni bla na med pa yang dag par rdzogs pa'i byang chub ba'o// de nyid ni mchog ste dam pa gang yin pa des gsal bar byed pas na/ phyag rgya de ni byang chub mchog ste/ de ston par byed pa bcom ldan 'das rnam par snang mdzad kyi las kyi phyag rgya'o// mi g.yo ba yi sa reg pa// zhes bya ba ni g.yon pa'i rdo rje khu tshur gyis chos gos kyi tha ma 'dzin pa'i tshul du bzhag la/ g.yas pa'i rdo rje khu tshur gyi sor mo thams cad brkyangs pas sa la reg pa'i tshul du bya ba ni sa la reg pa'o// de bzhin rin chen mchog sbyin pa'o// zhes bya ba la de bzhin zhes bya ba ni rnam pa de nyid kyis te/ ji ltar mi bskyod pa'i khu tshur g.yon pas chos gos 'dzin par mdzad pa'i tshul de bzhin du/ rin chen 'byung ldan gyi yang bya'o// rin chen 'byung ldan gyi de yang mchog sbyin pa ni g.yas pa'i rdo rje khu tshur bkan te/ sor mo thams cad brkyang la mchog sbyin pa'i tshul du bya'o// dpag med pa zhes bya ba ni tshe dpag tu med pa'o// ting nge 'dzin mchog ces bya ba ni ting nge 'dzin gyi dam pa'o// de ston par byed pa'i phyag rgya ni ting nge 'dzin mchog ste/ rdo rje khu tshur gnyis kyi sor mo thams cad brkyang la lhung bzed 'dzin pa'i tshul du phan tshun mthe bo'i rtse la phrad par gzhag pa'o// gdon mi za ba zhes bya ba ni don yod par grub pa ste de'i las kyi phyag rgya ni mi 'jigs pa sbyin pa'o// 'di skad ston te/ g.yon pa'i rdo rje khu tshur gyis chos gos 'dzin pa'i tshul du byas la/ g.yas pa'i sor mo thams cad brkyang la mi 'jigs pa sbyin pa'i tshul du bya'o// rdo rje'i las rnams ni dam tshig mi phyed pa'i las te/ de byed pa ni rdzogs par byed pa'o// bsgyings bcas gsor ba zhes bya ba ni sngar bshad pa'o// gnyis ka yis zhes bya ba ni g.yon dang g.yas kyi rdo rje khu tshur gnyis kyis te/ g.yon pa'i rdo rje khu tshur kha nang du bltas pa dkur bzhag la/ g.yas pa bkan te/ snying gar gyen du bstod pa'i tshul gyis gzhag pa 'di ni rdo rje sems dpa'i las kyi phyag rgya'o// lcags kyu 'dzin ltar gnas pa dang // zhes bya ba ni g.yas pa'i rdo rje khu tshur mdun du bzhag la de'i yang mdun du g.yon pa'i rdo rje khu tshur lcags kyu 'dzin pa ltar bya ba ni rdo rje rgyal po'i'o// mda' 'phang pa yi tshul dang ni// zhes bya ba ni g.yon pa'i rdo rje khu tshur snying gar bkan te bzhag la/ de'i steng du g.yas pa kha sbub ste bzhag nas yang g.yas pa'i rdo rje khu tshur gyis mda' 'dren pa'i tshul du byas la/ rna ba la thug gi bar du gzhu 'dren pa'i tshul du byas nas/ mnga' bkad nas 'phen pa ltar byed pa 'di ni rdo rje chags pa'i'o// legs so zhes pa snying gar gzhag // ces bya ba ni rdo rje khu tshur gnyis snying gar bzhag la mdzub mo dang mthe bos se gol ba rdebs pa 'di ni legs pa'o// dbang bskur ba ni rdo rje gnyis// zhes bya ba ni rdo rje khu tshur gnyis mdzod spu'i gnas su gzhag pa 'di ni/ dbang bskur ba ni rdo rje gnyis// zhes bya bar 'gyur ro// 'di ni rin chen gyi'o// snying gar nyi ma brtan par bya// zhes bya ba ni rdo rje khu tshur gnyis snying gar g.yas nas bskor te bskor bar bya ba ni rdo rje gzi brjid kyi'o// g.yon pa la ni gru mo gzugs// zhes bya ba ni g.yon pa'i rdo rje khu tshur la g.yas pa'i rdo rje khu tshur gyis gru mo gzugs pa ni rdo rje dpal gyi'o// de bzhin kha phyogs bskor bar bya// zhes bya ba ni rdo rje khu tshur gnyis dgod pa'i tshul du sgeg pa dang bcas pas yongs su bskor la kha'i gra gnyis su gzhag pa ni rdo rje bzhad pa'i'o// g.yas pa yis ni g.yon pa dbye// zhes bya ba ni g.yas pa'i rdo rje khu tshur gyis g.yon pa'i rdo rje khu tshur snying gar 'byed pa'i tshul du 'byed pa 'di ni rdo rje chos kyi'o// snying gar g.yon pa ral gri mdud// ces bya ba ni g.yon pa'i rdo rje khu tshur snying gar bzhag la/ g.yas pa'i rdo rje khu tshur gyis ral gri 'debs pa'i tshul du bya ba 'di ni/ snying gar g.yon pas ral gri gsod// ces bya ba ste rdo rje rnon po'i'o// mgal me'i 'khor lo bskor ba dang // zhes bya ba ni rdo rje khu tshur gnyis mgal me'i 'khor lo lta bur g.yas phyogs nas lus kyi phyi rol du bskor ba ni rdo rje rgyu'i'o// rdo rje gnyis ka kha nas dbyung // zhes bya ba ni rdo rje khu tshur gnyis kha nas gyen du bteg pa 'di ni rdo rje smra ba'i'o// rdo rje gar bskor zhes bya ba la sogs pa la/ rdo rje khu tshur gnyis bcings te// sgeg bcas mtha' nas dgrol ba yis// glog 'gyu ltar 'debs bskor ba ni// rdo rje'i gar zhes de bshad do// de nyid ni gar bskor ba ste/ des rdo rje khu tshur gnyis bskor ba de las byung ba'i thal mo sbyar ba spyi bor yang dag par bzhag na/ rdo rje las kyi phyag rgyar 'gyur ro// go cha zhes bya ba ni rdo rje khu tshur gnyis snying gar mdud pa'i tshul gyis yongs su bskor la/ yang mgrin pa dang ltag par/ yang snying gar/ de nas nu ma'i bar du slar yang snying gar/ de nas mgrin pa dang / rgyab dang dbang bskur ba'i gnas su mdud pa bya ba'i tshul gyis yongs su bskor la/ phreng ba bcing ba ji lta ba bzhin byas la/ mthar thal mo'i rting pa brdabs pas mnyes par byas la/ yang rdo rje khu tshur gnyis bcings te/ go bgo ba'i tshul gnyis rab tu sbyar ba ni rdo rje srung ba'i'o// mthe'u chung mche ba'i mchog ces bya ba ni rdo rje khu tshur gnyis kyi mthe'u chung brkyang la bkug pa'i mthe bo'i mchog gang yin pa de ni mche ba'i mchog ces bya ba ste de kha'i grwa gnyis su gzhag pa ni rdo rje gnod sbyin gyi phyag rgya'o// khu tshur gnyis ni mnan pa'o zhes bya ba ni rdo rje khu tshur gnyis phan tshun btsir ba 'di ni rdo rje khu tshur gyi'o// rdo rje 'gying ba zhes bya ba la sogs pa la/ rdo rje khu tshur gnyis dku gnyis su bzhag la/ bsam pa g.yos pas zhes bya ba smos pa'i khyad par gyis mdud par bya ba ni sgeg mo'i phyag rgya'o// phreng ba bcing dang zhes bya ba ni rdo rje khu tshur gnyis kyis phreng ba bcing ba'i tshul du byed pa ni phreng ba ma'i'o// kha nas dbyung zhes bya ba ni// rdo rje khu tshur gnyis kyis tshig 'byin pa'i tshul du byed pa 'di ni glu ma'i'o// rdo rje gar ni bskor ba yis// zhes bya ba ni rdo rje las kyi phyag rgya ltar gar bya ba nyid ces bya ba'i tha tshig ste/ rdo rje gar ma'i'o// rdo rje khu tshur gyis ni zhes bya ba ni rdo rje khu tshur gnyis kyis so// bdug pa la sogs de bzhin sbyin// zhes bya ba ni de bzhin te sngar bshad pa'i bdug pa ma la sogs pa'i phyag rgya'i tshul de las rdo rje khu tshur gnyis bdug pa 'bul ba'i tshul du thur du blugs pa ni bdug pa ma'i'o// rdo rje khu tshur gnyis me tog 'bul ba'i tshul du gyen du 'thor ba ni me tog ma'i'o// rdo rje khu tshur gnyis kyi mthe bong gnyis gshibs te bsgreng la mar me 'bul ba'i tshul du gzhag pa ni mar me ma'i'o// rdo rje khu tshur gnyis brkyang la rang gi snying gar dris byug pa'i tshul du byed pa ni byug pa ma'i'o// sangs rgyas kun la mchod pa yi// phyag rgya'i mchod pa byed pa'o// zhes bya ba ni mchod pa'i rgyur bdug pa ma la sogs pa'i mchod pa phyag rgya 'di dag brtag pa 'di yin no// mdzub mo lcags kyu bcing ba ni// zhes bya ba ni rdo rje khu tshur gnyis bcings la/ g.yas pa'i rdo rje khu tshur gyi mdzub mo lcags kyur bya'o// de bcing ba ni mthe'u chung las// zhes bya ba ni/ g.yon pa'i rdo rje khu tshur gyis mthe'u chung lcags kyur byas pa'i lcags kyu g.yas pa'i mdzub mo'i lcags kyu'i rtsa ba dgug par bcing ste/ bcings pa des/ mthe'u chung ste lcags kyu che// zhes bya ba ni rdo rje lcags kyu'i las kyi phyag rgya'o// mkhrig ma mdud pa zhes bya ba ni rdo rje khu tshur gnyis bcings la gcig la gcig gi mkhrig ma'i gnas kyi rgyab kyi cha sbyar ba de lta bu ni mkhrig ma mdud par gyur te/ rdo rje zhags pa'i'o// mdzub mo gnyis gdub ces bya ba ni rdo rje khu tshur gnyis bcings la de nyid kyi mdzub mo gnyis lcags kyu 'dra bar byas pa nang du thad kar bzhag ste/ phan tshun lcags sgrog bcing ba'i tshul du bya ba 'di ni mdzub mo gnyis gdu bur 'gyur te/ rdo rje lcags sgrog gi'o// rgyab gnyis kyang ni bsnyams te gzhag // ces bya ba ni rdo rje khu tshur gnyis bcings la phan tshun rgyab sbyar nas btsir ba 'di ni rdo rje 'bebs pa'i las kyi phyag rgya'o// sems ma rdo rje la sogs pa'i phyag rgya ni rdo rje sems ma dang / rin chen dang / chos dang / las kyi phyag rgya de nyid de dag gi phyag rgya yin par blta bar bya'o// de nas 'di rnams zhes bya ba ni las kyi phyag rgya rnams kyi'o// sgrub pa zhes bya ba ni 'dis sgrub pas na sgrub pa ste/ rang gi snying gar sna tshogs rdo rje bsam pa'o// rdo rje las ni byed dang mnyam// zhes bya ba ni/ rdo rje zhes bya ba de bzhin gshegs pa rnams kyi phrin las ni// sangs rgyas rnams kyi sprul pa dang / sems can gyi don bya ba rnams so// de byed pas na/ rdo rje las ni byed pa ste rdo rje las so// de dang mnyam pa ni mtshungs pa'o// de bstan pa'i phyir/ rdo rje kun dngos rdo rje ni// snying gar yongs su bsgom par bya// zhes bya ba gsungs te/ rdo rje thams cad rang bzhin no// rdo rje kun dngos rdo rje ste sna tshogs rdo rje zhes bya ba'i tha tshig go// de snying gar bsgom zhing bsam pa 'di ni de bsgrub pa yin no// ye shes phyag rgya bcings pas ni// sangs rgyas ye shes 'jug par 'gyur// zhes bya ba la/ byang chub mchog ni ye shes kyi phyag rgya ste/ byang chub kyi sems dang / sbyin pa dang / shes rab dang / brtson 'grus kyi pha rol tu phyin pa'i shes rab ye shes bsdus pa'i khu tshur de bcings par gyur na/ sangs rgyas kyi ye shes bzhi po yang dag par 'jug par 'gyur zhing rab tu zhugs la rnal 'byor pa la skye bar 'gyur ro zhes bya ba'i tha tshig go// mi g.yo ba'i zhes bya ba ni/ bcom ldan 'das mi bskyod pa'i las kyi phyag rgya ste/ de bcings pas ni g.yo ba med cing 'khrug pa med par 'gyur te/ bcom ldan 'das rin chen 'byung ldan gyi phyag rgya bcings pas ni gzhan la phan par byed de/ pha rol gzhan rnams la rjes su gzung ba'i phan 'dogs pa 'di la yod pas na gzhan la phan byed ldan pa ste de lta bur 'gyur ro// dam chos 'khor lo'i phyag rgya ni// chos kyi 'khor lo bskor bar 'gyur// zhes bya ba ni/ bcom ldan 'das 'od dpag tu med pa'i phyag rgya bcings na/ chos ston pas sems can gyi don byed par 'gyur ro// mi 'jigs zhes bya ba la sogs pa la/ mi 'jigs pa rab tu stsol ba'i mchog yin pas na/ mi 'jigs mchog ste bcom ldan 'das don yod par grub pa'o// de'i phyag rgyas ni mi 'jigs pa sbyin par 'gyur ro// rdo rje sems dpa' la sogs pa ni go sla'o// gdul bya'i skye bo spro ba bskyed pa'i phan yon gsungs pa yin no// de nas phyag rgya thams cad kyi// zhes bya ba rdo rje 'bebs pa'i dam tshig gi khu tshur ni/ dam tshig dang / chos dang / las dang / phyag rgya chen po rnams kyi'o// spyi'i phyag rgya bcings pa'i cho ga rgyas pa bshad de zhes bya ba ni/ spyi zhes bya ba thun mong du gyur pa'i bcing ba'i cho ga rgyas pa yin pas phyag rgya bcing ba'i cho ga rgyas pa zhes bya ste/ snying gar rdo rje bsdams pa dral ba'i mtshan nyid do// de bshad par bya'o// de nyid gsungs pa ni/ de la thog ma nyid du zhes bya ba ste/ rdo rje dbab pa'i dam tshig gi khu tshur gyi phyag rgya bcings pa nyid kyis/ dngos grub kyi cho ga rgyas pa'i dam tshig dang / chos dang / las dang / phyag rgya chen po rnams las/ thog ma nyid du rdo rje bcings pa'i sor mo snying gar gdab par bya ste zhes bya ba ni/ thal mo sbyar ba dang / rdo rje thal mo dang / rdo rje bsdams pa bcings la/ rang gi snying gar badzra ban+d+ha traT/ ces bya ba 'dis lan gsum dral ba ni/ khams gsum pa'i 'dod chags la sogs pa bag chags kyis 'ching ba gzhig par dka' ba ste/ rang bzhin gyis 'od gsal bar bsgoms pas gcod par ston pa yin no// de nas phyag rgya bcing ba kun ni/ rdo rje 'bebs pa la sogs pa'o// rang rang gi lus dang ngag dang sems rdo rje ni rnal 'byor pa'i'o// dbang du 'gyur ro zhes bya ba ni sgrub pa pos phyag rgya gang dang gang bcings pa de dang de rang gi las byed do zhes bya ba'i tha tshig go// de ltar phyag rgya thams cad bcing ba'i don gyi sngon du bya ba'i cho ga bstan nas da ni de rnams nyid grub pa'i don gyi cho ga gsungs pa ni/ de nas zhes bya ba la sogs pa gsungs pa yin te/ rdo rje dbab pa'i dam tshig gi phyag rgyar bshad pa/ badzra A be sha zhes zlos shing bcings la/ aHzhes bya bas bdag nyid la dbab par bya zhing // rang gi snying ga'i zla ba la rdo rje yang zhugs par bsam par bya'o// rdo rje zhes bya ba ni rang gi rigs kyi mtshan ma'i nye bar mtshon pa tsam yin par shes par bya'o// de nas babs nas grogs po nyid du nye bar gnas par 'gyur ro zhes bya ba ni rang gi rigs kyi mtshan ma'i khyad par gyi gzugs kyis babs shing yang dag par kun du zhugs nas grogs po nyid du nye bar gnas par 'gyur te/ grogs po dang 'dra bar dgos pa thams cad byed cing sgrub pa po gang 'dod pa de rdzogs par byed do zhes bya ba'i tha tshig go// de nas tiSh+Tha badzra zhes bya ba la sogs pas dbab pa brtan par byas nas/ badzra muSh+Ti zhes bya bas rdo rje khu tshur gyi dam tshig gi phyag rgya bcings nas/ badzra san+d+hi zhes brjod par bya'o// de nas phyag rgya bcings pa thams cad 'grub par 'gyur te/ gang gi phyir rgyud 'di nyid las// rdo rje khu tshur dam bcings pas// phyag rgya thams cad dbang du 'gyur// zhes bstan pa yin no// de nas sdig pa dral ba'i phyag rgyas sdig pa zad par byas nas/ de bzhin gshegs pa'i zlos pa pos ni sems so sor rtogs pa la sogs pa'i tshul gyis mngon par byang chub pa lnga'i rim pa bsgom par bya'o// rdo rje sems dpa' la sogs pa'i zlos pa pos sdig pa zad pa'i rjes thogs la phyag rgya'i dam tshig sems dpa' chen po bsgom par bya'o zhes bstan par bya ba'i phyir/ de nas phyag rgya'i dam tshig gi sems dpa' chen po rjes su dran par bya ste zhes bya ba gsungs te/ phyag rgya rnams kyi dam tshig yin pas na phyag rgya'i dam tshig ste/ dam tshig gi phyag rgya dang las kyi phyag rgya rnams bskyed pa'i rgyu zhes bya ba'i tha tshig go// dam tshig kyang yin la sems dpa' yang yin pas na/ phyag rgya'i dam tshig gi sems dpa' chen po ste/ chos kyi dbyings kyi mtshan nyid rnam par snang mdzad chen po'o// de rjes su dran pa ni bsgom pa'o// de rnam par bsgom pa ni 'di yin te/ thog mtha' med pa'i sems dpa' ni// nam mkha' skye ba'i mtshan nyid yin// kun tu bzang po kun bdag nyid// 'dod pa kun dang 'gro ba'i bdag // sems can kun gyi sems gang yin// bstan phyir sems dpa' zhes bshad do// mnyam par gzhag pas ting nge 'dzin// sems dpa' las ni rdo rjer 'gyur// sems dpa' byin rlabs sbyor ba yis// sems dpa' nyid du 'ang de 'gyur ro// bcom ldan sems dpa' de nyid de// rdo rje 'dod pa'i de bzhin gshegs// rang sems rab tu rtogs la sogs// sangs rgyas byang chub cho ga bzhin// de nyid de bzhin gshegs pa'i rigs// de nyid rdo rje'i rigs chen po// de nyid pad+ma'i rigs dag pa// de nyid nor bu'i rigs mchog go// zhes gsungs pa yin no// de ltar rdo rje sems dpa' dang / rdo rje sems dpa' las byung ba'i rigs thams cad rnam par bsgoms nas/ ma hA sa ma ya satwa haM zhes brjod par bya'o// de la dam tshig kyang yin la chen po yang yin pas na/ dam tshig chen po'i sems dpa' ste/ thog ma dang tha ma med pa'i chos kyi dbyings kyi ngo bo rnam par snang mdzad chen po'o// de las byung ba'am de'i ngo bo'i sems dpa' la sogs pa'i sku dang gsung dang thugs rdo rje'i mtshan nyid can ni dam tshig chen po'i sems dpa' chen po ste/ de'i ngo bo nyid ni bdag yin no zhes nga rgyal bskyed par bya'o// 'dis ni 'di skad ston te/ bdag ni sems dpa'i sku dang gsung dang thugs rdo rje'i ngo bo mig yor tsam yin gyi/ don dam par ni thams cad du gzugs can ma yin te/ de bas na thog ma dang tha ma med pa'i dam tshig chen po'i sems dpa' ni bdag yin no zhes pa'o// de bzhin gshegs pa'i rnal 'byor pas ni/ oM tsat+ta pra ti be d+haM ka ro mi zhes bya ba nas/ ya thA sar+b+ba ta thA ga ta sta tha a haM zhes bya ba'i bar 'di tsam zhig brjod par bya'i/ ma hA sa ma ya sa twa haM zhes bya ba ni ma yin te/ de bzhin gshegs pa dang / rdo rje dang / pad+ma dang / rin po che dang / nor bu'i rigs nyid ni/ rnam par snang mdzad chen po'i ngo bo nyid kyis na/ dam tshig chen po'i sems dpa'i rang bzhin yin pa'i phyir// badzra satwa zhes bya ba la sogs pa zlos pas kyang rigs kyi sgom pa pos rang gi lha'i rnal 'byor bya ba yin te/ bzlas pa'i don du bdag nyid ni// bsgoms na 'grub par 'gyur ba yin// zhes gsungs pa'i phyir ro// de ltar phyag rgya thams cad 'grub par bya ba'i phyir/ rang gi bsgom pa'i cho ga rgyas par bshad nas de bzhin gshegs pa'i rnal 'byor pa dang / de'i rigs kyi rnal 'byor pas rnam par snang mdzad la sogs pa'i rang gi phyag rgya chen po bsgom pa gsungs pa ni/ de la zhes bya ba la sogs pa gsungs pa yin te/ thog ma kho na zhes bya ba ni/ chos dang / las dang / phyag rgya chen po bcing ba'i sngon du zhes bya ba'i tha tshig go// rang gi phyag rgya bcings nas zhes bya ba ni rang gi lha'i dam tshig gi phyag rgya ni rang gi phyag rgya ste/ de bcing ba ni rang gi phyag rgya bcing ba'o// rang gi phyag rgya'i sems dpa' ni rnam par snang mdzad la sogs pa'i sku dang gsung dang thugs rdo rje'i ngo bo ste/ rang gi phyag rgya'i sems dpa' der sa ma ya haM zhes zlos shing bsgom par bya'o// de la sa ma ya zhes bya ba ni kun rdzob ste/ kun rdzob kyi gzugs can ni bdag go zhes bya ba'i tha tshig go// 'di dag kyang bshad zin pas ma smras so// de ltar rang gi dam tshig gi phyag rgya bcings la rang gi lha'i ngo bor bdag rnam par bsgoms nas rang gi lha'i rnal 'byor brtan par bya ba'i phyir/ rang gi lha'i dam tshig gi phyag rgya nyid kyis/ snying ga dang / dpral ba dang / lkog ma dang / spyi bor rdo rje dang / rin po che dang / pad+ma dang / sna tshogs rdo rje bskyed par bya'o// de brtan par bya ba'i phyir/ de nas zhes bya ba la sogs pa gsungs so// byin gyis brlabs pa'i sngags gsungs pa ni/ sa ma ya satwa a d+hi tiSh+Tha swa maM zhes bya ba yin te/ sa ma ya satwa zhes bya ba ni dam tshig gi sems dpa' zhes bod pa'o// a d+hi tiSh+Tha swa maM zhes bya ba ni bdag la byin gyis rlobs shig ces gsol ba 'debs pa'o// de ltar bdag byin gyis brlabs nas de bzhin gshegs pa'i zlos pa pos ni/ badzra d+hA tu zhes zlos shing rang gi phyag rgya chen po bcing bar bya'o// rdo rje sems dpa'i zlos pa pos ni badzra satwa zhes bya ba rang gi snying po zlos shing // sku gsung thugs kyi rdo rjes ni// rdo rje bsgyings par sems bskyed de// bsgyings bcas rdo rje gsor byed na// rdo rje sems dpar bdag nyid 'gyur// zhes bsam par bya'o// de bzhin du rdo rje rgyal po la sogs pa'i phyag rgya chen po bcing ba yang de bzhin du shes par bya'o// de bas na 'dis dam tshig gi phyag rgya bcings la/ phyag rgya chen po sbyar bar bya'o zhes bcom ldan 'das kyis gsungs pa yin no// de nas bsgrub par bya'o zhes bya ba ni de ltar cho ga 'dis phyag rgya bcings la de bzhin gshegs pa'i zlos pa pos ni/ dzaHhUM baM hoHzhes brjod la/ legs pa'i cho ga yid kyis ni// lus la sangs rgyas kun gzhug go// dam tshig mchog gi phyag rgya ni// sems dpa'i rdo rje la sogs pas// de ltar sems dpa' chen po bsgrub// dzaHhUM baM hoHzhes brjod cing // zhes bya ba'o// rdo rje sems dpa' la sogs pa'i sgrub pa pos ni/ phyag rgya chen po bcings la/ badzra satwa aH zhes bya ba la sogs pas mdun du rdo rje dbab pa ji lta ba bzhin du byas la/ rang gi dam tshig gi phyag rgya dang / badzra satwa dr-i sh+ya zhes bya ba la sogs pas blta ba byas la/ de nyid rang gi lus la dgug pa dang / gzhug pa dang / bcing ba dang / dbang du byas la bsgrub par bya'o// 'dis ni/ rdo rje dbab pa byas nas ni// phyag rgya chen po cho ga bzhin// bcings nas de yi mdun phyogs su// sems dpa' chen po de bsgom mo// ye shes sems dpa' de mthong nas// rang gi lus la bsgom par bya// bkug cing bcug la bcing ba dang // dbang du byas te sgrub pa'o// zhes gang gsungs pa de bshad pa yin no// de nas dngos grub kyi cho ga rgyas pa bshad de zhes bya ba ni dngos grub kyi don gyi cho ga rgyas pa yin pas na/ dngos grub kyi cho ga rgyas pa'o// nor bsgrub par 'dod pas rang gi lha'i sbyor ba rjes su spyad nas ji skad gsungs pa'i tshul gyis rdo rje'i dngos grub la sogs pa bsam pa nyid dang / shis pa'i sgra brjod par bya ba ni/ ar+tha sid+d+hi zhes bya ba ste gang gi phyir snying po 'dis nor gyi dngos grub tu 'gyur ba yin no// de nas rdo rje zhes bya ba la sogs pa la/ badzra sid+d+hi zhes zlos pa pos rdzu 'phrul gyi dngos grub bsgrub par 'dod pas kyang de bzhin du cho ga thams cad rjes su spyad la badzra sid+d+hi zhes lan gsum brjod par bya'o// de nas badzra dz+wa la zhes bya ba la sogs pa brjod par bya'o// de bzhin du rang gi lha'i rnal 'byor sngon du 'gro ba dang / cho ga thams cad rjes su spyad la/ rig 'dzin gyi dngos grub bsgrub par 'dod pas/ dang po kho nar 'di ltar badzra bi d+hA ra zhes lan gsum brjod par bya'o// de nas ni badzra d+hA ra zhes bya ba la sogs pa bzlas pa bya'o// de nas dam pa bsgrub par 'dod na zhes bya ba ni de bzhin gshegs pa dang / rdo rje sems dpa' dang / 'jig rten dbang phyug dang / rdo rje las kyi dngos grub ji skad du bshad pa ni dam pa ste/ de grub par 'dod cing don du gnyer na'o// rang gi phyag rgya'i snying pos bsgrub po zhes bya bas ni rnal 'byor pa gang gi lha'i khyad par gang yin pa de'i snying po blangs la lha'i khyad par byas nas/ badzra satwa zhes bya ba la sogs pa la de nyid kyi snying po lan gsum bzlas par bya'o// de nas badzra badzra zhes bya ba la sogs pa bzlas par bya'o// rnam par snang mdzad la sogs pa'i sgrub pa pos kyang badzra d+hA tu zhes bya ba nas badzra A be sha aHzhes bya ba'i bar gyis rang gi phyag rgya'i snying po zlos pa pos rnam par snang mdzad la sogs pa bsgrub par bya ste/ rang gi phyag rgya grub par bya ba'i phyir bzlas pa bya ba'i nges pa bshad pa yin no// de nas phyag rgya thams cad kyi// zhes bya ba ni rdo rje 'bebs pa'i bar gyis don gyi dngos grub la sogs pa'i phyag rgya'o// spyi'i zhes bya ba ni de bzhin gshegs pa dang / rigs thams cad kyi rnal 'byor pa rnams kyi thun mong du gyur pa'o// rdo rje zhes bya ba ni brtan par bya ba'i cho ga'o// gang zhig la brtan par bya zhe na/ rang gi lus dang ngag dang / sems rdo rje la'o// gang gi tshe brtan par bya zhe na/ nam phyag rgya'i byin gyi rlabs lhod par gyur tam zhes bya ba la sogs pa gsungs te/ nam zhes bya ba dus gang gi tshe phyag rgya chen po la sogs pa bsgom pa la 'jug pa'i sgrub pa po rnams de la dmigs pa'i sems gzhan du 'phyo ba dang / yul phyogs gzhan du 'gro ba la sogs pa'i rnam par rtog pa'i tshul gyis bcom par gyur pa de'i tshe/ phyag rgya'i ting nge 'dzin gyi mthu nyams par gyur pas na 'di ni phyag rgya'i byin gyi rlabs lhod par gyur pa zhes bya ba ste/ de'i tshe 'am bdag gtong bar 'dod na zhes bya ba ni gang gi tshe bsgoms pas yongs su dub par gyur na phyag rgya 'di dgrol bar 'dod pa yin te/ de'i tshe yang brtan par bya'o zhes dus kyi nges pa gsungs pa yin no// 'dis zhes bya ba ni oM badzra satwa zhes bya ba la sogs pa yi ge brgya pa gsungs pas so// 'dis ni mtshams med pa byas pa dang zhes bya ba la sogs pa la/ dngos grub thob par 'gyur ro zhes bya bar sbyar te/ mtshams med pa byas pa yang zhes bya ba ni/ la bzla ba gsungs pa yin te/ nges par myong bar 'gyur ba'i sdig pa chen po byas pas kyang 'grub par 'gyur na/ sdig pa chung ngu byed pa dang rgyud yongs su dag pa de dag ni lta smos kyang ci dgos kyi shin tu 'grub par 'gyur ro// de bzhin gshegs pa thams cad bslus pa dang zhes bya ba ni de bzhin gshegs pas gsungs pa gang yin pa 'di ni ngas byas kyi/ bstan bcos 'di ni sangs rgyas kyis gsungs pa ma yin no zhes smra ba ni de bzhin gshegs pa thams cad slu bar byed pa de dag kyang ngo // dam pa'i chos la smod pa ni dam pa'i chos rku ba'i sdig pa chen po byed pa ste/ 'di dag ni sangs rgyas kyis gsungs pa ma yin gyi/ 'di ni snyan dang gas mkhan gyis byas pa yin no zhes de bzhin gshegs pas gsungs pa'i tshig gam don spong bar byed pa de yang ngo // nyes pa thams cad byas pa dang // zhes bya ba ni tshul khrims dang / kun du spyod pa dang / 'tsho ba log pa dang / ldan pa de dag kyang rdo rje sems dpa' brtan par gyur pas 'grub par 'gyur zhing // de bzhin gshegs pa thams cad kyi phyag rgya ni/ sku dang gsung dang / thugs rdo rje lta bu'i ting nge 'dzin thob pa ni rdo rje sems dpa' brtan par gyur pa ste/ de las tshe 'di nyid ji ltar 'dod pa zhes bya ba dngos grub dam pa la sogs pa'i dngos grub dang / nor chen po 'grub pa dang / dbang du bya ba dang / dbab pa dang / bskrad pa dang / dgug pa dang / bcing ba dang / rmongs par bya ba dang / smyo bar bya ba la sogs pa ni dngos grub thams cad ces bya ba'i sgrar bshad do// dngos grub dam pa zhes bya ba ni de bzhin gshegs pa dang / rdo rje sems dpa' dang / rdo rje rin chen dang / rdo rje chos dang / rdo rje las dang / rig 'dzin gyi dngos grub ni dngos grub dam pa'o// rdo rje'i dngos grub ces bya ba ni rdzu 'phrul rnam pa bzhi'i dngos grub bo// rdo rje sems dpa'i dngos grub ces bya ba ni sems dpa' bcu drug gi dngos grub la rdo rje sems dpa'i dngos grub ces bya'o// de bzhin gshegs pa'i dngos grub ces bya ba ni/ de bzhin gshegs pa lnga'i dngos grub bo// bar du zhes bya ba'i sgra ni sgeg mo la sogs pa'i dngos grub nas/ rdo rje 'bebs pa'i bar gyi dngos grub ston te/ 'di lta bu'i dngos grub rnams des thob par 'gyur ba'o// de nas phyag rgya thams cad ces bya ba ni de bzhin gshegs pa dang / rigs thams cad kyi dam tshig dang / chos dang / las dang / phyag rgya chen po rnams so// de rnams kyi dgrol ba'i don gyi cho ga rgyas pa ni phyag rgya dgrol ba'i spyi'i cho ga rgyas pa ste/ dam tshig bcing bas bcings pa rnams dam tshig gi 'ching ba dang bral ba ni dgrol ba'o// de la thog ma nyid du zhes bya ba ni gshegs su gsol ba'i dus kyi sngon du ste/ phyag rgya dgrol bar byas pa'i rjes la/ lha rnams gshegs su gsol zhes bya ba'i tha tshig go// gang dang gang nas zhes bya ba ni bzlas te gsungs pa'o// 'di skad ston te phyag rgya gang snying ga'i phyogs nas byung ba de de nyid du dgrol bar bya'o zhes bya ba nas/ gang spyi gtsug nas byung ba ni de nyid nas so zhes bya ba'i bar du'o// de la rdo rje sems dpa' la sogs pa'i gnas kyi nges pa ni smras zin to// de bzhin gshegs pa rnams kyi brjod par bya ste/ rdo rje sems dpa'i gnas ni mi bskyod pa'i'o// rdo rje rin chen gyi gnas ni rin chen 'byung ldan gyi'o// rdo rje chos kyi gnas ni 'od dpag tu med pa'o// rdo rje las kyi gnas ni don yod par grub pa'i'o// spyi gtsug gi gnas ni rnam par snang mdzad kyi'o// 'dir sbyar ba ni 'di lta bu yin te/ rnam par snang mdzad kyi gnas su badzra d+hA tu zhes zlos shing dam tshig gi phyag rgya bcings la badzra muHzhes bya bas rnam par snang mdzad kyi gnas su dgrol la/ de'i phyag rgya thams cad dgrol bar bsam par bya'o// de bzhin du rdo rje 'bebs pa'i bar gyis dam tshig phyag rgya bcings la badzra A ba sha zhes zlos shing badzra muHzhes bya bas rdo rje 'bebs pa'i gnas su dgrol la/ de'i phyag rgya thams cad dgrol bar bsam par bya'o// snying ga nas byung ba'i rdo rje rin chen gyi phyag rgya zhes bya ba la sogs pa la/ 'phags pa nam mkha'i snying po'i dam tshig gi phyag rgya snying gar bcings la/ de nas bteg ste rang gi dbang bskur ba'i gnas mdzod spu'i phyogs su bzhag la/ badzra rat+na a b+hi Shiny+tsa zhes bya bas phyag rgya thams cad dbang bskur ba byas nas/ phyag rgya thams cad rnam par snang mdzad la sogs pa'i rang bzhin can gyi rin po che'i cod pan gyis dbang bskur bar 'gyur ro// mdzub mo gnyis kyis zhes bya ba la sogs pa la/ yang 'phags pa nam mkha'i snying po'i dam tshig gi phyag rgya gnyis su byas la/ sar+b+ba mu dra me dr-iSh+Ti ku ru ba ra ka ba be+e tse na baM zhes bya ba 'di dang / de bzhin du mdzub mo gnyis kyis de rnams la go cha bcing bar bya zhing // de nyid kyi dar dpyangs dang phreng ba dkri zhing bcing bar bya'o// de nas dar dpyangs dpyang ba byas nas/ badzra tu Sh+ya ho zhes bya ba dang / mnyam pa'i thal mos mthar mnyes par bya'o// rdo rje lta bur 'gyur ro zhes bya ba ni/ de la go cha bgo ba dang phreng ba bcing ba dag gis sngags pa lus dang sems rdo rje ltar mi phyed pa nyid du 'gyur ro zhes bya ba'i tha tshig go// yang na rdo rje sems dpas kyang bya'o zhes bya ba ni badzra satwa zhes rdo rje sems dpa' bzlas pas kyang bshad ma thag pa de thams cad du 'gyur ro zhes bya ba'i tha tshig go// yang ji ltar 'gyur zhe na/ rdo rje sems dpa' zhes bya ba la sogs pa gsungs te/ gang gi phyir rdo rje sems dpa' lhan cig ces bya ba gsungs te/ lhan cig bzlas na 'grub par 'gyur// ji ltar 'dod pa zhes bya ba ni/ bsam pa gang kho nas bzlas pa zhes bya ba'i tha tshig go// gang zhig 'grub par 'gyur zhe na/ bdag bde bar zhes bya ba gsungs te/ gang zhig sems bde ba'i bdag nyid can de ni bde ba'i bdag ste/ dpal rdo rje sems dpa' bsgoms pas sems bde ba rnams 'grub par 'gyur ro// ji ltar zhe na/ bzlas pa tsam gyis so// phyag na rdo rjes gsungs pa bzhin// zhes bya ba ni ji ltar bcom ldan 'das phyag na rdo rjes bde ba'i bdag nyid can dag 'grub par 'gyur gyi/ bde ba ma yin pa'i bdag nyid can sems rnam par g.yengs pa rnams ni ma yin no zhes gsungs pa bzhin du'o// rdo rje sems dpa' la sogs pa yang yin la sems dpa' rnams kyang yin pas na/ rdo rje sems sogs sems dpa' rnams te/ rdo rje rgyal po la sogs pa nas rdo rje 'bebs pa'i bar rnams so// de rnams kyi bsgrub pa dang las kun ni/ phyag rgya chen po la sogs pa dang las rnams te/ bsgrub pa dang las da dag thams cad la/ 'dir ni ci dgar bzlas nas ni// zhes bya ba ni/ 'dir zhes bya ba rgyud 'dir ni bsgom pa gtso bo yin gyi grangs kyi bzlas pa gtso bor mi bya'o// 'dis ni 'di skad ston te/ rgyud 'dir ni bsgom pa gtso bor gyur pa yin gyi de bas na ji tsam 'dod pa tsam gyi sngags bzlas par bya'i grangs kyi bzlas pa ni mi bya'o// de ltar rang gi rgyud kyi cho ga gsungs nas/ snying po phyag rgya sngags rig rnams// zhes bya ba la sogs pas des 'dul ba'i skye bo rnams kyi phyir rgyud gzhan gyi cho ga yang gsungs pa yin te/ de la snying po'i sgras ni rigs thams cad kyi dkyil 'khor chen po las gsungs pa'i snying po rnams la bya bar bshad do// phyag rgya ni gzugs kyi dkyil 'khor las gsungs pa'o// sngags ni chos kyi dkyil 'khor las gsungs pa rnams so// rig pa rnams ni rigs thams cad kyi las kyi dkyil 'khor las gsungs pa las bya bar bshad do// de rnams kyang // ji ltar 'dod pa'i tshul gyis ni// zhes bya ba ni rnal 'byor dang / bya ba dang / spyod pa dang / gnyi ga'i rgyud la sogs pa'i cho ga'i tshul gyis so// rtog pa las bshad pa ni rang gi lhas gsungs pa'i rtog pa la sogs pa dang / rtog pa gzhan gyi cho ga de ni rtog pa las bshad pa ste/ rtog pa las bshad pa des so// rang byas pa'am zhes bya ba ni/ rang gi lhas rang gi bsgrub pa gsungs pa gang yin pa de ni rang byas pa zhes bya ste/ rang gis byas pa des kyang ngo // bsgrub pa 'dir ni thams cad do// zhes bya ba ni sngar bshad pa thams cad kyis zhes bya ba'i tha tshig go// gsang ba'i mchod pa ni mchod pa gsang ba ste rdo rje sgeg mo la sogs pa'o// brjod pa ni badzra lA s+ye zhes bya ba la sogs pa zlos shing sgeg mo la sogs pa gsang ba'i mchod pa bzhi bya'o// rdo rje bstod pa ni rdo rje rnams kyi bstod pa yin pa'am/ rdo rje bstod pa'i glu yin pas na rdo rje bstod pa'i glu ste/ de blangs pa ni glur len pa'o// 'dis zhes bya ba ni 'og nas bshad do// oM rdo rje sems dpa' bsdus pas ni// zhes bya ba ni byang chub kyi mtshan nyid can gyi sems dang mi bskyod pa'i rigs ni rdo rje sems dpa'o// de bsdus pa ni bsgoms pa'i stobs kyis nye bar blangs pa'o// rdo rje rin chen bla na med// ces bya ba ni sbyin pa'i pha rol tu phyin pa dang / de'i 'bras bu rin po che'i rigs ni rdo rje rin chen no// de nyid bla na med pa'o// de bas na/ rdo rje sems dpa' bsdus pas ni// zhes bya ba mi bskyod pa'i rigs rtogs pas na/ rdo rje rin chen bla na med// ces bya ba nyon mongs pa bag chags dang bcas pa dang bral ba'i rin po che'i rigs dang mnyam par gyur cig ces rnal 'byor pa la gsol ba 'debs pa'o// rdo rje chos ni glur blangs pas// zhes bya ba ni shes rab kyi pha rol tu phyin pa'i ngo bo'i sems dang sems las byung ba dang pad+ma'i rigs ni rdo rje chos so// de glur blangs pa ni chos thams cad rang bzhin gyis rnam par dag pa'o zhes so sor rtogs pa ste/ de yang gsal ba'i dbye bas rnam pa sna tshogs par so sor rtogs pa yin te/ de bas na glur blangs pa zhes gsungs pa yin no// de ltar gyur pas/ rdo rje las ni byed par 'gyur// zhes bya ba ste/ brtson 'grus kyi pha rol tu phyin pa dang / las kyi rigs ni rdo rje ste/ de la bod pa'o// sangs rgyas kyi sprul pa dang / 'gro ba'i don byed pa ni 'di las yin te/ rdzogs par byed par 'gyur bas na/ rdo rje'i las ni byed par 'gyur// zhes gsol ba 'debs pa'o// 'dis ni 'di skad ston te/ rdo rje glu len cing re re zhing rdo rje khu tshur gnyis las byung ba'i gar byas la/ rdo rje sgeg mo la sogs pa'i las kyi phyag rgya bcings la mchod pa bya'o// de ltar gsang ba'i mchod pa bzhes phyi dang nang du bcas pa'i dkyil 'khor yang dag par mchod la/ de bzhin du gar dang glu len cing gar las byung ba'i rdo rje bdug pa ma la sogs pa'i las kyi phyag rgya bzhi dang / phyi'i bdug pa la sogs pa lag pa gshibs pas blangs la/ nang gi dkyil 'khor yang dag mchod nas phyi'i dkyil 'khor mchod par bya'o zhes bstan pa'i phyir/ de nas dbus kyi dkyil 'khor du rdo rje bstod pa'i glu 'di nyid kyis zhes bya ba la sogs pa gsungs so // mchod pa de dag rang rang gi gnas su gzhag go zhes bya ba ni sgeg mo la sogs pa'i phyag rgya bcings na/ sgeg mo la sogs pa'i tshul du rnal 'byor pas bsgoms pa gang yin pa de/ sgeg mo la sogs pa'i gnas su yid kyis gzhag pa la gzhan gyis phyag rgya bcing bar bya'o// de nas zhes bya ba la sogs pa la/ de ltar slob dpon gyis dkyil 'khor gyi de bzhin gshegs pa thams cad la mchod pa byas nas/ dkyil 'khor thams cad ci nus par mchod cig ces slob ma la bsgo ste/ de bzhin gshegs pa'i rigs thams cad la gsol zhing zhu bar bya'o// de nas mchod pa byed du bcug la/ ji ltar zhugs pa'i rnam pa zhes bya ba bsam pa gang zhig gis zhugs pa ste/ de rnams ci 'byor ba'i zhes bya ba ni rdzas ci yod pas so// de nyid bshad pa ni ro dang zhes bya ba la sogs pa yin te/ de la ro thams cad ni/ mngar ba dang / skyur ba dang / lan tshwa ba la sogs pa'i dbye bas phye ba dang ldan pa'i kha zas ni ro dang kha zas thams cad do// gnas pas na gnas pa ste/ spyod lam gar la sogs pa'i tshul dang / glu ma la sogs pa yang gzung ngo // ro dang kha zas dang spyod lam la sogs pa'i yo byad thams cad dkyil 'khor chen por dbul bar bya ste/ de thams cad kyis ji ltar zhugs pa rnams mgu zhing tshim par bya'o// de ltar tshim par byas nas ci zhig bya zhe na/ de bzhin gshegs pa thams cad kyi zhes bya ba la sogs pa gsungs te/ de bzhin gshegs pa thams cad kyi dngos grub yin pas/ de bzhin gshegs pa thams cad kyi dngos grub ste/ rnam par snang mdzad la sogs pa nas rdo rje 'bebs pa'i bar gyi phyag rgya chen po la sogs pa grub pa'o// de'i don gyi rdo rje brtul zhugs ni nges par bya ba ste/ rdo rje yongs su mi 'dor ba de sbyin par bya'o// 'di zhes bya ba ni rang gi lag na gnas par gsungs pa'o// de zhes bya ba ni/ byang chub sems gang de rdo rje// zhes bcom ldan 'das kyis gang gsungs pa'o// 'di ci zhig yin zhe na/ sangs rgyas thams cad nyid ces bya ba gsungs te/ sangs rgyas thams cad kyi ngo bo nyid yin pas na sangs rgyas nyid de/ rdo rje 'di ni sangs rgyas lnga'i rang bzhin nyid yin no zhes bya ba'i tha tshig go// rdo rje sems dpa'i lag na 'dug // khyod kyis kyang ni rtag tu bcang // zhes bya ba ni gang gi phyir sangs rgyas thams cad kyi rdo rje 'di rdo rje sems dpa'i lag na 'dug pa yin la/ de bas na de'i go 'phang thob par bya ba'i phyir khyod kyis kyang rtag tu bcang bar bya'o// 'di gang gi brtul zhugs yin zhe na/ phyag na rdo rje'i brtul zhugs brtan// zhes bya ba gsungs te/ 'di ni phyag na rdo rje'i brtul zhugs mi phyed cing brtan pa yin no// de nas slob mas rang gi mgor rdo rje bzhag la/ oM sar+b+ba ta thA ga ta zhes bya ba la sogs pa'i sngags bzlas par bya'o// de bzhin gshegs pa thams cad la gsol ba btab la zhes bya ba ni bcom ldan 'das de bzhin gshegs pa thams cad bdag ni so so'i skye bor gyur pas/ cho ga lhag pa dang ma tshang ba gang ci bgyis pa de dag thams cad bdag la bzod par mdzod cig ces brjod par bya'o// de ltar gsol ba btab ste/ sems ma rdo rje ma'i phyag rgya bcings nas kha gyen du bstan te bkrol la/ oM khyed kyis zhes bya ba la sogs pa yang brjod par bya'o// oM khyed kyis sems can don kun mdzad// ces bya ba ni khyed kyis sems can gyi don skal ba ji lta ba bzhin mdzad pas na/ sems can don kun mdzad de/ bag chags bsgo ba la sogs pa'i mtshan nyid can no// rjes su mthun par dngos grub stsol// zhes bya ba ni bag chags ji ltar bsgo ba'i tshul dang mthun pa ni rjes su mthun pa ste/ gang gi phyir skal ba ji lta ba bzhin du bag chags bsgo ba la sogs pa dang / rjes su mthun pa'i dngos grub stsal ba 'dis// khyed kyis sems can gyi don kun mdzad pa'o// sangs rgyas yul du bzhud par mdzod// ces bya ba ni/ sangs rgyas rnams kyi yul ni sangs rgyas kyi yul te/ sems can gyi don dang chos kyi dbyings so// de nas slar yang gshegs par gsol// zhes bya ba ni gang gi tshe bdag spyan 'dren par bgyid pa de'i tshe/ khyed gshegs par mdzad du gsol zhes pa'o// de ltar dkyil 'khor thams cad la bya'o zhes bya ba ni gzungs kyi dkyil 'khor nas brtsams te/ rigs thams cad kyi dkyil 'khor du ji skad gsungs pa'i cho ga 'di thams cad bya'o// dam tshig mchog gi phyag rgya ni rnam par snang mdzad la sogs pa'i phyag rgya rnams so// de rnams bcings par gyur pa las dgrol bar bya ste/ phyag rgya thams cad gang dang gang nas byung ba de dang de nas dgrol lo zhes sngar bshad pa'i dam tshig gi phyag rgya rnams kyis dgrol bar bya'o// 'di skad ston te/ dkyil 'khor gyi ni dbus nyid du// ci rigs par ni mchis nas kyang // zhes bya ba nas brtsams te/ dkyil 'khor phyi rim phyogs su ni// sems dpa' chen po rnams kyang gzhag // ces bya ba'i bar 'dis dkyil 'khor dang / sngags dang / phyag rgya dang / bsrung ba dang / dgug pa dang / bzlas pa dang / bsgom pa dang / sbyin sreg gi de kho na nyid bstan pa las/ gang gi phyir dkyil 'khor gzugs can dang gzugs can ma yin pa 'dir bstan la/ sngags kyi de kho na nyid ni rgyud phyi ma las ston to// de ma tshig gsum sgom par byed pa na lha rnams phyag rgya bzhis nges par rgyas gdab par bya ba ni phyag rgya'i de kho na nyid do// bdag bsrung ba la sogs pa ni/ bsrung ba'i de kho na nyid do// bsdu ba la sogs pa ni sngar spyan drangs pa'i de kho na nyid do// bzlas pa dang bsgom pa ni sngon du bsnyen pa la sogs pa thams cad bya ba yin pas na/ de dag gi de kho na nyid do// dkyil 'khor la sogs par sbyin sreg bya ba ni/ sbyin sreg gi de kho na nyid yin par bstan to// de nas phyag rgya thams cad dgrol ba'i spyi'i cho ga rgyas par bshad do zhes bya ba nas/ phyag na rdo rjes gsungs pa bzhin// zhes bya ba'i gzhung gis ni/ phyag rgya thams cad nye bar bsdus pa'i de kho na nyid ston to// de nas gsang ba'i mchod pa brjod cing // rdo rje bstod pa'i glu blangs te/ gsang ba'i mchod pa bzhi bya'o// zhes bya ba nas brtsams te/ bdug pa la sogs pas mchod pa byed du bcug la zhes bya ba'i bar gyi gzhung dang / de bzhin du de bzhin gshegs pa thams cad la gsol ba btab la zhes bya ba nas brtsams te/ badzra sa twa muHzhes bya ba'i bar gyi gzhung gis ni/ mchod nas gshegs su gsol ba'i mtshan nyid can gyi de kho na nyid ston to// gzhan dag ni de kho na nyid dgu po 'di dag gi yul dang bral ba'i gzhung gis cho ga'i de kho na nyid ston pa yin no// la la ni rnam par snang mdzad la sogs pa nas rdo rje 'bebs pa'i bar gyi ngo bo de kho na nyid sum cu rtsa bdun ni de kho na nyid bcu dang tha dad par 'dod do// kha cig ni mi rigs te/ gang gi phyir 'di dag kyang phyag rgya chen po la sogs pa'i tshul gyis na/ phyag rgya chen po'i khongs su gtogs pa yin pas logs shig tu ma bzhag go zhes zer ro// yang de kho na nyid bcu po 'di dag 'bras bu dang rgyu dang / don dam pa'i de kho na nyid kyi dbye bas rnam pa gsum du 'gyur ro// de la don gyi dngos grub la sogs pa ni 'bras bu'i de kho na nyid do// de thob pa'i thabs ni rgyu'i de kho na nyid do// don dam par rgyu dang 'bras bu'i dngos po med pa'i ngo bo nyid yin pas na/ don dam pa'i de kho na nyid yin par bshad pa yin no// yang na shes rab dang thabs kyi dbye bas de kho na nyid rnam pa gnyis su 'gyur ro// don dam pa dang kun rdzob kyi de kho na nyid do// de la de kho na nyid bcu po 'di dag don dam par bsgom pa yin pas na don dam pa'i de kho na nyid du gsungs pa yin la/ kun rdzob tu yang ji skad du gsungs pa'i dbye bas phye ba 'di dag yod pa nyid de/ de bas na kun rdzob kyi de kho na nyid du gsungs pa yin no// rdo rje dbyings kyi dkyil 'khor chen po 'dir de kho na nyid ji ltar bstan par byas pa de bzhin du/ gzungs kyi dkyil 'khor nas brtsams te rigs thams cad la yang shes par bya'o zhes bya ba'i tha tshig go// de bzhin gshegs pa thams cad kyi theg pa chen po ni rnam par snang mdzad dang / rnam par snang mdzad chen po'i mtshan nyid do// de mngon par rtogs pa ni khong du chud cing mngon sum du byas pa'i don to// de las rtog pa gang skye ba de ni rtog pa ste/ 'di ni rnam par snang mdzad kyi phyag rgya chen po'i zhes bya ba nas/ 'di ni rdo rje 'bebs pa'i phyag rgya chen po zhes bya ba la sogs pa'o// phyag rgya chen po la sogs pa brtag pa'i tshul de nyid kyis gzhan du rtog pa zil gyis mnan nas/ mdzes shing 'bar ba ni rtog pa'i rgyal po'o// rtog pa'i rgyal po de las rdo rje dbyings kyi dkyil 'khor chen po'i cho ga rgyas pa rdzogs so zhes bya ba ni mthar thug pa nyid do zhes bya ba'i tha tshig go// rdo rje dbyings kyi dkyil 'khor chen po'i rnam par 'grel pa rdzogs so// // de ltar phyag rgya chen po gtso bor gyur pa rdo rje dbyings kyi dkyil 'khor chen po bstan nas/ da ni dam tshig gi phyag rgya chen po gtso bor gyur pa gzugs kyi dkyil 'khor ston par bzhed pas/ de nas zhes bya ba la sogs pa gsungs pa yin te/ de nas zhes bya ba ni de ma thag pa'i sgra ste/ dang po sbyor ba'i rjes thogs la'o// 'dir dang po sbyor ba'i ting nge 'dzin ni rdo rje dbyings kyi dkyil 'khor chen po las gsungs pa'i rdo rje sems dpa'i sprul pa la sogs pa'o// de bzhin gshegs pa thams cad ni rnam par snang mdzad la sogs pa nas rdo rje 'bebs pa'i bar ro// de rnams kyi gnyis su med pa'i dran pa dang shes rab dang yang dag par ldan pa'i thugs ni rdo rje'i gzugs so// de'i dam tshig ni rdo rje'i gzugs kyi lha mo la sogs pa'i sku'o// de'i 'byung ba ni de bzhin gshegs pa thams cad kyi thugs kar gnas pa'i sems dpa' rdo rje las byung ba gang yin pa 'di ni de bzhin gshegs pa thams cad kyi rdo rje'i gzugs kyi dam tshig 'byung ba rdo rje'o// de la dmigs pa'i ting nge 'dzin gang yin pa de la yang ming de skad ces bya ste/ ting nge 'dzin de la snyoms par zhugs pa ni/ gzugs kyi lha mo sprul pa'i rnam par thugs rtse gcig tu mdzad ces bya ba'i tha tshig go// bcom ldan 'das phyag na rdo rje de nyid ces bya ba ni/ de bzhin gshegs pa thams cad kyi thugs la gnas pa'i sems dpa' rdo rje'i gzugs kyis ched du brjod pa 'di ched du brjod do zhes bya bar sbyar ro// rdo rje 'dzin pa ni 'dir rdo rje sems dpa' la sogs pa nas rdo rje 'bebs pa'i bar la bya ste/ de rnams kyi gzugs 'dzin pa'i ngang tshul 'di la mnga' bas na rdo rje 'dzin pa'o// rdo rje 'dzin pa'i gzugs 'dzin pa 'ba' zhig tu ma zad kyi/ kun du 'bar ba'i snying po yang yin te/ kun nas 'bar ba'i snying por byas pa ni kun du 'bar ba'i snying po'o// de lta bu de su zhig yin zhe na/ rdo rje gzugs kyi dam tshig gi phyag rgya'i lha mo rnams zhes bya ba gsungs te/ rdo rje'i gzugs ni bshad zin to// de rnams kyi dam tshig gi phyag rgya rdo rje rtse lnga pa la sogs pa nas rdo rje dril bu'i bar gyi gzugs te/ des nye bar mtshon pa'i lha mo rnams ni/ rdo rje gzugs kyi dam tshig gi phyag rgya'i lha mo rnams so// de rnams su gyur pa ni kun du bzang po la sogs pa nas rdo rje 'bebs pa'i bar gyi gzugs rig pa'i lha mo rnams su gyur to zhes bya ba'i tha tshig go// de lta bu'i rdo rje'i gzugs kyi lha mo dam tshig gi phyag rgya'i lha mo rnams su gyur nas de bzhin gshegs pa thams cad kyi thugs las byung ste/ 'jig rten gyi khams thams cad kyi zhes bya ba la sogs pas ni spros pa ston pa'o// 'jig rten gyi khams thams cad na sangs rgyas rnams kyi gdul bya de bzhin gshegs pa'i snying po can gyi sems can gang yin pa de rnams kyi ye shes bsgrubs te zhes bya bar sbyar te/ rnam par snang mdzad la sogs pa de bzhin gshegs pa thams cad kyi rdo rje'i gzugs ni/ de bzhin gshegs pa thams cad kyi rdo rje'i gzugs so// de nyid ni ye shes te/ ji skad du bshad pa'i dran pa dang / shes rab dang / yang dag par ldan pa'i thugs so// de bsgrub pa ni gdul bya rnams kyi rgyud la rdo rje gzungs kyi ye shes bskyed ces bya ba'i don to// de bzhin gshegs pa thams cad kyi tshig gi phyag rgya'i gzugs su gyur nas zhes bya ba ni/ kun du bzang mo la sogs pa'i lha mo'i gzugs mi snang bar byas nas rdo rje la sogs pa'i gzugs su sprul te/ de bzhin gshegs pa thams cad dang 'brel ba'i rdo rje dbyings kyi dkyil 'khor chen po ji skad bshad pa'i bkod pa'i tshul gyi rim pas zla ba'i dkyil 'khor rnams la bkod de/ ched du brjod pa 'di ched du brjod do// e ma'o zhes bya ba ni ngo mtshar du gyur pa'o// byang chub sems dpa'/ sems can kun la phan bzhed pa// zhes bya ba ni phan par bzhed pa nyid do// ci zhig ngo mtshar che zhe na/ 'dul ba'i dbang gis zhes bya ba la sogs pa gsungs te/ gang gi phyir 'dul ba'i dbang gis te/ sems can yongs su smin par bya ba'i dbang gis dpa' bo zhes bya ba/ nyon mongs pa bag chags dang bcas pa spangs pa nyid kyi rnam par rtog pa thams cad kyis mi bskyod pa yin na/ bud med gzugs su mdzad par 'gyur// zhes bya ba de don yod pa ma yin zhing nyon mongs pa spangs su zin kyang // 'di lta bu mdzad pa 'di ni ngo mtshar che'o// de ltar gzungs kyi dkyil 'khor sprul nas/ de nas zhes bya ba la sogs pas gzungs kyi rig pa gsungs par ston to// de bzhin gshegs pa thams cad kyi ye shes ni rnam par snang mdzad dang / rdo rje sems ma dang / rin chen ma dang / chos ma dang / las ma rnams kyi ji skad du bshad pa'i gzungs rnams ni ye shes so// de rnams las byung nas kyang zhes bya ba la sogs pa ni phyag rgya'o// de'i dam tshig ni rdo rje dbyings kyi dbang phyug ma'i dkyil 'khor ro// de nyid ni rdo rje dbyings so// de'i ting nge 'dzin gang gis byin gyis rlob cing brtan par byed pa de ni byin gyis brlab pa zhes bya ba'i ting nge 'dzin te de la snyoms par zhugs pa ni/ rdo rje dbyings kyi dbang phyug ma'i dkyil 'khor brtan pa'i rnam par thugs rtse gcig tu mdzad ces bya ba'i tha tshig go// de bzhin gshegs pa thams cad kyang yin la/ rdo rje sems dpa' yang yin pas de bzhin gshegs pa thams cad kyi rdo rje sems dpa' ste/ mi bskyod pa dang de'i rigs rnams so// de rnams kyi dam tshig gi ye shes ni mi bskyod pa'i rigs kyi phyag rgya bskyed pa'i rang bzhin te/ ji skad du bshad pa'i gzungs ni ye shes so// de rnams las skyes pa'i rdo rje rtse lnga pa la sogs pa'i gzugs ni phyag rgya yin pas de skad ces bya'o// de'i dkyil 'khor ni rdo rje thugs kyi dkyil 'khor ro// de gang byin gyis rlob pa de ni byin gyis rlob pa zhes bya ba'i ting nge 'dzin to// de la snyoms par zhugs pa ni rdo rje thugs kyi dkyil 'khor brtan par byed pa'i rnam par thugs rtse gcig tu mdzad ces bya ba'i bar du'o// de bzhin gshegs pa thams cad kyang yin la rdo rje rin po che yang yin pas/ de bzhin gshegs pa thams cad kyi rin po che ste/ rin chen 'byung ldan la sogs pa'i rigs rnams so// de'i dam tshig ni ye shes te rin chen 'byung ldan gyi rigs bskyed pa'i rgyu'o// ji skad du bshad pa'i gzungs ni ye shes so// de las byung ba'i rdo rje rin po che'i phyag rgya ni de bzhin gshegs pa thams cad kyi rdo rje rin po che'i dam tshig gi ye shes kyi phyag rgya'o// de rnams kyi dkyil 'khor ni rang gi dbang bskur ba'i dkyil 'khor ro// de gang gi byin gyis brlab pa ni de byin gyis brlab pa'i ting nge 'dzin to// de la snyoms par zhugs pa rang gi dbang bskur ba'i dkyil 'khor brtan par bya ba'i phyir thugs rtse gcig tu mdzod ces bya ba'i bar du'o// de bzhin gshegs pa thams cad kyi rdo rje chos ni 'od dpag tu med pa la sogs pa'i rigs rnams so// de rnams kyi dam tshig gi ye shes ni snga ma bzhin du shes par bya'o// de rnams las byung ba'i rdo rje pad+ma la sogs pa'i phyag rgya rnams ni de bzhin gshegs pa thams cad kyi rdo rje chos kyi dam tshig gi ye shes kyi phyag rgya'o// de'i dkyil 'khor ni tshe tshad med pa'i chos kyi dkyil 'khor te/ de ting nge 'dzin gang gis byin gyis rlob pa de ni/ de byin gyis brlab pa zhes bya ba'i ting nge 'dzin te/ ting nge 'dzin de la snyoms par zhugs pa'o// de bzhin gshegs pa thams cad kyi rdo rje las ni gdon mi za bar grub pa la sogs pa'i sna tshogs rdo rje bskyed pa'i rgyu'i ye shes ni/ de bzhin gshegs pa thams cad kyi las kyi dam tshig gi ye shes so// de rnams las byung ba'i sna tshogs rdo rje la sogs pa'i phyag rgya rnams ni de bzhin gshegs pa thams cad kyi las kyi dam tshig gi phyag rgya'o// de'i dkyil 'khor ni rdo rje thams cad kyi dkyil 'khor ro// de ting nge 'dzin gang gis byin gyis brlab pa de ni de byin gyis brlab pa zhes bya ste/ ting nge 'dzin de la snyoms par zhugs nas rang gi rig pa'i mchog 'di smras so zhes re re zhing kun la yang sbyar ro// de bzhin gshegs pa thams cad kyi gzungs chen po ni kun du bzang mo la sogs pa ste/ de rnams kyi dam tshig gi phyag rgya bzhi po bshad do// kun du bzang mo zhes bya ba ni kun nas bzang ba ste/ byang chub kyi mtshan nyid can gyi thugs kyi tshul gyis sam/ de'i rgyu mthun pa las byung bas so// de bzhin gshegs pa thams cad bsdus pa'i rgyu nyid kyis na/ de bzhin gshegs pa'i lcags kyu ma'o// dga' ba ni mgu ba ste byang chub kyi sems bsgoms pa'i stobs kyis byang chub kyi sems kyi dga' ba gang yin pa'o// de'i chags pa ni dga' ba la chags pa ste shin tu zhen pa yin la/ de'i ngo bo nyid yin pa'am/ de las byung ba nyid kyis na/ de la yang dga' ba la chags pa zhes bya'o// rdzogs pa'i byang chub la spyod pa'i mtshan nyid can gyi legs pa nyid yin pas sam/ de'i rgyu mthun pa las byung bas legs ldan ma'o// byang chub kyi mtshan nyid can gyi sems las byung ba yin pas na 'di dag ni gzungs chen mo rnams so// nor gyi sbyin pa ni rin po che'o// des mchog tu gyur pas na rin po che'i gtso mo'o// de bzhin du mi 'jigs pa sbyin pa'i rin po che'o// de nyid ni 'jigs pa'i mun pa sel ba nyid kyis sgron ma dang chos mthun pa'i phyir ro// de las byung zhing de'i rgyu mthun pa yin pas na rin po che'i sgron ma'o// byams pa'i sbyin pa ston par byed pa'i rgyal mtshan gyi phyag rgya ni rgyal mtshan gyi rtse mo'o// de'i dpung rgyan gyis nye bar mtshon pa gang yin pa de ni rgyal mtshan gyi rtse mo'i dpung rgyan ma'o// de bzhin gshegs pa thams cad kyi chos kyi sbyin pa ston par byed pa'i cung zad 'dzum pa ni bzhad pa ste/ de 'di la mnga' bas na bzhad pa dang ldan ma'o// nor dang / mi 'jigs pa dang / byams pa dang / chos kyi sbyin pa'i rin po che ni rin po che'o// de ston par byed pa dag la yang rin po che'i gzungs zhes bya'o// rdo rje pad+mo ni chu skyes kyi mtshan ma gang la mnga' ba de ni rdo rje pad+ma'o// kun nas 'dzin cing de bzhin du nyon mongs pa dang / shes bya'i sgrib pa 'joms par byed pa'i gzungs shes rab kyi pha rol tu phyin pa'i rang bzhin kun du 'dzin pas na kun 'dzin ma'o// 'khor lo thams cad ni dkyil 'khor thams cad de/ de gang la mnga' ba de ni 'khor lo thams cad ma'o// chos thams cad ni ngag gi spros pa dang bral ba ste/ brag ca dang 'dra'o zhes bya ba'i sgra rnams stong du zlos shing mngon du byed pa gang yin pa de ni stong du zlos ma'o// shes rab kyi pha rol tu phyin pa'i chos kyi rang bzhin de las byung ba'i gzungs ni chos kyi gzungs rnams so// sangs rgyas kyi sprul pa dang sems can gyi bya ba rnams 'grub pa'i mchog yin pas na/ dngos grub kyi gtso mo'o// sangs rgyas nyid 'dod pa thams cad la phyir mi ldog pa'i brtson 'grus kyis bsrung ba'am/ de'i gzugs kyis bsrung bas na thams cad srung ba ma'o// bgegs dang log 'dren thams cad la re re zhing drag po'i gzugs bstan nas mdangs dang gzi brjid 'phrog par mdzad pas na mdangs slar 'phrog ma'o// de bzhin nyid kyi khu tshur gyis gzungs thams cad rgyas 'debs pas na gzungs kyi phyag rgya'o// brtson 'grus kyi pha rol tu phyin pas byang chub kyi sems la sogs pa rdzogs par byed pa nyid kyis sems can thams cad du khyab pa nyid kyis ni thams cad ces bya ba la/ de'i ngo bo nyid ma yin pa'am/ de las byung ba yin pas thams cad kyi gzungs rnams so// rdo rje gsang ba ni gzungs kyi dkyil 'khor te/ de'i dam tshig gi phyag rgya bzhi po bshad do// phyag rgya 'di dag ni rdo rje sems ma la sogs pa yin te/ gang gi phyir rjes thogs nyid la pha rol tu phyin pa de dag nyid las zhes gsungs la/ de dag nyid las zhes bya ba ni dkyil 'khor chen po las gsungs pa'i rdo rje sems ma la sogs pa yin la/ rdo rje'i pha rol tu phyin pa la sogs pa zhes bya ba'i sgras ni/ rin po che dang / chos dang / las kyi pha rol tu phyin pa bsdu'o// de bzhin gshegs pa thams cad kyi rdo rje gsang ba ni gzungs kyi dkyil 'khor ro// de nyid ni dam tshig yin la/ de dag tu gzungs sdud pa'i dam tshig gi phyag rgya rnams te/ gang gi phyir de rnams re re'i phyag rgyas gzungs thams cad yang dag par bsdus pa'o// de rnams gang du gzhag par bya zhe na/ rdo rje dbyings kyi dbang phyug ma'i dkyil 'khor chen po zhes bya ba gsungs so// rdo rje gsang ba'i mchod pa ni sgeg mo la sogs pa ste/ de rnams kyi dam tshig gi phyag rgya bzhi po bshad do// de dag nyid de zhes bya ba ni rdo rje dbyings kyi dkyil 'khor chen por gsungs pa'i sgeg mo la sogs pa'i mtshan ma'i phyag rgya rnams dgod do// bdug pa ma la sogs pa dang / rdo rje 'bebs pa'i bar gyi snying po rnams ni 'dir rdo rje dbyings kyi dkyil 'khor chen por gsungs pa nyid yin par shes par bya'o// de nas 'dir rdo rje 'bebs pa'i bar gyi mtshan ma'i phyag rgya yang de rnams nyid dgod par bya'o// 'dis ni de nas zhes bya ba nas dgod do zhes bya ba'i bar gyi gzhung gis ni gzungs kyi dkyil 'khor gyi dkyil 'khor rgyal po mchog ces bya ba'i ting nge 'dzin gnyis pa bstan pa yin no// de nas las kyi rgyal po mchog ces bya ba'i ting nge 'dzin gsum pa ni snga ma kho na bzhin du shes par bya'o// gzungs kyi dkyil 'khor las gsungs pa'i dngos grub rnams ni/ gzungs kyi dkyil 'khor du dam tshig dang dbang bskur ba thob pa rnams kyis bsgrub par bya ba yin pas/ de rnams kyis phyag rgya chen po la sogs pa bsgrub par bya ba'i phyir dang / slob dpon gyi las kyi cho ga dang / slob ma gzhug pa la sogs pa'i cho ga rgyas pa ni/ de nas zhes bya ba la sogs pa gsungs pa yin no// de nas zhes bya ba'i sgra ni rjes thogs nyid la ste/ gang gi zhe na/ rdo rje dbyings kyi dkyil 'khor chen po las gsungs pa'i rnal 'byor chen po byas la/ gzungs kyi rig pa thams cad re re zhing bzlas brjod khri byas la/ zhag bdun gyi bar du gzungs kyi dkyil 'khor las gsungs pa'i ting nge 'dzin gsum bsgoms pas so// rdo rje gsang ba zhes bya ba la rdo rje ni gnyis su med pa'i ye shes sems dang sems las byung ba'o// gzungs kyi rang bzhin can gyi gsang ba ni rdo rje gsang ba ste/ ming de skad ces bya ba'i dkyil 'khor chen po gang yin pa de bshad pa ni gsungs pa'o// de la rdo rje yang yin la chen po yang yin pas na rdo rje chen po ste/ rnam par snang mdzad la sogs pa nas rdo rje 'bebs pa'i bar gyi gzungs kyi tshul gyis sems dang sems las byung ba'i mchod rten la sogs pa nas/ rdo rje dril bu'i phyag rgya ni rdo rje chen po ste/ rdo rje chen po de rnams kyi dkyil 'khor 'di bshad pa'o// 'dis ni 'di skad ston pa yin te/ rdo rje dbyings kyi dbang phyug ma la sogs pa'i lha mo'i gzugs sbra bar bya ba'i phyir/ mchod rten la sogs pa nas rdo rje dril bu'i bar gyi phyag rgya sprul pa gang yin pa de ni rdo rje gsang ba'o// de nyid ni rdo rje chen po'o// de rnams kyi dkyil 'khor gang yin pa de ni rdo rje gsang ba zhes bya ba'i rdo rje chen po'i dkyil 'khor ro// rdo rje'i dkyil 'khor zhes bya ba la rdo rje ni mtshan ma'i phyag rgya rnams so// dkyil 'khor dam pa ni mchog ste/ de rab tu bshad par bya'o// ji lta bu zhe na/ rdo rje dbyings dang 'dra bas na// zhes bya ba gsungs te/ sprul pa'i gzungs kyi dkyil 'khor ni 'dir rdo rje dbyings te de dang 'dra'o// ming ji skad bya zhe na/ rdo rje gsang ba zhes bshad do zhes bya ba'o// dkyil 'khor chen po'i tshul du ni// zhes bya ba ni/ rdo rje dbyings kyi dkyil 'khor chen po'i dbyibs dang 'dra ba'o// dkyil 'khor thams cad bri bar bya// zhes bya ba ni phyi dang nang du bcas pa bri bar bya'o// dkyil 'khor kun gyi dbus su ni// zhes bya ba ni rdo rje dbyings kyi dbang phyug ma rdo rje thugs kyi rang gi dbang bskur ba'i ming bri ba ni/ dkyil 'khor kun gyi dbus su ni// zhes bya ba'i don to// sangs rgyas phyag rgya zhes bya ba ni/ rdo rje dbyings kyi dbang phyug ma la sogs pa ste/ de rnams kyi mtshan ma bri bar bya'o// ji ltar bri bar bya zhe na/ mchod rten khri la legs 'dug pa// rdo rje dbyings kyi dbang mor bshad// ces bya ba gsungs te/ de la khri ni rig pa'i rten te/ de'i steng du ji ltar grags pa'i mchod rten bri ba 'di ni rdo rje dbyings kyi dbang mo zhes bya ba bcom ldan 'das rnam par snang mdzad kyi mchod rten gyi phyag rgya'o// 'di skad ston te/ kha khyer gsum pa'i rig pa'i gnas kyi khri bris la/ de'i steng du pad+ma dang / de'i yang steng du zla ba'i dkyil 'khor/ de'i steng du mchod rten dbu nub tu bltas pa bri bar bya'o// rdo rje sems ma nas brtsams te/ rdo rje 'bebs pa'i bar gyi mtshan ma yang re re zhing rig pa'i khri'i steng du bri bar bya'o// rdo rje brtsegs zhes bya ba ni rdo rje rtse lnga pa chur gnas pa bris la/ de'i steng du rdo rje rtse lnga pa gnyis pa mgo shar du bltas par rdo rje la rdo rje bri ba ni rdo rje brtsegs zhes bya'o// rdo rje thugs zhes bshad pa'o// zhes bya ba ni byang chub kyi mtshan nyid can mi bskyod pa'i thugs ni rdo rje'i thugs so// de ston par byed pa'i phyag rgya la rdo rje thugs zhes brtags pa yin te/ 'di ni mi bskyod pa'i gnas su bya'o// rdo rje rin chen khri yi steng // zhes bya ba ni/ rdo rje rtse lnga pas rtse mo mtshan pa'i yid bzhin gyi nor bu rin po che mgo lho phyogs su bltas pa/ rin chen 'byung ldan gyi gnas su rang gi dbang bskur ba'i ming gi phyag rgya bri bar bya'o// rdo rje pad+ma zhes bya ba la sogs pa la/ pad+ma dmar skya 'dab ma bcu drug pa la/ 'di'i dbus na pad+ma 'dab ma brgyad pa kha legs par bye ba/ steng gi brgyad kha ma bye ba/ de'i lte ba na rdo rje rtse lnga pa gnas pa 'di ni rdo rje pad+mo zhes bya ba ste/ 'od dpag tu med pa'i gnas su mgo nub tu bltas bar bri ba 'di ni mtshon cha zhes bya ba'i phyag rgya ste/ shes rab kyi pha rol tu phyin pa'i ral gri'i gzugs kyi mtshon chas gzung ba dang 'dzin pa'i rnam par rtog pa 'joms pas na mtshon cha zhes bya bar bshad ces bya ba yin no// las kyi rdo rje ni rtse mo bcu gnyis pa'i ji skad bshad pa'i rdo rje las ma'i gzugs mgo byang du bltas pa'i sna tshogs rdo rje 'di ni don yod par grub pa'i gnas su bya bas na rdo rje kun zhes bya bar bshad ces bya'o// rdo rje bri bar bya zhes bya ba ni rdo rje sems dpa'i gnas su rdo rje rtse lnga pa 'greng ba bri'o// rdo rje rgyal po'i gnas su lcags kyu gnyis so// rdo rje chags pa'i gnas su rdo rje gnyis 'khyud pa chung ngu bri'o// rdo rje legs pa'i gnas su mkhrig ma'i bar du yod pa rdo rje dang bcas pa'i lag pa gnyis kyis legs so zhes sbyin pa'i tshul du bya'o// rdo rje rin chen gyi gnas su yid bzhin gyi nor bu rin po che ji skad du bshad pa'i mtshan nyid can no// rdo rje nyi ma'i gnas su ni nyi ma'i dkyil 'khor lte ba na rdo rje rtse lnga pa yod pa 'di ni rdo rje nyi ma'i phyag rgya'o// dpal gyi gnas su ni yid bzhin gyi nor bu'i rgyal mtshan gyi phyag rgya'o// bzhad pa'i gnas su ni rdo rje gnyis kyi bar du so'i phreng ba gnyis bris pa ni bzhad pa'i phyag rgya'o// rdo rje chos kyi gnas su ni sngar bshad pa'i mtshan nyid can gyi rdo rje pad+ma'i dbus su rdo rje rtse lnga pa yod pa bri'o// rdo rje rnon po'i gnas su ni rdo rje ral gri'o// rdo rje rgyu'i gnas su ni 'khor lo rtsibs brgyad pa rtsibs rnams rdo rje rtse gcig pa lta bur bya'o// rdo rje smra ba'i gnas su ni rdo rje rtse lnga pas mtshan pa'i lce'o// rdo rje las kyi gnas su ni ji skad du bshad pa'i mtshan nyid can gyi sna tshogs rdo rje kun du rtse mo zhes bya ba'o// rdo rje srung ba'i gnas su ni go cha'i phyag rgya mtha' gnyis su rdo rje rtse lnga pa gnyis dang ldan pa'o// rdo rje gnod sbyin gyi gnas su ni mche ba gnyis rtsa ba'i cha na rdo rje rtse lnga yod pa'o// rdo rje khu tshur gyi gnas su ni dam tshig gi khu tshur gyis yongs su bzung ba'i rdo rje rtse lnga pa bri bar bya'o// rdo rje sems ma la sogs pa ni rdo rje dbyings su gsungs pa nyid bri ba'i cho ga yin no// sgeg mo'i gnas su ni rdo rje rtse lnga pa gnyis so// phreng ba ma'i gnas su ni rdo rje rin po che'i phreng ba'o// glu ma'i gnas su ni rdo rje pi wang ngo // gar ma'i gnas su ni mkhrig ma'i bar dang bcas pa'i lag pa gnyis/ rdo rje rtse gsum pa dang bcas pas gar byed pa'o// bdug pa ma'i gnas su ni spos snod do// me tog ma'i gnas su ni me tog gi snod rdo rje me tog gis gang ba'o// mar me'i gnas su ni rdo rje mar me'i sdong bu'o// byug pa'i gnas su ni rdo rje dri'i dung chos so// rdo rje lcags kyu'i gnas su ni rdo rje lcags kyu'i phyag rgya'o// zhags pa'i gnas su ni rdo rje zhags pa'o// lcags sgrog gi gnas su ni rdo rje lcags sgrog go// rdo rje 'bebs pa'i gnas su ni rdo rje dril bu bri bar bya'o// phyag rgya thams cad kyang rdo rje 'bar bas bskor ba'o// mi bskyod pa'i rigs las byung ba rnams ni mgo shar du bltas pa'o// gzhan dag ni mgo lho dang / nub dang / byang du bltas pa'o// mtshams su gnas pa rnams ni mgo mtshams su bltas pa bya'o// phyi rol du yang zhes bya ba ni phyi'i dkyil 'khor gyi khyams la ji ltar rigs pa'i tshul dang mi 'gal bar byams pa la sogs pa rang gi mtshan ma yang dag par bri bar bya ste/ de nyid bshad pa ni byams pa la sogs pa rang gi mtshan/ ji ltar dga' ba bzhin du bri// zhes bya ba gsungs pa yin no// ji ltar dga' ba zhes bya ba ni 'di yin te/ shar phyogs kyi khams kyi nang du rdo rje rtse lnga pa nyis brgya lnga bcur gcig gis ma tshang ba bri'o// de bzhin du lho phyogs su ni rdo rje rin po che'o// nub tu ni rdo rje pad+ma'o// byang du ni sna tshogs rdo rje'o// yang na byams pa dang / mthong ba don yod dang / ngan song kun 'dren dang / mya ngan dang mun pa thams cad nges par 'joms pa'i blo gros kyi mtshan ma shar phyogs kyi khyams kyi nang du snga ma bzhin du rdo rje bzhi bri'o// spos kyi glang po dang / dpa' bar 'gro ba dang / nam mkha'i mdzod dang / ye shes tog ni lho phyogs su rin po che bzhi'o// 'od dpag tu med pa dang / zla 'od dang / bzang skyong dang / dra ba can gyi 'od ni nub tu rdo rje pad+ma bzhi'o// rdo rje snying po dang / blo gros mi zad pa dang / spob pa brtsegs pa dang / kun du bzang po ni byang phyogs su sna tshogs rdo rje bzhi bri bar bya'o// oM sar+b+ba saM ska ra pa ri shud+d+ha d+harma te ma hA nA ya pa ri wA re swA hA zhes bya ba ni byang chub sems dpa' 'di dag thams cad kyi sgrub par byed pa'i rig pa ste/ 'di dag gis ni byams pa la sogs pa'i phyag rgya bri bar bya'o// gnas de nyid du 'jug pa la sogs pa'i cho ga rgyas pa yin te zhes bya ba ni 'jug pa la sogs pa'i cho ga rgyas pa gang yin pa de ni 'jug pa la sogs pa'i cho ga rgyas pa ste/ sogs pa'i sgras ni rdo rje chu btung ba dang / dbab pa dang / me tog dor ba dang / phreng ba'i dbang dang / gdong g.yogs dgrol ba dang / dkyil 'khor blta ba dang / dbab pa nye bar bsdu ba dang / dbang bskur ba dang / sngags bzlas pa dang / bdag la byin gyis brlab pa la sogs pa'i cho ga dang / rang gi ming nas brjod pa dang / rdo rjes dkyil 'khor bsgrub pa dang / bsdu ba bya ba dang / mtshan brgya rtsa brgyad pas bstod pa la sogs pa rdo rje dbyings kyi dkyil 'khor chen por gsungs pa'i cho ga thams cad bya bar ston to// de nyid ni de la thog ma zhes bya ba la sogs pas 'grel te/ de la re zhig thog ma rdo rje slob dpon gyis 'og nas bshad pa'i sems dpa' rdo rje ma'i dam tshig gi phyag rgyas sa ma ya s+t+waM hUM badzra ban+d+ha zhes bya bas rang gis bcing bar bya'o// de nas sa ma ya hUM zhes zlos shing 'jug par bya'o// zhugs nas lan cig bskor te zhes bya ba ni nang gi dkyil 'khor du'o// phyag rgya de bcom ldan 'das phyag na rdo rje la phul nas zhes bya ba ni/ sems ma rdo rje ma'i phyag rgya rdo rje snyems pa'i gzugs 'dzin par bsams la/ bcom ldan 'das la phyag byas nas/ bcom ldan 'das rdo rje sems dpa' dang lhan cig tu gyur par bsam par bya ste/ de lta bus ni de phul ba yin no// rang gi snying gar tshul bzhin du bkrol te zhes bya ba ni rdo rje dbyings kyi dkyil 'khor chen por gsungs pa'i cho gas bdag nyid la dbab pa la sogs byas la/ tiSh+Tha badzra zhes bya ba la sogs pas dbab ba nye bar bsdu bar bya'o zhes bya ba'i tha tshig go// de nas me tog dor ba la sogs pa'i cho ga rdo rje dbyings kyi dkyil 'khor chen po las ji skad gsungs pa'i tshul du spyad par bya'o// 'jug pa la sogs pa'i cho ga 'di dag thams cad ni bcom ldan 'das rdo rje sems dpa' slob dpon du gyur pas mdzad par bsam zhing rang nyid kyi rjes su spyad par bya'o// 'dir gsang ba'i rdo rje ni dang po'i rdo rje sor bzhi pa'i tshad kyis rdo rje dang bdag po'i dbang bskur ba bya bar 'dod do// de nas rdo rje dbyings kyi dkyil 'khor chen po las gsungs pa'i cho ga snga ma bzhin du byas la/ bdag nyid dpal rdo rje sems dpa'i sbyor ba dang ldan pas rdo rje dbyings kyi dbang phyug ma la sogs pa nas rdo rje 'bebs pa'i bar gyi tshul 'dzin pa'i gzungs kyi lha mo thams cad bsdu bar bya'o// de nas mtshan brgya rtsa brgyad pas bstod par bya'o// sgo bzhir rdo rje lcags kyu la sogs pas zhes bya ba la gzungs kyi dkyil 'khor las gsungs pa'i rdo rje lcags kyu'i las kyi phyag rgya dang / badzra aM ku sha dzaHzhes zlos shing mi bskyod pa dang / de'i rigs kyi tshul rdo rje thugs la sogs pa dang / rdo rje dbyings kyi dbang phyug ma la sogs pa'i gzugs rnams bkug la/ shar phyogs kyi sgo dang nye bar rig pa'i lha mo'i gzugs su gzhag par bya'o// de bzhin du rin chen 'byung ldan dang / 'od dpag tu med pa dang / don yod par grub pa dang / de'i rigs kyi tshul gyis gzugs rnams rang rang gi sgo dang / nye bar gzhag par bya'o// de nas badzra pA sha hUM zhes zlos shing // gzungs kyi dkyil 'khor las gsungs pa'i las kyi phyag rgyas rang rang gi sgo nas mchod rten la sogs par bcug nas/ badzra s+pho Ta baM zhes bya ba dang / rdo rje lcags sgrog gi las kyi phyag rgyas de dag thams cad bcings la/ badzra A be sha aHzhes bya ba dang / gzungs kyi dkyil 'khor las gsungs pa'i las kyi phyag rgyas thams cad dbang du bya'o// de nas rang gi dam tshig gi phyag rgya rnams kyis snga ma bzhin du thams cad bsgrubs la/ chos dang / las dang phyag rgya chen po rnams kyis rgyas btab nas/ dbang bskur la mchod yon phul te/ mchod pa thams cad kyis yang dag par mchod pa la sogs pa byas nas/ phyir phyung la rdo rje slob ma sngar bshad pa'i cho ga nyid kyis gzhug par bya'o// de yang gang gi phyir/ rdo rje dbyings kyi dkyil 'khor chen por gzung ba'i tshul du gzung ngo zhes bya ba gsungs pa yin no// dngos grub kyi gsang ba'i rdo rje'i mtshan ma chad pas g.yogs la byin te zhes bya ba ni gzungs kyi dkyil 'khor la sogs pa rnams 'grub pa'i phyir dang / gsang ba'i rdo rje sor bzhi pa ji nas kyang sus kyang mi mthong bar byos shig ces bsgo la/ slob dpon gyis slob ma la sbyin par bya ba yin pas na de'i phyir/ chad pas g.yogs la zhes bya ba smos pa yin no// de ltar slob dpon gyi las kyi cho ga dang / slob ma gzhug pa'i cho ga rgyas pa bstan nas/ da ni dam tshig dang / dbang bskur ba thob pa rnams la/ mngon par 'dod pa'i don gyi dngos grub kyi man ngag bstan par bya ba yin pas/ rdo rje gsang ba'i zhes bya ba la sogs pa gsungs so// rdo rje gsang ba ni gzungs kyi dkyil 'khor ro// de'i phyag rgya ni der 'dod pa'i don sgrub par byed pa gang yin pa'o// de'i ye shes ni nges pa ste de bslab bo zhes bya ba ni de bstan par bya'o// phyag rgya de rnams kyang rnam pa mang po yod pas de'i phyir/ dang por re zhig ces bya ba gsungs pa'o// rdo rje gsang ba ni gzungs kyi dkyil 'khor ro// de'i lus kyi phyag rgya'i ye shes bslab bo zhes bya'o// ji lta bu zhe na/ zla ba'i dkyil 'khor dbus su ni// zhes bya ba la sogs pa gsungs te/ rkang pa dang lag pas thal mo sbyar ba gang yin pa de ni/ rkang lag thal mo sbyar zhing zhes bya ba ste rnal 'byor pa'o// de la lag pa'i thal mo rdo rje thal mo ste khong stong ngo // rkang pa'i thal mo ni sems dpa'i skyil krung ngo // de skad du yang // sems dpa'i skyil krung gis gnas la// steng du thal mo sbyin byed pa// zhes gsungs pa yin no// 'dis ni lus kyi phyag rgyas bdag nyid yang dag par gnas pa yin no// 'di de ltar gyur pa dang / kha glal bar byed pa dang / ldan zhing rdo rje bsgom par byas nas zhes pa'o// rdo rje sems dpar bdag nyid bsgoms nas bsgom pa 'dis rdo rje ma yang zhes pa rdo rje sems dpa'i btsun mo yang chags par byed cing dbang du byed do zhes bya ba'i bar du'o// 'di skad du ston te/ rdo rje dbyings kyi dkyil 'khor chen po las gsungs pa'i rdo rje sems dpa'i rnal 'byor byas la/ de'i 'og tu gzungs kyi dkyil 'khor las gsungs pa'i bcom ldan 'das kyi phyag rgya chen po bcings nas/ oM badzra satwa guh+ya sa ma ye hUM zhes brjod par bya'o// de nas badzra rA ga ya ho zhes zlos shing // stong gsum gyi stong chen po'i sangs rgyas kyi zhing 'di thams cad nam mkha' dang 'dra bar bsgoms la de'i tshad tsam gyis zla ba'i dkyil 'khor de'i steng du bdag nyid dpal rdo rje sems dpa' sku mdog dmar ba/ 'od zer dmar po shin tu 'khrug pa/ rdo rje dang dril bu bsnams pa bsgoms la/ mdun du yang badzra satwa guh+ya sa ma ye hUM zhes bya bas zla ba'i dkyil 'khor de nyid la kun du bzang mo sprul la/ bsdu bas spyan drangs nas mtshan brgya rtsa brgyad pas bstod nas/ rdo rje lcags kyu la sogs pa las kyi phyag rgya rnams kyis dgug pa dang gzhug pa dang / bcing ba dang / dbang du byas nas/ rang gi dam tshig gi phyag rgya rab tu bsgrubs la/ chos dang las dang phyag rgya chen po rnams kyis rgyas btab la dbang bskur ba'i phyag rgya rnams kyis dbang bskur nas/ sgeg mo la sogs pa mchod pa brgyad kyis yang dag par mchod nas phyag byas la/ badzra rA ga ya ho zhes yang zlos shing bdag ni rdo rje can gyi lha mo kun du bzang mo'o zhes nga rgyal bskyed de/ 'di dag dang 'og nas bshad pa'i sbyor ba la yang phyag rgya bzhis rgyas gdab par bya'o// de bas na der mdun du brtan par byas la/ de'i rjes la yang badzra rA ga ya ho zhes bya bas bdag nyid rdo rje sems dpar bsams la/ sems dpa'i skyil mo krung bcas te/ rdo rje thal mo bcings nas/ badzra rA ga ya ho a d+hi tiSh+Tha swa maM zhes bya bas byin gyis brlabs la/ badzra rA ga ya ho zhes bya ba rdo rje'i tshig gis zlos shing bcom ldan 'das yum mdun du bsgom pa ni/ thun bzhi'i sbyor bas zla ba gcig gam/ zla ba drug gam/ lo gcig gam/ ji srid de mngon sum du mthong ba'i bar du bsgom par bya'o// de nas zla ba nya la cho ga thams cad rjes su spyad de nyi ma nub pa'i dus su de bzhin du rdo rje thal mos bdag nyid byin gyis brlabs la dal gyis 'gro bas de chags par byas la/ kha glal ba dang bcas pas chags shing chags pas 'dzum pas 'khyud cing bzlas nas/ de 'di'i dbang du 'gyur zhing 'khyud par 'gyur ba dang / de'i lus mi snang bar 'gyur ro// de nas rdo rje 'dzin chen por 'gyur ro// dpung pa bskum pa'i lcags kyu dang // mgo la rdo rje bsgom par bya// zhes bya ba ni/ dpung pa g.yon pa bskum pa'i lag pas lcags kyu dang mgo la rdo rje rtse lnga pa bsgom par bya'o// lag pa yis ni 'bod byed cing // zhes bya ba ni lag pa g.yas pas se gol gyi sgra byed cing ngo // lcags kyu ma yang 'gugs par byed// ces bya ba ni rdo rje rgyal po'i btsun mo 'ang bsgoms pa 'dis 'gugs par byed do// 'di'i cho ga ni 'di yin par shes par bya ste/ rdo rje dbyings kyi dkyil 'khor chen po las gsungs pa'i cho gas rdo rje rgyal po'i sbyor ba ji lta ba bzhin du byas la/ de'i 'og tu gzungs kyi dkyil 'khor las gsungs pa'i rdo rje rgyal po'i phyag rgya chen po ji lta ba bzhin du bcings la/ badzra aM gu sha dzaHzhes bya ba zlos shing snga ma bzhin du sangs rgyas kyi zhing thams cad nam mkha' dang mnyam par bsam par bya'o// de nas de'i tshad tsam gyi zla ba'i dkyil 'khor de'i steng du bdag nyid rdo rje rgyal por bsams la zla ba'i dkyil 'khor de nyid kyi mdun du/ oM badzra guh+ya badzra aM gu sha hUM zhes bya bas rdo rje rgyal po btsun mo rdo rje lcags kyu ma sprul la/ de bzhin du bsdu ba la sogs pa'i cho ga rjes su spyad nas/ badzra aM gu sha dzaHzhes bya ba ji lta ba bzhin du zlos shing des snga ma bzhin du bsgom par bya'o// de nas zla ba gcig gam/ zla ba drug gi mthar mngon du byas nas de bzhin du mtshan thog thag dpung pa bskum pa'i lcags kyu dang / mgo la rdo rje bsgom par bya// lag pa yis ni 'bod byed cing // lcags kyu ma yang 'gugs byed par// zhes bya ba bdag nyid dmar ba/ de yang dmar ba/ dpung pa bskum pa'i lcags kyu 'od dmar po 'bar ba/ kun du 'khrug pas snying ga'i pad+ma nas bzung la dgug par bya'o// mda' 'phen pa yi tshul gyis ni/ glal zhing snying gar 'phangs nas ni// nyid kyi rdo rje dga' ma yang // bdud kyi tshul gyis mnyes par byed// ces bya ba ni mda' 'phen pa'i tshul ni rdo rje chags pa'i las kyi phyag rgya ste/ des mda' 'phen pa'i tshul gyis kha glal ba dang ldan par byed cing bsgrub par bya ba'i lha mo'i snying gar te/ snying la mda' bsnun par bya'o// de bzhin du de'i rgyab kyis phyogs par sems dpa' bsad pas bdud kyi tshul gyis mnyes par byed cing mngon du phyogs par dbang du bya'o// ji srid gang dang gang rdo rje chags pa'i sbyor bas/ rdo rje dga' ma rang nyid kyang // zhes bya ba rdo rje chags pa'i btsun mo rang nyid kyang rnal 'byor pa'i dbang du 'gyur ba'o// 'di'i don ni 'di yin te/ rdo rje dbyings kyi dkyil 'khor chen po las gsungs pa'i cho gas rdo rje chags pa'i rnal 'byor byas la/ de'i 'og tu gzugs kyi dkyil 'khor las gsungs pa'i rdo rje chags pa'i las kyi phyag rgya bcings te/ oM badzra guh+ya rA ge rA ga ya hUM zhes byas la/ mA ra ya mA ra ya phaT ces zlos shing // snga ma bzhin du sangs rgyas kyi zhing thams cad nam mkha' dang mnyam par bsam mo// de nas de'i tshe nam mkha'i tshad tsam gyi zla ba'i dkyil 'khor la de'i steng du rdo rje chags pa sku mdog dmar po rgyan thams cad kyis brgyan par bdag nyid bsams nas/ oM badzra guh+ya rA ga ya hUM zhes bya bas rdo rje chags pa'i btsun mo rdo rje dga' ma zla ba'i dkyil 'khor gcig nyid kyi mdun du sprul la/ bsdu ba la sogs pa'i cho ga rjes su spyad nas/ mA ra ya mA ra ya phaT ces zlos shing snga ma bzhin du de dang de bsgom par bya'o// de nas zla ba gcig gam zla ba drug gam lo gcig gis de mngon du byas nas rdo rje chags pa'i las kyi phyag rgya bcings la/ mtshan thog thag de'i las kyi phyag rgya'i sbyor bas mda' dmar po snying gar 'phen zhing kha glal ba dang ldan par byas la mda' des bsnun nas phug la bsgrub par bya ba dmar zhing sgrub pa po la gcig tu chags par bsam par bya'o// bdag gi lus kyi snying ga ru// rdo rje go cha'i tshul gyis ni// dpung pa bsnol ba bcings nas ni// sangs rgyas nyid kyang srung bar byed// ces bya ba ni rdo rje khu tshur gnyis bcings te/ de dpung ba bsnol ba'i tshul gyis rang gi snying gar bdag nyid 'khyud la/ rdo rje go chas yan lag thams cad go bskon par bsam par bya'o// rdo rje go cha'i sbyor ba 'dis de bzhin gshegs pa thams cad kyang mi phyed par gal te gnod par byed pa rtsom pa na de yang bsrung bar 'gyur na gzhan dag lta smos kyang ci dgos/ 'dir yang sangs rgyas nyid kyang zhes bya ba'i tshig 'dis/ rnal 'byor pa gnod pa'i khyad par chen po las srung nus par ston to// 'di skad ston pa yin te/ rdo rje dbyings kyi dkyil 'khor chen po las gsungs pa'i rdo rje legs pa'i sbyor ba byas nas/ phyis gzungs kyi dkyil 'khor las gsungs pa'i rdo rje legs pa'i las kyi phyag rgya bcings la oM badzra guh+ya sA hUM shwa ri hUM zhes brjod la badzra ban+d+ha ra k+Sha haM zhes zlos shing snga ma bzhin du sangs rgyas kyi zhing thams cad nam mkhar gyur par bsam par bya'o// de nas nam mkha' phyogs der stong gsum gyi sangs rgyas kyi zhing gi tshad tsam gyi zla ba'i dkyil 'khor de'i steng du bdag nyid rdo rje legs par rnam par bsams la stan de nyid la mdun du/ oM badzra guh+ya san+d+hi sha ri hUM zhes bya bas rdo rje legs pa'i gzugs 'dzin pa'i legs ldan ma sbrul la/ bsdu ba la sogs pa'i cho ga rjes su spyad nas/ ban+d+ha rak+Sha haM zhes zlos shing snga ma bzhin du bsgom par bya'o// de nas zla ba gcig gam zla ba drug gam lo gcig gi mthar nyi ma nub pa'i dus su rang gi lus kyi dpung pa bsnol bas bzung la zhugs te gcig tu gyur par bsgoms te/ ji srid sgrub pa po'i lus su zhugs te gcig tu gyur pa de srid kyi bar du bzlas par bya'o// de nas rdo rje legs pa nyid du 'gyur zhing legs pa ma yin pa'i tshul gyis rnam par rtog pa rnams las bdag nyid bsrung ba byas par 'gyur ro// gzhan srung bar byed par 'dod na zla ba gcig tsam bsnyen pa byas la mthar mtshan thog thag bzlas pa bya'o// de nas gang gi tshe mi la sogs pa'i 'jigs skrag cung zad 'byung bar mthong na/ de'i tshe rdo rje legs pa'i rnal 'byor pas de bzhin du zla ba'i dkyil 'khor gyi steng du gnas la sems can de lcags kyu la sogs pas bkug cing bcug la bcings te/ zla ba'i dkyil 'khor de nyid kyi steng du 'dug par bsams la snga ma bzhin du bdag nyid kyi snying gar dpung ba bsnol ba bcings nas/ rdo rje go cha'i sbyor bas bsrung bar gyur na sangs rgyas nyid kyang bsrung bar 'gyur ro// de ltar lus kyi phyag rgya bstan nas/ lta ba'i phyag rgya bstan pa'i phyir/ de nas zhes bya ba la sogs pa gsungs te/ lta ba nyid phyag rgya yin pas na lta ba'i phyag rgya'o// de'i ye shes ni nges pa ste de bslab pa'o// rdo rje lta ba chags pas ni/ dga' bas mig ni rab tu bgrad// ces bya ba la/ chags pa ni mngon par 'dod pa ste/ de las byung ba'i rab tu dga' ba ni kun du chags pas rab tu dga' ba'i yid do// des mig rab tu bgrad cing gdangs pa'i lta ba'i phyag rgya gang yin pa de ni chags pas te/ dga' bas mig ni rab tu bgrad// ces bya ba lta ba'i phyag rgya ni rdo rje'i lta ba'o// 'di dang badzra dri Sh+Ti ma Ta zhes bya ba mig gnyis su bkod la/ rdo rje'i lta ba bskyed de/ des bltas na bud med rnams nges par dbang du 'gyur ro// lta ba 'di la sgeg pa'i nyams thams cad sbyar bar bya'o zhes bcom ldan 'das kyis gsungs so// rab tu myur bar zhes bya ba la sogs pa la rab tu dga' bas myur ba ni rab tu myur ba ste/ rings par zhes bya ba'i tha tshig go// rab tu bskul bas na rab tu bskul te/ de gang zhe na mig gnyis te/ 'dis mig gi rdzi ma dgug cing 'dren par byed pa yin pas na/ rab tu myur bar mig rab bskul// mig gi rdzi ma 'gugs byed pa'i// zhes bya ste de lta bu'i lta ba gang yod pa de la de skad ces bya'o// lta ba yang yin la gzi can yang yin pas na lta ba gzi can te gzi brjid can no// yin par bshad ces bya ba ni bstan pa'o// dI p+ta dr-i ShaT aM gu sha dzaHzhes bya ba mig gnyis su bkod la bskyed de 'gugs pa'i las rnams la 'bar ba'i lta bas sbyar bar bya'o// khro gnyer zhes bya ba la sogs pa la/ gang gis khro gnyer gyi gnyer ma bsdus shing // gsal ba gang yin pa de ni gnyer ma rab tu bsdus pa'o// de nas khro ba'i mig btsums pas lta ba gang yin pa de ni khro bo'i lta ba yin pas de la// khro gnyer ma rab bsdus pa// khro ba'i mig ni btsums pa ste// zhes bya'o// de lta bu'i khro bo'i lte ba byas shing mnyam par bzhag na ni/ khams gsum yang ni 'jigs par byed// ces bya ba ste/ kro d+ha dri Sh+Ti hri zhes bya ba mig gnyis su bkod la/ khro bo'i nyams thams cad kyis khro bo'i lta ba bskyed par bya'o// ri rab ces bya ba la sogs pa la ri rab ni ri'i rgyal po'o// ri yang de dag go// brag ni rdo rje'o// de dang 'dra bar brtan pa ni mi phyed pa'o// 'dzum pa med pa ni mi g.yo ba ste/ rdzi ma dang mig mi 'gyur ba'i lta ba'i phyag rgya gang yin pa de ni/ ri rab ri'i brag ca 'dra bar brtan pas 'dzum pa med pa'i mig byams pa'i lta ba yin par bshad ces bya ste/ dr-i d+ha tr-i taSh+Ta ta zhes bya bas mig gnyis su bkod la/ brtan pa'i lta ba bskyed nas/ de'i 'og tu bsrung ba la sogs pa'i las 'jug par bya'o// de la gang gi tshe lta ba'i phyag rgya rnams kyis las byed pa de'i tshe/ rang gi lha'i sbyor bas lta ba'i phyag rgya 'di dag zla ba gcig tsam gyi bar du goms par bya'o// de la re zhig yi ge ma las nyi ma'i dkyil 'khor Ta a med pa las mig g.yon pa zla ba'i dkyil 'khor/ yi ge hUM las rdo rje rtse lnga pa dkar po mig gnyis kyi mig gi 'bras bur bsams la badzra dr-i Sh+Ti ma Ta zhes bya bas byin gyis brlabs la/ ji skad du gsungs pa'i mtshan nyid can gyi rdo rje lta ba/ badzra dr-i Sh+Ti ma Ta zhes zlos shing bsgoms la/ zla ba tshang ba'i mthar ni mtshan thog thag bya'o// de nas dbang du byas la rdo rje lta ba dang bcas pa'i 'od zer rnams spro bar bya'o// de bzhin du rang gi lha'i rnal 'byor bya sa la yi ge dzaHlas mig g.yas dang g.yon du nyi ma dang zla ba bskyed la/ dIp+ta dr-iSh+Ti i gu sha dzaHzhes bya bas byin gyis brlabs te/ rdo rje lcags kyu lta bu'i 'od zer rnams spro ba dang / dI p+ta dr-i Sh+Ti a gu sha dzaHzhes zlos shing bsgom par bya'o// de nas zla ba'i mthar de bzhin du bsgrubs pas ji skad du bshad pa'i mtshan nyid can gyi 'bar ba'i lta ba'i lcags kyu lta bu'i 'od zer rnams kyis bsgrub par bya ba dgug par bya'o// de bzhin du rang gi lta'i rnal 'byor byas la/ yi ge hi zhes bya bas mig gnyis su rdo rje nyi ma bsam/ yi ge hUM thung ngu las mig 'bras khro bo'i rdo rjer bsams la kro d+ha dr-iSh+Ti tri zhes bya bas byin gyis brlabs nas/ ji skad bshad pa'i mtshan nyid can gyi khro bo'i lta ba dang / kro d+ha dr-i Sh+T-i hri zhes zlos shing bsgom par bya'o// de nas de bzhin du rab tu bsgrubs la/ rang gi mig las byung ba'i khro bo'i rdo rje rnams kyis bsgrub par bya ba thal bar bya'o// de bzhin du rang gi lha'i rnal 'byor byas la/ sems can gyi khams rnams su byams pa spros te/ yi ge ma las mig g.yas par nyi ma'i dkyil 'khor zhi ba/ Ta a me da pa las mig g.yon par zla ba'i dkyil 'khor bsams la dr-i d+ha dr-i Sh+Ti tra Ta zhes bya bas byin gyis brlabs nas/ dr-i d+ha dr-iSh+Ti tra Ta zhes zlos shing ji skad du bshad pa'i lta ba bsgom par bya'o// de nas de bzhin du zla ba gcig gi mthar bsgrub par bya'o// de nas tsha ba'i rims la zla ba rdo rje lta bu'i 'od zer rnams kyis bsgrub par bya ba la bltas la bya ba cing tsha ba bsal bar bya'o// grang ba'i rims la ni nyi ma'i 'od zer rnams kyis grang ba bsal bar bya'o// gdon gyis zin pa la ni 'bar ba'i lta ba'i 'od zer rnams kyis gzhom par bya'o// tshig gi phyag rgya'i ye shes bslab bo zhes bya ba ni rdo rje dbyings kyi dkyil 'khor las ji skad gsungs ba'i sbyor bas lha'i rnal 'byor ni thams cad du bya bar shes par bya'o// de nas rang gi lha'i rnal 'byor byas la/ phyis gzungs kyi dkyil 'khor las gsungs pa'i rang gi las kyi phyag rgya bcings te/ ho ho ho ho zhes bdag nyid zlos shing kha dog dmar por bsams la/ badzra ho zhes zlos shing zla ba gcig gi bar du thun bzhir bsgom par bya'o// de nas zla ba'i mthar mtshan thog thag bsgom mo// de nas de bzhin du las kyi dus su yang lha'i rnal 'byor byas la bsgrub par bya ba dang lhan cig zla ba'i dkyil 'khor gcig nyid la gnas par blos bsams la/ ho ho ho ho zhes zlos shing bsgrub pa'i lus la yi ge ho bzhi bcug la des de'i lus thams cad dmar por byas nas badzra ho zhes zlos shing rang gi lus las byung ba'i 'od zer dmar po 'bar bas 'khyud bzhin par bsams ni nges par dbang du 'gyur ro// gang gi phyir sgra dang bral bas zhes gsungs pas lkog ma'i phyogs su cung zad tsam gdon pas 'dir bzlas par bya'o// dz+dzaHzhes bya ba la sogs pa la de bzhin du rang gi lha'i rnal 'byor byas la/ phyis gzungs kyi dkyil 'khor las gsungs pa'i las kyi phyag rgya bcings te/ yi ge dz+dzaH bzhi lan gsum bzlas la/ dz+dzaHdz+dzaH zhes bya ba snga ma bzhin du zla ba gcig tsam bsgoms nas mthar mtshan thog thag bya'o// de nas de bzhin du rang gi lha'i rnal 'byor byas la/ rang gi gdan gyi zla ba'i dkyil 'khor la bsgrub par bya ba lcags kyu la sogs pas dgug pa dang / gzhug pa dang / bcing ba dang / dbang du byas la yi ge dz+dzaHbzhis khro bo'i tshig gis zlos shing bsgrub par bya ba'i lus la zhugs la/ rdo rje lcags kyu'i gzugs g.yas su bskyed par bya'o// de nas dz+dzaHdz+dzaH zhes bya bas rang gi lag par lcags kyu bskyed la/ des bsgrub par bya ba'i snying phug nas badzra dz+dzaHzhes zlos shing bkug na nges par 'gugs par byed do// snga ma bzhin du rang gi lha'i rnal 'byor byas la/ de'i 'og tu gzugs kyi dkyil 'khor las gsungs pa'i las kyi phyag rgya bcings nas yi ge hUM bzhi zlos shing khro bo'i gzugs su bdag nyid bsgom par bya'o// de nas badzra hUM zhes zlos shing thun bzhi'i sbyor bas bsgom par bya'o// de nas zla ba'i mthar mtshan thog thag bya'o// yang las kyi dus su de bzhin du yang rang gi lha'i rnal 'byor byas la/ yi ge hUM bzhi rang dang gzhan gyi rna ba'i rnam par shes pas gzung du rung ba'i sgra'i tshig tu brjod pa gsal bar brjod cing bsgrub par bya ba'i lus 'jig pa'i dus kyi rlung dang 'dra ba des/ rnam par gtor bar 'gyur bar bsam zhing // badzra hUM zhes bzlas na ri rab kyang ltung bar byed do// snga ma bzhin du rang gi lha'i rnal 'byor byas la gzungs kyi dkyil 'khor las gsungs pa'i las kyi phyag rgya bcings te/ yi ge hUM bzhi'i rdo rje'i go chas bdag nyid go bgos par bsam par bya'o// de nas badzra haM zhes bya ba'i phra ba'i tshig yongs su zlos shing snga ma bzhin du bsgom par bya'o// de nas zla ba gcig gi mthar mtshan thog thag bsgom par bya'o// yang las kyi dus su de bzhin du rang gi lha'i rnal 'byor byas la/ bsgrub par bya ba lcags kyu la sogs pas dgug pa dang / gzhug pa dang / bcing ba dang / dbang du byas nas rang gi stan zla ba'i dkyil 'khor la bzhag ste/ haM haM haM haM zhes yongs su zlos shing lha mor gyur par bsams la badzra haM zhes bzlas na 'jig rten gsum yang srung bar byed do// de nas/ rdo rje gsang ba'i ye shes kyi// zhes bya ba la sogs pa la rnam pa yang yin la thams cad kyang yin pas na rnam pa thams cad do// de nyid mchog ste dam pa'o// de dang ldan pa ni bcas pa ste/ skyes bu chen po'i mtshan sum cu rtsa gnyis dang dpe byad bzang po brgyad cu dang ldan pa zhes bya ba'i tha tshig go// rnam pa thams cad kyi mchog de dang ldan pa ni phyag na rdo rje ste/ rdo rje sems dpar bdag nyid de rang nyid bsgom par byas na de yang // sangs rgyas thams cad dbang du byed// ces pa rang dbang du byed pa'o// 'di skad ston pa yin te/ dkyil 'khor chen po las gsungs pa'i tshul gyis rdo rje sems pa'i rnal 'byor byas la/ de'i 'og tu gzungs kyi dkyil 'khor chen po las gsungs pa'i rdo rje sems dpa'i phyag rgya chen po bcings te/ sar+b+ba ta thA ga ta sa mA dzaHma d+ha s+tha badzra pA Ni pa sha mA na ya/ bar+b+ba bad+d+ha na ho// zhes zlos shing ji skad sangs rgyas thams cad 'dus pa'i dbus na gnas pa'i rdo rje sems dpar bdag nyid mngon sum du mthong bar gyur pa de srid kyi bar du rdo rje sems dpa' bdag nyid bsgom par bya'o// de nas mtshan thog thag bzlas pas sangs rgyas thams cad dbang du 'gyur zhing rdo rje 'dzin pa chen po nyid stsol bar 'gyur ro// snga ma bzhin du rdo rje rin chen gyi rnal 'byor byas la/ de'i 'og tu gzungs kyi dkyil 'khor las gsungs pa'i 'phags pa nam mkha'i snying po'i phyag rgya chen po bcings te/ badzra gar+b+ha badzra pA NishI g+h+raM A kArA ya hUM dzaHzhes zlos shing zla ba gcig gam/ zla ba drug gam/ lo gcig gi bar du bsgom par bya'o// de nas stan gcig po nyid la bcom ldan 'das rdo rje sems dpa' rdo rje lcags kyu la sogs pas dgug pa dang / gzhug pa dang bcing ba dang / dbang du byas la/ phyag rgya bzhis rgyas gdab pa byas nas dbang bskur la yang dag par mchod de/ mtshan thog thag bzlas shing 'bar ba'i lta ba'i lcags kyus thugs ka phul te bkug na dbang du 'gyur ro// rdo rje spyan zhes bya ba ni/ rdo rje chos ni sngar bshad pa'i tshul nyid kyis rdo rje chos kyi rnal 'byor byas la/ de'i 'og tu gzungs kyi dkyil 'khor las gsungs pa'i rdo rje chos kyi phyag rgya chen po bcings te/ badzra nai tra sarba d+harma mA ra ya phaT ces sangs rgyas thams cad 'dus pa'i dbus na gnas te zlos pa'i rdo rje spyan du bdag nyid snga ma bzhin du bsgom par bya'o// de nas mtshan thog thag rang bzhin gyis rnams par dag par mos par byed cing bsgoms na shes rab kyi pha rol tu phyin pa la gnas pa thob pas/ nye bar dmigs pa'i rang bzhin can gyis chos thams cad bdud byed cing gsod par 'gyur te/ rgyud phyi ma las/ bsad na dngos grub thob par 'gyur// zhes ji skad gsungs pa lta bu'o// ting nge 'dzin 'di nyid kyis de bzhin gshegs pa rnams der yang gzhom mo zhes bya ba yin no// rdo rje thams cad ces bya ba la rdo rje dbyings kyi dkyil 'khor chen po las gsungs pa'i rdo rje las kyi rnal 'byor byas la/ yang gzungs kyi dkyil 'khor las gsungs pa'i rdo rje las kyi phyag rgya chen po bcings te/ badzra bi shwa ra k+Sha sarba badzra haM zhes zlos shing snga ma bzhin du thun bzhi'i sbyor bas zla ba gcig gi bar du bsgom par bya'o// de nas mtshan thog thag bsgom mo// de nas ni bsgrub par bya ba'i sems can nam lha gang yin pa bsrung bar 'gyur ro// rdo rje sna tshogs kyi sbyor ba de dang des badzra bi shwa ra k+Sha sarba badzra Na haM zhes bya bas spyi bor sna tshogs rdo rje bsams la/ de'i 'od zer gyi nang du bsgrub par bya ba chud par bsam mo// dkyil 'khor 'dri ba'i dus su yang de ltar gnas srung ba byas na rlung dang char la sogs pa'i 'jigs pa mi 'byung ngo // de nas zhes bya ba la sogs pa la rdo rje gsang ba ni gzungs kyi dkyil 'khor ro// de'i phyag rgya ni sems ma rdo rje ma la sogs pa'o// de'i ye shes ni nges pa ste/ de bslab po zhes pa ni nye bar bstan pa'o// sems dpa'i rdo rje mnyam gzhag la// zhes bya ba ni rang gi snying ga'i zla ba'i dkyil 'khor du rdo rje rtse lnga pa bsgoms pa'i stobs kyis brtan par bya ba ste/ gang gi phyir/ bdag gis bdag gi snying gar ni// zhes gsungs pa'i phyir ro// 'di skad ston pa yin te/ rdo rje dbyings kyi dkyil 'khor chen po las gsungs pa'i rdo rje sems dpa'i rnal 'byor byas la/ de'i 'og tu gzungs kyi dkyil 'khor las gsungs pa'i sems dpa'i rdo rje ma bcings te/ badzra guh+ya sa ma ya aHzhes zlos shing rang gi snying gar zla ba'i dkyil 'khor gyi steng du rdo rje rtse lnga pa kha dog dmar po 'od zer dmar po 'bar ba kun du 'khrug pa bskyed la zla ba gnyis kyi bar du bsgom par bya'o// de nas yang zla ba gcig gi bar du spro ba dang bsdu ba'i sbyor bas bsgoms la mthar mtshan gcig thog thag bsgom par bya'o// de ltar sems dpa'i rdo rje mnyam par bzhag la/ bdag gis bdag nyid kyi snying gar rdo rje'i lta bas ji skad du bshad pa bzhin du nges par lta zhing rang gi snying ga nas ji skad gsungs pa'i sems dpa'i rdo rje lta bu'i 'od zer gyi tshogs sprul la des dbab par bya ba'i lus kun du bkang na/ nges par 'bab par 'gyur ro// de bzhin du rdo rje rin chen gyi rnal 'byor gyis gzungs kyi dkyil 'khor las gsungs pa'i rdo rje rin chen ma bcings la rin chen rdo rje bsgrub par bya'o// rdo rje chos kyi rnal 'byor gyis gzungs kyi dkyil 'khor las gsungs pa'i rdo rje chos ma bcings la/ chos kyi rdo rje bsgrub par bya'o// las kyi rdo rje'i rnal 'byor gyis gzungs kyi dkyil 'khor las gsungs pa'i rdo rje las ma bcings la/ las kyi rdo rje bsgrub par bya'o// de ltar rin chen rdo rje la sogs pa'i sgrub pa byas nas/ phyis las kyi dus su yang de bzhin du rdo rje rin chen gyi rnal 'byor byas la rdo rje rin chen ma bcings te bsgrub par bya ba la 'bar ba'i lta bas lta zhing rang gi snying ga nas nor bu pad+ma rA ga'i 'od lta bu sprul la/ des de'i lus nyi ma nub pa lta bur bya bas dgug par bya'o// rdo rje chos kyi sbyor bas rdo rje chos ma bcings la/ snying ga nas pad+ma'i 'od zer gyi tshogs gdug pa sprul la/ khro bo'i lta bas lta zhing des sems can gdug pa rnams gzhom par bya'o// rdo rje las kyi sbyor bas rdo rje las ma bcings la/ rang gi snying ga na sna tshogs rdo rje lta bu 'od zer gyi tshogs sprul la/ byams pa'i lta bas lta zhing bsgrub par bya ba de'i nang du chud par bsams na/ yang dag par bsrung bar 'gyur ro// de nas zhes bya ba la sogs pas ni gzungs kyi dkyil 'khor las gsungs pa'i dngos grub rnams ni rdo rje dbyings kyi dkyil 'khor chen po las gsungs pa'i rang gi lha'i rnal 'byor byas la/ rdo rje sems dpa' spyor bas kyang rnal 'byor chen po bsgrubs la/ gzungs kyi dkyil 'khor dang gzhan dag tu yang lha rnams gzungs kyi dkyil 'khor du gsungs pa'i phyag rgya bzhis rgyas btab la ji lta ba bzhin du bsgrub par bya'o zhes ston to// gzungs kyi dkyil 'khor gyi phyag rgya chen po ni rdo rje gsang ba'i phyag rgya chen po ste 'dir lag pa'i phyag rgya nyid kyi khyad par ni phyag rgya chen yin te gang gi phyir bris pa'i rjes su mthun par bcings pa yin la/ de rnams kyi mtshan ma'i phyag rgya'i tshul gyis lha thams cad bri ba'i cho gar gnas kyi sku'i tshul gyis ni ma yin no// 'on kyang sku ston par byed pas phyag rgya chen po zhes bshad do// bcing ba bslab po zhes bya ba ni de rnams kyi bcing ba'i mtshan nyid ces bya ba'i don to// rdo rje thal mo las byung ba// gsang ba chen po rab tu bshad// ces bya ba ni shin tu sba bar bya ba nyid yin pa'i phyir gsang ba chen po'o// 'dis ni gang du khyad par gyi dgag pa med pa der rdo rje thal mo ni phyag rgya chen po thams cad bskyed pa'i rgyu yin par ston to// mthe bong gnyis ni bsnol byas la// zhes bya ba ni mthe bong gnyis skyil krung gi tshul du byas pa gang yin pa de ni mthe bong gnyis bsnol ba zhes bya'o// mdzub mo'i rtse mo bkug pas ni// zhes bya ba ni mdzub mo yang yin la rtse mo bkug pa yang yin pas na de skad ces bya'o// mdzub mo bkug pa de yang gung mo gnyis bsnyams pa'i tshigs bar mar sbyar bar bya ba yin pas na/ gung mo bsnyams pa'i tshigs su sbyar// zhes bya'o// 'di'i ming ji skad ces bya zhe na/ rdo rje dbyings kyi dbang mor bshad// ces bya ba gsungs te/ rdo rje dbyings rnams kyi dbang mo ste/ gtso bo ni rdo rje dbyings kyi dbang po rnam par snang mdzad yin la de'i phyag rgya gang yin pa de ni rdo rje dbyings kyi dbang mo zhes bya'o// 'di'i don ni 'di yin te/ rdo rje thal mo'i mthe bo g.yon pas g.yas pa mnan la/ mdzub mo g.yas pa'i rtsa ba g.yon pas mnan te/ mdzub mo gnyis lcags kyu lta bur byas la gung mo'i tshigs bar ma'i steng du gzhag go// gung mo ral gri lta bur tshigs gsum par dgug par bya'o// dbyings rnams kyi dbang phyug ni gtso bo yin pas na rdo rje dbyings kyi dbang phyug ma ni rnam par snang mdzad yin la/ 'di de'i phyag rgya yin pas na/ rdo rje dbyings kyi dbang phyug ma'o// de nyid gung mo rdo rjer bya// zhes bya ba ni rdo rje dbyings kyi dbang phyug ma nyid kyi gung mo gnyis sbyar la rtse mor byas pa yin gyi/ rdo rje thal mo ni ma yin no// rdo rje thal mor khas blangs par gyur na de nyid ces brjod par mi bya ste/ de'i dbang du byas pa dang 'brel pa ma yin pa'i phyir ro// 'dis ni mi bskyod pa'i gnas su rdo rje thugs rdo rje ma dang / sems dpa' rdo rje ma'i phyag rgya'o// gung mo gnyis ni nor bur bya// zhes bya ba ni zhes bya ba'i sgra ni khyad par du bya ba'i don te/ rdo rje dbyings kyi dbang mo de nyid las gung mo gnyis rgyab tu bskum la/ rin po che dang 'dra bar byas pa ni/ rin chen 'byung ldan gyi gnas su rang gi dbang bskur ba dang rdo rje rin chen ma'i'o// pad+mo srin lag mthe'u chung gung // zhes bya ba ni rdo rje dbyings kyi dbang phyug ma de nyid las gung mo dang srin lag dang / mthe'u chung pad+ma'i 'dab ma 'dra bar byas pa ni/ mtshon cha zhes bya ba dang / rdo rje chos ma'i'o// lag pa'i sor mo rab tu brkyang // zhes bya ba ni rdo rje dbyings kyi dbang phyug ma de nyid kyi lag mthil phan tshun sprad la sor mo thams cad brkyang ba ni/ rdo rje kun zhes bya ba dang / rdo rje las ma'i'o// de ltar rdo rje dbyings kyi dbang phyug ma las byung ba'i phyag rgya rnams bstan nas/ da ni mdzub mo rdo rje zhes bya ba la sogs pas rdo rje thal mo las byung ba'i phyag rgya rnams ston te/ rdo rje thal mo'i mdzub mo gnyis phan tshun sbyar te rtse mor byas pa 'di ni mdzub mo rdo rje ste kun du bzang mo'i phyag rgya'o// mdzub mo gnyis zhes bya ba rdo rje thal mo'i mdzub mo gnyis lcags kyu gnyis su byas pa 'di ni de bzhin gshegs pa lcags kyu ma'i'o// de nyid mthe bo gnyis kyis sbas// zhes bya ba ni bshad ma thag pa'i de bzhin gshegs pa'i lcags kyu'i mthe bong gnyis bsgreng bas mdzub mo gnyis kyi lcags kyu'i tshigs gsum pa'i sor mo la bkab ba ni dga' ba la chags ma'i'o// legs pa sbyin dang zhes bya ba ni rdo rje thal mo'i mdzub mo dang mthe bos se gol brdabs pa ni legs ldan ma'i'o// mdzub mo rin chen zhes bya ba ni/ rdo rje thal mo'i mdzub mo gnyis rgyab bkug nas rin po che 'dra bar byas pa ni rin po che'i gtso mo'i'o// mdzub mo rin chen can 'od 'bar// zhes bya ba ni phyag rgya de nyid las mdzub mo rin chen can zhes bya ba ni rdo rje thal mo'i mdzub mo rin po che lta bur byas la sor mo gzhan thams cad brkyang ste/ 'od zer 'bar ba lta bur bya ba 'di ni rin po che'i sgron ma'i'o// srin lag gshibs la mthe'u rin chen// zhes bya ba ni rdo rje thal mo las srin lag gnyis gshibs shing sbyar la/ mthe'u chung gnyis rgyab bskum ste rin po che ltar byas pa 'di ni rgyal mtshan gyi rtse mo'i dpung rgyan ma'i'o// de nyid yongs su bskor ba'o// zhes bya ba ni rgyal mtshan rtse mo'i dpung rgyan ma'i phyag rgya de nyid bzhad pa'i tshul gyis yongs su bskor ba ni bzhad ma dang ldan ma'i'o// kun gyi rtse mo rab tu 'gyed// ces bya ba ni rdo rje thal mo las sor mo thams cad brkyang ste pad+ma cung zad kha 'byed pa lta bur gzhag pa 'di ni rdo rje pad+ma'i'o// mthe bong mthe'u chung bar du gzhug // ces bya ba ni mthe bong mnyam pa nang du gnas pa gang yin pa de la de skad ces bya'o// de'i don ni 'di yin te/ rdo rje thal mo las mthe bong gnyis bsnyams la nang du bcug nas gzhag pa 'di ni kun du 'dzin ma'i'o// sor mo rab tu 'khor lo brkyang // zhes bya ba 'di ni rdo rje thal mo'i dbyibs las de dag cung zad kha phye ba ni 'khor lo thams cad ma'i'o// de nyid kyang ni kha nas dbyung // zhes bya ba ni 'khor lo thams cad ma'i'o// phyag rgya nyid kha nas steng du tshig 'byin pa'i tshul gyis kha nas dbyung ba ni stong du zlos ma'i phyag rgya'o// mthe bo brkyang ste rdo rje dag ba// ces bya ba ni rdo rje thal mo las mdzub mo gnyis kyi rtsa ba mthe bo gnyis gshibs pas yang dgab pa 'di ni dngos grub kyi gtso mo'i'o// mdzub mo bsnyams nas nang du gzhug// ces bya ba ni rdo rje thal mo las mdzub mo gnyis bsnyams la nang du ste mthe bo gnyis kyi rtsa bar bcug la rdo rje thal mo byas pa'i mthe bong gnyis kyis bkab pa 'di ni thams cad srung ma'i'o// mthe ba gnyis dbye ba de nyid las// zhes bya ba ni thams cad srung ma'i phyag rgya de nyid las mthe bong gnyis phye la khar gzhag pa ni mdangs slar 'phrog ma'i'o// de nas nang du rdo rje bya// zhes bya ba ni mdangs slar 'phrog ma'i phyag rgya nyid las mthe bo gnyis nang du bcug la/ rang rang gi mthe'u chung dang srin lag gnyis kyi bar du gtad/ mdzub mo sbyar te rgyab tu gzhag pa 'di ni gzungs kyi phyag rgya chen po yin no// rdo rje sgeg mo la sogs pa nas rdo rje 'bebs pa'i bar gyi ni rdo rje dbyings kyi dkyil 'khor chen po las gsungs pa'i dam tshig gi phyag rgya nyid gzungs kyi dkyil 'khor du phyag rgya chen po nyid yin par 'dod do// rdo rje gsang ba de rnams ni// rdo rje bcings las byung ba yin// zhes bya ba la/ rdo rje ni 'dir mi bskyod pa'i rigs rnams so// de'i gsang ba ni gsang ba'i dam tshig gi phyag rgya rnams zhes bya ba'i tha tshig go// phyag rgya chen po rnams ni rdo rje thal mo las byung ba 'di rnams ni rdo rje bsdams pa las byung bas de rnams kyi gsang ba'i dam tshig gi phyag rgyar 'gyur ba yin no// 'di rnams kyi mtshan nyid ni 'di ltar shes par bya ste/ rdo rje bcing ba bcings pa'i mdzub mo rdo rje ni kun du bzang mo'i'o// mdzub gnyis rtse ni de bzhin gshegs pa lcags kyu ma'i'o// mthe bo gnyis kyis sbas pa ni dga' ba la chags ma'i'o// legs pa sbyin pa ni legs ldan ma'i dam tshig gi phyag rgya'o// chos kyi gsang ba'i mtshan rnams ni// thal mo nang du bkug pas so// zhes bya ba la/ chos ni 'od dpag tu med pa'i rigs te de gsang ba ni gsang ba rnams kyi dam tshig gi phyag rgya'o// thal mo ni thal mo khong stong ngo // de'i nang ni nang nyid du ste/ nang der tshul 'dra bar byas shing bsgoms pas bsgrub par gyur pa gang yin pa de la de skad ces bya ste/ thal mo nang du bkug pa'i mtshan ma rnams kyis chos kyi gsang ba de nyid rdo rje thal mo las byung ba'i gsang ba rnams kyi phyag rgyar gyur pa yin no// 'di skad ston te thal mo sbyar ba'i nang du sor mo thams cad brkyang la cung zad kha bye ba'i pad+ma lta bur gzhag pa ni rdo rje pad+mo'i 'o// thal mo sbyar la mthe bong gnyis bar du bcug nas gzhag pa ni kun 'dzin ma'i'o// thal mo sbyar ba bcings la nang du rdo rje thal mor byas te/ sor mo'i rtse mo phan tshun ma 'byar bar gzhag pa ni 'khor lo thams cad ma'i'o// 'di nyid kha nas dbyung ba ni stong du zlos pa'i gsang ba'i dam tshig gi phyag rgya'o// las kyi gsang ba nang gnas pa'i// mtshan mas las su bstan pa'o// zhes bya ba ni 'dir don yod par grub pa'i rigs ni las so// de'i gsang ba ni gsang ba'i dam tshig gi phyag rgya'i gsang ba rnams te/ rdo rje thal mo nang du bcings ba'i nang du mdzub mo gnyis kyi rtsa ba'i tshigs su mthe bo gnyis sbyar bas dgag pa 'di ni dngos grub kyi gtso mo'i'o// rdo rje thal mo nang du bcings pa'i nang du mdzub mo bsnyams la mthe bo'i rtsa bar bzhag nas mthe bo gnyis kyis bkab pa 'di ni thams cad srung ma'i'o// thams cad srung ma'i phyag rgya nyid las gang gi mthe bo gnyis phye la khar gzhag pa ni mdangs slar 'phrog ma'i'o// mdangs slar 'phrog ma'i phyag rgya nyid de ltar bzhag la mdzub mo gnyis kyi rtse mo rgyab sprad la mthe bo gnyis sbyar nas rang rang gi mthe'u chung dang srin lag gi bar du gzhag pa 'di ni gzungs kyi phyag rgya'i gsang ba'i dam tshig gi phyag rgya gsang ba'o// de ltar na nang na gnas pa'i mtshan ma rnams kyis las la rab tu bstan pas/ las kyi gsang bar 'gyur ba yin no// rdo rje dbyings kyi dbang phyug ma la sogs pa'i ni phyag rgya chen po nyid dam tshig gi phyag rgya bsgrub pa'i sbyor bas gsang ba'i dam tshig gi phyag rgya gsang bar 'gyur bar shes par bya ste/ gzhan du na dam tshig gi phyag rgya las gyur pa'i rdo rje dbyings kyi dbang phyug ma la sogs pa'i sgrub pa med par 'gyur ro// yi ge a la sogs pa'i chos kyi yi ge rnams ni kun du bzang mo nas brtsams te/ gzungs kyi phyag rgya'i bar gyi chos kyi phyag rgya yin no// lhag ma rnams kyi ni rdo rje dbyings kyi dkyil 'khor chen por gsungs pa yin par shes par bya'o// gsang ba'i phyag rgya gnyis byas nas// las kyi phyag rgya rnams su bya// zhes bya ba ni rdo rje dbyings kyi dbang phyug ma la sogs pa nas rdo rje 'bebs pa'i bar gyi sku'i gsang ba ston par byed pa'i phyag rgya chen po ni gsang ba'i phyag rgya ste/ de gnyis su byas nas rdo rje dbyings las gsungs pa'i tshul du las kyi phyag rgya bcing bar bya'o// de la tshul ni 'di yin te/ g.yon pa'i rdo rje sor mo ni// g.yas pa'i nang du bsgreng bar bya'o// byang chub mchog gi phyag rgya ste// sangs rgyas byang chub sbyin byed pa'o// mi g.yo ba yi reg pa ste// de bzhin rin chen mchog sbyin pa'o/ tshe dpag med pa'i ting 'dzin mchog // gdon mi za ba'i mi 'jigs sbyin// de nas las kyi phyag rgya rnams// mdor bsdus pa ni bshad par bya// rdo rje sems sogs sems dpa' rnams// rdo rje las rnams byed pa ste// bsgyings bcas gsor ba gnyi ga yis// lcags kyu 'dzin ltar gnas pa dang // mda' 'phangs pa yi tshul dang ni// legs so zhes pas snying gar gzhag // dbang bskur ba ni rdo rje yis// snying gar nyi ma bstan par bya// g.yon pa la ni gru mo gzugs// de bzhin kha phyogs bskor bar bya// g.yas pa yis ni g.yon par dbye// snying gar g.yon pa ral gri 'dud// mgal me'i 'khor lo bskor ba dang // rdo rje gnyis ka kha nas dbyung // rdo rje gar bskor bkrol ba yi// thal mo 'gram pa spyi bor gzhag // go cha mthe'u chung mche ba mchog // khu tshur gnyis ni mnan pa'o// rdo rje 'gying ba'i tshul gyis so// bsam pa g.yos pas 'dud par bya// phreng ba bcing dang kha nas dbyung // rdo rje gar ni bskor ba yin// rdo rje khu tshur tshul gyis ni// bdug pa la sogs de bzhin sbyin// sangs rgyas kun la mchod pa yi// phyag rgya'i mchod pa byed pa'o// mdzub mo lcags kyu bcing ba ni// mthe chung las te lcags kyu che// mkhrig ma mdud pa mdzub gnyis gdub// rgyab gnyis kyang ni bsnyams te mnan// zhes bya'o// dam tshig mchog ni ji snyed pa// gnyis su phral nas de bzhin no// zhes bya ba ni ji ltar phyag rgya chen po gnyis su byas nas byang chub mchog la sogs pa las kyi phyag rgya bcing ba de bzhin du/ dam tshig gi phyag rgya gnyis su byas nas sngar bshad pa'i tshul gyis bcings pa ni las kyi phyag rgyar 'gyur ro zhes pa'o// dam tshig gi phyag rgya las byung ba'i las kyi phyag rgya 'di rnams kyi sgrub pa ni grub pa'i rgyu'o// sa ma ya staM zhes bya ba 'di ni sngags te/ 'di brjod cing bcing bar bya'o// de'i 'og tu rang rang gi gzungs kyi rig pas las rnams la sbyar bar bgyi'o// de ltar byas pas cir 'gyur zhe na/ bdag gi bcings pas grub pa ni// zhes bya ba gsungs te/ bdag nyid kyis bdag nyid bcings pas sgrub pa po'i 'dod pa'i don stsol bar 'gyur ro// ji lta bu zhe na/ 'dod la chags pa'i bde ba'i bdag // ces bya ba gsungs te/ 'dod par bya ba yin pas na 'dod pa ste/ byang chub kyi mtshan nyid can rdo rje sems dpa' ni mngon par 'dod par bya ba nyid yin no zhes bya ba'i tha tshig go// der chags pa ni 'dod pa'i 'dod chags te/ des bde ba'i bdag nyid can gyi rang gi rgyud 'di la yod pa nyid du 'gyur ro zhes ston to// gang gi phyir de ltar mtshan ma thob pa'i sems kyis las kyi phyag rgya rnams 'grub par 'gyur gyi gzhan dag la na ma yin no// de bas na dam tshig gi phyag rgya las byung ba'i las kyi phyag rgya 'di rnams lhag par gcig kyang ni 'di lta ste/ dus kun du ni bcing mi bya// zhes gsungs pa yin no// 'o na 'di dag dus gang gi tshe bcing zhe na/ gsang ba'am ni don che la// mkhas pa yis ni sbyar bar bya// zhes bya ba gsungs te/ de la gsang ba'i bya ba ni ji ltar rgyud phyi ma las bsgrub pa'i dkyil 'khor ji lta ba bzhin du bris la/ gzungs kyi lha mo rnams mchod pa thams cad kyis yang dag par mchod la las kyi phyag rgya bcings te/ rdo rje sems dpa'i ting nge 'dzin gyis/ sangs rgyas rjes su dran pa bsgoms la/ bud med lus kyi bu gar zhugs// bud med rnams ni dbang du 'gyur// zhes bya ba la sogs pa don chen po dang / dam tshig dang dbang bskur ba'i phyir/ gzungs kyi dkyil 'khor bri ba gang yin pa ste/ der yang dam tshig gi phyag rgya las byung ba'i las kyi phyag rgya 'di dag sbyor ba la mkhas pas sbyar bar bya ba yin pas de bas na/ mkhas pa yis ni sbyar bar bya// zhes bya ba gsungs pa yin te/ mkhas pa ni dam tshig gi phyag rgya rgyu las byung ba'i las kyi phyag rgya'i de kho na nyid shes pa'o zhes bya ba'i don to// sngon du bsnyen pa la sogs pa'i dus su yang sgrub pa pos 'di rnams ci'i phyir sbyar bar mi bya zhe na/ de'i phyir 'di dag kun la bdag nyid gnas// zhes bya ba gsungs te/ gang gi phyir kun gyi bdag nyid byang chub kyi mtshan nyid can gyi de bzhin gshegs pa rnams kyi dran pa dang / shes rab dang yang dag par ldan pa'i thugs la gnas shing de'i bdag nyid du rjes su zhugs pas 'di rnams de las byung ba'i yin la/ de bas na las kyi phyag rgya 'di dag ni// rang 'byung sangs rgyas bcom ldan 'das rnams kyi gsang ba'i btsun mo lha mo brtan pa yin pas skye bo de thams cad kyi mngon sum du gyur par mi bya'o// de ltar yin mod kyi 'on kyang ci'i phyir sgrub pa pos dus thams cad du sbyar bar mi bya zhe na/ sgrub pa rnams la rab chags na// zhes bya ba gsungs te/ nyin re zhing las kyi phyag rgya bsgom pa dang rab tu ldan pa'i rnal 'byor pa rnams la rab tu chags shing zhen pas na/ rang gi bdag po gtang nga re// zhes bya ba bdag po de bzhin gshegs pa'o// ji lta bu zhe na/ rang gi ste phyi ma'i mthar thug par brtan par gnas pa'o// 'di skad ston pa yin te/ rang gi bdag po de bzhin gshegs pa rnams thams cad nas thams cad du yongs su spangs nas sgrub pa po nyid la dga' bar 'dod pa yin la/ de bas na sgrub pa pos de bzhin gshegs pa rnams la mchog tu gus pa bskyed la/ bla ma'i btsun mo rtag tu rang gi las la sbyar bar mi bya'o zhes bya ba de lta bu'i 'jig rten gyi tha snyad khas blangs la so sor nges pa'i dus su sbyar bar bya'o// de ltar na nges pa'i dus su mtshan ma thob nas sbyar bar gyur na/ de rnams nges par dgyes par mngon par 'dod pa'i dngos grub sgrub par byed do// de bas na dus gzhan du sbyar na 'di dag log par sbyar bas bka' las 'das pa'i phyir dngos grub nyams par 'gyur ro// de ltar dam tshig gi phyag rgya las byung ba'i las kyi phyag rgya bsgrub pa'i khyad par gsungs nas/ de nas phyag rgya 'di rnams zhes bya ba la sogs pas phyag rgya chen po la sogs pa spyi'i bcing pa la sogs pa'i las rnams ston to// sogs pa'i sgras ni dgrol ba dang / brtan par bya ba dang go cha dang mnyes par bya ba rnams bsdu'o// de la badzra A be sha zhes bya bas rdo rje dbab pa'i phyag rgya bcings la/ aHzhes bya bas dbab pa bskyed la ji skad du gsungs pa'i tshul gyis phyag rgya chen po la sogs pa phyag rgya thams cad bcings pa ni bdag 'ching ba'o// gzhan ni badzra hUM ban+d+ha zhes zlos shing ngo // de ni 'di skad ston pa yin te/ rdo rje dbyings kyi dkyil 'khor chen po las gsungs pa'i tshul gyis/ rang gi lha'i rnal 'byor byas la/ phyis gzungs kyi dkyil 'khor las gsungs pa'i phyag rgya chen po dang / dam tshig dang chos dang las kyi phyag rgya bcings la badzra hUM ban+d+ha zhes zlos shing bcing bar bya ba'am/ mdun du rang gi gzungs kyi lha mo rang gi phyag rgya bzhis rgyas gdab par bya'o// de ltar phyag rgya bcing ba'i cho ga thams cad bstan nas/ da ni de dgrol ba yin no zhes bya ba la sogs pa dgrol ba'i cho ga gsungs pa yin te/ rdo rje dbyings kyi dbang phyug ma'i dam tshig gi phyag rgya bcings la/ oM badzra d+ha twI shwa rI hUM badzra Ni zhes lan gsum brjod la/ oM badzra muHzhes bya bas dam tshig gi phyag rgya de spyi gtsug tu bkrol la/ rdo rje dbyings kyi dbang phyug ma'i phyag rgya thams cad der grol bar bsam par bya'o// de bzhin du badzra A be sha zhes bya ba'i bar gyis rdo rje 'bebs pa'i dam tshig gi phyag rgya bcings la/ oM badzra muHzhes bya ba lan gsum brjod de rang gi byin pa g.yon pa'i gnas nas bkrol la/ rdo rje 'bebs pa'i rang gi phyag rgya thams cad de nas grol bar bsam par bya'o// de ltar na phyag rgya thams cad gang dang gang nas byung ba de dang de nas grol bar 'gyur ro// rin chen rdo rje zhes bya ba la sogs pa la sngar bshad pa'i 'phags pa nam mkha'i snying po'i dam tshig gi phyag rgya brtan par byas te/ bcings la rang gi snying ga'i phyogs nas bteg la/ bcing bar ji skad bshad pa'i phyag rgya thams cad dbang bskur ba'i bsam pas rang gi dbang bskur ba'i gnas su de bzhag la 'di skad brjod do// oM badzra ra t+na a b+hi Shiny+tsa/ de nas phyag rgya de gnyis su byas la/ oM tri d+ha badzra ka r+m+mA tsa tri b+ha zhes zlos shing mdzub mo gnyis kyis go cha bcing bar bya'o// de nas go cha'i mthar snga ma bzhin du dar dpyangs 'phyang ba byas la/ mnyam pa'i thal mos mnyes par bya'o zhes bstan par bya ba'i phyir 'di nyid do zhes gsungs pa yin no// bcing ba'i dam tshig ni 'da' bar mi bya ba'i bcing ba'o// mnyam pa'i thal mos mnyes par bya ba nyid gsungs pa ni thal mo brdabs pas zhes bya ba yin no// sngags gang gis bya zhe na/ oM guh+ya sa mA ta las zhes gsungs pa yin te lan gsum bya'o// gang gis de ltar cho ga rgya cher byed mi nus pa des bcings pa la sogs pa'i las rnams badzra satwa badzra twa zhes zlos shing brtan par bya ba'i phyir/ de nas rdo rje sems dpa' ci dgar bzlas// zhes gsungs pa yin te/ dgrol ba la sogs pa'i dkyil 'khor las gsungs pa'i las thams cad la rdo rje sems dpa' ci dgar bzlas la sbyar bar bya'o zhes bya ba'i tha tshig go// cho ga lhag ma rnams ni rdo rje dbyings kyi dkyil 'khor chen po las gsungs pa gzung bar bya ste/ rdo rje dbyings kyi dkyil 'khor chen po las gsungs pa'i rnal 'byor chen po byas la/ rdo rje sems dpa'i sbyor bas de bzhin gshegs pa'i rigs kyi gzungs la sogs pa'i dkyil 'khor bri bar bya'o// 'di ni gzungs kyis 'dul ba'i sems can gyi phyir gsungs pa yin pas gzungs kyi dkyil 'khor ro// gzungs kyi dkyil 'khor gyi 'grel pa'o// de ltar gzungs kyi dkyil 'khor bstan nas/ da ni de nas zhes bya ba la sogs pas de 'dul ba'i 'gro ba las brtsams te/ chos kyi phyag rgya gtso bor gyur ba'i chos kyi dkyil 'khor las gsungs pa yin no// de nas zhes bya ba'i sgra ni 'das ma thag pa ste/ dang po sbyor ba'i ting nge 'dzin gyi rjes thogs la'o// 'dir dang por sbyor ba'i ting nge 'dzin ni gzungs kyi dkyil 'khor du bshad pa las shes par bya'o// yang zhes bya ba ni gzungs kyi dkyil 'khor la ltos nas yang gi sgra smras so// bcom ldan 'das zhes bya ba ni rnam par snang mdzad do// de bzhin gshegs pa thams cad ces bya ba la sogs pa la/ rdo rje yang yin la phra mo yang yin pas na rdo rje phra mo ste/ nas 'bru'i tshad tsam gyi rdo rje rtse lnga pa kha dog dkar po'o// der de nyid ni ye shes te nges pa'o// de las byung ba'am de nyid ni phyag rgya ste rdo rje phra mo'i rang bzhin ni rdo rje phra mo'i ye shes kyi phyag rgya'o// de bzhin gshegs pa thams cad kyi rdo rje phra mo'i ye shes kyi phyag rgya de'i dam tshig ni/ dam tshig gi don gyi dkyil 'khor yin pas na dam tshig gi dkyil 'khor ro// de byin gyis brlab pa'i phyir/ ting nge 'dzin gang des byin gyis brlab pa zhes bya ba de la snyoms par zhugs nas rang gi rig pa mchog 'di smras pa ni gsungs pa'o// de ni don 'di skad ston pa yin te/ bcom ldan 'das rnam par snang mdzad rang gi dkyil 'khor gyi rnam par thugs rtse gcig tu mdzad nas rang gi sngags gsungs pa yin no// gsang sngags kyi sgo'i spyad pa spyod pa rnams kyis kyang 'dir bcom ldan 'das rnam par snang mdzad kyi chos kyi dkyil 'khor rgyal po mchog bsgoms pas de'i nga rgyal gyis blo la gnas par byas la/ sngags 'dis brtan par bya'o// mi bskyod pa la sogs pa'i rigs kyi dkyil 'khor la yang de bzhin du shes par bya'o// de bzhin gshegs pa thams cad kyang yin la/ rdo rje sems dpa' yang yin pas/ de bzhin gshegs pa thams cad kyi rdo rje sems dpa' ste/ mi bskyod pa la sogs pa la mi bskyod pa'i rigs rnams so// de rnams kyi rdo rje phra mo'i ye shes kyi phyag rgya'i dam tshig gi dkyil 'khor byin gyis rlob pa zhes bya ba ni snga ma dang 'dra'o// de bzhin gshegs pa thams cad kyang yin la rdo rje rin chen yang yin pas na/ de bzhin gshegs pa thams cad kyi rdo rje rin po che ste/ rin chen 'byung ldan la sogs pa rin chen 'byung ldan gyi rigs rnams so// de rnams kyi rdo rje phra mo'i ye shes kyi phyag rgya la sogs pa ni snga ma dang 'dra'o// de bzhin gshegs pa thams cad kyang yin la rdo rje chos kyang yin pas na/ de bzhin gshegs pa thams cad kyi rdo rje chos te/ 'od dpag tu med pa la sogs pa 'od dpag tu med pa'i rigs rnams so// de rnams kyi rdo rje phra mo'i ye shes kyi phyag rgya zhes bya ba la sogs pa yang de bzhin du shes par bya'o// de bzhin gshegs pa thams cad kyang yin la/ rdo rje las kyang yin pas na/ de bzhin gshegs pa thams cad kyi rdo rje las te/ don yod par grub pa la sogs pa dang de'i rigs rnams so// de rnams kyi rdo rje phra mo'i ye shes kyi phyag rgya ste/ de'i dam tshig gi dkyil 'khor yin pas na dam tshig gi dkyil 'khor te/ de byin gyis brlab pa'i phyir de byin gyis brlab pa zhes bya ba'i ting nge 'dzin gang yin pa de la snyoms par zhugs shing mngon sum du mdzad nas/ rang gi rig pa mchog thugs la gnas pa 'di smras pa ni bka' stsal ba'o// 'ga' zhig 'di skad du dkyil 'khor byin gyis brlab pa'i phyir sngags 'di lnga gsungs pa yin no snyam du sems na/ de ltar ni mi rigs te/ dkyil 'khor gyi rgyal po mchog gi ting nge 'dzin gyi dbang du mdzad pas de'i skabs ni ma yin te/ gang gi phyir bcom ldan 'das kyis ting nge 'dzin gsum bsgoms pa'i rjes la sa gzhi byin gyis brlab par bya'o zhes gsungs pa'i phyir ro// de nas zhes bya ba la sogs pa la bcom ldan 'das rnam par snang mdzad kyi ting nge 'dzin la snyoms par zhugs so zhes bya bar sbyar ro// de bzhin gshegs pa thams cad kyi ye shes phra mo'i rdo rje ni ji skad du gsungs pa'i mtshan nyid can te/ de la dmigs pa'i ting nge 'dzin ni/ ye shes phra mo'i rdo rje zhes bya ste/ de la snyoms par zhugs pa'o// 'di skad ston pa yin te/ bcom ldan 'das rnam par snang mdzad rdo rje phra mo'i 'od zer la sogs pa sprul pa'i rnam par thugs rtse gcig tu mdzad pa'o// de la yang gang gi phyir bcom ldan 'das snyoms par zhugs ma thag tu zhes bya ba la sogs pa gsungs pa'i phyir ro// de nyid kyi tshe na zhes bya ba ni skad cig ma de nyid la rnam par snang mdzad la sogs pa de bzhin gshegs pa thams cad kyi thugs ka nas gang de bzhin gshegs pa thams cad kyi thugs la gnas pa'i sems dpa'i rdo rje'i tshul de nyid bcom ldan 'das rdo rje 'dzin pa de nyid de rdo rje'i ye shes phra mo'i 'od zer rnams su byung ba ste/ rdo rje'i ye shes phra mo lta bu'i 'od zer rnams su gyur te byung ngo zhes bya ba'i tha tshig go// 'jig rten gyi khams thams cad snang bar byas te zhes bya ba ni rdo rje ye shes phra mo'i 'od zer de rnams kyis 'jig rten gyi khams thams cad kyi nyi ma'i snang ba la sogs pa zil gyis mnan te snang bar byas so zhes bya ba'i tha tshig go// snang bar byas pa des ci zhig mdzad ce na sems can thams cad ces bya ba la sogs pa gsungs te/ sems can thams cad la de bzhin gshegs pa thams cad dang 'brel ba'i rdo rje ye shes phra mo'i ting nge 'dzin du snyoms par zhugs pa brtan par byas pa ni rdo rje phra mo la dmigs pa'i sems rtse gcig pa'i ting nge 'dzin brtan por byas pa'o// snyoms par zhugs pa de nyid gsal ba'i dbye bas kyang de'i rjes thogs nyid la yin pas ting nge 'dzin de la snyoms par zhugs te zhes gsungs pa yin la/ de brtan par byas pa ni/ brtan par byas pas rdzogs par 'gyur// zhes bya ba'i don to// yang gcig tu gyur nas zhes bya ba 'dis ni/ 'od zer rnams kyi bsdu ba gsungs pa yin no// ting nge 'dzin gyi ye shes kyi rdo rje'i skur dmigs te zhes bya ba ni ting nge 'dzin gyi ye shes yin pas ting nge 'dzin gyi ye shes te/ ting nge 'dzin gyi rgyus rdo rje phra mor nges pa'o// der des na rdo rje phra mo'i ting nge 'dzin gyi ye shes kyi rdo rje de'i lus yin pas na/ ting nge 'dzin gyi ye shes kyi rdo rje'i sku ste/ ting nge 'dzin gyi ye shes kyi rdo rje'i sku nyid la ting nge 'dzin gyi sku zhes bya'o// de la dmigs pa ni rdo rje phra mo lta bu'i 'od zer gcig tu byas te/ rdo rje phra mo'i sku gcig po de rdzogs par byas shing mngon sum du mdzad ces bya ba'i tha tshig go// de la dmigs nas bcom ldan 'das rdo rje 'dzin par cir 'gyur zhe na/ gcig tu 'dus nas zhes bya ba la sogs pa gsungs te/ rdo rje phra mo lta bu'i 'od zer de rnams gcig tu 'dus nas de bzhin gshegs pa rnams kyi ye shes kyi sku mi phyed pa'i rdo rje phra mo'i gzugs su sems dpa'i rdo rje'i skabs su gyur pa nas/ bcom ldan 'das rnam par snang mdzad kyi thugs su zhugs so zhes bya ba rnam par snang mdzad kyi thugs su zhugs pas kyang de bzhin gshegs pa thams cad kyi thugs su zhugs par blta bar bya ste/ thugs su zhugs nas zhes 'og nas bshad pa'i phyir ro// de nas zhes bya ba'i sgras ni bar ma chad pa'o// des na don 'di skad ston te/ de ltar bshad ma thag pa'i tshul gyis de bzhin gshegs pa thams cad kyi thugs las/ de bzhin gshegs pa rnams kyi thugs su zhugs pa'i rjes thogs nyid la/ rdo rje phra mo'i gzugs kyis gnas nas 'di smras pa zhes bya bar sbyar ro// ci zhig gsungs she na/ de bzhin gshegs pa thams cad kyi ye shes phra mo ste/ spros pa thams cad dang bral ba'i gnyis su med pa'i ye shes so// de nyid ni dam tshig kyang yin la chen po yang yin pas dam tshig chen po ste chos kyi dbyings so// de'i rdo rje ni sU k+sh+ma badzra zhes bya ba'i sngags 'di'o// de smras pa ni gsungs pa'o// de nas 'di zhes bya ba la sogs pa la/ phyag na rdo rjes ched du brjod pa 'di ched du brjod do zhes bya bar sbyar ro// de bzhin gshegs pa thams cad kyi thugs ka nas zhes bya ba ni rdo rje phra mo'i gzugs rnams las so// phyag na rdo rje nyid byung nas// zhes bya ba ni ji skad du bshad pa'i rdo rje sems dpa'i rdo rje dang dril bu bsnams pa byung ba'o// de byung nas bdag nyid rdo rje phra mo'i gzugs byin gyis brlabs shing bskyed de/ de bzhin gshegs pa thams cad kyi rtse mo'i phyogs su gnas nas// ched du brjod pa 'di ched du brjod do// e ma'o zhes bya ba'i sgra ni ngo mtshar gyi don to// sangs rgyas thams cad kyi zhes bya ba ni sangs rgyas thams cad dang 'brel ba'o// rdo rje phra mo'i bdag ste che// zhes bya ba ni chos kyi dbyings kyi rang bzhin yin pa'i phyir ro// ci zhig ngo mtshar che zhe na/ gang phyir phra yang che ba'i phyir// khams gsum yang ni rgyas par byed// ces bya ba gsungs te/ yang zhes bya ba'i sgra'i don ni re zhig gzhan lta zhog gi zhes bya ba'o// gang gi phyir chos kyi dbyings kyi rang bzhin yin pas che ba'i phyir khams gsum kun du spros par byed pa 'di ni ngo mtshar che'o// de nas zhes bya ba la sogs pa la/ de skad ces smras pa dang / zhes bya ba ni de bzhin gshegs pa thams cad kyi shangs kyi rtse mor rdo rje phra mo'i gzugs kyis gnas nas rdo rje sems dpa'i ched du brjod pa 'di ched du brjod nas so// de bzhin gshegs pa thams cad kyi shangs kyi rtse mo'i phyogs nas zhes bya ba ni shangs kyi rtse mor phyin nas rab tu phra ba'i rdo rje ye shes kyi mtshan ma rgyas par bya ba ni khyab pa ste/ de ltar spros pa nyid ni phra ba yang yin la rdo rje yang yin pas phra ba'i rdo rje ste/ de nyid ni ye shes so// de'i mtshan ma ni gzugs kyi mtshan ma dang / reg pa'i mtshan ma'o// de la gzugs kyi mtshan ma ni mig gi rnam par shes pa dang / yid kyi rnam par shes pa gnyis kyis gzung du rung ba'o// reg pa'i mtshan ma ni lus dang yid kyi rnam par shes pa gnyis kyis gzung du rung ba'o// de yang gzugs kyi mtshan ma ni sna'i rtse mor nas 'bru tsam gyi rdo rje rtse lnga pa dkar po bsgoms pa na mig dang yid kyi rnam par shes pas gzung du rung bar 'gyur ro// mthong nas kyang der lus dang yid bde zhing tshim par byed pa'i reg pa nye bar skye ba 'di ni reg pa'i mtshan ma'o// rdo rje phra mo'i ye shes kyi mtshan ma gnyis po 'di dag mthong nas rgyas par bya ba'i sbyor bas spros par bya ba yin pas/ de bzhin gshegs pa thams cad kyi sku des khyab par byas nas zhes bya ba smos te/ de bzhin gshegs pa thams cad kyi skus khyab par spros pa'o// de nas nam mkha'i dbyings thams cad kyi stong pa'i mtshan nyid can gyi chos kyi dbyings thams cad du khyab cing spros par byas pa nyid kyi tshul te/ tshul dang rnam pa des nam mkha'i dbyings thams cad ces pa/ go 'byed pa ma lus par thams cad du phra ba'i ye shes kyi mtshan ma rnams kyis khyab par ji skad du bshad pa bzhin du spros pa yang // de rnams nam mkha'i khams thams cad khyab par byas nas/ de bzhin gshegs pa thams cad kyi ye shes kyi rdo rje'i dbyings su bdag nyid byin gyis brlabs te 'dug go zhes bya ba ni nam mkha'i dbyings kyang yin la thams cad kyang yin pas nam mkha'i dbyings thams cad de/ der khyab par spros pas na khyab par byas pa yin la/ de ltar spros nas kyang de bzhin gshegs pa thams cad kyi ye shes kyi rdo rje'i dbyings su zhes bya bar sbyar te/ der bdag nyid byin gyis brlabs shing brtan par byas nas gnas pa ni bcom ldan 'das rdo rje sems dpa'i nam mkha' ma lus pa'i tshad tsam gyi rdo rje rtse lnga par bdag nyid byin gyis brlabs nas/ de bzhin gshegs pa thams cad nang du chud par mdzad de bzhugs so zhes bya ba'i tha tshig go// de nas zhes bya ba la sogs pa la/ bshad ma thag pa'i nam mkha'i dbyings khyab pa'i de bzhin gshegs pa thams cad kyi ye shes kyi rdo rje'i dbus so// rdo rje chos nyid ni rnam par rtog pa'i dbang gis 'jug pa dang ldog pa med pa'i tshul lo// de la dmigs pa ni dang po mngon du byed pa'o// de nas de bzhin gshegs pa thams cad kyi rdo rje'i ye shes phra mo ji skad du gsungs pa de ting nge 'dzin gang gis byin gyis brlab cing skyed par byed pa 'di ni byin gyis brlab pa zhes bya ste/ de la snyoms par zhugs te zhugs pa ni/ de bzhin gshegs pa thams cad kyi rdo rje phra mo bskyed pa'i rnam par thugs rtse gcig tu mdzad nas ye shes kyi rdo rje'i dbus su bzhugs so zhes bya ba'i tha tshig go// ye shes kyi rdo rje de las zhes bya ba ni nam mkha' ma lus pa'i tshad dang mnyam pa las/ de bzhin gshegs pa thams cad kyi rdo rje ye shes phra mo bskyed pa'i ting nge 'dzin bskul ba'i mthus de bzhin gshegs pa thams cad kyi ting nge 'dzin gyi ye shes kyi snying po 'byung ba ni rdo rje phra mo'i ting nge 'dzin gyi ye shes de skyed par byed pa'i snying po bcom ldan 'das rdo rje sems dpas phyung bar gyur pa'o// bcom ldan 'das phyag na rdo rje'i ye shes phra mor 'jug pa'i tshul gyis rdo rje'i dbyibs su gyur te gnas so zhes bya bar sbyar ro// ye shes kyang yin la phra mo yang yin pas ye shes phra mo ste rdo rje phra mo'o// der 'jug pa'i tshul gyis ting nge 'dzin ni ye shes phra mor 'jug pa'i tshul lo// ye shes phra mor 'jug pa'i tshul des/ de bzhin gshegs pa thams cad ces bya ba rnam par snang mdzad la sogs pa de bzhin gshegs pa lnga'i sku la zhugs pa'i rjes la/ de'i thugs kar rdo rje'i dbyibs su gyur te gnas so// rdo rje ye shes phra mor 'jug pa'i tshul gyis de bzhin gshegs pa thams cad kyi skur zhugs nas thugs kar rdo rje dbyibs su gyur nas gnas so zhes bya ba 'dis ni don 'di skad ston pa yin te/ bcom ldan 'das phyag na rdo rje rdo rje phra mo skyed par byed pa'i snying po gsungs nas/ bdag nyid rdo rje phra mor byin gyis brlabs te/ de bzhin gshegs pa thams cad pa thams cad kyi lte ba'i gnas su bzhugs pa'o// de nas badzra nA b+hi ta thA ga ta hUM zhes zlos shing lte ba'i phyogs de nas rim gyis phyung ste/ de bzhin gshegs pa thams cad kyi shangs kyi rtse mor bzhugs so// de nas yang de bzhin gshegs pa thams cad kyi shangs kyi phyogs nas de bzhin gshegs pa thams cad kyi shangs khung nas zhugs te/ de rnams kyi thugs kar zla ba'i dkyil 'khor gyi steng na rdo rje phra mo'i gzugs su gyur nas gnas pa yin no// de nas de bzhin gshegs pa thams cad kyi sems dpa'i rdo rje de las zhes bya ba ni rnam par snang mdzad la sogs pa'i thugs kar chud pa'i rdo rje phra mo rnams la'o// ye shes kyang yin la chen po yang yin pas na/ ye shes chen po ste/ rdo rje sems dpa'i la sogs pa nas rdo rje legs pa'i bar gyi'o// de rnams kyi snying po ni de ston par byed pa'i sgra bzhi po ste/ thugs la gnas pa 'di phyung bar gyur pa'o// rdo rje sems dpa'i ye shes ni chos kyi dkyil 'khor las gsungs pa'i bcom ldan 'das rdo rje sems dpa'i phyag rgya chen po'i nges pa'o// de nyid gang gi phyag rgya yin pa de ni rdo rje sems dpa'i ye shes kyi phyag rgya ste/ badzra At+ma ko zhes bya ba'i sngags 'di'o// de bzhin gshegs pa thams cad bsdus pa'i byin gyi rlabs kyi ye shes ni chos kyi dkyil 'khor las gsungs pa'i rdo rje rgyal po'i phyag rgya chen po'i nges pa'o// de nyid gang gi phyag rgya yin pa de ni de bzhin gshegs pa thams cad bsdu ba'i byin gyi rlabs kyi ye shes kyi phyag rgya ste/ hr-i da badzra aM ku sha zhes bya ba'i sngags so// de bzhin gshegs pa thams cad kyi mnyes par byed pa'i ye shes ni rdo rje chags pa'i phyag rgya chen po'i nges pa'o / de nyid gang gi phyag rgya yin pa de ni de bzhin gshegs pa thams cad kyi mnyes par byed pa'i ye shes kyi phyag rgya ste/ tiSh+Tha rA ga badzra pra bi sha hr-i da yaM zhes bya ba'i sngags so// dga' ba chen po'i ye shes ni chos kyi dbyings 'khor las gsungs pa'i rdo rje legs pa'i phyag rgya chen po'i nges pa'o// de nyid gang gi phyag rgya yin pa de ni dga' ba chen po'i ye shes kyi phyag rgya ste/ a ho badzra tuSh+Ti zhes bya ba'i sngags so// de bzhin gshegs pa thams cad kyang yin la ting nge 'dzin chen po yang yin pas na/ de bzhin gshegs pa thams cad kyi ting nge 'dzin 'dzin chen po rnams te/ byang chub kyi sems dang / de bzhin gshegs pa rnams spyan 'dren pa dang / rjes su mnyes par bya ba dang / legs so zhes bya ba'i rnam par thugs rtse gcig pa nyid do// ye shes phra mo thugs su zhugs pa'i tshul bshad zin to// rang gi thugs su zhugs te zhes bya ba ni rin chen 'byung ldan gyi thugs su ste/ bcom ldan 'das rdo rje sems dpa'i snying po'i sngags mi bskyod pa'i thugs las byung ste/ badzra nA b+hi ta thA ga ta hUM zhes zlos shing // rin chen 'byung ldan gyi lte ba'i phyogs su gnas nas/ de nas rim gyis byung ste rin chen 'byung ldan gyi shangs kyi rtse mor gnas nas de las de'i shangs kyi bu ga nas thugs kar zhugs te/ thugs kar rdo rje'i dbyibs su bdag nyid byin gyis brlabs nas zhugs te rin chen 'byung ldan gyi thugs ka de nyid du rdo rje phra mo'i gzugs su bdag nyid brtan par byas nas gnas so zhes bya'i don to// de nas zhes bya ba ni rin chen 'byung ldan gyi thugs kar gnas pa'i rdo rje phra mo las so// de bzhin gshegs pa thams cad kyi rdo rje dbang bskur ba'i ye shes ni chos kyi dkyil 'khor las gsungs pa'i 'phags pa nam mkha'i snying po'i phyag rgya chen po'i nges pa'o// de nyid gang gi phyag rgya yin pa de ni/ de bzhin gshegs pa thams cad kyi rdo rje dbang bskur ba'i ye shes te/ badzra rat+na At+ma ko zhes bya'i sngags so// 'od kyi dkyil 'khor yang yin la chen po yang yin pas/ 'od kyi dkyil 'khor chen po ste/ de'i bkod pa chen po ni chos kyi dkyil 'khor las gsungs pa'i rdo rje nyi ma'i phyag rgya chen po'o// de'i ye shes ni nges pa'o// de nyid gang gi phyag rgya yin pa de la de skad ces bya ste/ hr-i da ya badzra sU r+ya zhes bya ba'i sngags so// de bzhin gshegs pa thams cad kyi re ba rdzogs par byed pa'i ye shes ni rdo rje dpal gyi phyag rgya chen po'i nges pa'o// de nyid gang gi phyag rgya yin pa de la de skad ces bya ste/ tiSh+Tha badzra d+h+wa dzA gra baM zhes bya ba'i sngags so// dga' ba yang yin la chen po yang yin pas dga' ba chen po ste/ yid bde ba'o// de'i shugs ni lhun gyis grub par 'jug pa'o// de'i 'byung ba ni skye ba ste rdo rje bzhad pa'i phyag rgya chen po 'grub pa zhes bya ba'i tha tshig go// de'i ye shes ni nges pa'o// de nyid gang gi phyag rgya yin pa de ni dga' ba chen po'i shugs 'byung ba'i ye shes kyi phyag rgya zhes bya ste/ hr-i da ya badzra ha sa zhes bya ba'i sngags so// de bzhin gshegs pa thams cad kyi rin po che'i ting nge 'dzin to zhes bya ba ni/ de bzhin gshegs pa thams cad kyi nor dang / mi 'jigs pa dang / byams pa dang / chos kyi sbyin pa rin po che'i rnam par thugs rtse gcig tu mdzad pa'o// rang gi snying ga yang yin la rdo rje snying po yang yin pas na/ rang gi snying ga rdo rje snying po ste bcom ldan 'das 'od dpag tu med pa'i rang gi snying ga'i zla ba gang yin pa de ni bcom ldan 'das rdo rje sems dpa'i rdo rje phra mo'i snying po'o// de la rin chen 'byung ldan gyi thugs ka nas sngar bshad pa'i tshul gyis byung nas 'od dpag tu med pa'i thugs kar rdo rje'i dbyibs zhes pa rdo rje phra mo'i bdag nyid byin gyis brlabs shing brtan par byas nas bzhugs so// chos thams cad kyi mnyam pa nyid ni stong pa nyid du mtshungs pa nyid do// de'i ye shes ni chos kyi dbyings kyi dkyil 'khor las gsungs pa'i rdo rje chos kyi phyag rgya chen po'i nges pa'o// de nyid gang gi phyag rgya yin pa de la de skad ces bya ste/ badzra pad+ma At+ma ko zhes bya ba'i sngags so// de bzhin gshegs pa thams cad kyi ye shes ni rdo rje rnon po'i phyag rgya chen po'i nges pa'o// de nyid gang gi phyag rgya zhes bya ba la sogs pa ni snga ma dang 'dra ste/ hr-i da badzra ko Sha zhes bya ba'i sngags yin par shes par bya'o// 'khor lo yang yin la chen po yang yin pas 'khor lo chen po ste/ rdo rje dbyings la sogs pa'i dkyil 'khor rnams so// de rnams su 'jug pa ni 'khor lo chen po la 'jug pa ste/ rdo rje rgyu'i phyag rgya chen po de'i ye shes so// de nyid gang gi phyag rgya yin pa de la de skad ces bya ste/ tiSh+Tha badzra tsakra hr-i da yaM pra be sha zhes bya ba'i sngags so// de bzhin gshegs pa thams cad kyang yin la chos kyi tshig kyang yin pas na/ de bzhin gshegs pa thams cad kyi chos kyi tshig ste/ bcom ldan 'das rdo rje smra ba'o// de nyid spros pa med pa ste/ rnam par mi rtog pa'o// de'i ye shes ni nges pa'o// de nyid gang gi phyag rgya yin pa de la de skad ces bya ste/ badzra dzi hwA gr-i hr-i da ya zhes bya ba'i sngags so// de bzhin gshegs pa thams cad kyi chos kyi ting nge 'dzin to zhes bya ba ni/ de bzhin gshegs pa thams cad kyi zag pa med pa'i ting nge 'dzin dang / shes rab kyi pha rol tu phyin pa dang / rdzu 'phrul gyi rkang pa dang / so so yang dag par rig pa bzhi'i chos kyi rnam par thugs rtse gcig tu mdzad pa'o// rang gi snying gar rdo rje snying po zhes bya ba ni rang gi snying ga yang yin la/ rdo rje snying po yang yin pas na/ rang gi snying gar rdo rje snying po ste/ bcom ldan 'das 'od dpag tu med pa'i rang gi thugs ka'i zla ba der rdo rje phra mo gang yin pa de ni rang gi thugs ka rdo rje snying po ste/ rdo rje de las byung nas rdo rje snying po der zhugs zhes bya ba don yod par grub pa'i thugs ka'i zla ba'i dkyil 'khor gang yin pa de las/ rdo rje phra mo'i snying po yin pas na/ de'i phyir rdo rje snying po zhes bya'o// der zhugs pa ni sngar bshad pa'i tshul gyis 'dod dpag tu med pa'i thugs ka nas byung ste zhugs pa de yang rdo rje phra mo'i dbyibs su bdag nyid brtan par byas te zhugs pa'o// de bzhin gshegs pa thams cad kyang yin la/ las sna tshogs pa yang yin pas na/ de bzhin gshegs pa thams cad kyi las sna tshogs pa ste/ chos kyi dkyil 'khor las gsungs pa'i rdo rje las kyi phyag rgya chen po'i rang bzhin de'i ye shes so// de nyid gang phyag rgya yin pa de ni de bzhin gshegs pa thams cad kyi las sna tshogs pa'i ye shes kyi phyag rgya ste/ sarba badzra At+ma ko zhes bya ba'i sngags so// thub par dka' ba'i brtson 'grus ni/ rdo rje bsrung ba'i phyag rgya chen po ste de'i ye shes so// de nyid gang gi phyag rgya yin pa de ni thub par dka' ba'i brtson 'grus kyi ye shes kyi phyag rgya ste/ hr-i da ya badzra ka ba tsa zhes bya ba'i sngags so// bdud kyang yin la thams cad kyang yin pas na bdud thams cad do// de rnams kyi dkyil 'khor ni yan lag bzhi'i dpung gi tshogs so// de rnam par 'joms par mdzad pas na bdud thams cad kyi dkyil 'khor 'joms pa ste/ rdo rje gnod sbyin gyi phyag rgya chen po'i sku ste de'i ye shes so// de nyid gang gi phyag rgya yin pa de la de skad ces bya ste/ tiSh+Tha badzra yak+Sha hr-i da ya zhes bya ba'i sngags so// de bzhin gshegs pa thams cad kyi 'ching ba ni rdo rje khu tshur gyi phyag rgya chen po yin pas de'i ye shes so// de nyid gang gi phyag rgya yin pa de ni de bzhin gshegs pa thams cad kyi 'ching ba'i ye shes zhes bya ste/ badzra muSh+Ti hr-i da ya zhes bya ba'i sngags so// de bzhin gshegs pa thams cad kyi las kyi ting nge 'dzin zhes bya ba ni de bzhin gshegs pa thams cad kyi phrin las la so sor rtog pa'i nan tan nyams su len pa'i brtson 'grus kyi rnam par thugs rtse gcig tu mdzad pa'o// de nas zhes bya ba'i sgra ni de ma thag pa ste sngags bcu drug sprul pa'i rjes thogs nyid la'o// bcom ldan 'das phyag na rdo rje ni rdo rje sems dpa'o// rdo rje rab tu phra ba'i ye shes kyi mtshan mas khyab pa'i tshul gyis zhes bya ba ni bshad zin to// tshul des de bzhin gshegs pa thams cad kyi thugs ka nas byung ba'o// byang chub sems dpa' chen po yang yin la/ phyag na rdo rje yang yin pas na byang chub sems dpa' chen po phyag na rdo rje ste/ rdo rje sems dpa'o// de'i sku ni byang chub sems dpa' chen po phyag na rdo rje'i sku ste der gyur pa'o// 'di skad ston te sngags bcu drug gis bdag nyid la bdag nyid kyis bskul nas rdo rje phra mo'i mtshan mas de bzhin gshegs pa thams cad kyi sku kun du bkang la/ de nas de bzhin gshegs pa thams cad kyi sku las rdo rje phra mo'i gzugs nyid kyis byung ste/ de rnams rnam pa gcig tu gyur pa las bdag nyid rdo rje sems dpar bskyed par gyur to// de ltar bdag nyid bskyed nas yang rang gi snying po'i ting nge 'dzin la mnyam par bzhag nas bzhugs so zhes bya bar sbyar ro// yang zhes bya ba'i sgra ni slar yang zhes bya ba'i don te/ dang po phyag na rdo rjer gyur nas yang sems dpa' thams cad la sogs pa'i tshul du gyur pa'o// rdo rje sems dpa' la sogs pa yin la byang chub sems dpa' chen po rnams kyang yin pas/ rdo rje sems dpa' la sogs pa byang chub sems dpa' chen po rnams te/ de rnams kyi sku zhes bya ba lus su gyur pa'o// rang rang gi mtshan ma zhes bya ba ni rdo rje dang rdo rje lcags kyu dang / mda' dang mgu ba dang / rin po che dang / nyi ma dang / rgyal mtshan dang / 'dzum pa dang / pad+ma dang / ral gri dang / 'khor lo dang lce dang / sna tshogs rdo rje dang / go cha dang / mche ba dang / khu tshur gyi gzugs nas 'bru tsam phyi rol gyi thugs kar bzhag nas/ rdo rje dbyings kyi dkyil 'khor chen po dgod pa'i dbyings su bya ste/ dgod pa'i tshul des bkod nas/ rim gyis rang gi snying po'i ting nge 'dzin la mnyam par gzhag pa ni rang gi snying po'i don dang / rjes su mthun par mnyam par 'jog pas rang gi snying po'i ting nge 'dzin la mnyam par gzhag pa ste/ de mngon sum du mdzad nas bzhugs pa'o// ji ltar rdo rje sems dpa' la sogs pa sems dpa' bcu drug gi tshul gyis rang gi mtshan ma rang gi thugs kar bzhag nas rang gi snying po'i ting nge 'dzin la mnyam par bzhag ste bzhugs pa yin la// de bzhin du rnam par snang mdzad la sogs pa nas rdo rje 'bebs ba'i bar gyi tshul gyis kyang bzhugs pa yin par shes par bya'o// de ltar na de nas bcom ldan 'das zhes bya ba nas brtsams te/ rang gi snying po'i ting nge 'dzin la mnyam par bzhag ste bzhugs so zhes bya ba'i bar gyi gzhung gis ni/ dkyil 'khor gyi rgyal po mchog gi ting nge 'dzin ston pa yin no// de yang rdo rje sems dpa'i rnal 'byor gyis rdo rje dbyings kyi dkyil 'khor chen po las gsungs pa'i rnal 'byor chen po byas la ji skad bshad pa'i dang po sbyor ba'i ting nge 'dzin la mnyam par bzhag ste de bzhin gshegs pa lnga'i nga rgyal la gnas pa'i rnal 'byor pas chos kyi dkyil 'khor blo la bzhag ste/ sngags lngas brtan par byas nas rnam par snang mdzad kyi nga rgyal dang ldan pa dang / yang bdag nyid rdo rje sems pa'i ting nge 'dzin gyis rdo rje phra mo mdzod cig ces bskul bar bya'o// de nas bskul ba'i rjes thogs nyid la rdo rje phra mo'i 'od zer gyi gzugs kyis byung la 'jig rten gyi khams thams cad snang bar byas nas skal ba ji lta ba bzhin du sems can gyi khams rnams la rdo rje phra mo'i ting nge 'dzin bskyed de slar log nas slar 'dus pa'i rdo rje phra mo gcig tu bdag nyid bskyed la rnam par snang mdzad kyi thugs kar zhugs nas/ sU k+Sh+ma badzra zhes zlos pa nyid dang / rnam par snang mdzad kyi thugs ka nas rdo rje phra mo'i gzugs nyid kyis byung ste/ de bzhin gshegs pa'i shangs kyi rtse mor gnas nas ched du brjod pa 'di ched du brjod la/ de bzhin gshegs pa de dag thams cad kyi shangs kyi rtse mo nas rdo rje phra mo'i mtshan mas de de bzhin gshegs pa thams cad kyi sku thob ste/ de bzhin gshegs pa'i sku de rnams las yang rdo rje phra mo'i mtshan mas nam mkha'i dbyings su kun du bkang la/ de thams cad nam mkha'i khams kyi tshad tsam gyi de bzhin gshegs pa thams cad kyi ye shes kyi rdo rje rtse gcig tu bdag nyid bskyed la gnas par bya'o// de nas de bzhin gshegs pa thams cad kyi nga rgyal gyis de bzhin gshegs pa thams cad kyi ye shes kyi rdo rje'i dbus su rdo rje phra mo bskyed pa'i rnam par sems rtse gcig pa nyid du byas la rdo rje chen po de las badzra Na pi ta thA ga ta hUM zhes bya ba zlos shing rdo rje sems dpa'i gzugs kyi sngags thob nas/ de bzhin gshegs pa thams cad kyi lte ba'i phyogs su rdo rje phra mor gyur nas/ lte ba'i phyogs nas byung ste/ de bzhin gshegs pa'i shangs kyi rtse mor gnas nas shangs kyi bu ga nas rdo rje phra mo'i gzugs kyis de bzhin gshegs pa de rnams kyi thugs kar zhugs nas gnas par bya'o// de nas de bzhin gshegs pa'i thugs ka nas sngags rnams ji lta ba bzhin du byung ba dang / de bzhin gshegs pa thams cad kyi sku las rdo rje phra mo'i tshul gyis byung ba dang / de rnams gcig tu gyur nas bdag nyid rdo rje sems dpar sprul la/ rdo rje sems dpa' rang gi sku las lha sum cu rtsa bdun gyi gzugs su sprul la/ rang gi sngags zlos pa nyid dang / rdo rje dbyings kyi dkyil 'khor gyi tshul gyis gzhag par bya ba ni/ dkyil 'khor gyi rgyal po mchog gi ting nge 'dzin yin par bstan to// de nas bsdu ba sngon du 'gro ba'i las kyi rgyal po mchog gi ting nge 'dzin gsum pa ni rdo rje dbyings kyi dkyil 'khor chen po las gsungs pa'i tshul du rjes su spyad par bya'o// chos kyi dkyil 'khor las gsungs pa'i phyag rgya chen po la sogs pa bsgrub pa'i phyir/ de nas zhes bya ba la sogs pa slob dpon gyi las kyi cho ga dang chos kyi dkyil 'khor du 'jug pa la sogs pa'i cho ga rgyas pa gsungs so// de nas zhes bya ba'i sgra ni 'das ma thag pa ste/ sngon du bsnyen pa'i rjes thogs la'o// de yang 'dir 'og nas bshad pa'i phyag rgya bzhi'i dkyil 'khor gyi cho gas sna'i rtse mor dkyil 'khor bsgoms nas/ rdo rje dbyings kyi dkyil 'khor las gsungs pa'i rnal 'byor dang de bzhin du rnal 'byor chen po bya ba nas/ chos kyi dkyil 'khor las gsungs pa'i sngags thams cad bzlas brjod 'bum bya ba'am/ mtshan ma byung ba'i bar du ting nge 'dzin gsum sngon du 'gro bas chos kyi dkyil 'khor bsgoms par gyur pa yin no// de bzhin gshegs pa thams cad kyi ting nge 'dzin gyi ye shes ni ting nge 'dzin sum cu rtsa bdun gyi nges pa dang rdo rje phra mo la sogs pa'i nges pa'o// de bzhin gshegs pa thams cad kyi mngon par shes pa ni drug ste/ de dag ni de bzhin gshegs pa de dag thams cad kyi ting nge 'dzin gyi ye shes kyi mngon par shes pa'o// de bsgrub pa ni sngon du bya ba ste de'i phyir ro// 'di zhes bya ba ni thugs la gnas pa'o// rdo rje phra mo'i ye shes ni rdo rje phra mo ste/ des nye bar mtshon pa'i dkyil 'khor de bshad do zhes bya ba ni gsungs pa'o// de nyid bstan pa ni de nas zhes bya ba la sogs pa gsungs pa yin te/ de nas zhes bya ba'i sgra ni gnas skabs te 'di brtsam par bya'o zhes bya ba'i don to// de yang gang gi phyir ye shes kyi dkyil 'khor du 'jug pa med par phra mo'i dkyil 'khor las gsungs pa'i dngos grub thob par mi 'gyur te/ de bas na yang dag par bshad par bya'o// chos kyi dkyil 'khor dam pa ste// zhes bya ba ni chos kyi phyag rgya gtso bor gyur pa'i dkyil 'khor te/ dam pa ni mchog go// rdo rje dbyings dang 'dra bas na// zhes bya ba ni sprul pa'i chos kyi dkyil 'khor dang 'dra ba zhes bya ba'i don to// ming ji skad ces bya zhe na rdo rje phra mo zhes bshad do zhes bya ba gsungs so// dkyil 'khor chen po'i tshul du ni// sems dpa' chen po rnams kyang gzhag // ces bya ba ni/ rdo rje dbyings kyi dkyil 'khor chen po dang 'dra bar dkyil 'khor thams cad bris la rnam par snang mdzad la sogs pa sems dpa' chen po rnams go rims de nyid kyis gzhag par bya ste/ chos kyi dkyil 'khor las gsungs pa'i sngags zlos shing yang dag par bri bar bya'o// ji ltar bri bar bya zhe na/ rdo rje'i dbus su sangs rgyas bri// zhes bya ba gsungs te/ de bzhin gshegs pa ldan ni ji skad du bshad pa'i gdan la/ rdo rje rtse lnga pa legs par bri la/ de dag gi chang gzungs la rnam par snang mdzad la sogs pa de bzhin gshegs pa lnga bri bar bya'o// sangs rgyas dkyil 'khor rnams su yang // zhes bya ba ni rdo rje sems dpa' la sogs pa'i dkyil 'khor ni sangs rgyas kyi dkyil 'khor rnams te de rnams kyang sangs rgyas kyi rang bzhin yin pa'i phyir ro// sems dpa' chen po rnams bri zhing // zhes bya ba ni/ de rnams su rdo rje sems dpa' la sogs pa sems dpa' chen po rnams yang dag par bri bar bya'o// de bzhin thugs ka nyid phyag rgya// zhes bya ba la 'di rnams kyi thugs kar de nyid de rang gi phyag rgya rdo rje la sogs pa'i phyag rgya/ ji ltar de'i dbus su sangs rgyas bri ba de bzhin du sems dpa' chen po rnams kyang bri bar bya'o// bzhugs tshul ji lta bus sangs rgyas la sogs pa bri bar bya zhe na/ ting nge 'dzin du bzhugs pa dang // zhes bya ba gsungs te/ rdo rje'i skyil krung bcas la mnyam par gzhag pa'i tshul gyi spyod lam gyis gzhug par bya'o zhes bya ba'i tha tshig go// phyag gnyis rdo rje 'ching bar bcings// zhes bya ba ni rnam par snang mdzad la sogs pa nas bskal pa bzang po'i bar 'di rnams ni phyag gnyis rdo rje bsdams pas rang gi mtshan ma nas 'bras kyi tshad tsam rang gi thugs kar bzhag nas rdo rje bsdams pa bkan te phreng ba'i tshul du bzhag nas bzhugs so zhes bya ba'i tha tshig go// de nas zhes bya ba la sogs pa la/ de ltar dkyil 'khor bris nas rdo rje dbyings kyi dkyil 'khor chen po'i tshul du bdag nyid 'jug pa la sogs pa'i cho ga rnams rjes su spyad de/ bdag la byin gyis brlab la sogs// ji lta bar ni bka' nod do// de ltar bgyis nas bdag mi brjod// de nas rdo rje bsgrub bgyi ba// rdo rje slob dpon sems dpa' yi// rdo rje lcags kyu bcings nas ni// se gol mang po gdab bgyis la// sangs rgyas thams cad bsdu bar bgyi// de tshe sangs rgyas thams cad ni// rdo rje sems dpa' la sogs bcas// dkyil 'khor thams cad gang ba rnams// dkyil 'khor rnams su 'dus par gyur// de nas rdo rje sems dpa' yi// phyag rgya chen po sgom byed cing // ming brgya rtsa brgyad dam pa ni// cung zad rab tu brjod par bgyi// de nas 'dus pa dgyes pa na// de bzhin gshegs rnams brtan par gyur// rdo rje sems dpa' rang grub pa// grogs po nyid du nye bar gnas// zhes gang gsungs pa 'di dag gi rjes thogs nyid la zhes de nas zhes bya ba'i sgras ston to// dgug pa la sogs pa'i cho ga rgyas pa yin te zhes bya ba ni dgug pa la sogs pa'i cho ga rgyas pa ste/ de bshad pa'o// de ji ltar de bzhin gshegs pa thams cad dgug pa ni rdo rje lcags kyu'i las kyi phyag rgya byas la zhags pa'i las kyi phyag rgya de rnams bcug la lcags sgrog gis de rnams bcings te rdo rje 'bebs pas dbang du byas/ rdo rje gnod sbyin gyis bgegs bsal ba la sogs pa bya'o// de nas rdo rje khu tshur gyi dam tshig gi phyag rgya dang / oM badzra san+d+hi baM zhes bya bas dkyil 'khor gyi sgo bcad la/ oM badzra rak+Sha haM zhes bya bas rdo rje bsrung ba'i las kyi phyag rgya bsrung ba thams cad yang dag par bsrungs nas/ chos kyi dkyil 'khor las gsungs pa'i rdo rje sems dpa'i sngags kyis dkyil 'khor gyi lha thams cad la mchod yon phul te chos kyi dkyil 'khor las gsungs pa'i dam tshig gi phyag rgya rnams kyis de bzhin gshegs pa la sogs pa lha thams cad bsgrub par bya'o// de nas chos dang / las dang / phyag rgya chen po rnams kyis rgyas btab la/ dbang bskur ba'i phyag rgya rnams kyis dbang bskur nas mchod yon phul lo// de bzhin gshegs pa thams cad la sogs pa mchod pa thams cad kyis ji lta ba bzhin du yang dag par mchod de phyag byas nas nas 'bras tsam gyi rdo rje phra mo thogs la/ rdo rje slob ma gzhug par bya ba'i phyir/ snga ma bzhin du rjes su gnang ba nod par bya ste/ 'di ni dgug pa la sogs pa'i cho ga rgyas pa yin no// dkyil 'khor chen po'i tshul du gzhug pa la sogs pa'i cho ga rgyas par byas nas zhes bya ba ni rdo rje dbyings kyi dkyil 'khor chen por gsungs pa'i rdo rje slob ma gzhug pa la sogs pa'i cho ga 'dir yang de bzhin du byas nas so// ye shes kyi mtshan ma zhes bya ba ni nas 'bras tsam gyi rdo rje phra mo lag tu byin no// de las slob dpon gyi las kyi cho ga dang / slob ma yang chos kyi dkyil 'khor du gzhug pa'i cho ga rgyas pa bshad nas/ da ni dam tshig dang dbang bskur ba thob pa rnams la mngon par 'dod pa'i dngos grub kyi man ngag sbyin par bya ba yin pas na/ rang gi sems las su rung bar bya ba'i phyag rgya chen po'i ye shes bslab bo zhes bya ba gsungs te/ rang nyid kyi sems ni rang gi sems te/ yid kyi rnam par shes pa la sogs pa'o// de'i las su bya ba ni ting nge 'dzin du bya ba'i phyir/ rdo rje phra mo bsgom pa ni 'di rang gi sems las su rung bar bya ba'o// de'i don gyi phyag rgya yin la chen po yang yin pas na/ phyag rgya chen po ste/ ji skad du bshad pa'i rdo rje phra mo'i phyag rgya'o// de'i ye shes bslab bo zhes bya ba ni bstan par bya'o// lce ni rkan la gzhag bya zhing // sna yi rtse mor bsam par bya// zhes bya ba ni lce'i rtsa ba nas so'i rtse mo'i bar dang lce'i steng gi cha sbyar la/ sna rtse zhes bya ba sna'i rtse mor rdo rje phra mo gnas pa gang yin pa de ni sna'i rtse mo ste/ de bsam par bya zhing bsgom par bya'o// des cir 'gyur zhe na/ rdo rje phra mo bde reg pas// sems ni mnyam par gzhag par 'gyur// zhes bya ba gsungs te/ sna'i rtse mor rdo rje mo phra mo bsams pa des bde ba'i rang bzhin gyi reg pa ni bde reg pa ste/ rdo rje phra mo'i bde ba'i reg par 'gyur la/ rdo rje phra mo bde ba reg par 'gyur ba de las/ sems mnyam par gzhag cing rtse gcig par 'gyur zhes bya ba'i tha tshig go// rdo rje phra mo bde reg pa'i// mtshan ma gal te byung ba na// zhes bya ba ni sems la gang gi tshe rdo rje phra mo'i bde ba'i reg pa mtshan ma lus dang sems kyi 'byung bar gyur pa de'i tshe de brtan par byas nas/ mtshan ma de ni khyab bya ba// sems des kun du khyab par bya// zhes bya ba ste khyab par bya zhes bya ba ni rgya cher bya ba'o// de la mtshan ma ni gzugs dang / reg pa'i mtshan ma gnyis so// ji skad du bshad pa'i mtshan ma gnyis po de nyid kyi sems de phyogs bcur spro bar bya bas na/ sems de kun du khyab par bya zhes bya ba'o// ji ltar thams cad du khyab cing spro bar bya zhe na/ ji tsam 'dod par khyab ces bya ba gsungs te/ ji tsam 'dod par spro ba ni ji tsam 'dod par khyab pa'o// ci'i phyir zhe na/ sems de khams gsum du yang khyab par bya zhes bya'o// 'di skad ston pa yin te/ zla ba gnyis sna'i rtse mor rdo rje phra mo bsgoms pa na/ gang gi tshe nyin re zhing de mthong ba de'i tshe rnal 'byor pa de'i lus thams cad rdo rje phra mo'i reg pa'i bde bas tshim par 'gyur ro// rdo rje phra mo'i gzugs bsgoms pa'i stobs des gang gi tshe rang gi lus thams cad khyab par mthong ba de'i tshe de bzhin gcig tu 'phel bar 'dod na rdo rje phra mos khyab par bsam par bya'o// de nas grong la sogs par ro// de nas yang khams gsum pa'i bar du spro bar bya'o// de nas yang bsdu ba ni// sna'i rtse mo'i bar du gnas// zhes bya ba ni gzugs kyi mtshan ma de yang rdo rje phra mo lta bu gang gis khams gsum khyab pa de bsdus la/ sna'i rtse mor gnas pa'i rdo rje phra mor bsgoms pa'i stobs kyis gzhug par bya'o zhes bya ba'i tha tshig go// de ltar spro ba dang bsdu ba'i tshul gyis rdo rje phra mo zla ba gsum gyi bar du bsgoms na cir 'gyur zhe na/ de nas brtsams te zhes bya ba gsungs te/ de nas brtsams te phyag rgya chen po la sogs pa gang ci yang rung ba shin tu mnyam par gzhag cing rtse gcig pas bsgoms pa'i phyag rgya chen po la sogs pa de kun te/ de dag thams cad brtan pa nyid du byed par 'gyur te/ mngon sum du byed par 'gyur ro// nyid kyi sgra ni nges par gzung ba dang tha dad pa'i rim pa yin par shes par bya ste/ brtan par byed pa nyid yin no// ting nge 'dzin ye shes ni rdo rje pha mo'i ting nge 'dzin gyi nges pa'o// des brtags pa ni bsgrub pa zhes bya ba'i tha tshig go// de nas de rnams kyi snying po ni 'di yin no// sna'i rtse mor rdo rje phra mo bsgoms pa dang / spro ba dang / bsdu ba dang / brtan par bya ba rnams kyi'o// 'di skad ston pa yin te/ rdo rje dbyings kyi dkyil 'khor las bshad pa'i cho ga rang gi lha'i rnal 'byor byas pa'i rjes la/ chos kyi dkyil 'khor las bshad pa'i/ rang gi lha'i phyag rgya chen po bcings la/ lce rkan la sbyar bar byas nas/ badzra nA bi ta thA ga ta hUM zhes bya ba 'dis rang gi lte ba'i phyogs su rdo rje phra mo bskyed la yang badzra nA bi ta thA ga ta hUM zhes zlos shing lte ba'i phyogs rdo rje phra mo bteg la/ sna khung nas sna'i rtse mor bsgreng ste gnas par bsam par bya'o// de nas sU k+Sh+ma badzra zhes zlos shing bsgom par bya'o// bsdu ba'i dus su sna khung nas bcug la rang gi snying ga'i zla ba la/ badzra dr-i D+ha ti sh+Tha zhes bya bas gzhug par bya'o// de ltar nyin re zhing thun bzhi'i sbyor bas zla ba gnyis kyi bar du bsgoms na/ nges par mtshan ma thob par 'gyur ro// de nas mtshan ma thob cing brtan par gyur nas/ spa ra Na badzra zhes zlos shing sna'i rtse mor gnas pa'i rdo rje phra mo las byung ba'i rdo rje phra mo khams gsum ma lus shing lus pa med par khyab par bsam mo// bsgoms pas dub par 'gyur na saM ha ra Na badzra zhes bya bas de rnams bsdus la/ rang gi sna'i rtse mor gnas pa'i rdo rje phra mo la gzhug par bya zhing yang de bzhin du rang gi snying gar gzhug par bya'o// tshul 'dis zla ba gcig tsam gyi bar du bsgom par bya'o// de nas ni rdo rje phra mo'i ting nge 'dzin rdzogs par gyur pa yin no zhes bcom ldan 'das kyis gsungs te/ de nas gang ci bsgoms pa thams cad mngon sum du byed do// sems dpa' gang gi byams pa ni// zhes bya ba ni gang la zhig la zhig la rgyu med par phan pa dang bde bas nye bar sdud par byed pa de ni mdza' bo zhes bya la/ mdza' bo'i dngos po nyid dam las ni byams pa ste/ phan pa dang bde bas nye bar bsdus pa'i mtshan nyid do// de sems can gang dang rnal 'byor mnyam par 'gyur zhes bya ba/ gang gi mnyam par 'gyur bar dmigs par 'gyur ba gang yin pa zhes bya ba'i tha tshig go// ji lta bu zhe na/ brtan pa chen pos zhes bya ba'o// sems kyis khyab pa'i tshul gyis na// zhes bya ba ni/ ji ltar rdo rje phra mos nye bar mtshon pa'i sems spro ba dang / brtan par bya ba gsungs pa de bzhin du sems kyis khyab pa'i tshul de lta bus sems can thams cad kyi yul la byams pa des khyab par bya'o// 'di skad ston pa yin te/ mdza' bo dang / dgra bo dang / tha mal pa'i dbye bas sems can gyi khams gsum du byas la/ yang re re zhing chung ngu dang / 'bring dang / chen po'i dbye bas gsum gsum du byas nas/ dang por re zhig mdza' bo chen po la bde bas bsdus pa'i sems bskyed do// de nas ni bar ma la'o// de nas ni chung ngu la'o// de nas ni tha mal pa chung ngu la'o// de nas bar ma la'o de nas chen po la'o// de nas dgra bo chung ngu la'o// de nas bar ma la'o// gang gi dgra bo chen po de la bde bas bsdus pa'i bsam pa mdza' bo chen po dang 'dra bar skye bar byed pa de'i tshe/ des byams pa thob par gyur pa yin no// de nas de'i rjes la ji skad du gsungs pa bzhin du khyab cing spro bar bya'o// byams pas khyab pa'i tshul gyis ni zhes bya ba ni sems can dang phyogs kyi cha la sogs pa la byams pa spro ba'i tshul gyis so// snying rje can ni gang yin pa// zhes bya ba la ka ni bsod snyoms la bya ba la/ bsod snyoms de 'gog pas na snying rje ste/ sems can gzhan gyi rgyud du gtogs pa'i sdug bsngal mthong na/ de'i sdug bsngal gyis gzir zhing de las gdon par 'dod pas/ rang gi rgyud du gtogs pa'i bde ba 'gog cing spro bar byed ces bya ba'i don du'o// snying rje'i ngo bo nyid ni snying rje can ni gang yin pa zhes bya ba ni rnal 'byor pa'o// sems can kun don ldan pa yis// zhes bya ba ni sems can thams cad kyi don sgrub par byed pa'i bsam pas so// bsgrub pa yis ni khyab par bya// zhes bya ba ni bsam pa 'ba' zhig tsam ma yin gyi rim pa de nyid kyis khyab cing sbo spro bar bya ste/ de ltar bsgrub pa nyams su len pa yin no// 'dis ni 'di skad ston te/ snying rje'i sems bskyed pa 'ba' zhig tsam du zad pa ma yin gyi/ gzhan du na ci nus par sdug bsngal bsal ba la 'bad par bya'o zhes pa'o// kun kyang rang bzhin 'od gsal ba// zhes bya ba ni/ dngos po thams cad rang bzhin te/ ngo bo nyid kyis 'od gsal ba yin pas rang bzhin 'od gsal ba'o// de yang gang gi phyir gdod nas dag pa zhes bya ba ste/ dang po nyid nas dag pas na gdod nas dag pa'o// ci'i phyir gdod nas dag pa yin zhe na/ nam mkha' bzhin zhes bya ba gsungs te/ nam mkha' dang mtshungs pas nam mkha' bzhin te/ gang gi phyir nam mkha' ltar gos pa med pa zhes bya ba'i don to// nam mkha' 'dra ba'i dngos po de dag gang zhig yin zhe na/ de'i phyir chos sam yang na chos ma yin zhes bya ba gsungs te/ de la chos ni ma chags pa la sogs pa'o// chos ma yin pa ni chags pa la sogs pa'o// de dag kyang don dam par stong pa nyid yin pas chos thams cad bdag med par khyab cing spros pa'i bsam pa ste/ lhag pa'i bsam pas dga' bar 'gyur zhing mgu ba'o zhes bya ba'i tha tshig go// de ltar dga' ba bsgom pa'i man ngag gsungs nas da ni btang snyoms sgom pa'i man ngag gsungs pa yin te/ gdul dka' ba dang mtshungs 'dra ba// zhes bya ba la gdul dka' ba ni log par lta ba rnams so// de dang mtshungs pa ni yod par lta ba yin yang mi dge ba la mngon par dga' ba rnams so// de dang 'dra ba ni dge ba la mngon par dga' bar zin kyang theg pa chen po la mi 'jug pa'o// gdul dka' ba yang yin la gdul dka' ba dang mtshungs pa yang yin la de dang 'dra ba yang yin pas/ gdul dka' ba dang mtshungs 'dra ba/ sangs rgyas byang chub snod ma yin// zhes bya ba ste/ sangs rgyas kyi byang chub ni sangs rgyas kyi byang chub ste/ bla na med pa yang dag par rdzogs pa'i byang chub pa'o// de'i snod ma yin pa 'di lta bu yang yin pas de dag rtogs par bya ba'i phyir zhes pa dus gzhan du snod du rung bar bya ba'i phyir/ btang snyoms chen po bsgom par bya// zhes bya ba ste/ de ltar btang snyoms su bya ba btang snyoms su bzhag ste/ dus gzhan du de bskyab pa'i phyir da ltar tha mal par gzhag cing // btang snyoms kyang yin la chen po yang yin pas btang snyoms chen po zhes bya ba de bsgom par bya ste/ da ltar ni sems can 'di dag snod du rung ba ma yin pas/ dus phyis bdag gis bla na med pa yang dag par rdzogs pa'i byang chub la gzhag par bya'i// rgyab kyis phyogs par ni mi bya'o zhes rnam par bsam zhing skal ba med pa'i sems can gyi khams ma lus pa la nyin re zhing lan drug tu spro zhing khyab par bya'o zhes bya ba'i tha tshig go// 'dir sbyor ba thams cad du yang bsgom pa'i rim pa ni 'di yin te/ rdo rje dbyings kyi dkyil 'khor chen po las gsungs pa'i cho gas rang gi lha'i rnal 'byor ji lta ba bzhin du byas pa'i rjes la/ chos kyi dkyil 'khor las gsungs pa'i rang gi lha'i phyag rgya chen po bcings te ma tA me tri spa ra zhes zlos shing // rig pa'i lha mo byams pa chen mo'i gzugs sku mdog dkar ba bsams la/ 'das ma thag tu smras pa'i sngags 'di zlos shing // des bsgrub par bya ba'i lus la khyab ste/ phan pa dang bde ba dang ldan par ji srid du sems brtan par gyur pa de srid du bsam par bya'o// de nas sngar bshad pa'i tshul gyis bcom ldan 'das yum thams cad du khyab par bya'o// rang gi lha'i rnal 'byor de bzhin du byas la/ ma hA kA ru Na spa ra Na zhes zlos shing // yum thugs rje chen mo sku mdog dmar ser bsams la/ sngags 'di nyid bzlas la/ des bsgrub par bya ba'i sems can gyi khams sdug bsngal dang bral bar mdzad par bsam par bya'o// de bzhin du rang gi lha'i rnal 'byor byas la/ sar+b+ba shud+d+ha pra merta par na zhes yid la zlos shing bcom ldan 'das yum dga' ba mo dga' zhing mgu ba sku mdog ser mo bsams la/ sngags 'di nyid bzlas nas sems can gyi khams khyab par bya'o// de bzhin du rang gi lha'i rnal 'byor byas la/ sar+b+ba twa saM po ta ya zhes yid la zlos shing bcom ldan 'das yum btang snyoms chen mo sku mdog ljang gu bsams la sngags 'di nyid zlos pa dang / des bsgrub par bya ba'i sems can gyi khams khyab par bya'o// de nas zhes bya ba la sogs pa la/ de bzhin gshegs pa yang yin la thams cad kyang yin pas na de bzhin gshegs pa thams cad de/ rdo rje rtse lnga pa dang / snying gar rdo rje byang chub sems dpa' dang / rdo rje sems dpa' dang / rnam par snang mdzad la sogs pa'i ngo bo'o// de rnams rjes su dran pa ni rjes su dran pa ste/ yang dang yang du mngon du bya zhing bsgom pa zhes bya ba'i tha tshig go// de'i ye shes la bslab bo zhes pa'o// nam mkha' 'am ni phyogs gzhan du// zhes bya ba la de la nam mkha' ni grags par zad do// phyogs gzhan ni ras dang rtsig pa la sogs pa'o// rdo rje phra mo'i tshul gyis ni// zhes bya ba ni lce ni rkan la sbyar bya zhing // zhes bya ba la sogs pa sngar bshad pa'o// de'i sbyor ba ni badzra mu khaM b+ha ba zhes zlos shing nam mkha' la rdo rje rtse lnga pa bskyed la/ 'greng dam yang na 'dug kyang rung bas ji srid skyo bar ma gyur pa de srid kyi bar du bsgom par bya'o// skyi bar gyur na rang gi snying gar bcug la badzra dr-i d+ha tiSh+Tha zhes brtan par byas la ldang bar bya'o// de ltar nyin re zhing ji srid zla ba gnyis lon pa de srid kyi bar du bsgom par bya'o// de nas ni nges par mngon du mthong bar 'gyur ro// de nas sangs rgyas kyi zhing 'di dag thams cad rdo rje'i gzugs kyis khyab par bya'o// yang de bzhin du de bsdus la rang gi snying gar brtan par bya'o// de ltar nyin re zhing ji srid zla ba gcig lon pa de srid kyi bar du bsgom par bya'o// zla ba'i mthar mtshan thog thag bsgoms na grub par 'gyur te/ nam mkha' thams cad rdo rjer gyur par mthong la/ de nas ni lus de nyid kyis sangs rgyas nyid myur du mthong bar 'gyur ro// de bzhin du yang gnas kun du zhes bya ba ni snga ma bzhin du'o// snying gar ni rdo rje sems dpa' zhes bya ba ni snying gar nas 'bras tsam gyi rdo rje ni snying gar rdo rje ste chos kyi dkyil 'khor las gsungs pa'i phyag rgya chen po'i tshul gyis rdo rje sems dpa'o// de lta bu'i snying ga'i rdo rje byang chub kyi mtshan nyid can gyi sems dpa'o// rab mnyam gzhag pas bsgom par bya// zhes bya ba ma yengs par bsam par bya'o// 'di'i don ni 'di yin te/ rang gi lha'i rnal 'byor ji lta ba bzhin du byas pa'i rjes la chos kyi dkyil 'khor las gsungs pa'i rdo rje sems dpa'i phyag rgya chen po'i tshul chen po bcing bar bya'o// de nas ma hA bo d+hi satwa a b+hi sha zhes zlos shing bcom ldan 'das rdo rje sems dpa'i ji skad gsungs pa bzhin du bskyed la/ ji srid skyo bar ma gyur pa de srid kyi bar du bsgom par bya'o// skyo bar gyur na snga ma bzhin du rang gi lus la bcug nas brtan par byas nas ldang bar bya'o// de ltar nyin re zhing zla ba gnyis tsam gyi bar du bsgom par bya ste/ de nas mngon sum bzhin du mthong bar 'gyur ro// de nas sangs rgyas kyi zhing ma lus pa snying ga'i rdo rje byang chub sems dpar khyab par bsam par bya'o// skyo bar gyur na bsdus nas snga ma bzhin du brtan par byas la ldang bar bya'o// de ltar nyin re zhing zla ba gcig tsam gyi bar du bsgoms la/ zla ba mthar mtshan thog thag bsgoms na rdo rje sems dpa'i dang 'dra bar 'grub par 'gyur ro// ji ltar 'dir rang gi lha'i rnal 'byor bya bar bshad pa de bzhin du 'og nas bshad pa'i sbyor ba thams cad la yang shes par bya'o// phyag na rdo rje'i dbyibs chen po// zhes bya ba ni rdo rje dbyings kyi dkyil 'khor chen po las gsungs pa'i phyag rgya chen po'i tshul can gyi rdo rje sems dpa'i rdo rje phra mo bsnams pa zhes bya ba'i tha tshig go// 'dir badzra pA Ni da ru ya sA byu baM zhes bya ba 'dis ni phyag na rdo rje bskyed pa'i snying po 'di nyid zlos shing snying gar rdo rje sems dpa'i tshul du rim gyis bsgom pa dang bsgrub par bya'o// rnam pa thams cad mchog ldan pa'i// zhes bya ba ni skyes bu chen po'i mtshan sum cu rtsa gnyis dang / dpe byad bzang po brgyad cu dang ldan pa'i rnam par snang mdzad dam mi bskyod pa la sogs pa'i de bzhin gshegs pa bud+d+ha u nu smr-i tA b+hi sha zhes zlos shing bsgom par bya'o// de nas snga ma bzhin du thams cad byas pa nyid dang bsgrub par bya'o// rdo rje phra mo'i tshul gyis ni// zhes bya ba ni de bzhin du rang gi lha'i rnal 'byor byas la sa man+ta b+ha dra a b+hi shwa zhes bya bas/ bdag nyid snga ma bzhin du zla ba'i dkyil 'khor gyi gzugs su bsgom par bya'o// de nas zla ba gnyis kyi mthar zla ba gcig tsam zla ba'i dkyil 'khor gyis de bzhin du nam mkha' khyab par bsgoms la/ zla ba'i mthar mtshan thog thag bsgoms na/ nam mkha' ma lus par zla ba'i dkyil 'khor gyis yongs su gang bar mthong ste/ de nas de bsdus la gong bu gcig tu byas nas zla ba'i gzugs gcig tu bdag nyid snga ma bzhin du brtan par bya'o// de bzhin du satwa badzra a b+hi sha zhes bya bas bdag nyid zla ba'i dkyil 'khor du bsgrubs nas/ zla ba'i dkyil 'khor der rdo rje rtse mo lnga pa bsams la/ yang satwa badzra a b+hi sha zhes zlos shing de srid de mthong zhing brtan par gyur pa de ji srid kyi bar du sems dpa'i rdo rje bdag nyid bsgom par bya'o// de nas de bzhin du spro ba dang / bsdu ba'i sbyor bas de rdzogs par bya'o// rdo rje phra mo'i tshul sbyar la// zhes bya ba ni bdag nyid sems dpa'i rdo rje gyur pa de nyid/ badzra satwa sa mA d+hi dz+nya na a b+hi sha zhes zlos shing rdo rje dbyings las gsungs pa'i rdo rje sems dpa'i phyag rgya chen po'i gzugs su bsams la/ ji srid bdag nyid kyi snying ga'i zla bar rdo rje rtse lnga pa dang ldan par mngon sum du mthong zhing brtan par gyur ba de srid kyi bar du bsgom par bya'o// de nas spro ba dang bsdu pa'i tshul gyis bsgom zhing bdag nyid rdo rje sems dpa'i tshul gyis rdzogs par bya'o// rnam pa kun gyi mchog ldan pa// sangs rgyas gzugs su bdag nyid ni// zhes bya ba ni rdo rje sems dpa'i gzugs de nyid ta thA ga tou0f85haM zhes zlos shing // rnam par snang mdzad la sogs pa de bzhin gshegs pa'i skur bdag nyid bsam par bya'o// de ltar zla ba'i dkyil 'khor la sogs pa bzhi bsgoms pas/ cho ga gzhan dag gis kyang sangs rgyas dang byang chub sems dpa' bsgrub pa bstan nas/ de nas zhes bya ba la sogs pas de bzhin gshegs pa thams cad kyi chags par bya ba dang / dgug par bya ba dang / gdul bar bya ba'i bar dang / las thams cad bsgrub pa gsungs pa yin te/ de bzhin gshegs pa thams cad kyi chos nyid ni chos kyi dkyil 'khor te/ de'i gsang ba'i phyag rgya ni bsgrub par bya ba'i lha dang gcig tu mos par gyur pa ste/ de'i ye shes bslab po// bdag ni de bzhin gshegs dang mnyam// zhes bya ba ni rnam par snang mdzad la sogs pa'i de bzhin gshegs pa'i rnal 'byor snga ma bzhin du byas la/ de yang ras ris la sogs par dgug pa dang / gzhug pa dang / bcing ba dang / dbang du byas la phyag rgya bzhis rgyas btab nas/ mchod pa thams cad kyis yang dag par mchod la/ de bzhin gshegs pa'i phyag rgya chen po bcings te/ sangs rgyas kyi zhing stong gsum pa 'di rdo rje gcig gis khyab par bsams la/ de'i dbus su de bzhin gshegs pa dang bdag zhugs par nges par byas la/ ta thA ga ta sa mou0f85haM hi zhes bya bas ji skad bshad pa'i rdo rje'i tshig gis yang dang yang du zlos shing lan du mar brjod do// dbang po gnyis ni zhes bya ba ni gnyis kyi dbang po ste/ sgrub pa po dang de bzhin gshegs pa'i'o// de'i mnyam par sbyor ba ni mnyam par gyur pa ste/ gcig tu gyur par lhag par mos par zhes bya ba'i tha tshig go// dbang po gnyis mnyam par sbyor ba des de bzhin gshegs pa'i sku dang / sgrub pa po lhan cig gcig tu gyur par mos pas ci zhig byed ce na/ sems can thams cad chags par byed// ces bya ba gsungs te/ rnam par snang mdzad la sogs pa'o// de bzhin gshegs pa rnal 'byor pa des mnyes par byed do zhes bya ba'i tha tshig go// 'di skad ston pa yin te/ ta thA ga ta sa mou0f85haM hi zhes bya ba ji skad du bshad pa'i lhag par mos pa dang / lan gsum bzlas nas/ oM sar+b+ba ta thA ga ta sa mou0f85haM zhes rgyun mi 'chad par zlos shing bsgom par bya'o// de yang sangs rgyas ci 'dra de bzhin bdag // bdag ces rtag tu bsgom pa yis// gang 'dis sangs rgyas de nyid bdag // dbang po gnyis la yang dag brten// ta thA ga ta sa mou0f85haM hi/ rdo rje'i tshig gi yang dag brjod// dbang po gnyis ni mnyam sbyor bas// sangs rgyas thams cad de mnyes byed// oM sar+b+ba ta thA ga ta sa mou0f85haM hi/ zhes bzla'o zhes gsungs pa dang / gzhan yang dbang po gnyis ni zhes bya ba ni/ rnam pa gnyis kyi gnas skabs kyi// gang yang bdag gi lus dang ni// gang yang sangs rgyas sku dag ni// bsres par gyur pa dbang po gnyis// mnyam par gzhag ces bshad pa yin// stong gsum pa yi zhing 'di ni// rdo rje gcig tu yongs su bzung // sangs rgyas gzugs dang 'dra bar ni// dbus su bdag nyid bsgom par bya// zhes gsungs pa yin no// de ltar rim pa 'dis ji srid bcom ldan 'das byon nas/ de'i lus la zhugs la de nas de bzhin gshegs pa dang 'dra bar gyur pa de srid kyi bar du bsgom par bya'o// rdo rje sems dpa'i sgrub pa yang de bzhin gshegs pa sgrub pa dang 'dra bar shes par bya ste/ de yang bcom ldan 'das kyis/ rdo rje sems dpa'i rgyal po che// kha dog ji bzhin cho ga bzhin// de ltar bdag ni rtag bsgom pa// dbang po gnyis la yang dag brten// oM badzra satwa sa mou0f85haM zhes bzla'o zhes gsungs pa yin no// bdag ni rdo rje chen por mnyam// zhes bya ba ni/ 'phags pa nam mkha'i snying po ni// rdo rje chen po ste/ de dang bdag mnyam mo zhes nga rgyal bskyed la/ de'i 'og tu badzra rat+na sa mou0f85haM zhes zlos shing bcom ldan 'das nam mkha'i snying po dang bdag nyid lhan cig gcig tu gyur par snga ma bzhin du bsam par bya'o// de yang sangs rgyas kun gyi dbang bskur ba// rdo rje rin chen bdag nyid ces// rang nyid rtag tu bsgoms na ni// rdo rje rin chen 'dra bar 'gyur// oM badzra rat+na sa mou0f85haM zhes gsungs pa yin no// gdon mi za bar 'jig rten 'gugs// zhes bya ba la/ 'jig rten ni 'phags pa nam mkha'i snying po ste/ de 'bar ba'i lta bas dgug par bya'o zhes bya ba'i don to// bdag ni rdo rje chos dang mnyam// zhes bya ba ni snga ma bzhin du thams cad byas la/ oM badzra d+ha r+m+ma sa mou0f85haM zhes zlos shing bsgom par bya'o// de yang 'jig rten thams cad 'jig // ces bya ba ni 'dod chags la sogs pa gzung ba dang 'dzin pa'i rnam par rtog pa 'di ni 'dir 'jig rten yin te/ 'jig rten de thams cad chos thams cad rang bzhin gyis dag pa'o zhes bsgoms shing bzlas pas 'jig par byed do// bdag ni sna tshogs rdo rjer mnyam// zhes bya ba la/ sna tshogs rdo rje ni rdo rje las te de dang bdag mnyam mo zhes nga rgyal bskyed pa'i rjes la/ oM bi shwa badzra sa mou0f85haM zhes zlos shing snga ma bzhin du bsgom par bya'o// sgom pa 'dis de ci zhig byed ce na/ las rnams thams cad nges 'grub bo// zhes bya ba gsungs te/ sangs rgyas kyi sprul pa dang / sems can gyi don gyi mtshan nyid can gyi las ni las rnams thams cad de/ de sgrub cing rdzogs par byed do// rdo rje rgyal po la sogs pa nas/ rdo rje 'bebs pa'i bar gyi sgrub pa rnams ni/ rdo rje sems dpa'i sgrub pa dang 'dra bar shes par bya'o// gang dang gang las rab dad 'gyur// ji bzhin 'dod dang ci 'dod pas// bdag nyid rtag tu bsgoms na ni// sems dpa'i de nyid thob par 'gyur// zhes gsungs pa'i phyir ro// ji skad du bshad pa'i dngos grub rnams ni rdo rje dbyings su gsungs pa'i phyag rgya bzhi pa la sogs pa rang gi lha'i rnal 'byor ji lta ba bzhin du byas nas/ de'i rjes la chos kyi dkyil 'khor las gsungs pa'i phyag rgya chen po la sogs pa bzhi bcings te bsgrub par bya ba'am/ chos kyi dkyil 'khor du sngon du bsnyen pa la sogs pa'i dus su lha mdun du spyan drang ba byas nas/ phyag rgya bzhis ji lta ba bzhin du rgyas gdab par bya ba yin pas/ de nas zhes bya ba la sogs pas phyag rgya bzhi po gsungs pa yin no// de bzhin gshegs pa thams cad kyi ye shes ni chos kyi dkyil 'khor las gsungs pa'i rnam par snang mdzad la sogs pa nges pa'i tshul lo// de nyid ni rdo rje ste de rnams byin gyis brlab cing brtan par bya ba'i phyir ting nge 'dzin gyi phyag rgya ste/ chos kyi dkyil 'khor gyi phyag rgya de brlab par bya'o// rdo rje phra mo'i tshul gyis ni// zhes bya ba ni/ rdo rje skyil mo krung bcas la lce rkan la sbyar bar byas nas/ lus drang por bzhag ste mgrin pa cung zad bkug la/ sna'i rtse mor blta ba 'di dang / spro ba dang bsdu ba'i sbyor ba ni rdo rje phra mo'i tshul te/ rdo rje phra mo'i tshul des bsgom par bya'o// gang du ci zhig bsgom par bya zhe na/ rdo rje'i dbus su zhes bya ba gsungs te/ seng ge'i gdan gyi steng na rdo rje rtse lnga pa'i dbus su sangs rgyas sku ste/ rnam par snang mdzad la sogs pa de bzhin gshegs pa'i sku ste/ phyag gnyis rdo rje bcing bar bcings// zhes bya ba ji skad du gsungs par rdo rje la sogs pa'i snying ga'i mtshan mar bdag nyid bsgom par bya'o/ rdo rje sems dpa'i la sogs pa ni/ rdo rje sems dpa'i nas brtsams te rdo rje 'bebs pa'i bar te/ de rnams kyi ting nge 'dzin ni chos kyi dkyil 'khor las gsungs pa'i phyag rgya chen po rnams te/ de rnams kyi ye shes bslab bo// rdo rje phra mo'i tshul ni snga ma dang 'dra ste/ de la sbyong ba ni de bya'o// snying gar rdo rje la sogs zhes bya ba ni mang po'i tshogs so// de bsgom pa ni yang dang yang du mngon du bya'o// de gang zhig yin zhe na/ rdo rje sems dpa'i la sogs zhes bya ba ste/ rdo rje 'bebs pa'i bar de dag bsgoms na'o// ci zhig mdzad ce na/ rang gi dngos grub sbyin par byed// ces bya ba gsungs te/ rang rang gi dngos grub sgrub pa po la stsol bar 'gyur ba'o// sangs rgyas rdo rje 'dzin la sogs// kun kyang snyoms par zhugs pa yis// ting nge 'dzin du bzhugs pa dang // phyag gnyis rdo rje bcing bar bcings// zhes bya ba dang / rdo rje'i dbus su zhes bya ba ni thams cad las shes par bya'o// de ltar phyag rgya chen po'i mtshan nyid bsgom pa bstan nas/ da ni de nas zhes bya ba la dam tshig gi phyag rgya'i mtshan nyid gsungs pa yin te/ de bzhin gshegs pa thams cad kyang yin la rigs kyang yin pas na/ de bzhin gshegs pa thams cad kyi rigs so// de'i ting nge 'dzin gyi dam tshig gi phyag rgya ni chos kyi dkyil 'khor ting nge 'dzin gyi dam tshig gi phyag rgya ste/ de'i ye shes bslab par bya'o// ting nge 'dzin ni chos kyi dkyil 'khor ro// dam tshig mchog ni dam tshig gi phyag rgya'o// de rnams kyi bcing ba bshad ces bya ba ni bcing ba'i mtshan nyid so so'i chas phye ba rab tu bshad pa nas bshad pa'o// rdo rje bcing las legs byung ba// zhes gsungs pas na rdo rje bsdams pa bcings la skyil mo krung la gnas pa'o// dkyil mo krung la ji ltar 'dug ce na/ gan rkyal du zhes bya ba gsungs te/ ting nge 'dzin gyi tshul gyis rdo rje bcing bar skyil mo krung gi steng du bkan te gzhag pa 'di ni rdo rje sems dpa'i dam tshig gi phyag rgya'o// g.yas gcus zhes bya ba ni rdo rje bcing ba bcings la g.yas logs su gcus pa 'di ni rdo rje rgyal po'i'o// slar gcus ba zhes bya ba ni rdo rje bcing ba bcings la de nyid g.yon logs su gzhag pa 'di ni slar gcus pa ste chags pa'i'o// snying gar gnas pa zhes bya ba ni rdo rje bcing ba'i phyag rgya nyid snying gar gzhag pa ni bzhi ste/ rdo rje legs pa'i'o// rdo rje sems dpa' la sogs pa gang yin pa de ni rdo rje sems sogs te legs pa'i bar gyi'o// de rnams kyi dkyil 'khor ni de nyid kyi phyag rgya'o// dpral bar gzhag pa dang zhes bya ba la sogs pa la/ rdo rje bsdams pa'i phyag rgya de nyid dpral bar gzhag cing gnas pa ni rdo rje rin chen gyi'o// lhag par zhes bya ba ni rdo rje bsdams pa bcings la rgyab tu gzhag pa ni rdo rje gzi brjid kyi'o// rdo rje bsdams pa phrag pa g.yon logs su gzhag pa ni rdo rje dpal gyi'o// rked par sbyar zhes bya ba ni rdo rje bsdams pa'i phyag rgya nyid bzhad pa'i tshul gyis khar bskor ba ni bzhad pa'i'o// khar bzhag ces bya ba rdo rje bsdams pa'i phyag rgya nyid khar gzhag pa ni rdo rje chos kyi'o// snying gar ral gri zhes pa rdo rje bsdams pa'i phyag rgya nyid snying gar ral gri 'dzin pa'i tshul gyis gzhag pa ni rdo rje rnon po'i'o// rdo rje bsdams pa'i phyag rgya nyid snying gar brkyang la gzhag pa ni snying gar rgyas pa ste rdo rje rgyu'i'o// rdo rje bsdams pa'i phyag rgya nyid tshig 'byin pa'i tshul gyis kha nas 'dren pa ni kha nas dbyung ba ste smra ba'i'o// rdo rje bsdams pa'i phyag rgya nyid spyi bor gzhag pa ni las kyi'o// rdo rje bsdams pa'i phyag rgya nyid thong ga ste nam tshong du gzhag pa bsrung ba'i'o// rdo rje bsdams pa'i phyag rgya snying ga'i phyogs su bzhag pas na khar gzhag pa'o// ji ltar zhe na mtheb gnas zhes bya ba gsungs te/ mthe bong dang mdzub mo gnyis bkug pa dang bcas pas khar gzhag pa ni rdo rje gnod sbyin gyi'o// rdo rje bsdams pa'i phyag rgya nyid mdun du gzhag pa ni/ rdo rje khu tshur gyi dam tshig gi phyag rgyar 'gyur ro// rnam par snang mdzad la sogs pa nas rdo rje 'bebs pa'i bar gyi dam tshig gi phyag rgya dang chos kyi phyag rgya ni rdo rje dbyings kyi dkyil 'khor chen po las gsungs pa nyid 'dir gzung bar bya'o// de nas zhes bya ba la sogs pa la chos zhes bya ba ni chos kyi dkyil 'khor gyi'o// las mchog ces bya ba ni las kyi phyag rgya'o// phra ma'i rdo rje can rnams ni rnam par snang mdzad la sogs pa'o// ye shes khu tshur dam tshig las zhes bya ba la/ ye shes ni chos kyi dkyil 'khor te/ de'i khu tshur yin pas na/ ye shes khu tshur te chos kyi dkyil 'khor gyi khu tshur ro// de'i dam tshig gi phyag rgya ni ye shes khu tshur dam tshig ste/ de la gnyis su byas nas g.yon pa'i rdo rje sor mo bzung la/ g.yas pa bsgreng bar bya zhes bya ba la sogs pa la rnam par snang mdzad la sogs pa nas/ rdo rje 'bebs pa'i bar gyi las kyi phyag rgya bcing bar bya'o// chos kyi dkyil 'khor gyi 'grel pa'o// de ltar chos kyi phyag rgya gtso bor gyur pa'i chos kyi dkyil 'khor bstan nas/ da ni de nas zhes bya ba la sogs pas des 'dul ba'i skye bo rnams kyi phyir/ las kyi phyag rgya gtso bor gyur pa'i las kyi dkyil 'khor gsungs pa yin te/ de nas zhes bya ba'i sgra ni de ma thag pa ste/ dang po'i sbyor ba'i rjes thogs nyid la'o// de la dang po'i sbyor ba'i ting nge 'dzin bshad ma thag pa'i chos kyi dkyil 'khor las bstan pa yin par shes par bya'o// yang zhes bya ba'i sgras ni chos kyi dkyil 'khor sprul pa la ltos na slar yang zhes bya ba'i tha tshig go// de bzhin gshegs pa thams cad kyi zhes bya ba la sogs pa la/ de bzhin gshegs pa thams cad kyi bla na med pa'i mchod pa ni mchod pa chen po dang / dbang bskur ba'i mchod pa dang / chos kyi mchod pa dang / las kyi mchod pa'i rang bzhin no// de'i cho ga rgyas pa ni rnam par rgyas pa ste/ re re zhing yang sna tshogs pa'i tshul nyid do// des khyab pa ni rnam pa sna tshogs pa'i tshul te/ de rnams kyis nam mkhar khyab pa'o// de nyid ni las so// de'i dam tshig ni rgyu'o// 'di'i 'og nas bshad pa'i dam tshig gi don rnams de bzhin no// de nas yang bcom ldan 'das rnam par snang mdzad kyi las kyi dkyil 'khor te/ de nyid ni rdo rje'o// byin gyis brlab pa ni ting nge 'dzin gang gis brten par byed pa ste/ de skad ces bya ba'i ting nge 'dzin de la snyoms par zhugs nas rang gi rig pa'i mchog 'di smras pa ni bka' stsal pa ste/ rang gi las kyi dkyil 'khor brten par byed pa'i rnam par thugs rtse gcig tu mdzad nas rig pa gsungs so zhes bya ba'i tha tshig go// de bzhin gshegs pa thams cad kyang yin la/ rdo rje sems dpa' yang yin pas na/ de bzhin gshegs pa thams cad kyi rdo rje sems dpa' ste/ mi bskyod pa la sogs pa dang de'i rigs rnams so// de rnams kyi mchod pa bla na med pa ni mchod pa chen po'o// de'i cho ga rgyas pa ni rab tu dga' zhing bde ba la sogs pa'i dbye bas so// de'i khyab pas ni spros pas nam mkha' khyab pa ste/ de nyid ni las so// de'i dam tshig ni mi bskyod pa'i rigs kyi las kyi dkyil 'khor ro// de nyid ni rdo rje ste/ de byin gyis brlab pa ni brtan par bya'o// de ting nge 'dzin gang gis byed pa de la de skad ces bya ste/ de la snyoms par zhugs nas rang gi rig pa mchog smras so// de bzhin gshegs pa thams cad kyi rdo rje'i rin po che ni rin chen 'byung ldan la sogs pa de dang de'i rigs rnams so// de rnams kyi mchod pa bla na med pa ni dbang bskur ba'i mchod pa'o// de'i cho ga rgyas pa ni dbang mo chen mo la sogs pa'i dbye bas phye ba'i rnam par rgyas pa'o// des khyab pa zhes bya ba ni snga ma dang 'dra'o// de bzhin gshegs pa thams cad kyi rdo rje chos ni 'od dpag tu med pa la sogs pa dang de'i rigs rnams so// de rnams kyi mchod pa bla na med pa ni chos kyi mchod pa'o// de'i cho ga rgyas pa ni ye shes chen mo'i glu la sogs pa'i dbye bas phye ba'i rnam par rgyas pa'o// de'i khyab par ni snga ma bzhin no// de bzhin gshegs pa thams cad kyi rdo rje las ni don yod par grub pa la sogs pa dang de'i rigs rnams so// de rnams kyi mchod pa bla na med pa ni las kyi mchod pa'o// de'i cho ga rgyas pa ni sems ma chen mo la sogs pa'i dbye bas so// de'i khyab par ni des khyab pa'o// de nyid ni las yin pas na de bzhin gshegs pa thams cad kyi rdo rje las kyi mchod pa bla na med pa'i cho ga rgyas pa'i khyab pa'i las so// de'i dam tshig ni don yod par grub pa'o// las kyi dkyil 'khor de nyid ni rdo rje'o// de byin gyis brlab pa ni sems brten par byed pa ste/ de ting nge 'dzin gang gis byed pa de la de skad ces bya ste/ de la snyoms par 'jug pa ni mngon du mdzad nas/ rang gi rig pa'i mchog ces pa rang gi rigs byin gyis rlob par byed pa ste/ rang gi rig pa thams cad kyi nang nas dam pa yin pas rang gi rig pa'i mchog ste/ de thugs la gnas pa 'di smras pa ni bka' stsal pa ste/ rang gi rigs kyi las dkyil 'khor brten par byed pa'i rnam par thugs rtse gcig tu mdzad nas rig pa'i mchog gsungs so zhes bya ba'i don to// bcom ldan 'das ting nge 'dzin de la snyoms par zhugs so zhes bya bar sbyar ro// de nas zhes bya ba'i sgra ni 'das ma thag pa ston par byed pa ste/ rig pa rnams kyis dkyil 'khor byin gyis brlabs pa'i rjes thogs nyid la zhes bya ba'i don to// de bzhin gshegs pa thams cad ni rnam par snang mdzad la sogs pa ste/ de rnams kyi mchod pa ni mchod pa chen po la sogs pa'i tshul lo// de'i cho ga rgyas pa ni rab tu dga' zhing bde ba ma dang / dbang mo chen mo la sogs pa'i dbye bas phye ba'i rnam par rgyas pa'o// des chos kyi dbyings thams cad du khyab pa ni stong pa thams cad spros pa'o// khyab pa nyid las yin pas chos kyi dbyings thams cad du khyab pa'i las so// de'i dam tshig ni rgyu gang yin pa'i ting nge 'dzin rdo rje ltar mi phyed pas na/ dam tshig rdo rje zhes bya ba'i ting nge 'dzin te ting nge 'dzin la snyoms par zhugs pa ni las kyi dkyil 'khor gyi tshul du rnam par sprul pa'i rnam par thugs rtse gcig tu mdzad do zhes bya ba'i tha tshig go// snyoms par zhugs ma thag tu zhes bya ba ni snyoms par zhugs pa'i rjes thogs nyid la'o// de bzhin gshegs pa thams cad kyi thugs las zhes bya ba ni rnam par snang mdzad la sogs pa de bzhin gshegs pa lnga'i thugs la'o// bcom ldan 'das phyag na rdo rje nyid ni sems dpa'i rdo rje'i gzugs can no// rnam pa sna tshogs pa'i mchod pa thams cad kyi bkod pa'i cho ga rgyas pa ni rab 'byam gyi sprin gyi rgya mtsho'i lha mo rnams su gyur te byung nas/ sangs rgyas kyi rdzu 'phrul dang / cho 'phrul thams cad bstan nas bzhugs so zhes bya bar sbyar ro// mchod pa'i sprin gyi rgya mtsho'i lha mo de rnams kyang khyab par ji lta bu zhig ce na/ chos kyi dbyings thams cad du khyab pa zhes bya ba gsungs te/ chos kyi dbyings thams cad ni stong pa nyid do// der khyab pa ni spros pa khyab par gyur pa'o// de bzhin du/ nam mkha'i dbyings kun du rgyas pa// zhes bya ba ni/ 'di nam mkha'i dbyings thams cad du kun nas rgyas shing khyab pas nam mkha'i dbyings kun du rgyas pa zhes bya ste/ 'di ni 'jig rten du grags pas bshad pa yin no// de lta bu su zhig yin zhe na/ rnam pa sna tshogs pa'i mchod pa thams cad ces bya ba gsungs te/ rab tu dga' zhing bde ba ma la sogs pa'i rang bzhin no// de rnams kyi bkod pa ni tshogs rnams so// de rnams kyi cho ga rgyas pa ni rnam par rgyas pa'o// de'i rab 'byam ni rgyun no// de'i sprin ni de rnams kyi phung po'o// de'i rgya mtsho ni de rnams kyi yang tshogs te/ de lta bu'i tshad kyi lha mo rnams su gyur te byung ba ni mthon po'o// byung nas ci zhig mdzad ce na/ 'jig rten gyi khams thams cad kyi rab 'byam gyi sprin gyi rgya mtsho rnams su zhes bya ba gsungs te/ 'jig rten gyi khams ni stong gsum la sogs pa'o// de rnams kyi rab 'byam gyi sprin gyi rgya mtsho de dag ni de bzhin gshegs pa de dag thams cad kyi dkyil 'khor gang dag bzhugs pa'i de bzhin gshegs pa thams cad kyi dkyil 'khor gyi dkyil 'khor du de thams cad bstan nas bzhugs so// ci zhig bstan zhe na/ de bzhin gshegs pa thams cad kyi zhes bya ba la sogs pa gsungs te/ de bzhin gshegs pa thams cad kyi bla na med pa'i byang chub kyi sems chen po bskyed pa ni bla na med pa yang dag par rdzogs pa'i byang chub tu sems bskyed pa'o// de bzhin gshegs pa thams cad kyi rigs mnyes par bya ba ni bsgom pa'o// kun du bzang po'i spyod pa ni gzugs thams cad yang dag par ston pas sems can gyi don mdzad pa'o// de bsgrub pa ni rdzogs pa'o// bsod nams dang ye shes kyi tshogs yongs su rdzogs nas 'og min gyi gnas dang mi'i yul du byang chub kyi snying por bzhud pa'i phyir snying po ste gces par gyur pa'i gnas der nye bar 'gro ba ni byang chub kyi snying por nye bar 'gro ba'o// bdud bzhi po ni bdud thams cad de/ de rnams 'dul ba ni tshar gcad cing gzhan gyis mi thub pa'o// de bzhin gshegs pa thams cad kyi mnyam pa nyid ni bla na med pa yang dag par rdzogs pa'i byang chub pa'o// de'i mngon par rdzogs par byang chub pa ni mngon par thugs su chud pa'o// de bzhin gshegs pa thams cad kyi dkyil 'khor chen po ni rdo rje dbyings la sogs pa de bzhin gshegs pa thams cad kyi rigs kyi dkyil 'khor rnams te de rnams bskyed pa'o// khams gsum thams cad las rnam par rgyal bar byas pa ni dbang phyug chen po la sogs pa khams gsum pa'i 'khor lo ma lus pa bran gyi bar du mdzad cing rnam par rgyal pa'o// dam pa'i chos kyi 'khor lo bskor ba ni 'gro ba 'dul ba'i dum bu las gsungs pa'i dkyil 'khor gyi dam pa chos kyi 'khor lo la rab tu 'jug pa'o// sems can gyi khams ma lus shing lus pa med pa rnams kyi don bya ba ni don thams cad grub pa'i rigs su sprul nas bsam pa thams cad rdzogs par bya ba'o// de nyid la sogs pa sangs rgyas kyi sprul pa dang / rdzu 'phrul dang cho 'phrul thams cad gang yin pa de ston cing bcom ldan 'das phyag na rdo rje bzhugs so// bcom ldan 'das phyag na rdo rje de ltar bzhugs nas mchod pa'i sprin gyi rgya mtsho'i lha mo rab tu dga' zhing bde ba ma la sogs pa de dag kyang ched du brjod pa 'di ched du brjod do zhes bya bar sbyar ro// khyab par ji lta bu zhe na rang gi phyag rgya lag pa gnyis kyis 'dzin cing zhes bya ba smos te/ rdo rje la sogs pa rang gi phyag rgya lag pa gnyis kyis bsnams pa ni rang gi phyag rgya lag pa gnyis kyis 'dzin pa'o// de bzhin gshegs pa thams cad ni rnam par snang mdzad la sogs pa nas rdo rje 'bebs pa'i bar ro// cho ga bzhin du zhes bya ba ni phyag rgya dang / sngags dang / gar gyi mchod pa rnams dang / phyi'i me tog dang / gzhal yas khang la sogs pas yang dag par mchod pa'o// rdo rje dbyings kyi dkyil 'khor chen po'i tshul du zhes bya ba ni de'i dbyibs kyis rdo rje sems dpa' la sogs pa'i cha lugs 'dzin pa'i lha mo rnams zla ba'i dkyil 'khor la gnas nas ched du brjod pa 'di ched du brjod do// e ma'o zhes bya ba ni ngo mtshar che'o// sangs rgyas rnams kyi mchod pa yang yin pas na sangs rgyas mchod pa ste/ mchod pa chen po la sogs pa'i tshul lo// bdag ces bya ba ni bdag nyid yin par ston to// mchod pa kun ni zhes bya ba ni mchod pa chen po la sogs pa'i rang bzhin te de dag byed pa yin no// gal te khyed de lta bu'i sangs rgyas bcom ldan 'das kyi mchod pa yin pa la/ ngo mtshar ci zhig yod ce na/ gang phyir sangs rgyas nyid ched du// sangs rgyas kun gyis grub par mdzad// ces bya ba gsungs te/ sangs rgyas kyi ngo bo nyid ni sangs rgyas nyid do// des che ba nyid du gyur pas na chen po ste/ nam mkha'i khams thams cad du rtag tu bzhugs pa'i sku dang gsung dang / thugs rdo rje nyid do// de lta bu'i chen por gyur pa nyid bdag gis tha mi dad par gyur pa nyid kyis mchod nas/ sangs rgyas thams cad grub par mdzad cing rnal 'byor pas gdul bya'i sems can rnams la stsol bar mdzad do// 'di skad ston pa yin te/ de bzhin gshegs pa thams cad gang yin pa ni bdag yin la bdag ni de bzhin gshegs pa thams cad yin na gdul bya'i rnal 'byor pa rnams kyis tha dad par mthong ba 'di ni ngo mtshar che'o// de nas zhes bya ba'i sgra ni 'das ma thag pa ste/ lha mo rnams su sprul pa'i rjes thogs nyid la zhes bya ba'i tha tshig go// de bzhin gshegs pa thams cad kyi mchod pa ni/ mchod pa chen po la sogs pa'i mchod pa rnams so// de nyid la sogs pa ni kun du bzang po'i spyod pa la sogs pa las kyi cho ga rgyas pa gang yin pa de la de skad ces bya'o// lha mo rnams su sprul pa'i de bzhin gshegs pa thams cad kyi mchod pa la sogs pa las kyi cho ga rgyas pa gang yin pa de ni mchod pa'i las kyi cho ga rgyas pa'o// rdo rje rnams kyi bya ba yin pas na rdo rje'i bya ba ste/ mchod pa chen po la sogs pa rdzogs par byed pa'i las so// des nye bar mtshon pas na rdo rje zhes bya ba'i las kyi dkyil 'khor te las gtso bor gyur pa'i dkyil 'khor ni las kyi dkyil 'khor ro// de bshad pa ni bka' stsal pa ste/ dkyil 'khor gyi lha mo rnams skyed par byed par rig pa rnams gsungs so zhes bya ba'i tha tshig go// de ni de bzhin gshegs pa thams cad kyi zhes bya ba la sogs pa'i lha mo de rnams gsungs pa yin te shin tu dga' bas na rab tu dga' zhing ste/ sems can yongs su smin pa dang / chos kyi dbyings zag pa med pa'i bde ba dang / yid bde ba'i ngo bo bcom ldan 'das rdo rje sems dpa'o// de yang // kun mchog dngos grub chen po ste// dbang phyug chen po dbang phyug che// rdo rje chen po 'dzin rgyal po// rab dga' mchog tu mi 'gyur ba// zhes gsungs pa yin no// de bzhin gshegs pa thams cad kyang yin la rab tu dga' ba yang yin pas/ de bzhin gshegs pa thams cad kyi rab tu dga' zhing ngo // de nyid kyi rang bzhin can gyi bde ba gang yin pa de ni de bzhin gshegs pa thams cad kyis rab tu dga' zhing bde ma ste/ rdo rje sems dpa'i rang bzhin no// de bzhin gshegs pa thams cad sdud par byed pa ni spyan 'dren pa ste/ de gang gis mdzad pa de ni de bzhin gshegs pa thams cad spyan 'dren ma ste/ rdo rje rgyal po'i rang bzhin no// de bzhin gshegs pa thams cad rjes su mnyes par byed cing sgom par byed pa gang yin pa de ni de bzhin gshegs pa thams cad mnyes par byed pa ste/ rdo rje chags pa'i rang bzhin no// de bzhin gshegs pa thams cad yang dag par dgyes par byang chub kyi spyod pa'i tshul gang zhig byed pa de ni/ de bzhin gshegs pa thams cad dgyes par byed pa mo ste legs pa'i rang bzhin no// de bzhin gshegs pa thams cad kyi mchod pa chen po zhes bya ba ni/ 'di rnams de bzhin gshegs pa thams cad kyi byang chub kyi sems kyi tshul gyis de bzhin gshegs pa thams cad mnyes par byed pa yin pas de skad ces bya'o// dbang mo yang yin la chen mo yang yin pas na dbang mo chen mo ste/ bcom ldan 'das nam mkha'i snying po ste/ de'i tshul gyi lha mo ni dbang mo chen mo zhes bya'o// snang ba chen mo zhes bya ba ni nam mkha' khyab pa'i snang ba mnga' ba rdo rje nyi ma'i mtshan ma'i phyag rgya mnga' bas na snang ba chen mo ste/ rdo rje nyi ma de'i tshul 'dzin pa'i lha mo'o// rin po che chen po'i char 'bebs pa ni rdo rje dpal te/ de'i gzugs 'dzin pa'i rig pa'i lha mo'o// rab tu dga' zhing mgu ma ni dga' ba chen po nyid kyis mgu zhing yid bde ba mnga' bar rab tu dga' zhing mgu ba chen po ste/ rdo rje bzhad pa'i gzugs 'dzin gyi rig pa'i lha mo chen mo'o// de bzhin gshegs pa thams cad kyi dbang bskur ba'i mchod ba zhes bya ba ni/ de bzhin gshegs pa thams cad kyi dbang bskur ba'i mchod pa'i rang bzhin no// ye shes chen mo'i glu zhes bya ba ni/ chos thams cad rang bzhin gyis rnam par dag pa'o zhes bya ba'i chos la nges pa'o// rdo rje chos de'i gzugs 'dzin pa'i glu rab tu len pa'i lha mo gang yin pa de ni ye shes chen po'i glu'o// dbyangs chen po ni 'jam pa'i dbyangs so// de'i rjes su 'gro ba gang yin pa de ni dbyangs chen mo'i rjes su 'brang ma'o// dkyil 'khor thams cad du 'jug pa ni lha mo 'di yod na dkyil 'khor thams cad du 'jug par 'gyur bas dkyil 'khor thams cad du 'jug pa ma ste/ rdo rje gzugs can gyi rig pa gang yin pa de'o// sngags kyi spyod pa ni rdo rje smra ba ste/ de'i gzugs can gyi rig pa gang yin pa ni sngags kyi spyod pa ma'o// de bzhin gshegs pa thams cad kyi chos kyi mchod pa ni shes rab kyi pha rol tu phyin pa'i chos kyi rang bzhin gyi mchod pa'o// sems ma can ni zhes bya ba la sogs pa'i rdo rje las so// de'i gzugs gang la mnga' ba de ni sems ma can no// byang chub kyi yan lag chen po ni byang chub kyi yan lag bdun te/ de gang la mnga' ba de ni byang chub chen po'i yan lag can te/ rdo rje bsrung ba'i gzugs can no// mig ldan zhes bya ba ni gang la spyan mnga' ba gang yin pa de ni mig ldan ma ste/ rdo rje gnod sbyin gyi gzugs can no// dri ldan ma ni tshul khrims dang ting nge 'dzin dang / shes rab dang / rnam par grol ba dang / rnam par grol ba'i ye shes mthong ba'i dri gang la mnga' ba de ni dri ldan ma ste/ rdo rje khu tshur gyi gzugs can no// de bzhin gshegs pa thams cad kyi las kyi mchod pa'o zhes bya ba ni/ de bzhin gshegs pa thams cad kyi brtson 'grus las kyi rang bzhin gyi mchod pa'o// rdo rje sems ma la sogs pa sgeg mo la sogs pa nas rdo rje 'bebs pa'i bar gyi rig pa ni gzungs kyi dkyil 'khor las gsungs pa yin par shes par bya'o// rnam par snang mdzad nas brtsams te/ rdo rje 'bebs pa'i bar du rang rang gi rig pa 'di rnams kyis sprul pa'i rjes thogs nyid la rang rang gi gnas su bkod pa ni las kyi dkyil 'khor rgyal po mchog ces bya ba'i ting nge 'dzin gnyis pa yin te/ 'dir de nas bcom ldan 'das zhes bya ba nas brtsams te/ de bzhin gshegs pa thams cad kyi las kyi mchod pa'o zhes bya ba'i gzhung gis ting nge 'dzin gnyis pa gsungs pa yin no// de nas bsdu ba dang byin gyis brlab pa nas brtsams te las kyi rgyal po mchog ces bya ba'i ting nge 'dzin gsum pa ni snga ma bzhin du blta bar bya'o/ las kyi dkyil 'khor las gsungs pa'i sgrub pa rnams ni las kyi dkyil 'khor du dam tshig dang dbang bskur ba thob par bya'o zhes brtan par bya ba'i phyir/ de nas zhes bya ba las gsungs pa'i slob dpon gyi las kyi cho ga dang / slob ma gzhug pa la sogs pa'i cho ga rgyas pa gsungs pa yin no// de nas zhes bya ba'i sgra ni de ma thag pa ste/ sngon du bsnyen pa'i rjes thogs la zhes bya ba'i tha tshig go// de yang rdo rje dbyings kyi dkyil 'khor chen po las gsungs pa'i cho gas dpal rdo rje sems dpa'i rnal 'byor gyis rnal 'byor chen po sngar bshad pa nyid byas pa'i rjes la/ sna tshogs rdo rje dang / sna tshogs dril bu thogs la phyag rgya bzhi'i dkyil 'khor las gsungs pa'i tshogs rang gi snying gar las kyi dkyil 'khor sprul la/ rig pa thams cad re re zhing bzlas brjod khri bya ba ni 'dir sngon du bsten pa yin no// rdo rje rnams kyi bya ba ni rdo rje'i bya ba ste/ byang chub kyi sems bskyed pa la sogs pas sems can gyi don bya ba de'i phyir las kyi dkyil 'khor bshad do// de'i las ci zhig yin zhe na/ de bzhin gshegs pa ma lus shing lus pa med pa thams cad la mchod pa byed ces bya ba gsungs te/ las de rdzogs par byed pa'o// de nas zhes bya ba la sogs pa la/ gang gi phyir las kyi dkyil 'khor las gsungs pa'i cho ga nyid kyis dam tshig dang dbang bskur ba thob pas las kyi dkyil 'khor las gsungs pa'i dngos grub rnams bsgrub par bya'o// gzhan dag gis ni ma yin te/ rgyu des na rab tu bshad par bya ba las kyi dkyil 'khor dam pa ste zhes bya ba'o// rdo rje dbyings dang 'dra ba na zhes bya ba ni sprul pa'i las kyi dkyil 'khor dang 'dra bar bya'o// ming ji skad ces bya zhe na/ rdo rje'i bya ba zhes kyang grags// zhes bya ba gsungs te/ grags zhes bya ba ni bshad pa'o// dkyil 'khor chen po'i tshul du ni// sangs rgyas sku rnams gzhag par bya// zhes bya ba ni rdo rje dbyings kyi dkyil 'khor chen po bris la 'dir gsungs pa'i rigs rnams kyis de bzhin gshegs pa lnga po snga ma bzhin du dkyil 'khor chen po las gsungs pa'i phyag rgya chen po nyid du bri bar bya'o zhes bya ba'i tha tshig go// rdo rje sems dpa'i sogs tshul du// lha mo phyag rgya bcas pa bri// zhes bya ba ni rdo rje dbyings kyi dkyil 'khor chen po las gsungs pa'i rdo rje sems dpa' la sogs pa'i ting nge 'dzin dang / rdo rje dril bu la sogs pa'i phyag rgya rnams kyis rab tu dga' zhing bde ba nas brtsams te/ rdo rje 'bebs pa'i bar gyi lha mo de rnams phyag rgya dang bcas pa bri bar bya'o// 'di skad ston pa yin te/ 'dir rab tu dga' zhing bde ba ma la sogs pa ni rdo rje sems dpa' la sogs pa'i tshul dang / dbyibs dang / phyag mtshan bsnams pa bri bar bya'o zhes bya ba'i tha tshig go// de nas zhes bya ba ni rdo rje dbyings kyi dkyil 'khor chen por 'jug pa'i tshul gyi las kyi dkyil 'khor las gsungs pa'i sems ma rdo rje ma bcings la/ slob dpon ji lta ba bzhin du 'jug par bya'o// de nas cho ga thams cad rjes su spyad la/ sna tshogs rdo rje dang / sna tshogs dril bu thogs te bsdu bar byas nas/ slob ma gzhug pa'i gnang ba nod pa'i rjes thogs nyid la zhes bya ba ni/ de nas zhes bya ba'i sgra'i don yin no// gzhug pa la sogs pa'i cho ga rgyas pa bshad ces bya ba ni/ gzhug pa la sogs pa'i cho ga rgyas pa gang yin pa de ni gzhug pa la sogs pa'i cho ga rgyas pa ste/ sogs pa'i sgra ni mna'i snying po dang / dbab pa dang / dbab pa nye bar bsdu ba la sogs pa bsdu'o// gzhug pa la sogs pa'i cho ga de yang rdo rje dbyings kyi dkyil 'khor chen por gsungs te 'dir khyad par ni 'di yin te/ las kyi dkyil 'khor las gsungs pa'i sems ma rdo rje ma bcing bar bya'o// de la dang por zhes bya ba ni mna' la sogs pa'i sngon du zhes bya ba'i tha tshig go// rdo rje dbyings kyi dkyil 'khor du 'jug pa'i tshul gyis zhes bya ba ni rdo rje dbyings kyi dkyil 'khor du 'jug pa'i tshul gyis bcug nas kyang 'di skad ces brjod par bya'o// ci zhig brjod ce na/ 'di ni zhes bya ba la sogs pa smos te/ de bzhin gshegs pa thams cad kyi mchod pa ni chen po la sogs pa'i mchod pa byed pa'o// dam tshig ni rgyu'o// gang zhig yin zhe na/ mchod pa bcu drug po 'di rnams zhes bya ba la las kyi dkyil 'khor gyi de bzhin gshegs pa thams cad kyi mchod pa 'di rnams ni dam tshig yin pas na de'i phyir der zhugs nas/ khyed kyis nyin re zhing zhes bya ba nyi ma re rer thun bzhi rab tu dga' zhing bde ma la sogs pa mchod pa bcu drug po 'di rnams ci nus su bya zhing sems kyis bsgom mo// ci nus su gyis shig ces bya ba ni rnam pa thams cad du bsgom par mi nus na yang zhes ston pa yin no// thams cad kyi mtshan ma zhes bya ba ni sna tshogs kyi mtshan ma yin pas na thams cad kyi mtshan ma ste/ rdo rje las kyi mtshan ma zhes bya ba'i tha tshig go// de sbyin no// 'dis ni 'di skad ston pa yin te/ sangs rgyas thams cad kyi sku rin po che'i dbu rgyan dang cod pan gyi dbang bskur la/ snga ma bzhin du rdo rje dpal gyi dam tshig gi phyag rgyas kyang sna tshogs rdo rje phreng ba'i dbang bskur ba byin la sna tshogs rdo rje lag par sbyin par bya'o// de ltar slob dpon gyi las kyi cho ga dang / slob ma gzhug pa la sogs pa'i cho ga rgyas par bstan nas/ da ni dam tshig dang dbang bskur ba thob pa rnams la slob dpon gyis dngos grub kyi ye shes bslab par bya'o zhes bstan par bya ba'i phyir/ de nas zhes bya ba la sogs pa gsungs te/ de nas zhes bya ba ni de ltar gzhug pa la sogs pa'i cho ga rgyas pa'i rjes thogs bya ba'i don to// byang chub kyang yin la chen po yang yin pas na byang chub chen po ste/ bla na med pa yang dag par rdzogs pa'i byang chub po// de nyid ni sems te/ de la dmigs pa'i smon pa dang 'jug pa'i sems so// de bsgrub pa ni byang chub chen po'i sems sgrub pa ste/ rnal 'byor pas kyang de mngon sum du byed pa'o// de'i don gyi mchod pa'i phyag rgya dang / de'i don gyi ye shes bstan zhing bslab par bya'o// byang chub sems ni brtan bskyed pas// zhes bya ba ni byang chub ste rnam par snang mdzad la sogs pa'i ngo bor sems dpa' ni byang chub kyi sems te/ de la dmigs pa'i sems zhes bya ba'i don to// de brtan par bskyed pa ni dang por bdag ni rnam par snang mdzad do zhes pa'am/ bdag ni don yod par grub pa nyid do zhes bya bas mchog tu dad pas nga rgyal bskyed pa yin te/ de bas na bdag ni sangs rgyas yin bsam zhing zhes bya ba dang / bdag ni rnam par snang mdzad do zhes bya ba'am/ bdag ni don yod par grub pa nyid do zhes bya ba'i bar du bsam zhing bsgoms la dga' bas zhes pa sgeg mos so// 'di skad ston pa yin te/ bdag la byin gyis brlab pa la sogs pas de bzhin gshegs par bdag nyid ji lta ba bzhin du bskyed la/ de'i phyag rgya chen po bcings te/ rang gi snying ga nas byang chub kyi sems kyi dga' ba sgeg mo'i gzugs su bton la/ gzugs brnyan dang 'dra ba des bdag nyid gzugs brnyan dang 'dra bar bsam zhing yang dag par sbyor bas zag pa med pa'i bde ba bskyed par bya'o// de lta bu'i tshul dang ldan pa'i dga' ba'i mchod pas bdag nyid mchod par byed na bdag nyid kyis thob cing rnyed par 'gyur ro// ci zhig thob par 'gyur zhe na/ sangs rgyas kyi ni bde ba'ang thob// ces bya ba gsungs te/ sangs rgyas kyi bde ba ni byang chub pa'i bde ba ste de yang thob par 'gyur ro// yang zhes bya ba'i sgra ni 'jig rten pa'i bde ba rnams lta smos kyang ci dgos zhes ston to// de yang rdo rje rig mar yang dag sbyor// dga' ba'i rdo rje sems dpa' yis// dga' ba'i 'dod chags bskyed nas ni// dga' ba'i mchog la 'jug par bya// bdag nyid sangs rgyas yin bsam la// bsgoms nas rab tu mchod byed cing // dga' ba chen po bde don du// rig pa'i lha mor rab sbyor bas// bdag nyid sangs rgyas nyid du 'gyur// zhes gsungs pa yin no// byang chub sems ni brtan bskyed pas// zhes bya ba la sogs pa ni snga ma dang 'dra'o// phreng ba la sogs rab mchod pas// zhes bya ba la de la phreng ba ni rdo rje rin po che'i phreng ba'o// sogs pa'i sgras ni gdu bu dang / rna rgyan dang dbu rgyan la sogs pa bsdu ste/ phreng ba la sogs pa'i mchod pa khyad par can de rnams kyis yang dag par mchod na bdag nyid de bzhin gshegs pa rnams kyis sangs rgyas kyi skur dbang bskur bar 'gyur ro// 'di skad ston pa yin te/ dga' ba'i gnas skabs de nyid du dpral ba'i phyogs su lha mo rin chen phreng ma sprul la des bdag nyid mchod par bya'o zhes bya ba'i tha tshig go// de yang // mi 'jigs pa dang stobs sogs kyis// bdag nyid rang la dbang bskur na// sangs rgyas su ni dbang bskur 'gyur// zhes gsungs pa yin no// byang chub sems ni brtan pa bskyed la// zhes bya ba la sogs pa snga ma dang 'dra'o// snyan pa'i glu ni glu'i bde ba so sor rang gi rig pa'i rnam pas chos la dmigs pa'i bzod pas mngon du byed pa las skyes pa gang yin pa de ni snyan pa'i glu'o// snyan pa'i glu bde ba de yang rnam pa du ma'i tshul gyis bskyed par bya ba yin pas glu'i rab tu mchod pas so// 'di skad ston pa yin te/ rang gi lkog ma'i phyogs su rdo rje glu ma'i pi wang brdung ba la sogs pa sprul la/ dga' ba de nyid kyi dus su bdag nyid tshad med pa'i gzugs kyis bskur bar bsam zhing chos la dmigs pa'i bzod pa mngon sum du byed pas chos bdag med pa'i 'dod chags kyis dga' zhing rol par bya'o// byang chub sems ni brtan bskyed pas// zhes bya ba la sogs pa ni snga ma dang 'dra'o// 'dir yang don ni 'di yin te/ rang gi spyi bo'i phyogs su lha mo gar ma sprul la/ dga' ba'i dus nyid kyi tshe byang chub chen por spro ba bskyed pa rnam par 'phel bar bya zhing // gar gyi phyag rgya bcings la des bdag nyid mchod par bsam par bya'o// de ltar byas pas rnal 'byor pa de sangs rgyas thams cad kyis kyang mchod par 'gyur ro// de ltar byang chub kyi sems kyi mchod pa'i bsgrub pa bstan nas/ da ni de nas sangs rgyas thams cad mchod pa'i phyag rgya'i ye shes bslab par bya'o zhes bya ba la sogs pas tshogs kyi mchod pa gsungs pa yin te/ sangs rgyas thams cad la rnam pa bzhi'i phyag la sogs pa'i mchod pa ni phyag rgya ste/ de'i ye shes bslab par bya'o// lus dang zhes bya ba la sogs pa la/ lus dang ngag dang sems ni lus dang ngag sems so// de nyid ni mi phyed pas na rdo rje'o// de rnams kyi mchog gi tshul gyis phyag 'tshal ba'o// 'di skad ston pa yin te/ bdag nyid kyis dngos po 'jig rten gyi khams thams cad kyi rdul phra rab dang mnyam pa'i byang chub sems dpa' chen po las sna tshogs pa'i gzugs kyis 'jig rten gyi khams rdul phra rab dang mnyam pa'i de bzhin gshegs pa rnams la phyag 'tshal ba dang / de bzhin du mchod pa'i tshogs thams cad kyis mchod na sems can thams cad kyi phyag bya bar 'os pa dang / mchod par 'os par 'gyur ro// sangs rgyas thams cad bsod nams che// zhes bya ba ni/ sangs rgyas thams cad kyi bsod nams kyang yin la/ chen po yang yin pas sangs rgyas thams cad bsod nams che zhes bya'o// de rnams kyang ji lta bu yin zhe na/ sku gsung thugs ni rdo rje skyes// zhes bya ba ste sku dang gsung dang / thugs rdo rje las byung ba de la rjes su yi rang ba de nyid ni mchod pa yin zhing de nyid kyis rang gi ngo bo gang yin pa de ni rjes su yi rang ba'i mchod pa'i bdag go// de lta bus ni myur du sangs rgyas thob par 'gyur zhes bya ba yin no// bdag dbul ba zhes bya ba ni/ phyogs bcur byang chub sems dpa'i kun du bzang po'i gzugs kyis de bzhin gshegs pa thams cad kyi zhabs kyi drung du phyin to// de bzhin gshegs pa thams cad bsnyen bkur ba'i gzugs su bdag nyid dbul bar bya'o// de bas na/ lus dang ngag sems rdo rje yis// lha rdzas kyi ni zhes bya ba gsungs pa yin no// 'di skad ston pa yin te/ bdag nyid de bzhin gshegs pa thams cad kyi bsnyen bkur ba byang chub sems dpa'i chen po kun du bzang po'i gzugs su bsams la/ 'jig rten dang 'jig rten las 'das pa'i mchod pa kun gyis sangs rgyas rnams te de bzhin gshegs pa thams cad mchod par bya'o zhes sems kyis bsams te/ mchod na de bzhin gshegs pa thams cad kyis kyang mchod par 'gyur ro// dge ba'i tshogs rnams thams cad ni// zhes bya ba ni 'jig rten dang 'jig rten las 'das pa rnams so// ji lta bu zhe na/ lus dang ngag sems rdo rje yi// yongs su bsngo ba'i mchod pa yis// zhes bya ba yin te/ 'dis ni sgrub pa'i mchod par 'gyur ba yin te yongs su bsngo ba'i mchod pa de rnams kyis cir 'gyur zhe na/ sangs rgyas kun dang mnyam par 'gyur// zhes gsungs pa yin no// de ltar tshogs kyi mchod pa gsungs nas/ de nas zhes bya ba la sogs pas chos kyi mchod pa gsungs pa yin te/ chos kyi mchod pa'i phyag rgya ni shes rab kyi pha rol tu phyin pa'i chos bsgom pa ste de'i ye shes bslab par bya'o// chos rnams rang bzhin 'od gsal ba// zhes bya ba ni rang bzhin te/ ngo bo nyid kyis dri ma med pas rang bzhin 'od gsal ba'o// de dag kyang gang yin zhe na/ chos rnams te pad+ma'i rigs kyi tshul rnams so// ci'i phyir de rang bzhin gyis 'od gsal ba yin zhe na/ gang gi phyir gzod nas dag ces bya ba gsungs te/ chu khams gser dang nam mkha' bzhin// dag pa bzhin du dag par 'dod// ces bya ba ste/ de bas na gdod ma nas dag pa yin no// de rnams kyi gdod ma nas dag pa de yang gang gis kyang byas pa ma yin no zhes bstan par bya ba'i phyir/ ngo bo nyid kyis zhes bya ba gsungs te/ chos de rnams rang bzhin gyis gdod ma nas dag pa yin gyi/ de rnams gzhan gyis dag par byas pa ma yin no// de ltar rnal 'byor pas chos 'di dag bdag med par bsgoms pa'i de bzhin gshegs pa'i sgrub pa'i mchod pa des de bzhin gshegs pa rnams la mchod pa byas pa de ni chos rnams ngo bo nyid kyis dag par bsgoms pas chos bdag med pa'i ngo bo las byung ba'i bde ba thob cing nyams su myong bar 'gyur ro// a zhes bya ba sgo zhes brjod// ces bya ba ni a ni gdod ma nas ma skyes pa'i phyir chos thams cad kyi sgo'o zhes de ltar brjod cing bsgom zhing smra ba'o// de la yi ge a ni ma skyes pa'i don ston pa yin la/ de ni sgo ste sgo des chos bdag med pa mngon sum du byed pas chos bdag med pa rtogs pa'i sgo yin no// de'i phyir/ chos rnams kun ni 'dus pa yi// zhes bya ba la sogs pa gsungs pa yin te/ 'dus pa zhes bya ba ni phan tshun tha dad par gnas par rnams chos bdag med pa'i lag pas tshul gcig tu sdud pa ste/ dngos po med pa'i ngo bo nyid du yongs su spyod pa zhes pa'i tha tshig go// chos kyi phyag rgya 'di yis ni// zhes bya ba ni bshad ma thag pa ste/ ma skyes par bsgoms pa'i mtshan nyid kyis so// de yis sdug bsngal thams cad gcod// ces bya ba ni shes rab kyi pha rol tu phyin pa'i ral gris chos bdag med pa bsgoms pa de'i 'jig rten dang 'jig rten las 'das pa'i rgud pa'i sdug bsngal mang po gcod cing med par byed do// 'dir ni zhes bya ba la sogs pa la chos rnams kyang yin la thams cad kyang yin pas na chos thams cad de byang chub kyi sems skyes pa la sogs pa'o// rdo rje sems dpa' la sogs pa de thams cad dang / 'jig rten pa rnams bskyed pa'i rgyu ni de bzhin gshegs pa rnams kyi dmigs su med pa'i thugs rje chen po'i mtshan nyid rdo rje rgyu'o// yang dag par bsgom pa'i dam pa'i chos kyi 'khor lo'i mchod pa bsgrub pa'i mchod pa'i rang bzhin 'dis mchod cing mnyes par byas pas rnal 'byor pa chos ni 'dzin par 'gyur zhes bya ba rdo rje rgyur 'gyur ro// chos rnams thams cad rang bzhin gyis// zhes bya ba ni ji skad du bshad pa'i chos thams cad rang bzhin te ngo bo nyid kyis so// sgra brnyan dag dang 'dra bar bshad// ces bya ba la/ de la sgra brnyan ni brag ca ste/ ji ltar 'khrul pa tsam ni rnam par dpyad na ma skyes pa yin pa de bzhin du snying po dang / phyag rgya dang / sngags dang / rig pa rnams kyi sgra'i tshul ni ma skyes pa yin no zhes bsgoms la/ chos kyi mchod pa 'di dag gis// zhes bya ba bshad ma thag pa bsgoms pa'i mtshan nyid kyis mchod na/ sangs rgyas gsung yang thob ces bya ba ste/ chos thams cad sgra brnyan dang 'dra bar ston pa'i de bzhin gshegs pa'i ljags thob par 'gyur ba ste rdo rje de smra bar 'gyur ro zhes bya ba'i tha tshig go// de ltar chos kyi mchod pa bstan nas/ da ni de nas zhes bya ba la sogs pas ting nge 'dzin gyi mchod pa gsungs pa yin te/ de nas zhes bya ba rjes thogs nyid la ting nge 'dzin gyi rang bzhin can gyi mchod pa'i phyag rgya ting nge 'dzin gyi mchod pa'i phyag rgya ste de'i ye shes de bstan zhing bslab par bya'o// lus dang ngag sems rdo rje la// rang gi rdul ni phra mo rnams// zhes bya ba ni rdo rje dbyings kyi dkyil 'khor chen po las gsungs pa'i cho gas rang gi lha'i rnal 'byor byas la/ rang gi lha'i rnal 'byor gyi lus rdo rje dang / rang gi lce rdo rje dang / rang gi snying gar gnas pa'i zla ba dang / rdo rje'i rang bzhin gyi sems kyi rdo rje de rnams la rang gi lce bdag nyid kyi rdul ni phra mo rnams te/ rdul phra rab ji snyed cig lus dang / ngag dang sems rdo rje la yod pa de rnams tshad med pa'i rdo rje'i dbyibs su bsgoms nas ni zhes bya ba de rnams rdo rje rtse lnga pa lta bur bsgoms na/ rnal 'byor pa rdo rjer bskyed pas rdo rje'i bdag nyid du myur zhing rings par thob par 'gyur ro// 'di skad ston pa yin te/ bdag la byin gyis brlab pa la sogs pa byas pa'i rjes la/ las kyi dkyil 'khor las gsungs pa'i phyag rgya chen po dang dam tshig gi phyag rgya dang / chos kyi phyag rgya dang / las kyi phyag rgya bcing bar bya'o// de nas lus dang ngag dang / sems kyi rdo rje phra mo'i dbyibs lta bur nyin re zhing bsgom pa'i dus su de'i gzugs su dus ji srid kyis mthong bar gyur pa de srid kyi par du bsgom par bya'o// de nas mtshan thog thag bsgoms na rang lha'i sku mi chod pa dang mi shigs pa rdo rje'i bdag nyid can 'grub par 'gyur zhing lus de nyid kyis bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ro// lus dang ngag sems rdo rje yi// zhes bya ba ni snga ma dang 'dra'o// sangs rgyas kun zhes bya ba ni de bzhin gshegs pa rnam par snang mdzad dang / mi bskyod pa dang / rin chen 'byung ldan dang / 'od dpag tu med pa dang / don yod grub pa rnams so// 'di dag thams cad kyang nges pa can gyi dus su bsgom par bya ba yin la/ 'on kyang gang la lhag par mos par bya ba gcig pu de nyid kyi skus/ lus dang ngag dang sems kyi rdo rje thams cad kyi phra rab kyis gsal bar khyab pa'i dbye bas phye ba tshad med pa'i gzugs brnyan dang 'dra bar rang gi ngo bo byas par ji srid mngon sum du mthong zhing brtan par gyur pa de srid kyi bar du bsgom par bya'o// de nas sangs rgyas kyi sku de rnams kyis nam mkha'i dbyings thams cad khyab par bsam mo// bsgoms pas dub par gyur na snga ma bzhin du bsdus la sangs rgyas kyi sku brtan par byas te ldang bar bya'o// ji srid sangs rgyas kyi sku rnams kyis nam mkha' khyab par mthong ba de srid kyi bar du bsgom par bya'o// de nas mtshan thog thag bsgoms na sangs rgyas rjes su dran pa'i ting nge 'dzin thob par 'gyur ro// de nas lus de nyid kyis bla na med pa yang dag par rdzogs pa'i byang chub mngon du byed do// de bas na/ chos kyi skur ni myur du 'gyur// zhes gsungs pa yin no// lus dang ngag sems rdo rje yi// rang gi rdul ni phra mo rnams// zhes bya ba ni snga ma dang 'dra ste rang gi lus kyi phra rab rdo rje dang dril bu bsnams pa'i rdo rje sems dpa'i skur bsam par bya'o// de nas snga ma bzhin du brtan par byas la/ mtshan thog thag bsgoms na rdo rje sems dpa' dang mnyam par 'gyur ro// lus dang ngag dang sems zhes bya ba ni snga ma dang 'dra'o// sangs rgyas kyi ni skur bsgoms na// rdzogs pa'i sangs rgyas nyid du 'gyur// zhes bya ba ni de bzhin du cho ga thams cad rjes su spyad la mtshan thog thag bzlas na rdzogs pa'i sangs rgyas nyid thob par 'gyur ro// rdzogs pa'i sangs rgyas nyid du 'gyur// zhes bya ba snga ma dang 'di la khyad par ci zhig yod ce na/ snga ma ni gzugs brnyan dang 'dra ba sangs rgyas bsgom pa'i sgo nas chos kyi sku bsgom pa gsungs pa yin la/ 'dir gzugs kyi sku bsgom pa nyid yin pas khyad par 'di yod do// de nas zhes bya ba ni gsang bar 'os par shes nas so// gsang ba'i mchod pa'i phyag rgya'i ye shes zhes bya ba la/ de la gsang ba'i sgras ni lus kyi 'khyud pa la sogs pa'i bsgom pa bzhi po la bya bar bshad de/ de las byung ba'i bde ba ni gsang bar gyur pa yin pas na gsal ba'o// de nyid ni mchod pa'i phyag rgya de sgrub pa'i tshul yin la/ de'i ye shes brtag cing brtan par bya'o// lus kyang yin la kun kyang yin pas na lus kun te/ bcom ldan 'das rdo rje sems dpa'i chos kyi sku dang gzugs kyi sku'o// de yongs su 'khyud pa ni gcig tu gyur par lhag par mos pa ste/ de bsam gtan las byung ba'i bde ba gang zhig skyes pa de thams cad ni lus kun gyi 'khyud pa'i bde ba'o// de nyid ni mchod pa ste sgrub pa'i mchod pa'o// su zhig la mchod ce na/ rab byung la ni ste/ sangs rgyas bcom ldan 'das la phul zhing bstabs par bsgoms pas myur du 'gyur ro// cir 'gyur zhe na/ rdo rje sems dpa'i dang 'dra bar rnal 'byor pa de 'gyur te/ rdo rje sems dpa' dang mnyam pa nyid du 'gyur ro// 'di skad ston pa yin te/ rdo rje dbyings kyi dkyil 'khor chen po las gsungs pa'i rdo rje sems dpa'i rnal 'byor byas pa'i rjes la las kyis dkyil 'khor las gsungs pa'i bcom ldan 'das kyi phyag rgya chen po bcing bar bya'o// de nas mdun du bcom ldan 'das rdo rje sems dpa' bsdus pa ras ris la sogs par spyan drangs la/ las kyi dkyil 'khor las gsungs pa'i rdo rje lcags kyu la sogs pa'i las kyi phyag rgya rnams kyis dgug pa dang / gzhug pa dang / bcing ba dang / dbang du bya ba la/ las kyi dkyil 'khor las gsungs pa'i phyag rgya bzhis rgyas btab nas dbang bskur la mchod pa thams cad kyis yang dag par mchod la phyag byas nas de bzhin gshegs pa thams cad kyi dbus na gnas pa'i yid dang / de las 'khyud par bya zhing chos kyi sku'i tshul dang gzugs kyi sku'i tshul gyis de dang lhan cig bdag nyid tha mi dad cing dbyer med par ji srid mngon sum du rang nyid mthong ba de srid kyi bar du bsgom par bya'o// de nas 'jig rten gyi khams thams cad kyi rdul phra rab dang mnyam pa'i de bzhin gshegs pa thams cad kyi gzugs dang chos kyi sku la rang rang gi ngo bo rdo rje sems dpa'i sku dang 'khyud pa'i sbyor ba nyid dbul zhing // de bzhin gshegs pa thams cad rdo rje sems dpar gyur pa de srid skyo bar ma gyur pa ji srid kyi bar du bsgom par bya'o// dub par gyur na snga ma bzhin du bsdu bar bya zhing brtan par byas la ldang bar bya'o// de ltar nyin re zhing ji srid nam mkha' thams cad rdo rje sems dpa'i rang bzhin du mthong ba de srid kyi bar du bsgom par bya'o// de nas mtshan thog thag bsgoms na rdo rje sems dpa' dang 'dra bar 'gyur ro// shin tu chags pa zhes bya ba la sogs pa la shin tu chags pa yang yin la rjes su chags pa yang yin pas na shin tu chags pa ste/ byang chub sems dpa' chen po rdo rje rin chen bsgoms pas de'i rang bzhin du 'gyur ba'o// sbyor ba des 'phags pa nam mkha'i snying po dang lhan cig tu gyur par nges pa ste/ de nyid skra nas dam du bzung ba dang 'dra bar rnam par rtog pas phyed par mi nus par dam du bzung ba'i sgras ston to// shin tu chags par sbyor ba des skra nas bzung ba las bde ba gang zhig skyes pa de ni shin tu chags pa'i sbyor bas dam du gzung ba ni zhes bya ba ste/ de ltar bshad pa'i rdo rje sems dpa' bsgrub pa'i tshul gyis sangs rgyas rnams kyi sku la phul bar gyur na rdo rje rin chen dang 'dra bar 'gyur ro// shin tu dga' ba mnga' bas na shin tu dga' zhing ste/ bcom ldan 'das rdo rje chos so// de'i chos thams cad rang bzhin gyis rnam par dag pa zhes bya ba'i ting nge 'dzin thob pas/ gzung ba dang 'dzin pa'i rnam par rtog pas bskyod par mi nus pa'i phyir zag pa med pa'i dga' ba'i rang bzhin skye ba yin la de bas na de shin tu brtan par 'gyur ba yin no// shin tu brtan pa'i dga' ba des rdo rje chos dang lhan cig yang dag par sbyor ba bsgoms pa las rnal 'byor pa rnams la bde ba gang zhig skye ba de ni shin tu dga' zhing bde ba'o// der chags pas na shin tu dga' zhing bde ba la chags pa ste/ des brtan par gyur pas chos thams cad rang bzhin gyis rnam par dag pa'o zhes bya ba'i ting nge 'dzin gyis rdo rje chos kyi sku'i rang bzhin dang gzugs kyi sku'i rang bzhin mngon du byed pa'o// de nyid ni mchog ste dam pa'o// de las byung ba'i bde ba sngar bshad pa'i tshul gyis sangs rgyas rnams la phul na ni rdo rje chos dang 'dra bar 'gyur ro// dbang po gnyis zhes bya ba la sogs pa gnyis kyi dbang po ni dbang po gnyis te/ sgrub pa po dang rdo rje las kyi'o// de'i dbang po gnyis mnyam par sbyor ba ni snyoms par 'jug pas gcig tu bya'o// de'i sgom pa ni dbang po gnyis ni mnyam par sbyor ba'i kun nas sbyor ba zhes bya ba ste/ de las byung ba'i dbang po gnyis mnyam par kun du sbyor ba'i bde ba ste/ de thams cad du ste phyogs bcur mchod phyir zhes mchod pa'i don du phul bar gyur na byang chub sems dpa'i rdo rje las kyi ngo bo nyid dang 'dra bar dngos po thams cad rdzogs pa'i rgyur 'gyur ro zhes bya ba'i tha tshig go// mchod pa'i rnam pa nyi shu bo 'di dag gi nang nas byang chub kyi sems dang / tshogs dang chos dang / ting nge 'dzin gyi mchod pas bdag nyid yang dag par mchod la gang yang rung ba cig bsgoms te bsgrub par bya'o// de ltar dngos grub kyi ye shes bstan nas las kyi dkyil 'khor las gsungs pa'i dngos grub rnams ni rdo rje dbyings kyi dkyil 'khor las gsungs pa'i lha'i rnal 'byor byas la/ de nyid las gsungs pa'i cho ga byas nas/ de'i rjes la las kyi dkyil 'khor las gsungs pa'i phyag rgya chen po dang / dam tshig dang chos dang las kyi phyag rgya bcings te bsgrub par bya ba dang / las kyi dkyil 'khor gyi ras ris la sogs pas lha rnams spyan drangs nas/ las kyi dkyil 'khor las gsungs pa'i phyag rgya bzhis rgyas gdab par bya'o zhes bstan par bya ba'i phyir/ de nas zhes bya ba la sogs pa gsungs te/ de bzhin gshegs pa thams cad kyi mchod pa'i sprin las kyi dkyil 'khor ro// de'i phyag rgya chen po ni sku ston par byed pas lag pas byed pa'i tshul te/ de'i ye shes bslab par bya'o// snying ga'i rtsib logs rgyab sbyar ba// zhes bya ba ni/ rdo rje de dang bcas pa'i lag pa gnyis rang gi snying ga'i phyogs su 'dzin pa 'di ni rab tu dga' zhing bde ba ma'i phyag rgya chen po'o// rtsib logs g.yas par lcags kyu bya ba ni de bzhin gshegs pa thams cad spyan 'dren ma'i'o// rtsib logs g.yon par mda' dang gzhur bcas pa ni de bzhin gshegs pa thams cad mnyes par byed ma'i'o// rgyab tu legs so zhes bya ba ni de bzhin gshegs pa thams cad dgyes par byed ma'i'o// dpral ba la sogs pa de bzhin du zhes bya ba ni rdo rje rin po che dang bcas pa'i lag pa gnyis dpral ba'i phyogs su gzhag pa ni dbang mo che'i phyag rgya chen po'o// rdo rje dang bcas pa'i nyi ma'i mgo'i rgyab tu gzhag pa ni snang ba chen mo'i'o// yid bzhin gyi nor bu dang bcas pa'i rgyal mtshan phrag par gzhag pa ni rin po che'i char 'bebs ma'i'o// rdo rje gnyis kyi nang du chud pa'i so'i phreng ba dang ldan pa dgod pa'i tshul du yongs su bzlog nas kha'i thad kar gzhag pa 'di ni dga' zhing mgu ma'i'o// kha dang rna ba mgo ltag pa// zhes bya ba ni rdo rje dang bcas pa'i pad+ma'i lag pa gnyis po khar gzhag pa ni ye shes chen mo glu ma'i'o// rdo rje dang bcas pa'i ral gri rna ba g.yas par gzhag pa ni dbyangs chen mo'i rjes su 'brang ma'i'o// rdo rje dang bcas pa'i 'khor lo rna ba g.yon par gzhag pa ni dkyil 'khor thams cad du 'jug pa ma'i'o// rdo rje dang bcas pa'i lce ltag pa ste mgo bo'i rgyab tu gzhag pa ni sngags kyi spyod pa ma'i'o// spyi bo phrag pa kha rked gzhag // ces bya ba ni sna tshogs rdo rje lag pa gnyis spyi bor gzhag pa ni sems ma can gyi phyag rgya chen po'o// rdo rje dang bcas pa'i go cha phrag par gzhag ba ni byang chub chen po'i yan lag can ma'i'o// rdo rje dang bcas pa'i mche ba khar gzhag pa ni mig ldan ma'i'o// dam tshig gi khu tshur dang bcas pa'i lag pa gnyis rked par gzhag pa ni dri ldan ma'i phyag rgya chen mo yin no// phyag rgya chen po ma gsungs pa rnams ni rdo rje dbyings kyi dum bu dang gzungs kyi dkyil 'khor las gsungs pa nyid yin par shes par bya'o// de nas zhes bya ba ni phyag rgya chen po'i ye shes kyi rjes thogs nyid la'o// de bzhin gshegs pa thams cad kyi mchod pa'i dam tshig gi phyag rgya'i ye shes bslab par bya'o zhes bya ba ni mchod pa'i las kyi rgyu'i dkyil 'khor ni mchod pa'i las te/ de'i dam tshig gi phyag rgya ni thugs kyi gsang ba ston par byed pa ste de'i ye shes ni nges pa ste/ de bstan cing bslab par bya'o zhes bya ba'i mchod pa'i las te/ phyag rgya chen po'i tshul gyis ni// rdo rje bcing ba dam byas la// snying ga la sogs gnas rnams su// bzhag nas rgyal ba rnams mchod do// zhes bya ba ni rdo rje bsdams pa bcings te snying gar gzhag pa ni de bzhin gshegs pa thams cad kyi rab tu dga' zhing bde ba ma'i dam tshig gi phyag rgya'o// g.yas logs su gzhag pa ni de bzhin gshegs pa thams cad spyan 'dren ma'i'o// g.yon logs su gzhag pa ni de bzhin gshegs pa thams cad mnyes par byed ma'i'o// ltag par gzhag pa ni de bzhin gshegs pa thams cad dgyes par byed ma'i'o// dpral bar gzhag pa ni dbang mo chen mo'o// mgo bo'i rgyab tu gzhag pa ni snang ba chen mo'i'o// phrag pa g.yon par gzhag pa ni rin po che chen po'i char 'bebs ma'i'o// khar dgod pa'i tshul gyis rab tu sbyar ba ni rab tu dga' zhing mgu ma'i'o// khar gzhag pa ni dbyangs chen mo'i'o// rna ba g.yas par gzhag pa ni dbyangs chen mo'i rjes su 'brang ma'i'o// rna ba g.yon par gzhag pa ni dkyil 'khor thams cad du 'jug ma'i'o// mgo bo'i ltag tu gzhag pa ni sngags kyi spyod ma'i'o// spyi bor gzhag pa ni sems ma can gyi'o// phrag pa gnyis su gzhag pa ni byang chub chen po'i yan lag can gyi'o// khar gzhag pa ni mig ldan ma'i'o// rdo rje bsdams pa bcings la rked pa'i phyogs su gzhag pa ni dri ldan ma'i dam tshig gi phyag rgya'o// gzhan dag ni rdo rje dbyings kyi dum bu dang gzungs kyi dkyil 'khor las gsungs pa nyid dam tshig gi phyag rgya yin no// de nas zhes bya ba la sogs pa ni snga ma dang 'dra'o// de bzhin gshegs pa thams cad kyi mchod pa ni las kyi dkyil 'khor ro// de'i chos ni chos kyi phyag rgya ste/ de'i ye shes bslab par bya'o// oM b+h+ya spya sa ti raM kaM na khaM shaM hUM hi sha ho shi ho/ zhes bya ba'i bar 'di dag ni rab tu dga' zhing bde ba ma nas brtsams te/ lha mo dri ldan ma'i bar gyi chos kyi phyag rgya yin te lce la bkod nas bsgrub par bya'o// rnam par snang mdzad la sogs pa'i ni gzungs kyi dkyil 'khor las gsungs pa nyid bzung la bsgrub par bya'o// las kyi phyag rgya mdor bsdus nas// las kyi phyag rgya gnyis su bya// zhes bya ba ni brtson 'grus kyi las ston par byed pa'i phyag rgya rnams ni las kyi phyag rgya'o// mdor bsdus na zhes bya ba ni mdo nyid du bsdus pa'o// las zhes bya ba ni las kyi dkyil 'khor ro// de'i phyag rgya ni dri ldan ma'i dam tshig gi phyag rgya'o// de gnyis su bya ba ni rdo rje dbyings kyi dkyil 'khor chen po las gsungs pa'i tshul du sbyar na/ thams cad kyi las kyi phyag rgyar 'gyur ro// de'i mtshan nyid ni 'di yin te/ 'di ltar/ rked par gzhag pa'i rdo rje bcings// zhes bya ba de gnyis su byas la// g.yon pa'i rdo rje mdzub mo ni// g.yas pa'i nang du bsgreng bar bya// byang chub mchog gi phyag rgya 'di// sangs rgyas byang chub sbyin byed pa'o// mi g.yo ba yis reg pa// de bzhin rin chen mchog sbyin pa'o// tshe dpag med pa'i ting nge 'dzin mchog // gdon mi za ba'i mi 'jigs sbyin// de nas las kyi phyag rgya rnams// mdor bsdus rab tu bshad par bya// rdo rje sems sogs sems dpa'i rnams// rdo rje'i las rnams byed pa ste/ bsgyings bcas gsor ba gnyis ka yis// lcags kyu 'dzin ltar gnas pa dang // mda' 'phang ba yi tshul dang ni// legs so zhes ni snying gar gzhag // dbang bskur ba ni rdo rje gnyis// snying gar nyi ma brtan par bya// g.yon pa la ni gru mo gzugs// de bzhin kha phyogs bskor bar bya// g.yas pa yis ni g.yon par dbye// snying gar g.yon par ral gri 'dud// mgal me'i 'khor lo bskor ba dang // rdo rje gnyis ka kha nas dbyung // rdo rje gar bskor dkrol ba yis// thal mo 'gram pa spyi bor gzhag // go cha mthe chung mche ba mchog // khu tshur gnyis kyis mnan pa'o// rdo rje 'gying ba'i tshul gyis su// bsam pa g.yos pas 'dud par bya// phreng ba bcing dang kha nas dbyung // rdo rje gar ni bskor ba yin// rdo rje khu tshur tshul gyis ni// bdug pa la sogs de bzhin sbyin// sangs rgyas kun la mchod pa yin// phyag rgya'i mchod pa byed pa'o// mdzub mo lcags kyu bcing ba ni/ mthe chung la steng lcags kyu che// mkhrig ma mdud pa mdzub gnyis gdub// rgyab gnyis kyang ni bsnyams te mnan// zhes bya ba'o// las kyi dkyil 'khor gyi 'grel pa'o// de ltar rgya chen po la dga' ba'i sems can rnams las brtsams te/ dkyil 'khor bzhi gsungs nas/ da ni de nas zhes bya ba la sogs pas rgya chen pos 'jigs shing skrag pa bar ma la dga' ba'i sems can rnams las brtsams te/ de bzhin gshegs pa'i rigs bsdus par gyur pa phyag rgya bzhi'i dkyil 'khor gsungs pa yin no// de nas zhes bya ba'i sgras ni de ma thag pa ste/ dang po sbyor ba'i rjes thogs nyid la zhes bya ba'i tha tshig go// 'dir dang po sbyor ba'i ting nge 'dzin ni rdo rje dbyings kyi dkyil 'khor chen po las gsungs pa'i rdo rje sems dpa'i sprul pa yin par gzung ngo // de bzhin gshegs pa thams cad de mi bskyod pa la sogs pa'i byin gyi rlabs kyis zhes bya ba ni mthus so// de bzhin gshegs pa thams cad kyi rigs bskyed nas zhes bya ba ni bshad ma thag pa'i rdo rje dbyings la sogs pa'i dkyil 'khor bzhi bskyed nas de ltar gsungs pa'i de bzhin gshegs pa thams cad dang / de bzhin gshegs pa'i rigs rdo rje sems dpa'i la sogs pa 'di dang 'brel pa'i rtog pa chen po'i cho ga rgyas pa'i dkyil 'khor bzhi por bstan pa'i dngos grub thams cad bsdus pa'i don du ji skad bshad pa'i don gyi dngos grub la sogs pa nye bar bsdu zhing yang dag par bsdus pa de'i don du de bzhin gshegs pa thams cad kyi phyag rgya zhes bya ba phyag rgya bzhi'i dkyil 'khor te gang gi phyir des de bzhin gshegs pa rnams kyi dngos grub thams cad bsdus par gyur pas sems can gyi khams ma lus pa rgyas 'debs shing dngos grub thams cad bsgrub par nus pa'i gzugs brnyan bskyed la phyag rgya de'i snying po rang gi thugs la gnas pa 'di smras pa ni gsungs pa'o// de ltar re zhig bcom ldan 'das rnam par snang mdzad kyis rang gi phyag rgya bzhi'i dkyil 'khor sprul nas/ da ni mi bskyod pa dang / rin chen 'byung ldan dang / 'od dpag tu med pa dang / don yod grub pa rang rang gi phyag rgya bzhi'i dkyil 'khor sprul pa bstan pa'i phyir/ de nas zhes bya ba la sogs pa gsungs pa yin te/ thams cad rang gi phyag rgya bzhi'i dkyil 'khor rang nyid kyis sprul cing // de bzhin gshegs pa thams cad kyis byin gyis brlabs te bzhugs so zhes bya bar shes par bya'o// 'dir yang de bzhin gshegs pa lnga dang rdo rje sems dpa'i phyag rgya bzhi'i dkyil 'khor gyi dang po sbyor ba'i dus su nges par bya dgos te/ de bzhin gshegs pa rnams gcig tu byon pa med pa'i phyir dang / rdo rje sems dpa'i med par dkyil 'khor gyi 'khor lor 'jug pa yod pa ma yin pa dang / de bzhin gshegs pa thams cad kyi rigs kyi 'khor los sgyur ba de nyid du dbang bskur ba yin pa'i phyir ro// yang na 'og min du mngon par byang chub pa tsam na dang po'i sbyor ba nyid du bshad pa der yang rang gi rigs sprul pa bkod pa byin gyis brlab pa dkyil 'khor gyi rgyal po mchog ni ri rab kyi steng du rdo rje sems dpa' dang bcas pas phyag rgya bzhi'i dkyil 'khor sprul par 'dod pa yin no// de bas na phyag rgya bzhi'i dkyil 'khor re re sprul pa la/ de bzhin gshegs pa lnga dang / rdo rje sems dpa' bya dgos so// phyag rgya bzhi'i dkyil 'khor sprul pa'i dkyil 'khor lnga las kyang thams cad gcig tu gyur nas phyag rgya bzhi'i dkyil 'khor rgyal po mchog gi ting nge 'dzin la snyoms par zhugs te gnas par bya'o zhes bshad pa yin no// gzhung 'di tsam gyis ni phyag rgya'i dkyil 'khor gyi dkyil 'khor rgyal pa mchog gi ting nge 'dzin lnga gsungs pa yin no// de nas bsdu ba dang byin gyis brlabs pa nas brtsams te/ rdo rje dbyings kyi dkyil 'khor chen por gsungs pa'i cho gas las kyi rgyal po mchog gi ting nge 'dzin lnga po shes par bya'o// de ltar ting nge 'dzin gsum bsgom par byas pas mtshan ma thob pas rdo rje dbyings kyi dkyil 'khor chen po las gsungs pa'i cho gas rdo rje sems dpa'i rnal 'byor dang ldan pa'i rnal 'byor chen po byas la phyag rgya bzhi'i dkyil 'khor bris te/ rdo rje dbyings kyi dum bu las gsungs pa'i dngos grub thams cad phyag rgya bzhi'i dkyil 'khor du dam tshig dang dbang bskur ba thob pas bsgrub par bya ba yin pas na/ de nas zhes bya ba la sogs pa slob dpon gyi las kyi cho ga dang / slob ma gzhug pa la sogs pa'i cho ga rgyas par gsungs pa yin no// rang gi byin gyi rlabs kyis zhes bya ba ni dmigs su med pa'i thugs rje chen po'i mtshan nyid can gyi rang gi nus pas so// de bzhin gshegs pa thams cad kyi rigs bskyed nas zhes bya ba ni ji skad du bshad pa'i dkyil 'khor chen po la sogs pa bzhi bskyed do// dngos grub thams cad bsdus pa ni sngar bshad pa ste de'i phyir ro// rdo rje dngos grub ces bya ba ni sems dpa'i rdo rje rtse lnga pa las dngos grub grub pa 'di la mnga' bas na rdo rje dngos grub ste/ bcom ldan 'das rnam par snang mdzad do// des nye bar mtshon pa'i dkyil 'khor ni rdo rje dngos grub ces bya ba ste/ dkyil 'khor de bshad do zhes bya ba ni bka' stsal pa ste/ bcom ldan 'das rnam par snang mdzad kyi phyag rgya bzhi pa'i dkyil 'khor gsungs so zhes bya ba'i don to// de nas zhes bya ba la gang gi phyir bar ma la dga' ba rnams phyag rgya bzhi'i dkyil 'khor du ji srid dam tshig ma thob cing dbang ma bskur ba de srid kyi bar du rdo rje dbyings kyi dum bu las gsungs pa'i dngos grub rnams bsgrub pa'i skal ba dang ldan par gyur pa ma yin pas rgyu des na des rjes su gzung bar bya ba'i phyir yang dag par rab tu phye ste bshad par bya'o// ci zhig bshad par bya zhe na// phyag rgya'i dkyil 'khor dam pa ste// zhes bya ba gsungs te/ phyag rgya rnams kyi dkyil 'khor ni phyag rgya'i dkyil 'khor te/ phyag rgya bzhi'i dkyil 'khor dam pa mchog ste/ dngos grub thams cad bsdus pa'i tshul gyis dam par gyur pa zhes bya ba'i tha tshig go// dbyibs ji lta bu zhe na/ rdo rje dbyibs dang 'dra bas na// zhes bya ba gsungs te/ sprul pa'i phyag rgya bzhi'i dkyil 'khor dang 'dra ba zhes bya ba'i tha tshig go// ming ji skad ces bya ba zhe na/ rdo rje dngos grub ces kyang grags shing bya ba gsungs te/ grags pa ni bshad pa'o// dkyil 'khor chen po'i tshul du zhes bya ba ni rdo rje dbyings kyi dkyil 'khor chen po'i dbyings su mkhas pas srad bu bri bar bya'o// thog mar sangs rgyas thugs bzhag ste/ phyag rgya bzhi ni bri bar bya// zhes bya ba ni dang por bcom ldan 'das rnam par snang mdzad sngar bshad pa'i mtshan nyid can dbus su bzhag la/ mi bskyod pa'i gnas su satwa badzre zhes zlos shing rdo rje sems ma rin chen 'byung ldan gyi gnas su rat+na badzre zhes bya bas rin chen sems ma/ 'od dpag tu med pa'i gnas su ni d+har+m+ma badzri zhes bya bas rdo rje chos ma/ don yod par grub pa'i gnas su kar+m+ma badzri zhes bya bas rdo rje las mar bshad pa'i mtshan nyid can legs par bri bar bya'o// 'di nyid bstan pa ni/ phyag rgya bzhi ni bri bar bya// zhes bya ba bstan pa yin no// zla ba'i dkyil 'khor dbus su ni// rdo rje phyag rgya la sogs bri// zhes bya ba yin no// de nas zhes bya ba'i sgra ni de ma thag pa'o// gang gi zhe na slob dpon rang nyid de rdo rje dbyings kyi dkyil 'khor chen por 'jug pa'i tshul gyis sems ma rdo rje ma'i phyag rgya bcings la ji lta ba bzhin du 'jug par bya'o// de nas cho ga thams cad rjes su spyad la/ bdag la byin gyis brlab la sogs// ji lta bar ni bka' nod do// de ltar bgyid nas bdag mi brjod// de nas rdo rje bsgrub bgyi ba// rdo rje slob dpon sems dpa'i yis// rdo rje lcags kyu bcings nas ni// se gol mang po brdabs bgyis la// sangs rgyas thams cad bsdu bar bgyi// de'i tshe sangs rgyas thams cad ni// rdo rje sems dpa' la sogs bcas// dkyil 'khor thams cad gang ba rnams// dkyil 'khor rnams su 'dus par gyur// de nas rdo rje sems dpa' yi// phyag rgya chen po sgom byed cing // ming brgya rtsa brgyad dam pa ni// lan cig rab tu brjod par bgyi'o// zhes bya ba'o// rdo rje dngos grub kyi phyag rgya bzhi pa'i dkyil 'khor 'dir/ dgug pa la sogs pa'i cho ga rgyas pa byas nas/ de bzhin du btsud de zhes bya ba ni phyag bzhi byed du bcug la sems ma rdo rje ma ji lta ba bzhin du 'ching du bcug ste de nas gzhug par bya'o// zhugs nas 'di skad smra'o// khyod kyis gsang ba'i le'u 'di su la'ang ma bstan cig ces bya ba ni gsang ba ni sngags te/ de bzhin gshegs pa thams cad kyi rigs kyi dam tshig gi dngos grub bsdus pa de ni gsang ba yin te/ rgya chen po la dga' ba dang / mdor bsdus pa la dga' ba'i dkyil 'khor du 'jug pa la khyed kyis brjod par mi bya'o// de ci'i phyir zhes bya ba ni ci'i phyir 'di bdag gis bstan par mi bya zhe na/ log par lta ba dang zhes bya ba la sogs pa gsungs te/ sems can 'di lta bu dag kyang yod do// ji lta bu zhe na/ log par lta ba ste/ rnam par snang mdzad chen po'i rnam par sprul pa la mi mos pa'o// ci'i phyir de log par lta ba yin zhe na/ gang gi phyir sdig pa'i las byed pa'i zhes bya ba gsungs te/ dam pa'i chos spong ba la sogs pa las kyi sgrib pas bsgribs pa'i rgyu des na brtson 'grus chung ba'o// brtson 'grus chung ba nyid kyis na/ de bzhin gshegs pa'i gsung thos pa dang / bsam pa dang bsgom pa la mngon par brtson pa med pa nyid kyis na rdo rje sems dpa' la sogs pa'i dkyil 'khor gyi cho ga rgyas pa yongs su mi shes pas de'i sbyor ba med pa yin no// sbyor ba la mkhas kyang ri mo'i las mi shes pa yod de/ de lta bu de dag ni rdo rje dbyings la sogs pa'i dkyil 'khor bzhir mi 'jug ste/ de dag gi don du 'di byin gyis brlabs so zhes bya bar sbyar ro// de bas na gzhan dag la bstan par mi bya'o// de bzhin gshegs pa thams cad kyi rigs kyi dkyil 'khor zhes bya ba ni de bzhin gshegs pa thams cad rdo rje sems dpa'i la sogs pa ni de bzhin gshegs pa thams cad kyi rigs kyi dkyil 'khor ro// de rnams kyi dam tshig tu gyur pa ni mi 'da' ba'i don to// dam tshig ces bya ba ste dkyil 'khor 'di ni mi 'da' ba yin zhing de rnams 'di'i nang du 'dus pa de rnams kyi dam tshig tu gyur pa'o// 'di skad ston pa yin te/ 'di bris pas rdo rje dbyibs la sogs pa'i dkyil 'khor bzhi bris par gyur pa yin te/ gang gi phyir 'di ltar 'dir zhugs na dkyil 'khor thams cad du zhugs par gyur cing // 'dir dbang bskur na thams cad du dbang bskur ba yin zhes bya ba nas/ de bzhin gshegs pa thams cad kyi rdo rje dam pa dngos grub kyi bar du byin gyis brlabs zhes bya ba la/ rdo rje ste sangs rgyas dang byang chub sems dpa'i rnams kyi dam pa yin pas na/ rdo rje dam pa ni bcom ldan 'das rnam par snang mdzad do// de'i dngos grub grub cing rdzogs pa de'i rgyur byin gyis brlabs so zhes pa'o// bar du zhes bya ba'i sgras ni rdo rje sems dpa'i la sogs pa bsdu'o// gang gi phyir de ltar yin pa des ni dngos grub thams cad kyi rgyu bshad ma thag pa dang / 'brel pa'i don 'di byin gyis brlabs shing // de bzhin gshegs pa thams cad kyi rigs kyi dkyil 'khor bsdu ba'i tshul gyis bstan par bya ba yin pas na khyed kyi rgya che bas 'jigs shing skrag pas de bzhin gshegs pa thams cad kyi rigs kyi dam tshig gi phyag rgya gsang ba 'di rnams la zhes bya ba/ de bzhin gshegs pa thams cad kyang yin la rigs kyang yin pas de bzhin gshegs pa thams cad kyi rigs so// de rnams kyi dam tshig gi phyag rgya ni rdo rje sems ma la sogs pa'o// de rnams kyi gsang ba ni rigs thams cad kyi dngos grub gcig tu bsdus pa yin pas 'di ni de bzhin gshegs pa thams cad kyi dngos grub bsdus pa ste/ gang gi phyir 'di dag dang ldan pa'i gsang ba la yid mi ches par mi bya zhing ma dad par ma byed cig // gzhan du na dad par bya ba nyid yin no zhes brjod do// ma dad na nyes bcir 'gyur zhe na/ khyod sems can dmyal ba dang / byol song dang / yi dags kyi khams su ltung bar 'gyur ba'am zhes bya ba ma dad par gyur na dam pa'i chos spong bar 'gyur la/ de nas kyang dmyal ba la sogs par ltung zhing bde ba las nyams par 'gyur ro zhes ston pa yin no// mi bde ba ma spangs pas dus ma yin par shi bar gyur ta re zhes bya ba ni mi bde ba ni 'dir de bzhin gshegs pa'i bka' las 'das pa ste/ des rigs thams cad bsdus pa'i phyag rgya gcig kyang khas blang bar bya'o zhes bya ba 'di khas len par mi byed pa ni mi bde ba'am yang ba ma spangs pa'o// khas ma blangs pa des tshe'i lhag ma yod du zin kyang 'chi bar 'gyur ro// dkyil 'khor 'dir dam tshig dang / dbang bskur ba thob pa rnams la/ slob dpon gyis de bzhin gshegs pa'i rigs su gsungs pa'i dngos grub thams cad bslab par bya'o zhes bstan par bya ba'i phyir/ de nas zhes bya ba la sogs pa gsungs te/ de bzhin gshegs pa yang yin la thams cad kyang yin pas/ de bzhin gshegs pa thams cad de/ rnam par snang mdzad la sogs pa nas rdo rje 'bebs pa'i bar ro// de rnams kyi phyag rgya ni dkyil 'khor bzhi las gsungs pa'i phyag rgya chen po'o// de rnams kyi dam tshig ni gzhung lugs su gzhag pa 'da' bar mi bya ba'i don to// smros shig ces bya ba ni brjod par bya'o// bdag nyid chen po gang gang gi / zhes bya ba ni rnam par snang mdzad la sogs pa gang dang gang gi'o// phyag rgya gang dang gang bcings pa// zhes bya ba ni ji skad du bshad pa'i dkyil 'khor bzhi las gsungs pa'i phyag rgya chen po gang dang gang bcings pa de/ de'i bzlas pa badzra d+hA tu zhes bya ba nas badzra A be+e sha zhes bya ba'i snying po zlos shing // don gyis ni zhes bya ba bshad ma thag pa'i badzra d+hA tu zhes bya ba la sogs pa sgra'i don ni snying po'i don te/ snying po'i don des snying po'i don la lhag par mos pas badzra d+hA tu zhes bya ba la sogs pa'i snying po zlos shing phyag rgya bcing bar bya'o zhes bya ba'i tha tshig go// rnam par snang mdzad la sogs pa bsgrub par bya ba de dag kyang rang gi bdag nyid yin par bsgom gyi mdun du ni ma yin no zhes bstan par bya ba'i phyir/ der ni bdag nyid bsgom par bya// zhes bya ba gsungs so// de ltar byas pas cir 'gyur zhe na/ ye shes 'di yi tshul gyis ni// zhes bya ba gsungs te/ bzlas pa'i don sgom pa'i nges pa'i tshul 'dis dngos grub 'grub cing rdzogs par 'gyur ro// gang gi zhe na/ bdag nyid chen po thams cad kyi ste sangs rgyas dang byang chub sems dpa' rnams kyi'o// phyag rgya thams cad ni dkyil 'khor chen po dang / gzungs dang / chos dang / las kyi dkyil 'khor las gsungs pa'i phyag rgya chen po rnams so// de nas phyag rgya thams cad kyi gsang ba brjod par bya'o zhes bya ba ni phyag rgya yang yin la thams cad kyang yin pas na rigs thams cad kyi dam tshig gi phyag rgya'o// de'i gsang ba ni chos kyi dbyings las byung ba'i ngo bo ste de brjod par bya'o// rang gi dbang po bshig nas gzung // zhes bya ba ni chos bdag med par bsgoms pas chos thams cad bsdus pa bshig cing gsal la rang gi dbang po ste rang gi lha'i sku de gzung bar bya ste/ bdag ni rnam par snang mdzad do// zhes bya ba nas/ bdag ni rdo rje 'bebs pa'o// zhes bya ba'i bar gyi rang gi lha'i nga rgyal bsgoms pa'i tshul gyis so// don 'di nyid bstan pa ni/ rdo rje khu tshur 'dzin pas na// zhes bya ba yin te/ yang dag de nyid bden gang yin// rdo rje khu tshur de bshad do// zhes gsungs pas/ rdo rje khu tshur bzung ba'i sgras ni de kho na nyid bsgom pa la bya bar bshad de de bzhin nyid kyi sbyor ba des rigs thams cad kyi phyag rgya gang la reg cing bzung ba de ma thag tu dbang du 'gyur zhes bya ba'o// de nas phyag rgya thams cad kyi chos nyid brjod par bya'o zhes bya ba ni phyag rgya yang yin la thams cad kyang yin pas phyag rgya thams cad de/ dkyil 'khor bzhi las gsungs pa'i chos kyi phyag rgya thams cad do// de rnams kyi chos nyid ni dngos grub kyi rgyu ste brjod par bya zhing bstan par bya'o// rdo rje phra mo'i tshul lam cho ga ni bshad zin to// de nas sbyar ba ni rdo rje phra mo bsgom par byas pa la'o// ye shes phyag rgya ni dkyil 'khor chen po dang / gzungs dang / chos dang / las kyi dkyil 'khor las gsungs pa'i chos kyi phyag rgya thams cad de/ de rnams kyi cho ga 'dis tshul gyis bcings na 'phral du dbang du 'gyur zhing 'grub par 'gyur ro zhes bya ba'i tha tshig go// de nas phyag rgya thams cad kyi las brjod par bya'o zhes bya ba ni rdo rje dbyings la sogs pa'i dkyil 'khor bzhi las gsungs pa'i las kyi phyag rgya thams cad ni phyag rgya kun no// de rnams kyi las ni bya ba ste/ de rnams kyis mngon par 'dod pa'i don grub par 'gyur ro zhes bya ba'i tha tshig ste de brjod par bya'o// glu dang zhes bya ba la sogs pa la/ glu dang / gar dang / ro dang / zas dang / spyod lam ni glu dang / gar dang / ro dang / zas dang / spyod lam zhes bya ste/ de la sogs pa las bde ba gang zhig skyes par gyur pa de la de skad ces bya ste/ de rnams sangs rgyas te de bzhin gshegs pa thams cad la phul na las kyi phyag rgya dbang du 'gyur ro// de la glu ni rdo rje glu la sogs pa'o// gar ni rdo rje gar la sogs pa'o// ro ni lha dang lhan cig tu gyur pa'i zhi ba dang sgeg mo la sogs pa rang bzhin can gyi nyams so// zas ni kha zas ro brgya pa la sogs pa'o// spyod lam ni 'dug pa dang / 'chag pa dang / sdod pa dang / nyal ba'i mtshan nyid can nam/ sems kyi spyod pa snying rje chen po la sogs pa la gnas pa'o// 'di skad ston pa yin te/ las kyi phyag rgya'i sgrub pa pos/ rdo rje glu la sogs pas de bzhin gshegs pa thams cad la mchod pa byas la/ 'tshang rgya ba nyid la sogs pa'i sbyin pas sems can gyi khams thams cad tshim par byas la bzlas brjod bya'o// de yang // 'gro kun sangs rgyas nyid dang ni// byang chub sems dpa'i nyin kho nar re// ji bzhin du ni btul ba nyid// las kyi don kun grub byed pa'o// zhes gsungs pa yin no// de ltar dkyil 'khor bzhi las gsungs pa'i phyag rgya thams cad kyi dam tshig dang / gsang ba dang / chos nyid dang / las gsungs nas/ de nas zhes bya ba la sogs pas rdo rje dbyings la sogs pa'i dkyil 'khor bzhi bsgrub par bya ba'i phyir gsang ba'i phyag rgya gsungs pa yin te/ dkyil 'khor yang yin la thams cad kyang yin pas dkyil 'khor thams cad de/ de rdo rje dbyings kyi dkyil 'khor chen po dang / gzungs dang / chos dang / las kyi dkyil 'khor ro// de rnams bsgrub pa ni rdzogs par byed pa'o// gsang ba'i phyag rgya gang yin pa de ni/ dkyil 'khor thams cad bsgrub pa'i gsang ba'i phyag rgya'i ye shes bslab cing bstan par bya'o// mtshan ma brtan par rang gyur nas// zhes bya ba la/ mtshan ma ste/ byang chub kyi sems dang / pha rol tu phyin pa drug gi spyod pa'i tshul brtan zhing yongs su rdzogs pa gang yin pa de ni mtshan ma brtan pa ste/ srid pa tha ma pa'i byang chub sems dpa'o// de'i gzugs su rang ste bdag nyid du gyur nas/ dkar por 'gyur ba'i ras la gnas// zhes bya ba/ oM tsit+ta pra ti be d+haM ka ro mi/ zhes zlos shing // chos thams cad bdag med par bsgoms pas gzung ba dang 'dzin pa'i rnam par rtog pa la mi bskyod pa'i mtshan nyid can gyi byang chub kyi sems chen po bag chags dang bcas pa'i dri ma nag nog dang bral ba'i ras dkar po de'i rang bzhin rtogs pas gnas shing rnal 'byor gyi bdag nyid byas nas zhes bya ba'i tha tshig go// de ltar ras dkar por gyur pa'i ras la gnas pa'i rjes la/ mtshan ma mchod rten byin brlabs te// zhes bya ba mtshan ma brtan pa de mchod rten tu byin gyis brlab pa ni bdag nyid ni rdo rje dbyings so zhes nga rgyal bskyed par bya'o// 'di skad ston pa yin te/ byang chub kyi sems dang / shes rab la sogs pa'i spyod pa ni byang chub sems dpa' rnams kyi mtshan ma ste rtags yin par bshad la mtshan ma der bdag nyid kyi yongs su rdzogs pa'i lhag par mos pa'i rjes su mi bskyod pa la sogs pa'i rang bzhin du rnam par bsgom pa zla ba'i dkyil 'khor la sogs pa'i tshul du bsgoms pas de bzhin gshegs pa'i sku'am/ rdo rje sems dpa' la sogs pa'i skur bdag nyid brtan pa'i mchod rten du bsgom par bya'o// de nas de bzhin gshegs pa'i ye shes sems dpa' gzhug pas byin gyis brlab par bya'o// de ltar mtshan ma de mchod rten du byin gyis brlabs nas rdo rje dbyings kyi dkyil 'khor chen po ni bdag go zhes nga rgyal bskyed pa ni bdag nyid rdo rje dbyings su bsgom pa'o// de yang // mtshan ma mchod rten zhes bshad do// brtan pa ting 'dzin can 'gyur yin// pha rol phyin drug spyod pa ni// mtshan ma 'di ni yin par bshad// byang chub sems gang de rdo rje// rdo rje mtshan mar 'di bshad do// byang chub sems kyi sbyor ba yis// mtshan ma brtan par shes par bya// shes rab pha rol phyin pad+ma// dkar por gyur pa'i ras la gnas// shes rab phar phyin rnal 'byor pas// yang dang yang du mnyam gzhag bya// byang chub sems dang shes rab ni// yang dang yang du brten gyur na// byang chub nges par 'byung bar 'gyur// shes rab pha rol phyin tshul las// mchod rten gyur pa'i chos 'di ni// lus can kun gyis rnyed par dka'// byang chub sems dang shes rab che'i// mtshan ma mchod rten byin brlab po// zhes gsungs pa yin no// de ltar thabs kyi pha rol tu phyin pa'i tshul rang gi lha'i rnal 'byor mchod rten du gyur par byin gyis brlabs la/ de'i 'og tu/ badzra d+hA tu ra haM sa yaM/ zhes bya bas rang gi snying ga'i zla ba la/ rdo rje dbyings kyi dkyil 'khor chen po bsgrubs te/ nga rgyal bskyed la bsgom par bya ste/ bsgom pa gnyis pa 'di ni bcom ldan 'das kyis rdo rje rtse mo las gsungs pas the tshom mi bya'o// 'di ni re zhig don mdor bsdus pa yin no// yang don rgyas pa ni gang rgya che bas 'jigs shing skrag pa ting nge 'dzin gsum bsgoms pas/ rdo rje dbyings kyi dkyil 'khor chen po'i brtul zhugs spyod par spro ba med pa de ni re zhig nyin re zhing bdag bsrung ba la sogs pa sngon du 'gro ba'i bsdu ba byas la/ phyag rgya ji lta ba bzhin du bkrol nas sdig pa dral ba yang bya'o// de nas mngon par byang chub pa rnam pa lnga'i rim pas mngon par sangs rgyas nas/ rang gi snying gar rdo rje rgyu'i las kyi phyag rgyas rdo rje dbyings kyi dkyil 'khor ji lta ba bzhin du sprul la/ bdag nyid rdo rje sems dpar byin gyis brlabs te/ sems ma rdo rje ma'i phyag rgya bcings nas/ rang gi snying gar rtogs pa'i dkyil 'khor der yid kyis zhugs la dngos grub kyi rdo rje brtul zhugs kyi bar du slob dpon gyi las kyi cho ga rnams ji lta ba bzhin du rjes su spyad nas/ rnal 'byor chen po byas la rang gi snying gar zla ba'i dkyil 'khor stong gsum pa'i sangs rgyas kyi zhing gi tshad tsam bsams te/ de'i steng du/ oM sarba ta thA ga ta muSh+Ti baM/ oM badzra sa twa muSh+Ti saM/ oM badzra rat+na muSh+Ti T+wAM/ oM badzra d+har+m+ma mu ShiT khaM/ oM badzra karma muSh+Ti haM/ zhes bya ba'i de bzhin gshegs pa'i rigs kyi snying po 'dis rnam par snang mdzad la sogs pa'i de bzhin gshegs pa lnga'i phyag rgya chen po dang bcas pas rdo rje dbyings kyi dkyil 'khor chen po go rims ji lta ba bzhin du sprul la/ oM badzra d+hA d+hu/ oM satwa badzri/ oM rat+na badzri/ oM d+har+m+ma badzri/ oM kar+m+ma badzri/ oM badzra satwa/ oM badzra rA ga / oM badzra sA d+hu/ zhes bya ba nas/ oM badzra a be sha zhes bya ba'i snying po zlos shing // rdo rje sems dpa'i nga rgyal gyis rnam par snang mdzad la sogs pa nas rdo rje 'bebs pa'i bar gyis rang rang gi gnas su bkod nas/ oM badzra At+ma kou0f85haM zhes lan gsum zlos shing // rnam par snang mdzad la sogs pa'i sku dang / gsung dang / thugs rdo rje'i rang bzhin du bdag nyid bsgom par bya'o// de nas/ swa b+hA wa shud+d+hou0f85haM/ zhes lan gsum zlos shing bdag nyid rang bzhin gyis rnam par dag pa bsgom par bya'o// de nas sar+b+ba sa mo nya haM/ zhes bya ba 'di lan gsum zlos shing bdag med pa'i mnyam pa nyid kyis rnam par snang mdzad la sogs pa'i de bzhin gshegs pa dang / sems dpa' thams cad dang bdag nyid mnyam par bsgom par bya'o// de nas rdo rje dbyings kyi dkyil 'khor chen po'i rang bzhin ni bdag yin no zhes nga rgyal bskyed la/ rdo rje'i tshig gis badzra sa twa zhes zlos shing rdo rje dbyings kyi dkyil 'khor chen po'i rang bzhin bdag yin no zhes thun bzhi'i spyor bas zla ba gcig gam/ zla ba drug gam/ lo gcig gam/ dus ji srid kyi rdo rje dbyings kyi dkyil 'khor chen po'i gzugs su bdag nyid mthong ba de srid kyi bar du bsgom par bya'o zhes bcom ldan 'das kyis gsungs te/ rnal 'byor chen po nyin re zhing lan cig byas pa des 'jig rten dang 'jig rten las 'das pa'i sngags kyi bzlas pa byas la dkyil 'khor chen po dang / gzungs dang / chos dang / las dang / phyag rgya bzhi dang / phyag rgya gcig pa'i dkyil 'khor rnams bri bar bya'o zhes bcom ldan 'das kyis gsungs te/ rnal 'byor chen po snying po che// med na dngos grub med pas na// de bas 'bad pa thams cad kyis// rnal 'byor chen po brtsam par bya// zhes bya ba 'di yang gsungs pa yin no// yang rdo rje sems dpa' la sogs pa sems dpa' chen po thams cad kyi rnal 'byor byas la rnal 'byor chen po bsgrub par bya'o// de nas rang gi snying gar dkyil 'khor ji lta ba bzhin du bsgom par bya'o// dkyil 'khor bri ba'i dus su yang zhag bdun gyi bar du rdo rje sems dpa'i sbyor bas rnal 'byor chen po byas la/ ting nge 'dzin gsum bsgoms nas de nas dkyil 'khor bri bar bya'o// de ltar rdo rje dbyings kyi dkyil 'khor chen po sgrub par byed pa'i gsang ba'i phyag rgya bstan nas/ da ni/ rdo rje bcing ba dam byas te// zhes bya ba la sogs pas gzungs kyi dkyil 'khor sgrub par byed pa gsungs pa yin te/ rdo rje bcing ba dam byas te// zhes bya ba la sogs pa bshad zin to// mthe chung dang ni mdzub rtse bsgreng // zhes bya ba ni ji skad du bshad pa'i mtshan nyid can gyi rdo rje bsdams pa bcings la/ mthe chung gnyis gshibs la sbyar/ mdzub mo gnyis kyang gshibs la sbyar bar bya'o// 'di ni gzungs kyi dkyil 'khor sgrub par byed pa'i gsang ba'i phyag rgya'o// dam tshig ces bya ba ni dam tshig gi phyag rgya'o// dam tshig mchog ces bya ba ni de bzhin gshegs pa lnga'i zhes bya ba'i tha tshig go// 'di skad ston pa yin te/ de bzhin du rnal 'byor chen po byas la dam tshig gi phyag rgya 'di nyid bcings te sngar bshad pa'i rigs kyi snying po rnams kyi snying gar gzungs kyi dkyil 'khor sprul la/ gzungs kyi rig pa rnams kyis rdo rje dbyings kyi dbang phyug ma nas brtsams te rdo rje 'bebs pa'i bar gyi gzungs rnams gnas ji lta ba bzhin du bkod de/ oM badzra At+ma kou0f85haM/ oM swa b+hA wa shud+d+hou0f85haM/ oM sar+b+ba ma mou0f85haM/ zhes bya bas gzungs kyi dkyil 'khor gyi rang bzhin du bdag nyid bsams nas/ bdag nyid gzungs kyi dkyil 'khor gyi rang bzhin yin no zhes nga rgyal bskyed la/ nyin re zhing thun bzhi'i sbyor bas gzungs kyi rig pa re re zhing khri khri bzlas par bya'o// de lta bus ni gzungs kyi dkyil 'khor 'grub par 'gyur ro// de ltar gzungs kyi dkyil 'khor sgrub par byed pa'i gsang ba'i phyag rgya bshad nas/ da ni chos kyi dkyil 'khor sgrub par byed pa'i gsang ba'i phyag rgya bstan par bya ba'i phyir/ rdo rje phra mo'i tshul du ni// rab tu mnyam par bzhag pas bsgom// rdo rje phra mo'i dkyil 'khor ni// ting 'dzin dbang du 'gyur ba'i tshul// zhes bya ba gsungs te/ de la rdo rje phra mo'i tshul ni// lce ni rkan la gzhar bya zhing // zhes bya ba la sogs pa spro ba dang bsdu ba bsgom pa dang / brtan par byas pa ni rdo rje phra mo'i zhes bshad de/ rdo rje phra mo'i tshul des rab tu mnyam par bzhag pas sems rtse gcig tu bsdus te bsgom par bya'o// ci zhig bsgom par bya zhe na/ rdo rje phra mo'i dkyil 'khor ni// zhes bya ba ste/ rdo rje phra mos nye bar mtshon pa ste/ rdo rje phra mo ni chos kyi dkyil 'khor zhes bya ba'i tha tshig go// gang zhig byed cing bsgom zhe na/ rdo rje phra mo'i dkyil 'khor ni// zhes bya ba gsungs te/ ting nge 'dzin dbang du byed cing zhes bya ba'i tha tshig go// 'dis ni don 'di skad ston pa yin te/ snga ma bzhin du rnal 'byor chen po byas la sngar bshad pa'i rigs kyi snying po rnams kyis rang gi snying gar chos kyi dkyil 'khor bskyed la rdo rje phra mo'i tshul gyis rang gi snying gnas bton te/ sna'i rtse mor bsam par bya'o// de nas chos kyi dkyil 'khor las gsungs pa'i sngags kyis rnam par snang mdzad la sogs pa bkod la/ snga ma bzhin du bdag nyid chos kyi dkyil 'khor yin no zhes chos kyi dkyil 'khor gyi nga rgyal ji lta ba bzhin du bskyed la chos kyi dkyil 'khor las gsungs pa'i rdo rje sems dpa'i sngags zlos shing zla ba gnyis kyi bar du nyin re zhing chos kyi 'khor lo sna rtser bsgom par bya'o// bsgoms pas dub na sna bu gnas rang gi snying gar bcug la/ badzri dr-i D+ha tiSh+Ta zhes bya bas brtan par bya'o// de yang zla ba gcig tsam spro ba dang bsdu ba'i tshul gyis bsgom par bya'o// de lta bus ni chos kyi dkyil 'khor 'grub par 'gyur ro// de ltar chos kyi dkyil 'khor grub par byed pa'i gsang ba'i phyag rgya gsungs nas/ da ni las kyi dkyil 'khor sgrub par byed pa yang brtan par bya ba'i phyir ro// rdo rje'i phyag rgya gnyis bcings la// de gnyis rdo rje dam du bzung // mdzub mo mthe chung bsnol ba ni// rdo rje dgos mchog dkyil 'khor ro// zhes bya ba gsungs te/ de la rdo rje'i phyag gnyis ni rdo rje khu tshur gnyis te de bcings la gzung bar bya'o// ci zhig gzung bar bya zhe na/ rdo rje ste sna tshogs rdo rje'o// de yang de gnyis dang 'brel pa'i mdzub mo dang mthe'u chung bsnol ba ste/ mdzub mo gnyis bcings pa dang / mthe'u chung gnyis bcings pas dam du gzung bar bya'o// 'dis ni 'di skad ston pa yin te/ rdo rje khu tshur gnyis bcings la mdun du phyogs par sbyar te/ rang rang gi mdzub mo dang mthe'u chung mdud pas sna tshogs rdo rje gzung bar bya zhing dkyil 'khor chen po las gsungs pa'i rdo rje'i dbang bskur ba'i sngags kyis sna tshogs rdo rje gzung bar bya'o// de ltar sna tshogs rdo rje thogs pa ni rdo rje dgos mchog gi dkyil du las kyi dkyil 'khor bsgrub pa'i mtshan ma yin no zhes bya ba'i don to// 'di yang snga ma bzhin du rnal 'byor chen po bskyed la/ sngar bshad pa'i rigs kyi snying po lngas rang gi snying gar las kyi dkyil 'khor sprul la/ las kyi dkyil 'khor las gsungs pa'i rig pa rnams kyis lha rnams ji lta ba bzhin du dgod pa byas na cho ga thams cad rjes su spyad de bdag nyid la ni las kyi dkyil 'khor gyi rang bzhin yin no zhes nga rgyal bskyed la nyin re zhing thun bzhi'i sbyor bas rig pa thams cad khri khri bzla bar bya ba ste/ de lta bus ni las kyi dkyil 'khor 'grub par 'gyur ro// da ni de nas zhes bya ba la sogs pas rdo rje dbyings kyi dum bu las gsungs pa'i dngos grub rnams ni rdo rje dbyings kyi dkyil 'khor chen po'i phyag rgya bzhis rang gi lha'i rnal 'byor rdo rje dbyings kyi dkyil 'khor chen po las gsungs pa nyid kyis byas la bsgrub par bya'o zhes gsungs te/ ji lta ba bzhin du zhes bya ba ni rdo rje dbyings kyi dkyil 'khor chen po las gsungs pa'i tshul gyis rdo rje sems dpa' la sogs pa gang yin pa ste/ rdo rje rgyal po la sogs pa nas rdo rje 'bebs pa'i bar de rnams ni rdo rje sems dpa' la sogs pa'o// de rnams kyi phyag rgya chen po ni rdo rje sems dpa' la sogs pa'i phyag rgya chen po ste/ dam tshig dang chos dang las kyi phyag rgya chen po yin pas/ phyag rgya yang yin la chen po yang yin pa'i phyir phyag rgya chen po zhes bya'o// de rnams kyi bcing ba bzhi po bslab pa ni bstan pa ste/ rdo rje sems dpa' la sogs pa'i phyag rgya bcing ba'i mtshan nyid// rdo rje dbyings kyi dkyil 'khor chen po las gsungs pa nyid brtan par bya ba'i tha tshig go// rdo rje dbyings kyi dkyil 'khor chen po'i cho ga rgyas pa ji lta ba bzhin du zhes bya ba ni/ de nas gsang ba'i mchod pa brjod cing rdo rje bstod pa'i glu blangs nas/ gsang ba'i mchod pa bzhi bya'o// zhes bya ba nas brtsams te/ badzra satwa muHzhes bya ba'i bar gyi cho ga bya'o zhes bya ba'i tha tshig go// rdo rje'i dngos grub ni bcom ldan 'das rnam par snang mdzad kyi'o// phyag rgya bzhi'i dkyil 'khor ni rdo rje sems ma la sogs pa rang gi phyag rgya bzhi dang bcas par bri ba ji lta ba bzhin du ste/ de bzhin du mi g.yo ba'i dkyil 'khor la sogs pa zhes bya ba de bzhin du rdo rje dbyings kyi dkyil 'khor chen po'i tshul du dkyil 'khor bris la/ dbus su rnam par snang mdzad kyi gnas su glang po che'i gdan la badzra d+hA tu zhes bya bas mi bskyod pa dgod par bya'o// mi bskyod pa'i gnas su zla ba'i dkyil 'khor gyi steng du bcom ldan 'das rdo rje sems dpa' rdo rje rtse lnga pa/ rin chen 'byung ldan gyi gnas su rdo rje rgyal po'i lcags kyu/ don yod par grub pa'i gnas su rdo rje chags pa'i mda' dang gzhu/ 'od dpag tu med pa'i gnas su bcom ldan 'das rdo rje legs pa'i mgu ba'i phyag rgya badzra satwa zhes bya ba'i snying po'am/ phyag rgya bzhi'i dkyil 'khor las gsungs pa'i rigs kyi snying po zlos shing bri bar bya'o// mi bskyod pa'i dkyil 'khor bzhin du dkyil 'khor bris la/ dbus su rta'i khri la rin chen 'byung ldan/ mi bskyod pa'i gnas su zla ba'i dkyil 'khor gyi steng du bcom ldan 'das rdo rje rin po che/ rin chen 'byung ldan gyi gnas su rdo rje gzi brjid kyi nyi ma'i phyag rgya/ don yod par grub pa'i gnas su dpal gyi rdo rje rgyal mtshan gyi phyag rgya/ 'od dpag tu med pa'i gnas su bzhad pa'i so'i phreng ba rdo rje gnyis kyi bar du chud pa rdo rje dbyings kyi dkyil 'khor las gsungs pa'i rang gi snying po'am/ rigs kyi snying pos bri bar bya'o// rin chen 'byung ldan gyi dkyil 'khor dang 'dra bar dkyil 'khor bris la/ dbus su rma bya'i gdan la bcom ldan 'das 'od dpag tu med pa/ mi bskyod pa'i gnas su rdo rje chos kyi pad+ma'i phyag rgya/ rin chen 'byung ldan gyi gnas su rnon po'i phyag rgya/ don yod par grub pa'i gnas su rgyu'i 'khor lo'i phyag rgya/ 'od dpag tu med pa'i gnas su smra ba lce'i phyag rgya rang gi snying po'am rigs kyi snying pos bri bar bya'o// 'od dpag tu med pa'i dkyil 'khor dang 'dra bar dkyil 'khor bris la/ dbus su nam mkha' lding gi gdan gyi steng du bcom ldan 'das don yod par grub pa'o// mi bskyod pa'i gnas su zla ba'i dkyil 'khor gyi steng du sna tshogs rdo rje/ rin chen 'byung ldan gyi gnas su go cha/ don yod par grub pa'i gnas su mche ba gnyis/ 'od dpag tu med pa'i gnas su khu tshur gyi phyag rgya sngar bshad pa'i rang gi snying po'am// rigs kyi snying pos bri bar bya ste/ 'di ni don yod par grub pa'i dkyil 'khor ro// 'di dag kyang rang rang gi phyag rgya rnams su bris na zhes gsungs pa yin no// dngos grub thams cad kyang 'grub bo // zhes bya ba ni rnam par snang mdzad kyi phyag rgya bzhi'i dkyil 'khor du dngos grub gang gsungs pa/ de thams cad mi bskyod pa dang / rin chen 'byung ldan dang / 'od dpag tu med pa dang / don yod par grub pa'i phyag rgya bzhi'i dkyil 'khor du yang 'grub par 'gyur ro zhes bya ba'i tha tshig go// de ltar zhes bya ba la sogs pas ni phyi'o yo byad med par shin tu sbyangs pa gsungs pa yin te/ de ltar zhes bya ba ni sa la ji lta ba bzhin du ras dang / rtsig pa dang / nam mkha' dang gnas thams cad du mngon par bris pa rnams so// dngos grub thams cad 'grub po zhes bya ba ni/ sgrub pa po spro ba bskyed par bya ba'i phyir ro// dus nges pa'i 'bras bu gsungs pa ni/ dkyil 'khor rtag pa nas brtsams te// zhes bya ba la sogs pa yin te/ de la dkyil 'khor rtag pa ni kun du bris pa ste/ dkyil 'khor bris pa de nas brtsams shing de nas mgo bzung nas so// la la ni dkyil 'khor du zhugs pa de nyid kyi tshe zhes bya ba la 'jug pa'i rjes thogs nyid kyi mtshan ma'o// la la ni nyin zhag gcig gis zhes bya ba ni nyin mtshan gcig gis so// mtshams med pa lnga byas pa yang zhes bya ba/ pha dang ma dang dgra bcom pa gsod pa dang / dge 'dun gyi dbyen byed pa dang / de bzhin gshegs pa la ngan sems kyis khrag phyung ba byas pa spang ngo // 'dis ni 'di skad ston pa yin te/ sdig pa chen po byed pa rnams kyang 'grub par 'gyur na gzhan lta smos kyang ci dgos// de bas na thams cad bsgrub pa la 'bad par bya'i// bdag ni sdig pa byed pa'o// bdag ni bsod nams chung ba'o// zhes bya ba la sogs pas bdag nyid la brnyas par mi bya'o// ji ltar 'dod par zhes bya ba ni dus ji tsam bsgom par nus par gyur pa'i dus de srid du byed pa'o// bde blag tu zhes bya ba ni bya ba'i rgyud las gsungs pa'i bsdams pa'i sdug bsngal yongs su spangs la/ rnal 'byor dang rjes su mthun pa'i bza' ba dang btung ba la sogs pa bsten pas so// de yang // dka' thub dka' spyad mi bzad pas// lus skabs 'gyur zhing sdug bsngal la// sdug bsngal gyis ni sems g.yeng ba// rnal 'byor la ni sbyor mi 'gyur// zhes bya ba la sogs pa gsungs pa yin no// don thams cad byed cing zhes bya ba ni sgrub pa'i yan lag thams cad ni don dam thams cad de/ de rnams rgyun mi 'chad par nyams su len pa'o// de yang gang gi phyir bcom ldan 'das kyis gang zhig ji skad du gsungs pa'i cho ga mi byed pa de ni dngos grub thob par mi 'gyur ro zhes gsungs pa yin no// thams cad rjes su dga' ba dang // zhes bya ba ni thams cad kyang yin la rjes su dga' ba yang yin pas na thams cad rjes su dga' ba ste/ dkyil 'khor thams cad sgrub par byed pa'i gsungs pa'i phyag rgya bsgom pa'am/ rdo rje sems dpa' la sogs pa thams cad bsgom pa ni/ thams cad du dga' ba'o// re ba thams cad de sgeg pa la sogs pa'o// thams cad rjes su dga' ba'i ro dang / zas dang / spyod lam thams cad las bde ba gang zhig skyes pa de ni thams cad rjes su dga' ba dang / ro dang / zas dang / spyod lam thams cad kyi bde ba'o// de rnams nyams su myong ba ni nyams su tshor ba'o// lo gcig gis ni mchog grub po// zhes bya ba ni sangs rgyas dang byang chub sems dpa'i gnas rdzogs par 'gyur ro zhes bcom ldan 'das kyis gsungs so// phyag rgya bzhi pa'i dkyil 'khor gyi 'grel pa rdzogs so// // de nas bcom ldan 'das zhes bya ba la sogs pas ni/ sems can mdor bsdus pa la dga' ba rnams rjes su gzung bar bya ba'i phyir/ rdo rje dbyings kyi dum bu las gsungs pa'i dngos grub thams cad bsdus par gyur pa'i phyag rgya gcig pa'i dkyil 'khor gsungs pa yin no// de nas zhes bya ba'i sgra ni de ma thag pa ste/ dang po sbyor ba'i rjes thogs nyid la zhes bya ba'i tha tshig go// de la yang dang po sbyor ba'i ting nge 'dzin ni rdo rje dbyings kyi dkyil 'khor chen po las gsungs pa nyid yin par gzung ngo // yang zhes bya ba'i sgra ni phyag rgya bzhi pa'i dkyil 'khor la ltos nas yang zhes bya ba'i don to// de bzhin gshegs pa yang yin la thams cad kyang yin pas de bzhin gshegs pa thams cad de/ 'jig rten gyi khams thams cad kyi rdul phra rab dang mnyam pa'i sangs rgyas dang byang chub sems dpa' rnams so// de rnams kyi dngos grub dam pa ni rdo rje sems dpa'i la sogs pa'o// de'i dam tshig ni dkyil 'khor te/ de la dmigs pa de rdo rje ltar mi phyed pa'i ting nge 'dzin gang la mi 'di nyid ces bya ba'i ting nge 'dzin de la snyoms par zhugs pa ni rdo rje sems dpa'i dkyil 'khor sprul pa'i rnam par thugs rtse gcig tu mdzad ces bya ba'i tha tshig go// 'di zhes bya ba ni thugs la gnas pa ste/ phyung ngo zhes bya bar sbyar ro// de bzhin gshegs pa thams cad kyi theg pa chen po de'i mngon par rtogs pa ni thugs su chud pa ste/ ming de skad ces bya ba'i de bzhin gshegs pa thams cad kyi theg pa chen po mngon par rtogs pa ston par byed pa'i de bzhin gshegs pa thams cad kyi snying po gang yin pa der rang gi thugs ka nas phyung ba ni badzra satwa zhes bya ba ston pa'o// gzhung 'di tsam gyis ni rdo rje sems dpa'i phyag rgya gcig pa'i dkyil 'khor gyi rgyal po mchog ces bya ba'i ting nge 'dzin gnyis pa bstan pa yin no// de nas bsdu ba byas nas las kyi mchog de bzhin du bsgom par bya'o zhes bya ba ni las kyi mchog ces bya ba'i ting nge 'dzin gsum pa yin no// rdo rje dbyings kyi dum bu las gsungs pa'i dngos grub rnams ni phyag rgya gcig pa'i dkyil 'khor du dam tshig dang dbang bskur ba thob pas bya'o zhes bstan pa'i phyir/ de nas zhes bya ba la sogs pa gsungs te/ de nas zhes bya ba'i sgra ni de ma thag pa ston pa'i tshig ste/ rdo rje sems dpa'i rnal 'byor chen po byas nas badzra satwa zhes bya ba bzlas brjod bye ba byas pa'am/ phyag rgya gcig pa'i dkyil 'khor bsgoms pas mtshan ma thob pa'i rjes thogs la phyag rgya gcig pa'i dkyil 'khor bri bar bya'o// de bzhin gshegs pa thams cad kyi dngos grub dam pa 'grub par bya ba'i bar du zhes bya ba la/ de bzhin gshegs pa thams cad kyi dngos grub dam pa ni rdo rje sems dpa'i dngos grub ste/ sems can gyi khams thams cad rdo rje sems dpa'i ting nge 'dzin rdzogs par bya ba grub par bya ba'i phyir zhes bya ba'i tha tshig go// bar du zhes bya ba'i sgras ni de bzhin gshegs pa'i rigs kyi dngos grub rnams bsdu'o// de nas zhes bya ba ni gang gi phyir mdor bsdus pa la dga' ba'i gdul bya rnams kyang phyag rgya gcig pa'i dkyil 'khor du zhugs pas rdo rje dbyings kyi dum bu las gsungs pa'i dngos grub 'grub par 'gyur bas/ de bas na rdo rje sems dpa'i phyag rgya gcig pa'i dkyil 'khor du 'jug pa des de'i dngos grub 'grub pa'i skal ba can du bya ba'i phyir/ yang dag cing phyin ci ma log par rab tu phye ste bshad par bya'o// sems dpa'i dkyil 'khor ni rdo rje sems dpa'i dkyil 'khor ro// rdo rje sems dpa'i dkyil 'khor yin pa nyid kyis ni mchog yin pas dkyil 'khor dam pa ste/ gang gi phyir 'dir zhugs pa dang / dbang bskur bas 'jig rten dang 'jig rten las 'das pa'i dkyil 'khor thams cad kyi slob dpon du 'gyur zhing rang nyid kyis kyang 'jig rten dang 'jig rten las 'das pa'i dkyil 'khor thams cad bris nas bdag nyid 'jug pa la sogs pa'i cho ga thams cad rjes su spyad par bya'o// de bzhin gshegs pa la sogs pa'i slob dpon gzhan dag ni/ rang gi rigs 'ba' zhig gi slob dpon yin no zhes bstan par bya ba'i phyir ro// rdo rje dbyings dang 'dra bas na// zhes bya ba ni rdo rje sems dpa'i sprul pa'i dkyil 'khor dang 'dra'o// ming ji skad ces bya zhe na/ rdo rje sems dpa' zhes kyang bshad// ces bya ba gsungs so// dkyil 'khor chen po'i tshul du ni// dkyil 'khor phyi rim thig gdab po// zhes bya ba ni phyi'i dkyil 'khor dbyibs rdo rje dbyings kyi dkyil 'khor chen po dang 'dra'o// de ltar rdo rje dbyings kyi dkyil 'khor dang 'dra bar dkyil 'khor 'di bris la dkyil 'khor de'i steng du zla ba'i dkyil 'khor bri bar bya ste/ gang gi phyir/ zla ba'i dkyil 'khor dbus su ni// rdo rje sems dpa' gzhag par bya// zhes gsungs pas/ zla ba'i dkyil 'khor gyi steng du/ rdo rje sems dpa' lugs ma'am/ 'bur du brkos pa'am/ gzugs su byas pa'am/ ris su bris pa la badzra satwa zhes zlos shing gzhag par bya'o/ de nas dgug pa dang gzhug pa la sogs pa ji lta ba bzhin du byas te zhes bya ba ni rdo rje sems dpa'i rnal 'byor nyid kyis rnal 'byor chen po byas la/ rdo rje dbyings kyi dkyil 'khor chen po las gsungs pa'i 'jug pa'i cho ga dngos grub kyi rdo rje'i brtul zhugs kyi bar du ji lta ba bzhin du bya bas bdag la byin gyis brlabs pa la sogs pa byas la/ de nas rang gi ming nas brjod la phyag rgya gcig pa'i dkyil 'khor bsgrubs nas/ rdo rje slob dpon sems dpa' yi// rdo rje lcags kyu bcings nas ni// se gol mang po brdabs bgyis pa// sangs rgyas thams cad bsdu bar bya// zhes bya ba la sogs pa sngar bshad pa'i cho ga rjes su spyad par bya'o zhes bya ba ni ji lta ba bzhin du byas te/ zhes bya ba'i sgra'i don yin no// de la dgug pa ni rdo rje lcags kyus las kyi phyag rgya'o// gzhug pa ni rdo rje zhags pa'i las kyi phyag rgyas so// dgug pa dang gzhug pa la sogs pa gang yin pa de ni dgug pa dang gzhug pa la sogs pa ste/ rdo rje lcags sgrog gis bcings pa dang / 'bebs pa dang / dbang du bya ba nas brtsams te/ dkyil 'khor thams cad du 'jug pa'i cho ga rgyas pa'o zhes bya ba'i bar gyis bstan pa'i cho ga rgyas par gsungs pa gang yin pa de thams cad do// de ltar byas nas ji ltar zhugs pa de rnams la dngos grub kyi ye shes kyi man ngag bstan pa'i phyir/ de bzhin gshegs pa thams cad kyi// zhes bya ba sogs pa gsungs te/ de bzhin gshegs pa thams cad kyi dngos grub ni rdo rje sems dpa' grub pa ste/ de'i ye shes ni phyag rgya chen por nges pa'i tshul te/ de bskyed par bya ba ni bslab pa bya zhing nye bar bstan par bya'o zhes bya ba'i tha tshig go// de la dang po kho nar mna'i snying po sbyin par bya ste/ 'di ni khyod kyi zhes gsungs pa yin no// dam tshig ma mthong ba zhes bya ba ni phyag rgya gcig pa'i dkyil 'khor ma mthong ba'o// khong du ma chud pa zhes bya ba ni mngon par mi mkhas pa ste/ gsang ba de rnams kyi skal ba dang mi ldan zhing phyag rgya gcig pa'i dkyil 'khor du dam tshig dang dbang bskur ba ma thob pa'i bar du'o// gsang ba 'di zhes bya ba ni/ zla rgyas dkyil 'khor la 'dug ste// zhes 'og nas bshad pa gang yin pa de lta bu de ni/ skye bo thams cad la bstan du mi rung bas gsang ba yin no// de la gsang ba 'di smras na nyes pa cir 'gyur zhe na/ khyod ngan song thams cad du ltung ba'am zhes bya ba la sogs pa gsungs te/ khyod shi nas ngan song du 'gro bar 'gyur ba dang / tshe'i lhag ma yod du zin kyang de bzhin gshegs pa'i bka' las 'das par gyur pas dus ma yin par 'chi bar 'gyur ro// de nas zhes bya ba ni mna' bsgags pa'i rjes thogs la'o// rdo rje sems dpa'i dngos grub dam pa zhes bya ba la sogs pa la/ rdo rje sems dpa'i dngos grub dam pa ni rdo rje sems dpa'i dngos grub dam pa ste/ dngos grub kyi dam pa de'i sgrub pa ni 'dis bsgrubs pas na sgrub pa ste/ zla rgyas dkyil 'khor la 'dug ste// zhes bya ba la sogs pa bsgom pa de'i ye shes bslab po// zla ba yang yin la rgyas pa yang yin pas na zla rgyas so// de'i dkyil 'khor ni zla rgyas dkyil 'khor ro// de la gnas pas ni/ zla rgyas dkyil 'khor la 'dug ste// zhes bya'o// ji ltar 'dug ce na/ phyag rgya chen po yongs bzung nas// zhes bya ba gsungs te/ phyag rgya yang yin la chen po yang yin pas na phyag rgya chen po ste/ byang chub kyi sems kyi rang bzhin bcom ldan 'das rdo rje sems dpa'i dam tshig dang / chos dang / las dang / phyag rgya chen po yin gyi phyag rgya chen po 'ba' zhig tsam ni ma yin te/ gang gi phyir de bzhin gshegs pa thams cad kyi dngos grub kyi ye shes rnams bskyed par bya'o zhes tshig mang po ltar bstan par bya ba'i phyir ro// de rnams gang gis yongs su bzung zhing bcings pa de ni phyag rgya chen po yongs su bzung bas zhes bya ste/ de rnams kyi nang nas phyag rgya gang yang rung ba cig la/ bdag nyid de rang nyid rdo rje sems dpa' bsgoms nas/ myur zhing ring bor mi thogs par 'grub par 'gyur ro// 'di'i don ni 'di skad ston pa yin te/ rdo rje dbyings kyi dkyil 'khor chen po las gsungs pa'i tshul gyis/ rdo rje sems dpa'i rnal 'byor byas la/ de'i phyag rgya chen po dang / dam tshig dang / chos dang / las kyi phyag rgya bcings te/ de'i snying po rdo rje'i tshig gis zlos shing bzlas pa'i don gyis zla ba'i dkyil 'khor la gnas pa'i rdo rje sems dpa' bdag nyid bsgoms na/ shin tu myur ba nyid du rdo rje sems dpar 'gyur ro// dam tshig yongs su bsrungs pas mngon par 'dod pa'i don 'grub par 'gyur ro zhes rab tu bstan pa'i phyir/ de nas dkyil 'khor thams cad kyi gsang ba'i dam tshig gi ye shes bslab po zhes bya ba gsungs te/ de bzhin gshegs pa la sogs pa rigs kyi dkyil 'khor rnams ni dkyil 'khor thams cad de/ de rnams kyi dam tshig ni dkyil 'khor thams cad kyi gsang ba'i dam tshig ste/ bla na med pa yang dag par rdzogs pa'i byang chub la rjes su chags shing shin tu zhen pa de'i ye shes la bslab par bya'o// 'dod chags bral ba lta bu'i sdig // ces bya ba ni bla na med pa yang dag par rdzogs pa'i byang chub la rgyab kyis phyogs pa'i sems ni 'dod chags dang bral ba ste/ de dang 'dra ba'i sdig pa gzhan ni med do// gang na med ce na/ khams gsum na med ces bya ba ste/ 'dod pa dang / gzugs dang / gzugs med pa'i mtshan nyid can gyi khams gsum pa na'o// gang gi phyir de ltar bshad pa yin pas/ de bas na 'dod chags dang bral ba khyod kyis kyang ni ma byed cig ces bya ba yin te/ bla na med pa yang dag par rdzogs pa'i byang chub kyi mtshan nyid can/ bcom ldan 'das rdo rje sems dpa' ni/ gdul bya rnams kyis 'dod cing mngon par dga' bar bya ba yin pas na 'dod pa zhes bya ste/ de la khyod kyis kyang chags pa dang bral bar ma byed cig ces pa ste de spangs pa ni nyan thos dang rang sangs rgyas kyi sar ltung ba ma yin no zhes ston pa yin no// ma hA sa ma ya ha na phaT/ ces bya ba ni de ltar dkyil 'khor thams cad kyi dam tshig byin nas/ slob dpon gyis slob ma rnams kyi nyan thos dang rang sangs rgyas kyi byang chub mngon par 'dod pa'i sems dang bral ba'i bsam pas sngags 'di gdon par bya'o// de nas mna'i snying po sbyin no zhes bya ba ni khyed kyis dkyil 'khor chen po ma mthong ba la smra bar ma byed cig // dam tshig nyams par gyur ta re/ rdo rje sems dpa' deng khyod kyi// snying la yang dag zhugs par 'gyur// gal te tshul 'di smras na ni// de ma thag tu dral nas gshegs// zhes bya ba'o// de ltar rdo rje'i rigs la sogs pa'i rigs thams cad kyi dkyil 'khor du byang chub kyi sems yongs su mi spang ba'i mtshan nyid kyis dam tshig dang sdom pa sbyin par bya ste/ gang gi phyir dngos grub thams cad ni byang chub kyi sems dang 'brel pa yin no// de nas zhes bya ba la sogs pas ni ji skad du bshad pa'i dngos grub rnams ni rdo rje dbyings kyi dkyil 'khor chen po las gsungs pa'i rang gi lha'i rnal 'byor du byin gyis brlabs nas bsgrub par bya'o zhes ston pa yin te/ rdo rje sems dpa'i phyag rgya chen po la sogs pa bzhi bcings te bslab par bya'o zhes bya ba ni phyag rgya chen po dang / dam tshig dang / chos dang / las kyi phyag rgya rnams kyi mtshan nyid bstan par bya ba'o// dngos grub kyang de bzhin no zhes bya ba ni ji ltar rdo rje dbyings kyi dkyil 'khor chen por phyag rgya bzhis 'grub par 'gyur ba 'dir yang de bzhin no zhes bya ba'i tha tshig go// ri mo la sogs pa dang zhes bya ba ni ji ltar sa la bris pa'i dkyil 'khor du ji skad bshad pa'i dngos grub 'di rnams 'grub par 'gyur ba de bzhin du ras ris la sogs pa brtags pa rnams la yang 'grub par 'gyur ro zhes brtan par bya ba'i phyir gsungs so// ji ltar 'dod pa'i cho ga bzhin byas na// zhes bya ba ni/ ji skad du bstan pa'i cho ga 'di rnams kyi nang nas/ gang zhig gang la sred pa de la cho ga de nyid kyis byas na dngos grub thams cad 'grub par 'gyur ro// rdo rje dbyings kyi dkyil 'khor chen po'i cho ga rgyas pa ji lta ba bzhin bya'o zhes bya ba ni/ de nas ci khyod don 'byung ba'i dngos grub kyi ye shes dang / rdzu 'phrul gyi don dngos grub kyi ye shes dang zhes bya ba nas brtsams te/ gshegs su gsol ba'i bar gyi cho ga rdo rje dbyings kyi dkyil 'khor chen po ji lta ba bzhin 'dir yang de bzhin du bya'o// rdo rje sems dpas gsungs pa'i rtogs pa sangs rgyas kyi gsung nyid yin par bstan pa'i phyir dang / dkyil 'khor gshegs su gsol zhing nye bar bsdu bar byas nas/ slob dpon gyis rang gi snying gar gnas pa'i rdo rje sems dpa' la legs so zhes bya bas mnyes par bya'o zhes bstan par bya ba'i phyir/ de nas zhes bya ba la sogs pa gsungs te/ yang de bzhin gshegs pa thams cad 'dus nas zhes bya ba la yang zhes bya ba'i sgra ni slar yang zhes bya ba'i don to// dkyil 'khor bri ba'i phyir gsol ba btab cing 'dus par mdzad nas/ da ni de skad du bshad pa'i don gnyis po rdzogs par bya ba'i phyir ro// de bzhin gshegs pa thams cad kyi gtso bo ni rnam par snang mdzad chen po'i rang bzhin yin pa'i phyir ro// de nyid kyis na byang chub kyi sems chen po ni rdo rje sems dpa'o// stong pa nyid ston par byed pa'i rdo rje rtse lnga de'i phyag na mnga' bas na phyag na rdo rje chen po'o// de la rdo rje dgyes pa'i legs so zhes bya ba'i phyag rgya snying po 'di zhes bya ba thugs la gnas pas so// da ni snying po ston te/ legs so rdo rje sems dpa' khyod// ces bya ba ni gang rdo rje sems dpa'i tshul gyis bstan pa de ni khyed legs so// de bzhin du gang rdo rje rin chen dang / chos dang las kyi tshul gyis bshad pa de khyed legs so// gang gi phyir thams cad legs shing mdzes pa nyid yin pas na mdo sde 'di ni legs par bshad pa yin te/ sgro btags pa dang / skur pa 'debs pa'i nyes pa dang bral ba yin no// rdo rje the pa zhes bya ba ni/ rdo rje theg pa yin pas na/ rdo rje theg pa ste/ de yang bcom ldan 'das rnam par snang mdzad kyi sems dpa'i rdo rje las byung ba de bzhin gshegs pa thams cad kyi thugs ka na gnas pa'i sems dpa'i rdo rje rnam par snang mdzad chen po'i rang bzhin las/ rdo rje sems dpa' la sogs pa thams cad byung bas/ de'i phyir rdo rje theg pa zhes bya'o// 'di ni de bzhin gshegs pa thams cad kyi yin pas de bzhin gshegs pa kun gyi gsang ba zhes bya ba ste/ theg pa chen po ni skye bo thams cad kyi thun mong ma yin par ston to// de gtso bor gyur pa 'dir mdor bsdus pas na mdor bsdus pa ste/ de bas na theg pa chen po mngon pas bsdus pa zhes bya'o// rdo rje sems dpa'i mtshan gyis kyang // dngos grub kun gyi mchog tu 'gyur// zhes bya ba ni gang gi rdo rje theg pa ston par mdzad pa ni/ bcom ldan 'das rdo rje sems dpa' nam mkha' dang mnyam pa dang mi mnyam pa thams cad du rtogs pa'i sku dang / gsung dang / thugs rdo rje'i rnam par 'phrul pa bsam gyis mi khyab pa nam mkha' thams cad du spros pas sems can gyi khams ma lus shing lus pa med pa'i bsam pa thams cad yongs su rdzogs par mdzad pa yin te/ de lta bu'i rdo rje sems dpa'i mtshan nyid kyis kyang zhes pa/ mtshan tsam zhig brjod pa dngos grub thams cad byed pa'i mchog yin te/ 'jig rten dang 'jig rten las 'das pa'i dngos grub thams cad skyed par mdzad pa'i mchog ste/ dam pa yin pas mtshan tsam 'dzin pa yang 'bras bu don yod par stsal ba yin no zhes ston to// kyang zhes bya ba'i sgras ni sgom par byed pa lta smos kyang ci dgos te/ de ni nges pa kho nar thams cad 'grub par 'gyur ro// kyang zhes bya ba'i sgra 'di nyid kyi don bstan pa ni/ dag par byas nas bsgrubs na ni// sangs rgyas nyid kyang bde ba thob// ces bya ba yin te chos thams cad rang bzhin gyis rnam par dag pa'o zhes bya ba 'dis sgrib pa rnam par dag pas na dag par byas pa'o// rdo rje sems dpa' 'ba' zhig bsgrubs shing bsgoms na/ sangs rgyas nyid bde zhing dka' ba spyod pa med par tshe 'di nyid kyis bde ba mi zad cing med par mi 'gyur ro// de yang sgrub pa pos rdo rje sems dpa' bde bas bsgrubs pas na sgrub pa po'i tshe 'di nyid la bri ba med pas mi zad pa dang / rgyun chad pa'i 'jigs pa med pas med cing god par mi 'gyur ba'i zag pa med pa'i bde ba 'grub par 'gyur ro// yang ci'i phyir sgrub pa pos dga' ba dang bde ba bsgrubs pas na/ ji skad du bshad pa'i rdo rje sems dpa'i bde ba sgrub pa po la 'grub par 'gyur zhe na/ rdo rje chos kyi sbyor ba ni// zhes bya ba gsungs te/ gang gi phyir ji skad du bshad pa'i rang bzhin gyis rnam par dag pa'i bsgom pa'i mtshan nyid can gyi rdo rje chos kyi sbyor ba 'dis/ 'dod pa kun gyi bde ba'i bde bas sangs rgyas nyid thob par 'gyur ro zhes bya ba'i tha tshig go// de la 'dod pa yang yin la kun kyang yin pas 'dod pa kun te/ mchod pa chen po dang / dbang bskur ba'i mchod pa dang / chos kyi mchod pa dang / las kyi mchod pa dang / rnal 'byor dang rjes su mthun pa'i ro la sogs pa ste/ de rnams las skyes pa'i bde ba rnams ni 'dod pa kun gyi bde ba'o// 'dod pa kun gyi bde ba de dang / rdo rje chos kyi sbyor ba dang bcas pas 'grub par 'gyur gyi/ dngos po la mngon par zhen pa'i bde bas sgrub pa pos sangs rgyas thob cing bcom ldan 'das kyis rjes su gzung ba ni ma yin no zhes bya bar shes par bya'o// de bzhin gshegs pa thams cad kyi de kho na nyid bsdus pa bshad zin to// de bzhin gshegs pa thams cad kyi theg pa chen po mngon par rtogs par ston par byed pa'i sgra'i tshogs dang po sbyor ba la sogs pa ston par byed pa ni brtags pa las byung ba yin pa'i phyir rtogs pa zhes bya'o// de yang rtog pa gzhan las shin tu mchog tu gyur pa yin pas rgyal po'o// rdzogs pa ni rtsa ba'i rgyud kyi rang bzhin gyis mthar thug pa'o// rdo rje dbyings kyi dum bu 'di thams cad brjod par bya ste/ de bzhin gshegs pa thams cad kyi sku dang / gsung dang / thugs rdo rje'i dbyings ni rnam par snang mdzad la sogs pa nas/ rdo rje 'bebs pa'i bar re re zhing 'dir skyes pas na/ de rnams ni de bzhin gshegs pa thams cad kyi sku dang / gsung dang / thugs rdo rje'i dbyings kyi rang bzhin du bskyed pas 'grub pa'i phyir rdo rje'i dbyings so// de bas na rdo rje dbyings kyi dum bu ni rdo rje dbyings kyi dum bu ma lus pa de las phyogs gcig ces bya ba'i tha tshig go// 'di ni rgyud phyi ma las phyag rgya chen po zhes bya bar yang ston te/ de la phyag rgya yang yin la chen po yang yin pas phyag rgya chen po ste/ mi bskyod pa'i rang bzhin byang chub kyi sems chen po'i phyag rgya ni/ chos bdag med pa'i ye shes kyi rang bzhin gyis 'di ni thams cad du khyab pa'i phyir che ba nyid do// de las byung ba rnam par snang mdzad la sogs pa nas rdo rje 'bebs pa'i bar la nye bar gdags pas phyag rgya chen po zhes bya'o// rnam par snang mdzad la sogs pa de bzhin gshegs pa rnams las byung bas na/ 'di ni de bzhin gshegs pa'i rigs te/ skyes pas rigs zhes bshad pa yin// zhes gsungs pa dang / sgeg pa rdo rje sems dpa' zhes bshad pas/ 'di ni 'dod chags kyis 'dod chags spang pa'i phyir gsungs so// de yang 'dir/ shes rab thabs kyi de nyid che// byang chub chen po rab grub phyir// blo ldan rdo rje sems dpa' yis// rtog pa'i rgyal po 'di gsungs so// zhes gsungs pa yin no// de ltar de bzhin gshegs pa thams cad kyi de kho na nyid bsdus pa las/ de bzhin gshegs pa thams cad dang mnyam par 'jug pa nyid kyi sbyor bas/ de bzhin gshegs pa thams cad kyi rang bzhin rdo rje dbyings thams cad du thugs su chud pa'i ye shes sems dpa'i tshul de bzhin gshegs pa'i rigs kyi ngo bo/ de bzhin gshegs pa thams cad kyi de kho na nyid bsdus pa theg pa chen po mngon par rtogs pa zhes bya ba/ rnam par snang mdzad chen po'i rang bzhin gyi rtog pa'i rgyal po chen po bstan nas/ da ni de bzhin gshegs pa thams cad kyi bka'i rjes su 'jug pa'i rang bzhin gyi dam tshig gi phyag rgya'i ngo bo/ rdo rje'i rigs chen po khro bas khro ba spangs pa'i phyir ston par bzhed pas/ de nas zhes bya ba la sogs pa gsungs te/ de nas zhes bya ba'i sgra ni de ma thag pa ston par byed pa ste/ dang po sbyor ba'i rjes thogs la// zhes bya ba'i tha tshig go// 'dir dang po sbyor ba'i ting nge 'dzin ni/ rdo rje dbyings kyi dkyil 'khor chen po gsungs pa nyid yin la/ khyad par ni 'di yod de 'di ltar rdo rje sems dpa' sprul pa dang lhan cig ces bya'o// yang gcig tu 'dus par gyur te zhes bya ba yang zhes bya ba'i sgra ni legs so zhes bya ba'i sbyin pa 'dus par mdzad pa la ltos nas yang tshogs par mdzad pas na/ yang gcig tu 'dus par gyur te zhes bya'o// de bzhin gshegs pa thams cad kyi 'khor lo chen po bskor ba la zhes bya ba la/ de bzhin gshegs pa thams cad kyi 'khor lo chen po ni rigs thams cad kyi dkyil 'khor te/ de rnams dpag tu med pa sprul pa dang / bri ba dag gis bskor zhing rab tu 'jug pa'i ngang tshul 'di la mnga' bas na/ de bzhin gshegs pa thams cad kyi 'khor lo chen po bskor ba ste/ rnam par snang mdzad chen po'i rang bzhin rdo rje sems dpa'o// yon tan gyi khyad par de lta bu dang ldan pa de la 'og nas bshad pa'i mtshan brgya las rtsa brgyad lhag pa 'dis gsol ba btab pa'o// de ni rdo rje sems dpa' zhes bya ba la sogs pas mtshan brgya rtsa brgyad pa de gsungs pa yin te/ de la rdo rje dbyings kyi dkyil 'khor chen por badzra satwa zhes snying po'i sgo nas gang gsungs pa de la khyod ces snying po'i sgo nas bod pa'o// rdo rje che zhes bya ba ni rdo rje yang yin la chen po yang yin pas na rdo rje che ste/ byang chub kyi sems kyi lcags kyu'i tshul gyis thams cad du khyab pa rdo rje rgyal po'o// 'dis ni don gyis bstan pa'i sgo nas badzra rA dza zhes snying po gsungs pa yin no// rdo rje mgon po zhes bya ba la rdo rje ni sangs rgyas dang byang chub sems dpa' rnams so// de rnams kyi mgon po ni chos bdag med pa'i 'dod chags kyi rang bzhin rdo rje chags pa ste/ gang gi phyir 'di ni sangs rgyas dang byang chub sems dpa' rnams kyi rang bzhin gyi gdul bya nyan thos dang rang sangs rgyas rnams kyi byang chub tu yongs su mya ngan las 'das pa'i sems kyi 'jigs pa las grol bar mdzad pas/ de'i phyir rdo rje mgon po'o// 'dis kyang badzra rA ga zhes bya ba'i snying po'i don gyi sgo nas ston pa yin la/ gang la khyad par du bstan pa med pa gzhan dag tu yang de bzhin du shes par bya'o// rab tu legs so zhes bya bas shin tu sgrub par mdzad pas na/ rab bsgrub mdzad ces bya ste pha rol tu phyin pa drug gi spyod pa'i ngo bo rdo rje legs pa'o// rdo rje dbang bskur zhes bya ba ni// rdo rje ming gi dbang bskur ba ni rdo rje dbang bskur te/ rdo rje rin chen no// des na nam mkha' dang mnyam pa nyid kyi ye shes kyi bdud rtsi'i chu'i rang bzhin can gyis gdul bya rnams kyi gzung ba dang 'dzin pa'i rnam par rtog pa'i dri ma 'khrud par mdzad pas na dbang bskur ba'o// rdo rje 'od ces bya ba ni rdo rje ltar mi phyed pa'i 'od de/ 'od zer 'di la mnga' bas na rdo rje 'od dang / rdo rje nyi ma'o// rdo rje dpal zhes bya ba ni badzra he ru ka zhes bya ba'i snying po'o// rdo rje bzhad pa zhes bya ba la bzhad pa ni 'dzum pa ste/ rdo rje ltar dbyer mi phyed pa'i bzhad pa 'di la mnga' bas na rdo rje bzhad pa'o// chos chen po zhes bya ba ni chos chen po 'di la mnga' bas na chos chen po ste/ stong pa nyid kyi ting nge 'dzin gyi rdo rje chos de'i ngo bo thams cad sems can gyi don du ye shes kyis gzigs pas na chos so// rdo rje ral gri zhes bya ba ni/ rdo rje shes rab kyi ye shes 'di la mnga' bas na rdo rje ral gri ni rdo rje rnon po ste/ mtshan bcu'o// de bzhin du mchog chen po zhes bya ba ni mchog kyang yin la chen po yang yin pas na mchog chen po ste rdo rje ral gri'o// dkyil 'khor chen po zhes bya ba ni/ dkyil 'khor yang yin la chen po yang yin pas na/ dkyil 'khor chen po ste/ rdo rje dbyings la sogs pa'i gang yin pa'i dkyil 'khor thams cad 'di la mnga' bas na rdo rje rgyu'o// rgyal po mchog la zhes bya ba ni dkyil 'khor thams cad rang bzhin de nyid kyis gsal zhing // rgyal po ltar byed pas na rgyal po'o// mchog ni de bzhin gshegs pa las skyes pas na mchog ste/ rgyal po yang yin pas na rgyal po mchog go// spros med ces bya ba ni ngag gi rnam par rtog pa'i spros pa med pa'i phyir rdo rje bsrung ba'o// rdo rje las zhes bya ba ni rdo rje las kyi snying po'o// bsrung ba che zhes bya ba ni bsrung ba yang yin la chen po yang yin pas na bsrung ba chen po ste/ phyir mi ldog pa'i brtson 'grus kyi bsrung ba'i ngo bo ni rdo rje bsrung ba'o// gnod sbyin gtum pa zhes bya ba ni gnod sbyin yang yin la gtum pa yang yin pas na rdo rje gnod sbyin no// gdon chen po zhes bya ba ni chen po nyid ni de bzhin nyid kyis thams cad du song ba'i phyir/ de bzhin gshegs pa la sogs pa'i gzugs de yis 'dzin pas na gdon no// gdon yang yin la chen po yang yin pas gdon chen po ste/ rdo rje gnod sbyin no// rdo rje khu tshur zhes bya ba ni/ sangs rgyas bcom ldan 'das la sogs pa thams cad de bzhin nyid kyi ngo bor don gcig tu mi phyed par byed pas na rdo rje khu tshur ro// phyag rgya che zhes bya ba ni phyag rgya chen po dang / dam tshig dang / chos dang / las kyi phyag rgya'o// chen po ni de bzhin nyid thams cad du song ba las skyes pa ni ngo bo gang yin pa 'di la mnga' bas na phyag rgya chen po ste rdo rje khu tshur de mtshan bcu dang phyag rgya kun la zhes bya ba la/ de bzhin nyid kyi rdo rje khu tshur gyi ngo bo yin pa dang / phyag rgya chen po la sogs pa phyag rgya thams cad de yis bsdus pas na/ phyag rgya kun zhes bya ba ni rdo rje khu tshur nyid do// de ltar bshad pa'i don gyis sems dpa' bcu drug gi snying po'i rang bzhin gyi sgo nas bcom ldan 'das rdo rje 'chang ba la bstod nas/ sku'i gsang ba'i don gyi ngo bo'i sgo nas bstod pa ni/ byang chub sems dang zhes bya ba la sogs pa smos te/ de la byang chub kyi ngo bo'i sems ni byang chub sems dpa' ste rdo rje sems dpa'o// byang chub che zhes bya ba ni rdo rje sems dpa' de nyid byang chub chen po ste/ bla na med pa yang dag par rdzogs pa'i byang chub ces bya ba'i don to// sangs rgyas zhes bya ba ni sangs rgyas spyan 'dren pa'i mtshan nyid dang ldan pas na rdo rje rgyal po'o// de bzhin gshegs pa thams cad ces bya ba ni/ rdo rje rgyal po de nyid dang de bzhin gshegs pa thams cad 'gugs pa'i sangs rgyas thams cad las lhag pa'i mtshan nyid can yin pa de'i phyir de bzhin gshegs pa thams cad do// rdo rje rigs zhes bya ba ni gzung ba dang 'dzin pa'i rtog pas g.yo ba med pa'i mi dmigs pa'i thugs rje chen po'i mtshan nyid kyi ye shes ni rdo rje ye shes te/ rdo rje chags pa'o// de skad du yang // chos bdag med pa'i chags pa 'di// dgyes pa bsrung ba 'di yin no// zhes gsungs pa dang / yang dag pa'i lam gyi ngo bo yin pa de bas na rdo rje chags pa'o// sangs rgyas dang byang chub sems dpa'i rgyun thams cad du song ba de'i phyir/ ye shes che zhes bya ba smos so// theg pa che zhes bya ba ni theg pa yang yin la chen po yang yin pas na theg pa chen po ste/ pha rol tu phyin pa'i spyod pa'i rang bzhin ni rdo rje legs pa'o/ don kun zhes bya ba ni don yang yin la kun kyang yin pas na don kun te/ don kun ni nam mkha'i snying po ste/ sangs rgyas dang byang chub sems dpa' thams cad kyis dbang bskur ba zhes bya ba'i don to// kun gyi de bzhin nyid kyi don// zhes bya ba ni bag chags dang bcas pa'i nyon mongs pa'i mun pa sel bar byed pa'i nyi mar gyur pa'i ye shes te don thams cad kyi de kho na nyid la dmigs pa ni kun gyi de kho na nyid rdo rje gzi brjid de mtshan bcu'o// sems can don zhes bya ba ni byams pa'i sbyin pa chen pos sems can gyi khams kyi don byed pas na sems can don te rdo rje dpal lo// kun rig pa zhes bya ba ni/ kun rig pas na kun mkhyen te/ 'dzum pa'i dus gsum pa'i don thams cad ston par mdzad pa'i phyir na rdo rje bzhad pa'o// kun mkhyen zhes bya ba ni/ chos thams cad rang bzhin gyis rnam par dag pa'i ting nge 'dzin brnyes pa'i phyir rdo rje chos ni kun mkhyen pa'o// kun mdzad ces bya ba ni/ shes rab kyi ye shes kyis byang chub kyi sems la sogs pa yongs su rdzogs par mdzad pa'i phyir/ kun mdzad ni rdo rje rnon pa'o// thams cad de zhes bya ba ni thams cad kyi rang bzhin yin pa'i phyir thams cad kyi rgyu'o// kun gzigs zhes bya ba ni/ chos dang / don dang / nges pa'i tshig dang spobs pa so sor yang dag par rig pa'i ye shes ston pas/ chos dang de'i don dang nges pa'i tshig dang spobs pa so sor gzigs pa ni kun gzigs te rdo rje bsrung ba'o// rdo rje bdag ces bya ba ni 'khor ba yongs su dag pa'i brtson 'grus kyi ngo bo'i rdo rje'o// de nyid kyi rang bzhin gyi bdag nyid gang yin pa 'di ni rdo rje bdag ste/ rdo rje las so/ rab rdo rje mchog ces bya ba ni/ rab rdo rje sems dpa' la sogs pa de rnams kyi mchog yin te/ rtsom pa'i brtson 'grus kyi rang bzhin mtshungs pa med pa'i phyir na rdo rje las so// rdo rje brtson 'grus zhes bya ba ni/ yongs su sbyor ba'i brtson 'grus ni rdo rje lta bur mi phyed pas na rdo rje brtson 'grus te rdo rje bsrung ba'o/ rab rdo rje 'chang zhes bya ba ni so sor rtog pa'i brtson 'grus kyi rab rdo rje 'dzin par byed pas na rdo rje 'chang ba ste/ rdo rje gnod sbyin te mtshan bcu'o// dam tshig chen po de nyid don// zhes bya ba ni 'khor gsum rnam par dag pa'i brtson 'grus kyi pha rol tu phyin pa mkhyen pa ni dam tshig chen po ste/ so sor rtog pa'i brtson 'grus kyi rang bzhin no// de'i de kho na nyid ni de las byung ba'i zag pa med pa'i bde ba dang / yid bde ba'am/ lha chen po la sogs pa'i gzugs kyis chags pa dang / sdang ba dang / rmongs pa la sogs sems can gyi don mdzad pa ste/ de skad du yang dam tshig chen po'i de kho na nyid gang yin zhe na/ 'di lta ste/ kun du bzang po rab dgyes pa// zhes gsungs te/ dam tshig chen po'i de kho na nyid kyi don 'di ni/ bcom ldan 'das kyi rdo rje khu tshur te phyag rgya chen po'o// bde chen khyod ces bya ba ni de ma thag pa'i rdo rje khu tshur de nyid de ni dam tshig chen po'i rang bzhin yin pa'i phyir bde chen nyid do// de ltar rdo rje sems dpa' la sogs pa sems dpa' bcu drug gi sku'i gsang ba'i don gyi sgo nas rdo rje 'chang ba chen po la bstod nas/ gzhan yang mtshan ma'i phyag rgya'i sgo nas bstod pa ni/ rdo rje zhes bya ba la sogs pa smos te/ de la bcom ldan 'das rdo rje sems dpa'i rdo rje rtse lnga pa'i mtshan ma'i ngo bo gang yin pa de nyid ni dam par gyur pa'i yon tan 'byung ba yin no// rdo rje lcags kyu zhes bya ba ni/ rdo rje rgyal po'o// 'dod pa che zhes bya ba ni/ rdo rje chags pa'i mda' gzhu'i phyag rgya ste/ chen po yang yin la chags pa yang yin pas na/ chags pa chen po ni byang chub chen po mngon sum du byed pa'i ngo bo yin te/ de skad du yang // phra bar 'bigs pas mda' yin no// zhes gsungs pas na/ de kho na nyid mngon sum du mdzad ces bya ba'i don te mtshan lnga'o// rab tu dga' ba zhes bya ba ni/ rdo rje legs pa'i mgu ba'i phyag rgya de ni bzang po la dga' bas na rab tu dga' ste/ pha rol tu phyin pa drug gi spyod pa las byung ba'i zag pa med pa'i mgu ba ni dga' ba zhes bya ba'i don to// bde ba chen po zhes bya ba ni/ rdo rje rin chen gyi rdo rje rtse lnga pas mtshan pa'i yid bzhin gyi nor bu rin po che'i phyag rgya ni rab tu che ba'i 'od 'di la mnga' bas na rab tu 'od chen po ste/ sems can thams cad kyi bsam pa yongs su rdzogs par mdzad pa'i 'od ces bya ba'i don to// rdo rje 'od ces bya ba ni/ rdo rje gzi brjid kyi rdo rje nyi ma'i phyag rgya ste/ rdo rje lta bu'i mi phyed pa'i 'od 'di la mnga' bas na rdo rje 'od do// 'od snang ba zhes bya ba ni/ rdo rje dpal gyi yid bzhin gyi nor bu'i rgyal mtshan gyi phyag rgya ste/ byams pa sbyin pa'i mtshan nyid kyi 'od kyi snang ba'i nus pa 'di la mnga' bas na 'di snang ba'o// sangs rgyas 'od ces bya ba ni/ bzhad pa'i 'dzum pa'i phyag rgya ste/ sangs rgyas rnams kyi 'dzum pas sems can gyi don mdzad pa'i 'od 'di la mnga' bas na sangs rgyas 'od de/ mtshan lnga bcu'o// rdo rje rgyal mchog ces bya ba ni/ chos kyi pad+ma'i phyag rgya ste/ rang bzhin gyis rnam par dag pa'i ting nge 'dzin gyi rdo rje de nyid ni/ dag pas na rgyal po yin pa de nyid kyi phyir rgyal mchog go// rdo rje mchog ces bya ba ni/ rdo rje rnon po'i ral gri'i phyag rgya ste/ shes rab kyi ye shes kyi rdo rje de nyid kyi mchog ni/ rdo rje mchog go// rig pa mchog ces bya ba ni/ rgyu'i 'khor lo'i phyag rgya ste/ sprul pa'i sems de rig pa'i mchog ni/ rig pa'i mchog yin la/ dkyil 'khor sprul pa la de dang mtshungs pa med ces bya ba'i don to// mchog ces bya ba ni/ rdo rje bsrung ba'i lce'i phyag rgya ste/ sgra brnyan dang mtshungs pa'i sgra yin pas brjod pa 'di dang mtshungs pa gzhan med pas na mchog go// mi'i mchog ces bya ba ni/ las kyi sna tshogs rdo rje'i phyag rgya ste/ mi'i 'jig rten du de bzhin gshegs pa la sogs pa'i gzugs kyis mi thams cad kyi gzugs las mchog tu gyur pas na mi'i mchog go// rdo rje dam pa zhes bya ba ni/ rdo rje bsrung ba'i go cha'i phyag rgya ste/ rdo rje rnams kyi dam pa des/ de bzhin gshegs pa thams cad kyi sku gsung thugs kyi rdo rje kun du bsrung ba'i phyir ro// mchog chen mchog ces bya ba ni/ chen po yang yin la mchog kyang yin pas na mchog chen po ni/ rdo rje gnod sbyin yin pa de'i phyir yang mchog chen mchog ni rdo rje gnod sbyin te/ rdo rje mche ba'i mtshon cha'i ngo bo des srung zhing yongs su skyong ba'i phyir ro// rig mchog ces bya ba ni/ rig pa'i mchog ni rig pa'i mchog ste/ rdo rje khu tshur yin la/ de bzhin gshegs pa thams cad kyi rigs kyi sku dang / gsung dang / thugs kyi rdo rje'i phyag rgya de nyid kyi khu tshur 'ching ba'i sbyor ba des de bzhin gshegs pa thams cad kyi rigs kyi phyag rgya sgrub par mdzad pa de'i phyir rig pa mchog go// 'dis ni rdo rje khu tshur gyi mtshan ma'i phyag rgya gsungs pa yin no// rdo rje dbyings zhes bya ba ni/ rdo rje dbyings kyi dkyil 'khor chen po yin no zhes bya ba'i don to// gsang ba che zhes bya ba ni/ chen po yang yin la gsang ba yang yin pas gsang ba che ste/ gzungs kyi dkyil 'khor gyi phyag rgya chen po'i ngo bo de 'di yin pas na gsang ba chen po'o// de skad du yang // rdo rje thal mo las byung ba// phyag rgya chen po zhes su grags// zhes gsungs pa'i phyir te/ mtshan drug cu'o// rdo rje gsang ba zhes bya ba ni/ rdo rje'i phyag rgya rnams kyi dkyil 'khor gyi gsang ba'i rdo rje yin te/ de skad du yang // rdo rje gsang ba zhes bya ba ni/ rdo rje'i dkyil 'khor ro zhes gsungs so// rab ni shin tu gsang ba 'dzin pas na rab gsang 'chang zhes bya ste/ rang nyid kyi phyag rgya chen po la sogs pa rab tu gsang ba'i ngo bo 'chang ba yin no zhes bya ba'i don to// rdo rje phra ba zhes bya ba ni chos kyi dkyil 'khor gsungs pa yin te/ de skad du yang // rdo rje dbyings dang 'dra bas na// rdo rje phra mo zhes su grags// zhes gsungs so// bsam gtan che zhes bya ba ni/ chen po yang yin la bsam gtan yang de yin pas na bsam gtan che ste/ phra mo'i rdo rje'i bsam gtan gyis dngos grub thams cad rab tu sgrub pa la/ kun du khyab pa'i phyir ro// de skad du yang // bcom ldan 'das kyis/ de nas shin tu mnyam par gzhag // gang yang rung ste bsgom bya ba// de dag thams cad brtan par 'gyur// ting nge 'dzin zhes brtag pa'o// zhes gsungs so// rdo rje dgongs pa zhes bya ba ni/ rdo rje rnams kyi dgongs pa ni rdo rje'i dgongs pa ste/ sems can gyi don tshad med pa bzhi bsgoms pas na/ byams pa chen po la sogs pa tshad med pa bzhi'i ngo bo bsgoms pas 'di nyid khyod yin no zhes ston to// sangs rgyas mchog ces bya ba ni sangs rgyas rjes su dran pa sgom pa'i sems ni sangs rgyas kyi gzugs brnyan yin pa'i phyir/ de sangs rgyas kyi mchog tu bsgom pa las mtshungs pa gzhan med pa'o// des na de bzhin gshegs pa thams cad rjes su dran pa'i ye shes gsungs pa yin te/ de skad du yang de yi rang bzhin khyod yin no// zhes 'di gsungs pas bstan pa yin no// sangs rgyas rdo rje mchog ces bya ba ni/ sangs rgyas rdo rje ni de bzhin gshegs pa'i rjes su dran pa'i ye shes rnam pa bzhi'i ngo bo de dag gi mchog ni sangs rgyas kyi mchog go// zla ba'i gzugs brnyan bsgoms nas ni// bdag gi snying gar rdo rje yi// sems dpa'i rdo rje gzugs brnyan bsgom// zhes gang gsungs pa/ gcig nas gcig tu brtan par byed pa'i bsgom pa'i ngo bo mtshungs pa gzhan med pa'i phyir ro// sangs rgyas byang chub ni sangs rgyas kyi byang chub ste/ de yi rang bzhin khyod yin no// zhes bya ba 'di ni/ rnam pa kun gyi mchog ldan pa// sangs rgyas gzugs su bdag nyid ni// bdag nyid kyis ni bsgom bya ba// sangs rgyas byang chub bsgom pa'o// zhes gsungs pa des bshad pa yin no// mkhas pa che zhes bya ba ni lha dang gcig tu gyur pa'i shes pa'i ngo bo des ni/ mkhas pa yang yin la chen po yang yin pas na 'di mkhas pa che ste/ bdag ni de bzhin gshegs dang mnyam// rdo rje'i tshig tu lan cig brjod// dbang po gnyis ni mnyam sbyar bas// sangs rgyas thams cad chags par byed// ces bya ba la sogs pa 'dis gsang ba'i phyag rgya'i ye shes rnam pa bzhi gsungs pa yin no// sangs rgyas ye shes zhes bya ba ni de bzhin gshegs pa rnam pa lnga ni sangs rgyas te/ de dag gi chos kyi dkyil 'khor du gsungs pa'i phyag rgya chen po nges pa'i sangs rgyas kyi ye shes 'di yang // rdo rje phra mo'i tshul gyis ni// rdo rje dbus su bsgom bya ba// bdag nyid sangs rgyas sku nyid du// des ni sangs rgyas nyid du bsgrub// ces bcom ldan 'das kyis gsungs pa gang yin pa des bshad pa yin te/ mtshan bdun cu'o// sangs rgyas che zhes bya ba ni sangs rgyas kyang yin la chen po yang yin pas na sangs rgyas che ste/ sems dpa' bcu drug gi ting nge 'dzin to// de skad du yang // rdo rje phra mo'i tshul sbyar la// snying gar rdo rje la sogs 'khor// bsgoms na rdo rje sems dpa' sogs// gang gi dngos grub sbyin par byed// ces gsungs pa 'dis kyang sems dpa'i bcu drug gi ting nge 'dzin gyi ngo bo khyod yin no zhes bstan pa yin no// sangs rgyas sangs rgyas zhes bya ba ni/ chos kyi dkyil 'khor du gsungs pa'i sangs rgyas rnam par snang mdzad la sogs pa nas/ rdo rje 'bebs pa'i mthar thug pa de dag ni sangs rgyas rnams kyi sangs rgyas te/ chos kyi dkyil 'khor du gsungs pa'i dam tshig dang chos dang las kyi phyag rgya'i ting nge 'dzin ni sangs rgyas kyi sangs rgyas so// sangs rgyas mchod pa zhes bya ba ni/ mchod pa chen po la sogs pa'i mchod pa ste/ sangs rgyas kyi rang bzhin gang yin pa de nyid mchod pa yin pa'i phyir/ las kyi dkyil 'khor gyi rang bzhin gyi rdo rje 'chang chen po yin te/ de skad du yang // las kyi dkyil 'khor gyi dbang du byas nas de bzhin gshegs pa thams cad kyi mchod pa'i phrin las kyi chos kyi dam tshig go zhes gsungs so// mchod pa che zhes bya ba ni byang chub kyi sems las byung ba'i de bzhin gshegs pa thams cad kyi rigs la rjes su chags pa la sogs pa spros pa'i phrin las kyi mchod pas nam mkha' thams cad khyab pa ni mchod pa chen po'o// sems dpa'i mchod pa zhes bya ba ni rnam pa bcu drug gi mchod pa'i ngo bos rnam par snang mdzad la sogs pa nas/ rdo rje 'bebs pa'i mthar thug pa la sems dpa'i mchod pa 'di la mnga' bas na sems dpa'i mchod pa'o// rab mchod pa zhes bya ba ni/ rnam pa bcu drug gi mchod pa de rnams kyi ji skad du gsungs pa'i sems dpa'i mchod pa rab tu mdzad pa na rab mchod byed pa'o// thabs chen zhes bya ba ni thabs kyang yin la chen po yang yin pas na thabs chen te/ phyag rgya bzhi pa'i dkyil 'khor gyi rang bzhin can gyi rdo rje 'chang chen po ni/ de bzhin gshegs pa thams cad kyi dkyil 'khor gyi dam tshig tu gyur pas na/ dngos grub thams cad sdud pa'i phyir ro// dngos grub chen po zhes bya ba ni phyag rgya bzhi pa'i dkyil 'khor gyi rang bzhin gyi dngos grub chen po yin pas rdo rje dbyings kyi dum bur gsungs pa de thams cad ni 'dir dngos grub che'o// de skad du yang // de bzhin gshegs pa thams cad kyi dngos grub dam pa thams cad kyi rgyur byin gyis brlabs so zhes gsungs pa yin no// rdo rje dngos grub ces bya ba ni/ rdo rje ni 'dir rnam par snang mdzad yin la/ de'i ngo bo'i dngos grub 'di la mnga' bas na rdo rje dngos grub ste/ phyag rgya bzhi pa'i dkyil 'khor gyi rang bzhin yin no// de bzhin gshegs pa'i sku chen po zhes bya ba ni de bzhin gshegs pa thams cad kyi rigs gcig tu bsdus par gyur pa'i phyag rgya gcig pa'i dkyil 'khor ni/ rdo rje sems dpa'i sku sgrub pa yin pa de'i phyir/ de ni de bzhin gshegs pa'i sku chen po'o zhes gsungs te mtshan brgyad cu'o// de bzhin gshegs pa'i gsung dbyangs zhes bya ba ni ljags kyi ngo bo'o// de bzhin gshegs pa'i thugs chen po ni zla ba rdo rje'i ngo bo'o// rdo rje zhes bya ba ni rdo rje sems dpa'i phyag na gnas pa'i rdo rje rtse lnga pa'i ngo bo gsungs pa yin no// sangs rgyas gtso bo zhes bya ba ni rdo rje hUM mdzad kyi sku'i gsang ba gsungs pa yin te/ de skad du yang // de bzhin gshegs pa thams cad kyi bdag po byed pa zhes gsungs pa yin no// rgyal ba'i bka' nyan zhes bya ba ni de nyid rdo rje hUM mdzad kyi dkyil 'khor rgyal po mchog sgrub pa'i dus su de bzhin gshegs pa thams cad kyi ye shes kyi rjes su 'jug pas rgyal ba'i bka' nyan no// 'dis ni rin chen hUM mdzad kyi rang bzhin gyis kyang sems can thams cad kyi bsam pa yongs su rdzogs par mdzad pa'i rang bzhin gsungs pa yin no// sangs rgyas bshes gnyen zhes bya ba ni chos kyi hUM mdzad kyi sgo nas te/ chos kyi hUM mdzad ni de bzhin gshegs pa thams cad kyi yab shes rab ye shes kyi ting nge 'dzin gyi rang bzhin gyis de bzhin gshegs pa thams cad bskyed pa'o// rgyal mchog skyes zhes bya ba ni las kyi hUM mdzad kyi don gyi sgo nas te/ 'khor gsum rnam par dag pa'i brtson 'grus kyi pha rol tu phyin pa'i phrin las don yod par grub pa'i rang bzhin mchog de las 'di skyes pas na rgyal mchog skyes so// rnam par snang mdzad ces bya ba ni dbus kyi rnam par snang mdzad mgon po sangs rgyas thams cad gcig tu bsdus pa yin no// zhes bya ba la sogs pa'i rnam par snang mdzad bshad pa yin no// khyab ces bya ba ni rdo rje sems dpa'i khro bo de yang byang chub kyi sems kyi rang bzhin gyis/ dngos po thams cad nas thams cad du song bar bzhed pa de'i phyir na khyab bdag go// ston pa zhes bya ba ni 'chad pas na ston pa ste khro bo rdo rje rgyal po'o// gang gis 'dir de bzhin gshegs pa thams cad 'gugs pa'i ting nge 'dzin la sbyor ba yin te mtshan dgu bcu'o// zhi ba zhes bya ba ni khro bo rdo rje chags pa ste/ chos bdag med pa'i chags pas yang dag pa'i lam gyi ngo bo gzung ba dang 'dzin pa'i rnam par rtog pa zhi bas nyan thos dang rang sangs rgyas kyi sems zhi bar byed pas na zhi ba'o// khro bo zhes bya ba ni khro bo rdo rje legs par byed pas ma rungs pa drag po'i sems can gsod pa dang sreg pa dang 'tshed pa la sogs pa mdzad pa'i phyir ro// de bzhin gshegs pa de nyid che// zhes bya ba ni khro bo rdo rje khro gnyer te de bzhin gshegs pa rnams kyang nam mkha' dang mnyam pa'i ye shes las byung ba khro gnyer gyi khro bo 'bar ba'i lta bas sems can thams cad kyi 'dod chags la sogs pa'i sems drangs nas chos thams cad rtogs pa ni de nyid kyang yin la chen po yang yin pas na de nyid che'o// yang dag mtha' zhes bya ba ni khro bo rdo rje nyi ma ste/ de bzhin nyid dang yang dag pa'i mtha' de ston par byed pas na yang dag pa'i mtha' ni khro bo rdo rje nyi ma'i ye shes kyis bag chags dang bcas pa'i nyon mongs pa'i mun pa sel bar byed pa'i phyir ro// che ba'i tshul zhes bya ba ni khro bo rdo rje rgyal mtshan te byams pa'i sbyin pa'i khro bo des stobs dang mi 'jigs pa la sogs pa'i don ster bas na che ba'i tshul lo// pha rol phyin pa kun mkhyen pa// zhes bya ba ni pha rol tu phyin pa bcu drug go// 'di lta ste/ de bzhin gshegs pa thams cad kyi byang chub kyi sems bsdus pa'i ye shes kyi pha rol tu phyin pa rdo rje sems ma dang / de bzhin gshegs pa thams cad kyi dbang bskur ba'i bsdus pa'i pha rol tu phyin pa rdo rje rin chen ma dang / de bzhin gshegs pa thams cad kyi chos kyi ye shes bsdus pa rdo rje chos nyid kyi pha rol tu phyin pa rdo rje chos ma dang / de bzhin gshegs pa thams cad kyi brtson 'grus kyi bdag nyid kyi phrin las bsdus pa mchod pa'i phrin las kyi pha rol tu phyin pa rdo rje las ma dang / sbyin pa dang / tshul khrims dang / bzod pa dang / brtson 'grus dang / shes rab dang / bsam gtan dang / smon lam dang // thabs kyi pha rol tu phyin pa sgeg mo la sogs pa'i mchod pa'i lha mo brgyad dang / bdud las rgyal ba'i ye shes bya ba mi thub pa'i pha rol tu phyin pa dang / lhag pa las ches lhag pa'i bar chad med pa'i lam gyi ngo bo shes rab ye shes kyi pha rol tu phyin pa dang / de bzhin gshegs pa thams cad kyi mnyam pa nyid du mngon par byang chub pa mngon sum du mdzad pa thob pa'i pha rol tu phyin pa dang / chos kyi 'khor lo bskor ba'i ye shes zhes bya ba chos kyi pha rol tu phyin pa ste/ de ltar na pha rol tu phyin pa drug go// pha rol tu phyin pa de rnams su nges pa zhes bya ba'i ye shes ni rdo rje khro bo rdo rje bzhad pa'o// don dam pa zhes bya ba ni khro bo rdo rje chos ni don dam pa ste/ dam pa yang yin la don yang yin pas don dam pa'i chos bdag med pa'i ting nge 'dzin zhes bya ba'i don to// kun du bzang zhes bya ba ni khro bo rdo rje rnon po ste/ chos thams cad ma skyes par shes rab kyi ye shes kyis sgom pa'i kun du bzang po 'di la mnga' ba de bas na kun du bzang po'o// spyod pa mchog ces bya ba ni/ khro bo rdo rje rgyu ste dkyil 'khor sprul pa'i spyod pa la gzhan dang mtshungs pa med pa'i phyir spyod mchog go// bdud ces bya ba ni khro bo rdo rje smra ba ste/ ngag gi rnam par rtog pa'i bdud byed pas na bdud ces gsungs so// bdud ni rab tu 'dul ba zhes bya ba ni khro bo rdo rje las te rtsom pa'i brtson 'grus kyi ngo bos le lo'i bdud rab tu 'dul bar byed pa'i phyir bdud rab tu 'dul ba'o// kun gyi mchog ces bya ba ni khro bo rdo rje bsrung ba ste/ yongs su sbyong ba'i brtson 'grus kyis byang chub sems dpa' thams cad phyir mi ldog pa'i sa la 'jog par byed pas byed pas gzhan las mchog tu gyur pa de'i phyir kun gyi mchog go// mnyam nyid mkhyen zhes bya ba ni rang bzhin gyis 'od gsal ba'i chos rnams so sor rtogs pa'i brtson 'grus kyis de bzhin gshegs pa la sogs pa thams cad kyi dngos po'i rnam par rtog pa thams cad 'dis gsol bar nges pas na/ mnyam pa nyid mkhyen pa ni rdo rje gnod sbyin te/ mtshan brgya'o// kun du 'gro zhes bya ba ni/ thams cad du song bas na thams cad du 'gro ba ni khro bo rdo rje khu tshur te/ so sor rtog pa'i brtson 'grus kyi ngo bos dngos grub thams cad grub pa'i phyir ro// sangs rgyas hUM mdzad ces bya ba ni/ rdo rje'i rigs sprul nas thog mar bcom ldan 'das rnam par snang mdzad kyi hUM Tak+ki dza zhes bya ba gang yin pa de gsungs pa dang / de las gzhan yang // oM sum+b+ha ni sum+b+ha hUM phaT/ ces bya ba la sogs pa bcom ldan 'das rnam par snang mdzad kyis phyag na rdo rje la bka' stsal pa gang yin pa des kyang sangs rgyas thams cad kyi hUM mdzad kyi sgra gsungs pa yin no// hUM zhes pa zhes bya ba ni/ bcom ldan 'das rdo rje hUM mdzad la hUM zhes bya ba gang gsungs pas na/ rdo rje hUM zhes pa ste/ oM sum+b+ha ni sum+b+ha hUM/ gr-ih+Na gr-ih+Na hUM/ gr-ih+NA pa ya gr-ih+NA pa ya hUM/ A na ya ho/ b+ha ga bAn badzra hUM phaT/ ces bya ba bcom ldan 'das rnam par snang mdzad kyis gsungs pa'o// 'dul ba po zhes pa ni/ oM bud+d+ha mai tri badzra rak+Sha hUM zhes bya bas ma hA de ba 'dul bar byed pa'i sngags bcom ldan 'das kyis gang gsungs pa'o// rdo rje kun yan lag ces bya ba ni/ bcom ldan 'das rdo rje hUM mdzad kyis gsungs pa'i sngags gang yin pa de rdo rje kun te/ de nyid yan lag la 'god pas na/ rdo rje kun yan lag go// rdo rje drag ces bya ba ni/ oM badzra a bi Sha ha na pa traM ta Ta zhes bya ba lha chen po tshar gcod pa gang gsungs pa ni rdo rje yang yin la drag po yang yin pas na rdo rje drag po ste/ mtshan brgya rtsa brgyad do// phyag na rdo rje khyod phyag 'tshal// zhes bya ba ni yon tan thams cad kyi bdag nyid kyi rdo rje 'di la mnga' bas na rdo rje'o// dad pa'i khyad par phul du byung bas phyag 'tshal bas na/ phyag 'tshal 'dud ces bya'o// yon tan thams cad kyi bdag nyid yin pa'i phyir phyag 'tshal ba nyid do// phyi dang nang gi mchod pa 'di nyid kyis de bzhin gshegs pa thams cad la mchod pa'o// de bzhin gshegs pa thams cad kyi dbang bskur ba ni rjed pa'o// khams gsum pa 'dul bar byed pa'i ye shes la de bzhin gshegs pas rim gro bya ba'o// ji ltar bdag nyid la de bzhin gshegs pas phyag bya ba dang / rim gro bya ba yin zhe na/ gang phyir rdo rje sems bstan pas// rdo rje sems dpa' zhes brjod bya// zhes gsungs te/ gang gi phyir de bzhin du ro gcig pa'i sems ni de bzhin gshegs pa rnams dang bcom ldan 'das kyi rdo rje sems dpa' zhes brjod ces bya ba de'i phyir phyag bya ba dang ci snyed pa'i rim gro bya ba yin no// de bzhin du ro gcig pa'i sems kyi ngo bo rdo rje sems dpa' gang yin pa de ni/ rdzogs pa'i byang chub ni khyod la rag lus te bya ba ni/ nges par gzung ba'am/ tha dad pa'i rim pa ste khyod la rag lus pa'o// kun gzigs yab ni sangs rgyas rnams skyed par mdzad pa'o// byang chub kyi sems goms pa'i stobs kyis byung ba dang ni 'byung 'gyur ba'o// thog ma dang tha ma med par de bzhin gshegs pa khyod kyis bsgrubs shing bsten pa'o// 'di yis zhes bya ba bshad ma thag pa'i bstod pa bstan pa'o// ni zhes bya ba ni nges par gzung ba'am tha dad pa'i rim pa nyid du'o// rab tu mos pas zhes bya ba ni/ rab tu mos pa 'ba' zhig gis ma yin gyi klu bdun dang lhan cig pa'i bstod pa byas shing bstod pa'o// glur blang gang zhig stod byed pa// gang zhig glur blangs pa'i bstod pa byed pa de ni rdo rje 'dzin 'drar 'gyur ro// de ltar yang dag par 'gyur ba'i yon tan brjod pa'i sgo nas bstod pa byas pas sems can thams cad la phan pa'i don du/ rang gi rigs ni bskyed par mdzod// ces de bzhin gshegs pa thams cad kyi don du gnyer ba yin no// mgon po khyod la gsol ba ni// zhes bya ba ni/ bsnyen bkur sngon du 'gro ba'i don du gnyer ba ni de nyid 'dir gnang ba ster ba'i mtshan nyid kyi brdar shes par bya ba yin no// thams cad skyob pa dang sems can sgrol bas na mgon pa'o// de bzhin gshegs pa thams cad rang rang gi ngo bos bzhugs pa la/ dgug pa dang / gzhug pa dang / bcing ba dang / dbang du byas nas/ rang gi phrin las la sbyor bas na mnga' mdzad pa'o// don ni don te dgos pa zhes bya ba'i tha tshig go// don kun ni sems can gyi don te/ sems can kun don no// sems can gyi don thams cad ni sems can gyi don gyi 'bras bu'i phyir/ rang gi rigs ni bskyed par mdzod// ces gsol ba 'debs pa'o// de ltar mtshan brgya rtsa brgyad pa'i bstod pa sngon du 'gro ba'i de bzhin gshegs pa thams cad kyi dam tshig gi phyag rgya bstan pa'i mtshan nyid kyi phyir gsol ba btab nas/ da ni dad pa'i mtshan nyid kyi rjes su 'brangs nas dam tshig gi phyag rgya'i dbye ba'i mtshan nyid ni/ de nas zhes bya ba la sogs pa gsungs te/ de nas zhes bya ba ni de ma thag pa'i don te/ gsol ba btab pa'i rjes thogs nyid la zhes bya ba'i don to// byang chub kyi sems kyi mtshan nyid dang 'brel ba'i rnam par snang mdzad la sogs pa'i de bzhin gshegs pa thams cad kyi phyag rgya yin pa de'i phyir/ de bzhin gshegs pa thams cad kyi gtso bo'o// rdo rje de bdag nyid kyi thugs kar bzhag ste zhes bya ba ni rdo rje ni rdo rje dbyings kyi dkyil 'khor chen po'i dkyil 'khor rgyal mchog bskyed pa'i dus su bcom ldan 'das rnam par snang mdzad kyis stsal ba gang yin pa de rang gi snying gar 'degs pa'i tshul gyis sbyor ba rab tu bzhag ste/ de bzhin gshegs pa de thams cad bos shing spyan drangs nas 'di skad gsungs so zhes bya ba ni gsol ba'o// gang la bos pa yin zhe na/ bcom ldan 'das de bzhin gshegs pa la'o// gang zhe na ma 'tshal to zhes bya ba smos so// ci'i phyir zhes bya ba ni/ rgyu mtshan nam rnam pa gang gis de bzhin gshegs pa thams cad kyis bka' stsal pa mi byed pa'o// de bzhin gshegs pa thams cad kyis dris pa na dris pa'i rgyu yod pa ni mchis te zhes bya ba la sogs pa smos te/ drag po la sogs pa'i ma rungs pa la sgeg pa'i gzugs kyis don mdzad par mi spyod pa de'i phyir/ de bzhin gshegs pas gsungs pas/ sgrub pa mi 'gyur ba'i shugs kyis drag po'i gzugs kyis sgrub par 'gyur ro zhes gsungs pa yin no// de nas zhes bya ba'i sgra ni de ma thag pa'o// de dag la bdag gis ji ltar bsgrub par bgyi zhes bya ba'i rjes thogs la'o// de bzhin gshegs pa thams cad kyi byin gyi rlabs kyis zhes bya ba ni/ de bzhin gshegs pa thams cad dang / dkyil 'khor pa rnams 'dul ba'i byin gyi rlabs kyis nus pa rtogs pas ting nge 'dzin gyi nus pa mngon du mdzad na/ de bzhin gshegs pa thams cad kyi byin gyi rlabs kyis de bzhin gshegs pa thams cad kyi thabs kyang yin la chen po yang yin pas na/ de bzhin gshegs pa thams cad kyi thabs chen po ste/ 'jig rten gyi khams thams cad kyi rdul phra rab dang mnyam pa'i de bzhin gshegs pa thams cad 'dus nas/ bcom ldan 'das rnam par snang mdzad kyi thugs kar de bzhin gshegs pa thams cad zhugs so zhes bya ba'i don to// ye shes de ni thabs chen po'i ye shes yin pas na des byin gyis brlabs pa'i rdo rje ltar mi phyed pa'i ting nge 'dzin gang la ming de skad ces bya ba gang la snyoms par zhugs te/ de bzhin gshegs pa thams cad thugs kar zhugs pa'i rnam par thugs rtse gcig tu mdzad ces bya ba'i tha tshig go / nam mkha'i dbyings thams cad kyi zhes bya ba ni/ nam mkha'i khams ji snyed pa'i rdul phra rab de snyed pa thams cad du kun nas spros pas na/ mnyam par spros pa ste/ rdul phra rab kyi rdul snyed kyis kun du khyab pa de nyid spros pa de'i ngo bo ni spros pa'o// de nas nam mkha'i dbyings thams cad kyi rdul shin tu phra mo dang mnyam pas spros pa nyid kyi rgyu sngon du song ba des so// ri rab kyi rtse mo na rtse mo rdo rje dang / nor bu rin po che las byas pa'i khang bu brtsegs par yang gcig tu 'dus te/ de bzhin gshegs pa rnams bcom ldan 'das kyi thugs kar zhugs so// ci zhig mdzad nas she na/ de bzhin gshegs pa thams cad kyis mnyam pa nyid du dmigs nas zhes bya ba smos te/ de bzhin gshegs pa thams cad kyi sems can gyi don gyi phyir mnyam pa nyid du thugs rtse gcig pa nyid du mngon du mdzad nas so// de nas bcom ldan 'das de bzhin gshegs pa rnam par snang mdzad kyi thugs ka'i dpal gyi be'ur bzhugs pa ni de dag dgongs pa gcig par bstan pa yin no// de nas yang bcom ldan 'das ting nge 'dzin la snyoms par zhugs so zhes bya bar sbyar ro// de bzhin gshegs pa thams cad kyi thugs su bdag byin gyis brlabs te/ de bzhin gshegs pa thams cad kyi sems dpa'i rdo rje'i ngo bor bdag nyid sems brtan par mdzad pa'o// thams cad rdo rje ni khro bo rdo rje sems dpa' la sogs pa de dag gi'o// mnyam pa nyid du mtshungs pa ste// khro bo zhe sdang las byung ba// rtag tu rdo rje'i rigs zhes grags// zhes 'byung bas thams cad kyi rdo rje'i mnyam pa nyid gang yin pa de'i rgyur gyur pa'o// ma lus shing lus pa med pa'i sems can gyi khams yongs su bskyab pa'i don des kyang phan pa dang bde ba thams cad kyi dngos grub dam pa de 'grub pa'i rgyur 'gyur ro// ma rungs pa rnams 'dul ba'i phyir// zhes bya ba ni 'chad par 'gyur ba'i lha chen po la sogs pa'i gdug pa de dag thams cad 'dul ba'i phyir ro// 'jig rten dang 'jig rten las 'das pa'i phun sum tshogs pa de dag thams cad rdzogs par byed ces bya ba'i don to// ci zhig mdzad nas ting nge 'dzin rdzogs par 'gyur zhe na/ de bzhin gshegs pa thams cad kyi zhes bya ba smos te/ de bzhin gshegs pa thams cad kyi snying rje chen po ni ji skad bshad pa'o// dmigs pa de'i thabs ni/ de bzhin gshegs pa thams cad kyi snying rje chen po'i thabs ni rdo rje'i rigs zhes bya ba'i tha tshig go// de la dmigs pa'i ting nge 'dzin ni de bzhin gshegs pa thams cad kyi snying rje chen po'i thabs kyi ting nge 'dzin te/ der nges pa'i ye shes so// de la dmigs pa ni mngon du mdzad pa'o// rdo rje'i rigs su sprul par mdzad pa yin no zhes bya ba'i don to// de bzhin gshegs pa thams cad kyi zhes bya ba ni// de bzhin gshegs pa thams cad kyis ji skad du bshad pa'i snying rje chen po'i thabs de'i khro bo ste rdo rje'i rigs so// de'i dam tshig ni rdo rje sems dpa' la sogs pa'i khro bo skyed par mdzad pa'i sangs rgyas hUM mdzad do// skyed par byed pa de la dmigs nas rdo rje ltar mi phyed pa'i ting nge 'dzin gang la ming de skad ces bya ba 'di la snyoms par zhugs so// de'i don 'di skad ston pa yin te/ rdo rje'i rigs sprul pa'i phyir/ hUM zhes bya bas rdo rje sems dpa' la bskul bar thugs rtse gcig tu mdzad do zhes bya ba yin no// rdo rje dam tshig ces bya ba ni/ rdo rje'i rigs skyed pa'i rgyur gyur pa'o// phyag na rdo rje'i thugs ka'i rdo rje las zhes bya ba ni bcom ldan 'das phyag na rdo rje rang gi thugs kar bstod pa'i sbyor bas bsnams pa gang yin pa de las so// bcom ldan 'das rdo rje 'dzin pa de nyid ched du brjod pa 'di ched du brjod do zhes bya bar sbyar ro// bcom ldan 'das rdo rje 'dzin pa de nyid ces bya ba ni// de bzhin gshegs pa thams cad kyi thugs la gnas pa'i sems dpa'i rdo rje'i gzugs kyis so// gang gi gzugs kyis she na/ kun du 'bar ba'i snying po zhes bya ba smos te/ kun nas 'bar ba ni kun du 'bar zhing gsal ba'o// de'i snying po'i nang du bzhugs pa de nyid kyis/ kun du 'bar ba'i snying po'o// phyogs kun nas rang nyid 'bar ba'i nang du chud ces bya ba'i don to// smin ma bcum zhing dpral ba bsnyer ba zhes bya ba la sogs pa smos te/ khro bor mtshon par byed pa'i dpral ba'i mtshan ma ni khro gnyer ro// smin ma bcum zhing dpral ba bsnyer ba ni gang dag gis dpral bar bcum pa de bzhin du de yang yin no// zhal 'gyur pa so gtsigs pa mche ba lhag ger byung ba'i mche ba dag gis ma mchu mnan nas lhag ge gang yin pa de ni mche ba lhag ger byung ba'o// smin ma bcum zhing dpral ba bsnyer ba yang yin zhing de mche ba lhag ger byung zhing tshems gtsigs pa yang yin la/ de la de skad ces bya'o// de nas gzhan yang de dag gi gzugs ni/ rdo rje lcags kyu zhes bya ba la sogs pa smos te/ rdo rje dang lcags kyu dang ral gri dang zhags pa ni/ rdo rje dang lcags kyu dang ral gri dang zhags pa dag go// sogs pa smos pas ni mda' dang gzhu la sogs pa ste/ rdo rje dang lcags kyu dang zhags pa la sogs pa de dag gang yin pa de dag go// rdo rje'i rnam pa'i me lce 'bar ba de bzhin du 'bar ba'i mtshon cha gang yin pa des de bzhin du byed pa'o// rdo rje la sogs pa nyid rdo rje me lce 'bar ba'i mtshon cha rdo rje dang lcags kyu dang zhags pa la sogs pa gang yin pa de dag phyag na bsnams pa ni rdo rje me lce 'bar ba'i mtshon cha lag na thogs pa'o// gzhan yang de dag gi khyad par ni rnam pa du ma zhes bya ba la sogs pa smos te/ ji lta ba'i rnam grangs kyi kha dog dang rgyan sna tshogs kyi chu lugs can no// de'i don ni 'di yin te/ rnam pa du ma'i kha dog dang / rgyan rnam pa sna tshogs shing rnam pa du ma'i cha lugs 'dzin pas na/ rnam pa du ma'i kha dog dang rgyan sna tshogs kyi cha lugs 'dzin pa'o// phyag na rdo rje'i sku ni phyag na rdo rje'i lus so// byung nas 'jig rten gyi khams thams cad du shin tu ma rungs pa thams cad 'dul bar byas nas zhes bya ba ni/ gdul bar dka' ba thams cad 'dul bar byas nas ched du brjod pa 'di ched du brjod do// e ma'o zhes bya ba'i sgra ni ngo mtshar ba'o// thams cad 'dul ba bdag yin no// zhes bya bar sbyar ro// thabs ni gdug pa thams cad 'dul ba'i khro bo'i sku de nyid kyis gdug pa can gyi gdul bya 'dul bar byed pas na/ 'dul ba ste gdug pa nyid yongs su spangs so zhes bya ba'i don to// khyed kyis gdug pa 'dul ba'i thabs gang dag yin zhe na/ thabs chen ldan pa bdag yin te// zhes bya ba smos te/ thabs kyang yin la chen po yang yin pas na 'di'i thabs chen po ste/ thugs rje chen po gang la mnga' ba de ni de bzhin gshegs pa'i thabs chen po dang ldan pa'o// gal te khyod thabs chen po dang ldan pa'i thabs kyis 'dul ba 'di ngo mtshar ba ci zhig yod ce na/ gang phyir sems can 'dul thabs phyir// zhes bya ba smos te/ gang phyir sems can rnams la khro bo'i gzugs kyis 'dul ba ni/ dri ma med pa'i khro bor gyur pa ste/ bag chags dang bcas pa'i nyon mongs pa spangs pa'i de bzhin gshegs pa la ngo mtshar ba'o// gzhung 'di tsam gyis ni rigs sprul par bka' stsal pa de'i rjes su 'jug pa gsungs nas/ da ni rdo rje'i rigs kyi bdag por sprul par dbang bskur zhing // de bzhin gshegs pa'i 'du byed la sogs pa bka' stsal pa de'i rjes su 'dug pa bstan par bzhed nas/ de nas zhes bya ba la sogs pa smos te/ ji skad du bshad pa'i bcom ldan 'das rnam par snang mdzad du rang nyid mdzad nas/ de bzhin gshegs pa thams cad kyi chos bdag med pa ngo bo spros pa med pa'i chos nyid la dmigs nas/ de bzhin gshegs pa thams cad kyi khro bo chen po rdo rje zhes bya ba ni/ de bzhin gshegs pa thams cad kyang 'di yin la khro bo chen po'i rdo rje yang 'di yin pas na/ de bzhin gshegs pa thams cad kyi khro bo chen po'i rdo rje'o// rdo rje hUM mdzad du sgrub par mdzad pa ni rnam par snang mdzad kyi thugs la gnas pa'i sems dpa'i rdo rje'i rnam pa rdo rje 'chang ba'o// de'i dam tshig ni phyag na rdo rje'i gzugs las lhag par byin gyis brlabs shing rdzogs par byed pa rdo rje ltar mi phyed pa'i ting nge 'dzin gang la ming de skad ces bya ba de la snyoms par zhugs shing mngon du mdzad nas/ rdo rje hUM mdzad sprul pa'i rnam par thugs rtse gcig tu mdzad ces pa'i tha tshig go// de bzhin gshegs pa thams cad kyi rdo rje hUM zhes bya ba ni ji skad du rab tu bshad pa de'i ming gang yin pa des de bzhin gshegs pa thams cad skul bar byed pa'i snying po sgra'i bdag nyid gang yin pa de ni de bzhin gshegs pa thams cad kyi rdo rje hUM mdzad ces bya ba de bzhin gshegs pa thams cad kyi snying po'o// de nyid dang bcom ldan 'das rnam par snang mdzad kyi rang nyid kyi rig pa mchog 'di smras pa ni gsungs pa'o// de nas byung nas zhes bya ba ni snying po gsungs pa'i rjes thogs nyid la'o// de bzhin gshegs pa thams cad kyi thugs ka nas byung nas zhes bya ba ni/ 'jig rten gyi khams thams cad kyi rdul phra rab dang mnyam pa'i ri rab kyi rtse mo na rdo rje dang / nor bu dang / rin po che las byas pa'i khang bu brtsegs pa'i nang du chud pa rnam par snang mdzad kyi thugs la zhugs pa las yang de las zhes bya bar shes par bya'o// de nyid bcom ldan 'das phyag na rdo rjer gyur te zhes bya ba ni bcom ldan 'das rdo rje sems dpa'i gzugs kyi de bzhin gshegs pa'i rigs kyi 'khor los sgyur ba gang yin pa de nyid gzhal du med pa'i rdo rje hUM mdzad du byung nas so// 'jig rten gyi khams rab 'byam rgya mtsho'i sprin thams cad na de bzhin gshegs pas byang chub sems dpa'i 'khor gyi dkyil 'khor dang bcas pa thams cad byin gyis brlabs te/ rang rang gi ngo bor mdzad nas de rnams kyis 'jig rten gyi khams rab 'byam rgya mtsho'i sprin thams cad nas spyan drangs te/ rdo rje dam tshig gi dkyil 'khor chen po zhes bya ba ni ri'i rgyal po ri rab kyi steng du khams gsum rnam par rgyal ba'i dkyil 'khor chen po rnam par snang mdzad la sogs par sprul cing gnas pa rnams la bskal pa bzang po'i mthar thug gi bar du rab tu bcug ste dam tshig gis bcings nas khro bo ma yin pa yang sems can gyi don du khro bo chen por bstan nas/ de bzhin gshegs pa thams cad kyi bdud byed pa'i phyir khyed kyis rdo rje hUM mdzad kyi lus su gyur nas khro bo rdo rje sems dpa'i lus kyis byang chub sems la rab tu 'jog pa dang / khro bo rdo rje rgyal po'i lus kyis spyan 'dren par byed pa dang / khro bo rdo rje chags pa'i lus kyis rjes su chags par byed pa dang / khro bo rdo rje legs pa'i lus kyis legs par byed cing mnyes par byed pa dang / de bzhin du khro bo rdo rje 'bebs pa'i lus kyis mnyes par byed pa'i bar du byas pa dang / de ltar dam tshig gis bcings te/ da bzhin du thams cad byas nas yang gcig tu 'dres pa ni rdo rje hUM mdzad kyi sku dpag tu med pa thams cad kyi tshogs gcig tu gyur pa'o// dbyer mi phyed pa'i rdo rje'i bdag nyid khro bo chen po'i lus rdo rje hUM mdzad kyi skur gyur nas bcom ldan 'das rnam par snang mdzad kyi thugs kar zhugs nas 'dug ste/ ched du brjod pa 'di ched du brjod do zhes gsungs so// kun du bzang zhing sdig med de// zhes bya ba ni khro bo la sogs pa'i gzugs kyis sems can gyi don mdzad pa'o// kun du nyon mongs pas ma gos pas bzang zhing ngo // 'di nyid la rab tu gcod pa med pas na sdig med pa'o// ngo mtshar ba ci zhig yin zhe na/ gang zhig sems can 'dul don du// zhes bya ba smos te/ gang gi phyir ma rungs shing gdug pa'i sems can 'dul bar byed pa'i phyir ro// gang gis she na/ mi mdzes pa'i khro bo'i gzugs kyis so// ci 'dra ba zhe na/ yid 'ong gyur pas te/ yid du 'ong ba dang 'dod par gyur pas zhes bya ba'i tha tshig go// de bzhin gshegs pa thams cad kyi spyan sngar zhes bya ba ni/ mi bskyod pa'i gnas na bcom ldan 'das rnam par snang mdzad la mngon du phyogs pas gnas pa'o// yang smos pa ni sngar rdo rje sems dpa' de bzhin gshegs pa'i rigs kyi 'khor los sgyur bas bka' nod cing bzhugs pa yin la/ da ltar ni gdug cing ma rungs pa'i sems can 'dul ba'i don du'o// de'i don 'di skad ston pa yin te/ bcom ldan 'das rnam par snang mdzad kyis de bzhin gshegs pa'i rigs kyi 'khor los sgyur ba'i bcom ldan 'das rdo rje sems dpa' de nyid ting nge 'dzin dang / sngags kyi rdo rje rigs kyi bdag po rdo rje hUM mdzad kyi skur mdzad nas/ de nyid kyis de la rdo rje rigs kyi 'khor los sgyur ba'i phyir gsang ba'i dbang bskur ro// des na de ni de bzhin gshegs pa thams cad kyi thugs las byung nas de bzhin gshegs pa byang chub sems dpa'i 'khor gyi dkyil 'khor dang bcas pa'i zhi ba'i nyams 'phos nas khro bo'i nyams bskyed pas spro bsdu byas te/ de nas rang gi ngo bor byas nas spyan drangs te/ rnam par snang mdzad nas bskal pa bzang po'i mthar thug gi bar du gnas pa rnams la rnam par snang mdzad la sogs pa nas/ bskal pa bzang po'i mthar thug pa'i gzugs kyis khams gsum rnam par rgyal ba'i dkyil 'khor chen po la/ 'jig rten gyi khams thams cad na gnas pa rab tu bcug ste/ oM badzra dz+wA la ag+ne pra ti pa ta la A kaR+Sha ya sar+b+ba ta thA ga ta ta na/ ma hA badzra sa ma ya hUM dzaHzhes bya ba nas/ oM badzra A be sha ya sa ma ya hUM zhes bya ba'i bar gyi sngags dang / skal ba bzang po rnams ni rang gi rig pas gzhag par bya'o// de nas sa ma ya s+t+waM zhes ji skad du bshad pa'i phyag rgya bcings la ji skad du bshad pa'i tshul gyis dpag tu med pa'i rdo rje hUM mdzad kyi sku gcig tu gyur nas/ rdo rje hUM mdzad kyi sku rdzogs par mdzad de/ rnam par snang mdzad kyi thugs la phyogs bcu na gnas pa rnams bzhugs pa ji lta ba bzhin du byung nas/ rang rang gi gnas la gnas te/ 'jig rten gsum bkug nas bka' bsgo ba mdzad pa yin no// da ni bcom ldan 'das rnam par snang mdzad de/ bka' bsgo ba'i ting nge 'dzin la snyoms par 'jug par mdzad pa de ni/ de nas zhes bya ba la sogs pa gsungs pa yin te/ de bzhin gshegs pa thams cad kyi dam tshig khams gsum pa la bka' stsal nas/ khro bo Tak+kis 'gugs pa yin no// de nas de bzhin gshegs pa thams cad kyis khams gsum pa bkug nas/ bka' bsgo ba'i rang bzhin rdo rje ltar mi phyed pa'i ting nge 'dzin la dmigs te/ de bzhin gshegs pa thams cad dam tshig gis 'gugs pa'i rdo rje zhes bya ba'i ting nge 'dzin la snyoms par zhugs shing mngon sum du mdzad de/ khro bo Tak+ki bskyed par bya ba dang / de'i phrin las rdzogs par bya ba'i phyir/ thugs rtse gcig tu mdzad ces bya ba'i tha tshig go// snyoms par zhugs nas ci zhig mdzad ce na/ de bzhin gshegs pa thams cad kyi zhes bya ba la sogs pa smos te/ 'di nyid ces bya ba'i thugs la gnas pa'o// bcom ldan 'das kyis phyung ngo zhes bya bar sbyar ro// de bzhin gshegs pa thams cad kyi dam tshig gi lcags kyu ni khro bo Tak+ki'o// de zhes bya ba ni yang gi sgra gsal bar byed pa'o// de bzhin gshegs pa thams cad kyi dam tshig gi lcags kyu zhes bya ba de bzhin gshegs pa thams cad kyi thugs dang / rang gi thugs kyi sems dpa'i rdo rje ye shes las khro bo 'dod pa'i rgyal po nges par skyed par mdzad ces bya ba'i don to// phyung ba ni 'byin par mdzad pa'o// de nas phyung ma thag tu 'jig rten gsum gyi bdag po'i tshogs kyis bskor zhing gnas pa rdo rje lcags kyus bkug nas 'khod par gyur to zhes bya bar sbyar ro// 'jig rten gsum gyi dbang po ji snyed pa zhes bya ba ni/ sa 'og dang / sa bla dang / sa steng gi 'jig rten gsum yin pas 'jig rten gsum mo// 'jig rten gsum po nyid 'jig rten gsum ste/ 'jig rten gsum gyi dbang phyug chen po la sogs pa nas/ chu lha'i mthar thug pa de thams cad 'jig rten pa thams cad kyi cha byad can gyi tshogs kyis bskor bas zhes bya ba ni grong dang / yul dang / yul 'khor dang / pho brang na gnas pa'i 'jig rten pa'i skye bo de dag thams cad kyi cha byad 'dzin pa ni 'jig rten pa thams cad do// tshogs ni de dag gi bdag po dang / 'khor rnams 'jig rten pa'i cha byad kyi tshogs so// bskor ba ni gnas dang bcas pa yongs su bskor zhes bya ba'i don to// de bzhin gshegs pa thams cad kyi dam tshig gi rdo rje lcags kyu zhes bya ba ni/ bshad ma thag pa bka' bsgo ba de nyid kyi gzugs ni zhal bzhi pa dang / phyag brgyad pa sangs rgyas kyi phreng bas brgyan pa/ khro bo 'dod pa'i rgyal po rdo rje hUM mdzad kyi gzugs can/ rang gi thugs kar bsnams pa'i rdo rje gsor ba gang yin pa de rang gi snying gar 'degs pa'i tshul gyis bsnams pa de snying gar yang yang 'phen zhing 'dzin pa'o// khams gsum pa ji snyed pa thams cad ces bya ba ni/ phyogs bcu na gnas pa'i 'jig rten pa'i 'khor lo ri rab ri'i rtse mo gang na ba der bkug pa der gzigs nas de bzhin gshegs pa thams cad kyi bstan pa dang / de bzhin gshegs pa thams cad kyi bka' yang nyon cig ces bya ba de nyid gsungs pa bka' nyon cig ces bya ba ni nan tan du bya ba'o// kun mkhyen ye shes thob pa'i phyir ni bla na med pa yang dag par rdzogs pa'i byang chub thob pa'i don du'o// byed pa po zhes bya ba ni sprul pa'o// 'jigs pa po zhes bya ba ni 'jigs par byed pa'o// 'byung po thams cad kyi dbang po zhes bya ba ni 'byung bas na 'byung po ste/ de dag thams cad kyi dbang phyug ni mnga' bdag go// lha rnams shin tu gnon par byed pa'i lha ni lha'o// de nyid lha chen po yin no// gnod sbyin khyod kyi ngag de nga ci'i phyir nyan zhes bya ba ni khro bo lha chen po yin pa'i phyir/ khyod pas rdzu 'phrul che na khyod kyi ngag khro bos ci'i phyir nyan te/ mi nyan no zhes bya ba'i don to// chen po yang yin la gtum zhing khro ba yang yin pas na khro zhing gtum pa chen po ste/ de'i dngos po ni khro zhing gtum pa chen po'o// de nyid 'jigs pa chen po'i gzugs dang ldan pas rab tu 'jigs pa'i gzugs su gyur pa ni/ rab tu 'jigs pa'i gzugs so// 'bar ba yin la chen po yin pas na 'bar ba chen po ste nam mkha' khyab pa'o// de gyen du gtong bas na gtong zhing ngo // dgod pas na dgod pa ste/ chen po yang yin la ma rungs pa rtag tu dgod pa yang yin pas na/ ma rungs pa chen pos rtag tu dgod pa'o// kye lus srul po'o zhes bya ba ni mi'i sha za ba la sogs pa'i ro langs so// de bzhin gshegs pa thams cad kyi thugs ni thugs rje chen po'o// de las byung bas na skyed pa'o// rdo rje chen po'i dam tshig ni rdo rje yang yin la chen po yang de yin pas na/ rdo rje chen po de'i dam tshig ste/ rdo rje chen po'i dam tshig go// de gang yin zhe na/ khro bo gnod mdzes kyi lus so// lha chen po la sogs pa'i 'jig rten gsum gyi 'khor lo thams cad kha dog tu bstan nas/ zhabs kyis gnon pa'i rdo rje hUM mdzad kyi sku de ni rdo rje chen po'i dam tshig ces bshad do// mkhyen bzhin du zhes bya ba ni nyid kyi gsung gis mi 'jigs pa stsol bar mdzad pa'o// ma bsad cig ces bya ba ni/ gsod pa'i ltung ba ste/ gsod par ma byed cig ces bya ba'i don to// sangs rgyas dang / chos dang / dge 'dun dang phyag rgya'i tshogs dang bcas pa zhes bya ba ni/ gzhal du med pa'i de bzhin gshegs pa rnams dang / de'i chos dang dge 'dun zhes bya ba'i don to// de bzhin gshegs pa thams cad ni byang chub chen po'i rang bzhin yin pa'i phyir/ longs spyod rdzogs pa dang sprul pa'i sku'i ngo bos bdag po yin pas na/ de dag de'i bdag por gyur pa'i phyir ro// 'di nyid rgyu yin pa'i phyir de bzhin gshegs pa thams cad kyi yab bo// de bzhin gshegs pa thams cad kyi bkas rang gi rigs thams cad bskyed pa dang / gdug pa thams cad 'dul bar byed pas na bka' bzhin byed pa'o// rdo rje rgyal po la sogs pa rnams la sngar bskyed pas na/ de bzhin gshegs pa'i thu bo'o// sems can thams cad 'dul ba zhes bya ba ni/ gdug cing gtum pa'i sems can thams cad 'dul bas na 'dul byed do// lam ngan pa las bzlog nas lam bzang po la rab tu 'jog pa'i 'bras bu de nyid kyi rgyu de las bzlog pa'i dngos po ni sems can thams cad gdul bar bya ba'i don gyi phyir ro// de nas khro bo'i rgyal por dbang bskur ro// sdig pa can gyi sems can rnams sbyang ba'i phyir zhes bya ba ni 'dod chags dang zhe sdang dang gti mug med par snga nas mkhyen pa'i stobs kyis sdig pa rnams yongs su spangs shing zad pa yin no// de ltar khyab 'jug la sogs pa'i 'jig rten pa rnams gdul ba'i phyir 'khor la bka' stsal pa de'i rjes su 'jug pa gsungs pa ni/ de nas zhes bya ba la sogs pa gsungs pa'o// dbang phyug chen po de gso bar bka' stsal pa de'i rjes su 'jug pa dang / yongs su sbyong ba'i phyir zhabs 'og tu dgug pa gsungs pa ni rkang pas dgug pa'i khro bo'i phyag na lcags kyu yin par shes par bya'o// da ni de nas phyag na rdo rje zhes bya ba la sogs pa dang / dbang phyug chen po yongs su sbyong ba'i phyir dang / tshar gcod par bka' stsal pa dang / de'i rjes su 'jug pa ni/ de nas bcom ldan 'das kyis lha chen po la thugs rje chen po bskyed de zhes bya ba la sogs pa smos so// dbang phyug chen po la dbab pa dang / sdug bsngal kun zhi ba dang / bla na med pa'i bde ba dang / yid bde ba myong bar byas nas/ bla na med pa'i byang chub thob pa ni/ bla na med pa grub pa'i dbang bskur ba zhes bya ba la sogs pa smos te/ de la bla na med pa'i dngos grub ni sangs rgyas yin pa'i phyir/ de'i don du dbang bskur ba ni bla na med pa grub pa'i dbang bskur ba'o// ting nge 'dzin stong pa nyid dang / mtshan ma med pa dang smon pa med pa la sogs pa'o// rnam par thar pa ni brgyad do// gzungs ni tshig dang don rtog pa dang sngags so// ye shes ni rnam par snang mdzad la sogs pa'i'o// mngon par shes pa drug go// bla na med pa'i grub pa'i dbang bskur ba dang / ting nge 'dzin dang / rnam par thar pa dang / gzungs dang / ye shes dang / rnam par shes pa ni bla na med pa bsgrub pa'i dbang bskur ba'i ting nge 'dzin gyi rnam par thar pa'i gzungs kyi ye shes kyi mngon par shes pa de thob nas/ de bzhin gshegs pa nyid du 'grub pa'i bar du gyur to// de nas zhes bya ba ni dbang phyug chen po la phyag na rdo rje'i zhabs kyis reg par gyur pa'i de ma thag pa'o// lha chen po bcom ldan 'das phyag na rdo rje'i zhabs kyi mthil gyis reg pas de bzhin gshegs pa thams cad dang 'brel ba'i ting nge 'dzin dang / gzungs dang / rnam par thar pa'i bde ba myong ste/ ting nge 'dzin ni rdo rje sems dpa' la sogs pa'o// gzungs ni rdo rje dbyings kyi dbang phyug ma la sogs pa'o// rnam par thar pa'i sgo ni stong pa nyid dang mtshan ma med pa la sogs pa'o// myong ste zhes bya ba ni mngon sum gyis rig par gyur pa'o// skye ba gcig gis thogs nas byang chub sems dpar gyur pa des yang dag par rdzogs pa'i byang chub tu sangs rgyas nas ched du brjod pa 'di ched du brjod do// e ma'o zhes bya ba ni ngo mtshar pa'o// ni zhes bya ba ni gang gi phyir gyi don to// ngo mtshar ba gang yin zhe na/ sangs rgyas ye shes ni sangs rgyas rnams kyi ye shes so// bla ma ni mdzes pa'o// bla na med pas na bla na med pa'o// de'i ngo mtshar ba gang yin zhe na/ gang gi phyir/ yi ge'i tshig gis mnan nas su// zhes bya ba smos te mi zad pa dang 'jig pas na yi ge'o// de'i tshig gis de la mnan pa ni phyag na rdo rje'i go 'phang gis mya ngan las 'das pa'i sangs rgyas su gzhag pa de ni 'dir ngo mtshar bar gyur pa yin no// de ni 'di skad ston pa yin te/ don dam par na bdag ni 'dir gzugs kyi sku'i ngo bor phyag na rdo rje'i zhabs kyis mnan du yod pa ma yin gyi/ 'on kyang byang chub sems kyi mtshan nyid kyi yi ge'i tshig de rtogs pas gzung ba dang 'dzin pa'i rnam par rtog pa thams cad bcom nas gdul bar bya ba spangs su zin kyang gzugs kyi sku'i rang bzhin gyi zhabs kyi 'og tu mnan pa 'di ni ngo mtshar ba'o snyam du sems so// de nas byang chub sems dpa' sems dpa' chen po phyag na rdo rje zhes bya ba la sogs pas/ 'jig rten gsum gyi 'khor lo thams cad dkyil 'khor du bcug nas dbang bskur zhing bka' stsal pa la sbyor ba ni/ byang chub sems ni rim bzhin du// zhes bya ba smos te/ dus 'di nas bzung nas/ snying po byang chub la mthar thug gi bar du byang chub tu sems bskyed par bgyi ste/ ji ltar dus gsum mgon po rnams// rdzogs pa'i byang chub nges mdzad pa// byang chub sems ni bla na med// dam pa bdag gis bskyed par bgyi/ zhes bya bas byang chub tu sems bskyed par bya'o// rim pa ji lta ba bzhin du sbyin pa dang tshul khrims la sogs pa/ ji ltar nus par byang chub chen po thob pa'i rgyur gyur pa/ yongs su sbyong ba dang / 'bad pa dang / sems rtse gcig pas de ltar byang chub kyi sems yang dag par bskyed par bgyi'o// de nas gzhan yang bcom ldan 'das phyag na rdo rje la sogs pa de rnams bzhugs pa'i phyir/ dam tshig chen po'i phyag rgya thams cad kyi thun mong bar khro bo ste/ ti rIn+ti ri'i phyag rgyal dam tshig chen po zhes brjod do// bcing ba byas zhes bya ba ni brjod cing bcing ba'o// dam tshig chen po'i phyag rgya'i snying po 'chang par 'gyur ba 'di brjod cing bcing bar bya'o// lag tu bab ces bya ba ni lag pa gnyis la bab pa ste/ dbab pa ni snga ma bzhin no// des 'chad par 'gyur pa'i slob ma gzhug pa'i cho gas thams cad bcom ldan 'das kyis rab tu bcug pa yin no// de ltar tshul bzhin du btsud nas dkyil 'khor chen po thams cad kyi go rims bzhin du bstan te/ rdo rje lcags kyu nas brtsams nas rnam par snang mdzad la mthar thug gi bar du bstan to// rdo rje rin po che'i dbang bskur nas zhes bya ba ni/ rdo rje rin chen gyi phyag rgyas cod pan gyi dbang bskur nas/ sems can gyi don ji snyed pa la bkod do// 'di skad ston pa yin te/ phyag bzhi sngon du 'gro ba 'jug pa'i cho gas dbab pa byas la me tog dor nas/ phreng ba'i dbang bskur ba byin la gdong g.yogs bkrol te/ rdo rje lcags kyu nas brtsams nas dkyil 'khor bstan zhing dbab pa nye bar bsdu ba byas nas/ chu'i dbang bskur ba dang / rdo rje rin chen gyi phyag rgyas rin po che'i cod pan gyi dbang bskur ba de dag thams cad kyang de rnams la rdo rjes mtshan pa'i mdung rtse gsum pa la sogs pa dang / rdo rje rtse gsum pa la/ oM badzra a b+hi Shany+tsi sarba ta thA ga ta badzra d+hA t+'+wi badzra pA Ni hi ha ha ha ha zhes pa'i sngags 'dis sbyin par bya'o// de nas de rnams la ming gi dbang bskur bar bya'o// de nas 'jig rten gsum gyi bdag po thams cad kyi ming rnams yin no zhes bya ba ni/ gsal bar bshad par bya zhes bya ba'i don to// dbang phyug chen po dang / khyab 'jug dang / tshangs pa dang / dbang po ni ji ltar grags pa kho na'o// sgra gzhon nu ni gdong drug go// bdud rtsi 'khyil pa ni nyi ma'o// dbyig pa chen po ni spen pa'o// ser smug ni mig dmar ro// sogs pa smos pa ni gza' lag la sogs pa gza' dang / nye ba'i gza' rnams shes par bya'o// sbrang rtsis myos pa ni stobs bzangs so// sbrang rtsir byed pa ni dpyid do// rgyal ba ni 'dod pa'i lha'o// rgyal bar byed pa ni ral gri 'chang ba'o// tshogs kyi bdag po ni pa ba sangs so// sogs pa'i sgra ni me tog gi so la sogs pa'o// mdzod skyong ni nor sbyin no// gzhan dag ni sa'i lha ste/ tsu li ka zhes bya ba'i tshogs kyi bdag po zhes zer ro// de ni rgyal po'i btsun mo la sogs pa lha mo rnams kyi ming la u ma ni khro bo rdo rje me zhes bya ba la sogs pa smos te/ de la u ma ni lha chen po'i chung ma'o// rug ma ni khyab 'jug gi chung ma'o// gdong drug ma ni gdong drug gi'o// tshangs ma ni tshangs pa'i'o// dbang mo ni brgya byin gyi'o// mi 'ching ba ni nyi ma'i'o// ro hi ni zla ba'i'o// dbyug pa 'dzin ma ni spen pa'i'o// skye ba 'phrogs ma ni mig dmar gyi'o// gsod ma ni stobs bzangs kyi'o// za ba ma ni dpyid kyi'o// 'gro ba ma ni rgyal ba'i'o// dga' ba ma ni 'dod pa'i lha'o// zhi ba ma ni nor sbyin gyi'o// rlung mo ni rlung gi'o// me mo ni me'i'o// ku be+e ra ma ni ku be ra'i'o// phag mo ni phag gi'o// tsa muN+Di ni gshin rje'i'o// sna chen ma ni log 'dren gyi'o// ba ru Na ma ni chu lha'i'o// de nas zhes bya ba ni dbang bskur ba'i de ma thag pa nyid do/ phyag rgya thams cad bcing ba bslabs te zhes bya ba ni lha rang gi phyag rgya bzhi'i ye shes so// rdo rje dam tshig ma'i snying po 'di sbyin no zhes bya ba ni las mi phyed cing mi 'da' ba'i mna'i snying po 'di byin no// rdo rje 'di ni rdo rje che// zhes bya ba ni de ma thag tu bstan pa'o// rang gi lag na gnas pa'i dam tshig gi phyag rgya'i mtshan nyid kyi rdo rje ni/ sangs rgyas kun gyi byin gyis brlabs// zhes bya ba smos te/ khro bo'i rdo rje rtse lnga pa'i gzugs su grub pa'o// des ci zhig byed ce na/ dam tshig 'di las 'das na ni// zhes bya ba smos te/ sngags pa'i bka' las 'das na myur ba nyid du khyed kyi rigs rnams thal bar byed ces bya'o// oM ha na sa ma ya hUM phaT/ ces bya ba ni sngags dang lhan cig tu sngags pas rab tu sbyar bar bya'o// sngags pa dam pa'i bka' las 'das na khyed cag gi rigs rnams rdo rje 'dis mdzad par byed pa de'i phyir/ khyed cag gis de'i bka' bzhin du bya'o// lha la sogs pa dang ma mo'i tshogs kyi thun mong gi mna'i snying po gsungs pa ni/ de nas thun mong gi mna'i snying po lha rnams kyis byin pa/ snying po gzung bar bya ba'i dam tshig gi phyag rgya 'di byin no// rdo rje phyag rgya gnyis bcings te// zhes bya ba ni rdo rje khu tshur gnyis bcings pa'o// mdzub mo'i lcags kyu bcings nas ni// zhes bya ba ni/ mdzub mo gnyis kyi lcags kyu lcags sgrog tu bcings nas g.yas pa dang g.yon pas 'dren par byed pa ni/ lha rnams 'dren pa'i phrin las la sbyor ba 'dis lha chen po nas brgya byin gyi bar du rig pa'i rgyal po rnams rang gi las la nges par sbyar bar bya'o// nges pa des kyang lha rnams bkug nas bka' bzhin byed pa'i phyag rgya'i snying po zhes bya bar gyur te/ lha rnams 'gugs pa dang lha rnams kyi sems dbang du byed pa zhes bya ba'i tha tshig go// rdo rje bcings pa dam byas te// mdzub mo bkug nas rab tu mnan// mthe bong gnyis ka mtshams sbyar bas/ dbus su gnyis ka rab tu mnan// zhes bya ba ni/ rdo rje bcing ba bcings la mdzub mo gnyis ka bsgrengs te bkug nas gzhag pa mthe bo gnyis ka dbus su gnas pa rab tu mnan pa gang yin pa de ni bkug pa'i rtse mo mnan pa'o// rdo rje bcing ba de bcings nas dbus su gnyis ka rab tu mnan pa de nyid kyi mdzub mo gnyis ka'o// ji ltar de mnan par bya zhe na/ mtshams sbyar ba zhes bya ba smos te/ de nyid dbus su sbyar ba zhes bya ba'i ming gis mdzub mo gnyis nye bar byas pa dang sbyar bar byas nas/ mthe bong gnyis po des de bcing bar bya'o// phyag rgya des nyi ma la sogs pa'i khro bo rang gi las la nges par sbyor ba'o// rdo rje phyag rgya gnyis ka yi// mthe'u chung so sor bcings nas ni// zhes bya ba ni rdo rje khu tshur gnyis bcings nas kha steng du bstan te/ mdzub mo dang mthe'u chung gnyis lcags sgrog tu sbrel ba bcings nas bzlog ste bteg nas mgo bor gzhag pa 'dis stobs bzangs la sogs pa tshogs kyi bdag po'i las la sbyor ba'i dam tshig gi phyag rgya'o// rdo rje bsrung ba dam bcings la// zhes bya ba ni/ rdo rje bsdams pa'i rdo rje las kyi mthe'u chung dang mthe bong gi rtse mo sbyar la/ de nyid kyi mdzub mo sbyar ba brkyang nas/ snying gar gzhag pa de ni rdo rje bsrung ba dam du bcings pa'o// rdo rje bsdams pa des mnan pas// zhes bya ba ni de nyid rdo rje bsrung ba'i phyag rgya'i gzugs kyi rdo rje bcing bar 'dod pa yin no// de nyid snying ga'i phyogs su mnan pa ni/ nor sbyin la sogs pa'i pho nya de dag las la nges par sbyor ba'i dam tshig gi phyag rgya'o// rdo rje phyag rgya gnyis bcings te/ zhes bya ba ni/ rdo rje khu tshur gnyis bcings te// g.yon pa'i rdo rje mdzub mo las// zhes bya ba ni g.yon pa'i rdo rje mdzub mo ni g.yon pa'i rdo rje mdzub mo'i rtse mo'o// mthe'u chung gis sor mo de bsdams nas/ sor mo gcu zhing slar gcus te drag tu bkrol nas snying ga'i phyogs las g.yas phyogs su gcu ba dang / g.yas phyogs nas g.yon phyogs su gcu bar bya'o// 'di skad ston pa yin te/ rdo rje khu tshur gnyis bcings nas g.yon pa'i khu tshur gyi mdzub mo brkyang ba la g.yas pa'i mthe'u chung des bsdams pa gcu zhing slar gcus nas/ drag tu bkrol ba zhes bya ba 'di ni sa la gnas pa'i bran rnams kyi las la nges par sbyor ba'i dam tshig gi phyag rgya'o// rdo rje bcings pa sbrel ba ni// mdzub mo gnyis ni dam par bya// zhes bya ba ni lag pa gnyis ka kha thur du bstan nas/ mdzub mo lu gu rgyud du sbrel nas/ gung mo dang mthe bo gnyis kyi rtse mo sbyar la bskor nas mthe bo gnyis dpral ba'i phyogs su sbyar nas 'dzin pa 'di ni lha mo u ma la sogs pa nas/ rdo rje chu lha'i chung ma'i bar du ma mo'i tshogs rnams sgrub par byed pa/ rdo rje he ru ka'i phyag rgya 'dis de'i las la nges par sbyar bar bya'o// de ltar 'jig rten gsum gyi 'khor lo thams cad dkyil 'khor du bcug pa dang / dbang bskur ba dang / bka' bsgo ba la nges par sbyar ba bstan nas/ da ni 'byung po'i gdon thams cad dgug par dka' stsal nas/ de dgug pa dang / sbyang ba dang / de dag de bzhin du bsad pa la sogs pa bsrung ba ni/ rdo rje lcags kyu gnyis bcings te// snying gar yongs su bskor bar bya// mdzub gnyis lcags kyu phyi rol gyi// dkyil 'khor dgug pa'i mchog yin no// zhes bya ba ni rdo rje khu tshur gnyis bcings te/ de'i mdzub mo gnyis lcags kyur byas nas/ snying ga'i phyogs su yongs su bskor la/ lcags kyu'i rtse mo gnyis rang gi snying gar bzhag ste/ ma rungs pa'i dkyil 'khor 'gugs par bsams pas khro bo rdo rje lcags kyu'i rdo rje hUM zhes bya ba snying ga nas phyung la phyogs bcu nas gdon gyi dkyil 'khor dgug par bya'o// rdo rje khro mdzub legs par ni// sen mo sprad de dkris nas kyang // rtse mo gnyis ni dam sbyar ba// phyag rgya 'di ni ma rungs 'joms// zhes bya ba ni khu tshur gnyis rgyab legs par sbyar la/ mdzub mo gnyis brkyang ste/ sen mo gnyis sprad nas dkris te/ rtse mo gnyis dam por sbyar ba dang / bcom ldan 'das khro bo stobs po che las ma rungs pa'i dkyil 'khor thams cad phye mar mdzad par dgos pa yin no// rdo rje chen po ma rungs pa'i// khro bo chen po 'di gsungs so// zhes bya ba ni bcom ldan 'das khro bo stobs po che/ phyag stong mnga' ba dbu stong mnga' ba ni rdo rje ma rungs pa'i khro bo chen po'o// de ltar 'byung po thams cad 'gugs pa bstan nas/ da ni mkha' 'gro ma la sogs pa'i gdon dgug par bka' stsal nas/ de dgug pa dang rang gi bka' la nges par sbyar ba ni/ de nas bcom ldan 'das phyag na rdo rje zhes bya ba la sogs pa gsungs te/ ma rungs pa thams cad dgug pa'i snying po 'di gsungs so zhes bya ba la/ khro bo chen po rdo rje lcags kyus gdug pa dgug pa'i snying po ni/ ma rungs pa dgug pa'i snying po'o// sems can thams cad 'chi ba'i mtshan ma shes pa'i ye shes kyi phyag rgya'i snying po zhes bya ba ni 'chi ba'i phyag rgya'i mtshan ma ni 'chi ba'i ltas so// de shes pa de'i phyag rgya ston te de'i snying po gsungs pa yin te/ zla ba phyed na 'chi ba gang yin pa de yongs su shes pa yin no zhes bya ba'i tha tshig go// snying gar rdo rje lag ngar gnyis// shin tu dam por bcings nas ni// rdo rje mdzub mo'i rtse mo yis// rang gi mchan khung brud par bya// zhes bya ba ni rang gi snying ga'i phyogs su lag ngar gnyis rdo rje bcings nas shin tu dam por bsdams pa'i rdo rje khu tshur gnyis kyi mdzub mo'i lcags kyu gnyis kyis mtshan khung brud pa 'di ni sems can thams cad kyi snying 'byin pa'i 'chi ba shes pa'i ye shes kyi phyag rgya'o// dga' ba'i sgra bton mchongs rgal te// zhes bya ba ni rab tu dga' ba'i sgra dang bcas pas gar byed pa ni rab tu dga' ba'i sgra bton nas mchongs rgal ba ste gar byed cing mchongs rgal zhes bya ba'i tha tshig go// de ltar rnal 'byor ma dang / mkha' 'gro ma'i gdon rnams 'gugs pa la sogs pa gsungs nas/ da ni rims la sogs pa'i nad thams cad dgug par bka' stsal nas/ de dag dgug pa dang / gzhom pa ni de nas bcom ldan 'das phyag na rdo rje zhes bya ba la sogs pa gsungs pa yin no// rims la sogs pa'i nad thams cad dgug pa'i snying po 'di gsungs so zhes bya ba ni rims la sogs pa thams cad 'gugs pa ni/ bcom ldan 'das spyi bo'i gtsug tor gzhon nu ma spyan gsum ma rtse gsum pa dang / lcags kyu phyag na bsnams pa de'i snying po gsungs pa ni brjod pa'o/ snying po gsungs pa'i rjes thogs la/ bcom ldan 'das spyi gtsug nas phyung nas/ rims la sogs pa'i nad thams cad kyi gnas su song ste/ de rnams des bkug nas ri rab ri'i rtse mo rdo rje nor bu rin po che las byas pa'i khang bu brtsegs pa'i phyi rol du de yis bskor zhing 'khod do// bcom ldan 'das phyag na rdo rjes rang gi las rnam par dag par gyur pa'i ye shes kyi phyag rgya'i snying po 'di gsungs pa ni rims la sogs pa'i nad kyis zin pa'i sems can rnams kyi bdag nyid kyi las ni rang gi las te/ gang gis de dag rims la sogs pas gzir bar gyur pa'o// de rnam par dag par gyur pa ni yongs su zad pa'o// de shes pa ni las rnam par dag par gyur pa'i ye shes de nges pa'o// de rims la sogs pa'i nad kyis gzungs ba rnams la/ spyi bo nas brtsams nas rkang mthil gyi bar du spyi gtsug gi phyag rgya bsgoms pas/ rims dang bral bar 'gyur ro zhes dgongs nas/ bcom ldan 'das phyag na rdo rjes de'i snying po gsungs pa yin no// rdo rje thal mo dam sbyar te/ mdzub mo gnyis ka bkug nas kyang // mthe bo mnyam ste sbyar nas ni// mnan pa 'di ni sdig 'phrog pa// zhes bya ba ni rdo rje thal mo dam du sbyar te/ mdzub mo gnyis bkug nas mthe bong gnyis gdong sbyar ba byas nas/ rdo rje hUM mdzad kyi sbyor ba'i rnal 'byor pas/ spyi gtsug nas brtsams nas/ bsgrub par bya ba'i lus la khro bo spyi gtsug gis gang bar bsams shing sngags dang phyag rgya 'dis bya bas pas myongs bar nges pa'i las kyi nad rnams sel bar 'gyur ro// rdo rje hUM mdzad kyi rnal 'byor pas/ oM badzra karma bi sho d+ha ya/ sarba A pa ra Na shud+d+ha/ sad+d+he nas ma ya hUM/ zhes bya ba'i sngags 'bum bzlas pa'am/ stong phrag bcu bzlas pas 'grub bo// de ltar rims la sogs pa'i nad thams cad dgug pa dang / bka' bsgo ba la sogs pa gsungs nas/ da ni ngan song gsum dgug pa'i phyir bka' bsgo ba dang de dgug cing rnam par sbyang ba ni/ de nas phyag na rdo rje zhes bya ba la sogs pa smos te/ sgrib pa thams cad dang / chod pa dang / las kyi sgrib pa thams cad rnam par sbyang ba'i slad du zhes bya ba ni/ de la sgrib pa thams cad ni nyon mongs pa dang shes bya'i sgrib pa'o// chod pa ni 'dod pa la 'dun pa dang / gnod sems dang / gnyid dang / rmugs pa dang / rgod pa dang / 'gyod pa dang / the tshom du bshad pa'o// las kyi sgrib pa ni mtshams med pa lnga dang / dam pa'i chos spong ba la sogs pa myong bar nges pa'i las rnams te/ sgrib pa thams cad dang / chod pa dang / las kyi sgrib pa de dag thams cad rnam par sbyong ba dang / yongs su zad pa'i slad du'o// bcom ldan 'das rdo rje 'chang bas bdag nyid de bzhin gshegs pa thams cad kyi byin gyis brlabs pas bsgrubs nas/ rdo rje bcing ba dam byas nas// gung mo gnyis ka sbyar nas su// tha ma bzhi yi rtse mo sbyar// sdig pa 'joms par grags pa yin// zhes bya ba smos te/ rdo rje bsdams pa'i mthe bong gnyis dang mthe'u chung gnyis kyi rtse mo sbyar nas phan tshun yang dang yang 'dral ba ni sdig pa dral ba'i phyag rgya ste/ sdig pa thams cad 'joms pa'i phyag rgya 'di bcings pas ngan song gi 'khor lo thams cad bcom pa yin no// ngan song gi sems can de yang tshe 'phos nas/ bcom ldan 'das rnam par snang mdzad kyi zhabs drung du/ byang chub sems dpar gyur nas/ de bzhin du sangs rgyas kyi zhing thams cad kyi 'jig rten gyi khams kyi rdul shin tu phra mo thams cad dang mnyam pa'i sangs rgyas dang byang chub sems dpas yongs su gang zhing // rin po che sna bdun gyi rang bzhin lag mthil ltar mnyam pas ri rab la sogs pa'i snang ba dang bral zhing stong gsum pa'i sangs rgyas kyi zhing dang mnyam pa'i rdo rje hUM mdzad kyi dkyil 'khor du gyur te/ rnam par snang mdzad la sogs pa nas/ rdo rje 'bebs pa'i bar gyi lha'i 'od zer gyi snang bas nyi ma dang zla ba yang mi mngon par gyur nas/ 'gro ba lnga'i snang ba yang nub nas/ rdo rje hUM zhes bya ba la sogs pa'i sngags kyi sgras nam mkha'i khams gang bar gyur to zhes bya ba la sogs pa bshad pa'i rgyud rnams las shes par bya'o// gzhung 'di tsam gyis ni khro bo'i dkyil 'khor gyi rgyal po mchog ces bya ba'i ting nge 'dzin gnyis pa gsungs pa yin no// de nas bcom ldan 'das kyis de bzhin gshegs pa thams cad bsdu bar byin gyis brlab pa'i phyir/ rdo rje se gol gyi mtshan ma mdzad nas/ de bzhin gshegs pa thams cad kyi bsdu ba byin gyis brlab pa'i snying po 'di gsungs so// badzra sa mA dzaH/ de nas skad cig thang cig yud tsam de'i tshe de bzhin gshegs pa thams cad se gol gyi mtshan mas bskul ba dang / 'jig rten gyi khams rab 'byam sprin gyi rgya mtsho ji snyed thams cad nas/ 'jig rten gyi khams thams cad kyi rdul shin tu phra mo dang mnyam pa'i de bzhin gshegs pa byang chub sems dpa'i 'khor gyi dkyil 'khor rdo rje'i rigs chen po'i gzugs dang bcas te/ 'dus nas khang bu brtsegs pa rtse mo rdo rje dang nor bu rin po che las byas pa gang na ba dang / bcom ldan 'das de bzhin gshegs pa rnam par snang mdzad gang na ba der gshegs pa nas/ ched du oM sarba ta thA ga ta pA da ban+d+ha naM ka ro mI zhes brjod do// rang bzhin gyis grub pa'i sngags 'di ci dgar bzlas shing // de bzhin gshegs pa thams cad kyi zhabs la phyag 'tshal nas/ ched du brjod pa 'di ched du brjod do// e ma'o byang chub sems dpa' yi// kun du bzang po'i spyod pa mchog // de bzhin gshegs pa'i 'khor lo yi// dbus nas de bzhin gshegs pa mdzes/ de nas de skad ces gsungs pa dang / phyogs bcu'i 'jig rten gyi khams thams cad nas 'dus pa'i de bzhin gshegs pa thams cad byang chub sems dpa'i 'khor gyi dkyil 'khor dang bcas te/ de bzhin gshegs pa thams cad kyi byin gyi rlabs kyis bcom ldan 'das rnam par snang mdzad kyi thugs su zhugs so// de nas de bzhin gshegs pa thams cad kyi thugs las rang rang gi byang chub sems dpa'i 'khor gyi dkyil 'khor dang bcas te phyung nas/ bcom ldan 'das kyi khang bu brtsegs pa rtse mo rdo rje dang nor bu rin po che las byas pa'i phyogs thams cad kyi dkyil 'khor du gyur nas snyoms par zhugs te/ zhugs nas ched du brjod pa 'di ched du brjod do// e ma'o sangs rgyas thams cad kyi// rgya chen gdod nas skye ba med// rdul phran thams cad ji snyed kyi/ sangs rgyas rnams ni gcig tu gyur// zhes bya ba dang / de nas de bzhin gshegs pa thams cad kyis rdo rje hUM mdzad la dbang bskur bar mdzad nas/ des thams cad dgug pa dang / gzhug pa dang / bcing ba dang / dbang du byas la phyag rgya bzhis rgyas btab ste/ dbang bskur zhing phrin las la nges par sbyar bar bya ba ni/ las kyi rgyal po mchog ces bya ba'i ting nge 'dzin gsum pa yin no// 'jig rten gsum las rnam par rgyal ba'i dkyil 'khor chen po las bshad pa'i dngos grub ni/ 'jig rten gsum las rnam par rgyal ba'i dkyil 'khor chen por dam tshig dang dbang bskur bas bsgrub par bya'o zhes bstan par bya ba'i phyir/ de nas phyag na rdo rje zhes pa la sogs pa gsungs te/ de bzhin gshegs pa thams cad kyi de kho na nyid kyi dngos grub bstan pa'i 'bras bu thob par bgyi ba de'i slad du ma hA maN+Da laM pra be sha ya zhes bya ba ni/ khams gsum rnam par rgyal ba'i dkyil 'khor chen por 'jug pa'o// duSh+ta ro d+han ni ba rA ya pra be+e b+ha zhes bya ba la/ gdug pa ni zhe sdang la sogs pa'i dbang du gyur pa'o// bsam pa ma dag pa ni ma rungs pa ste/ gzhan gyi srog 'phrog pa'o// de ltar gyur pa de dag dkyil 'khor chen por zhugs nas sdig pa'i dbang du gyur pa rnams dang bral ba yin no// pra mo k+Sha ya/ dur dr-iSh+Tha par+ya pan na ma zhes bya ba ni/ gang log par lta ba can gang yin pa de ni lta ba ngan par zhugs pa'o// des kyang dkyil 'khor du zhugs pa dang // dbab pa'i ye shes bskyed pas yang dag pa'i lta ba la sbyor ba ni so sor grol ba'o// bi sho d+ha ya bi nA sha ya zhes bya ba ni/ skal ba dang mi ldan pa gang yin pa de rnam par sbyang zhing rnam par 'jig pa ste/ gang dag shi ba nyid rnam par sbyong ngo zhes bya ba'i don to// ha ha ha he he zhes bya ba ni thog ma med pa nas skye ba'i rgyu dang bral ba zhes bya ba'i don to// hUM zhes bya ba ni de bzhin gshegs pa rnams kyi bde ba dang / yid bde ba la zhugs pa dang / bde ba dang yid bde ba'i ngo bo rnal 'byor pa la yang gyur pa'o// bcom ldan 'das sems can gyi khams ma lus shing lus pa med pa zhes bya ba nas/ mi rnams ji ltar bgyi ba de bzhin gshegs pa thams cad kyis bka' stsol cig ces bya ba'i bar du bcom ldan 'das rnam par snang mdzad las dngos su bka' nod pa'i tshig yin no// de nas oM badzra pA Ni ma hA maN+DalaM/ pra be sha ya zhes bya ba nas ha ha ha ha hUM zhes bya ba'i bar ni/ bcom ldan 'das la bka' mnos par bsam par bya'o/ de nas zhes bya ba ni de ma thag pa ste/ bka' mnos pa'i rjes thogs nyid la'o// phyag na rdo rjes yongs su bskyab pa dang 'bras bu thob par bgyi ba'i slad du dkyil 'khor chen po 'di bshad do zhes bya bar sbyar ro// rdo rje chen po dam tshig las byung ba// zhes bya ba ni/ rdo rje yang de yin la chen po yang de yin pas na rdo rje chen po'o// bcom ldan 'das rdo rje sems dpa'i phyag na gnas pa'i rdo rje gang yin pa de nyid dam tshig gi rgyu yin pas de las byung ba ni skyes pa'o// de gang zhig yin zhe na/ 'jig rten gsum las rnam par rgyal ba zhes bya ba'i dkyil 'khor chen po'o// de nas rab tu bshad bya ba// zhes bya ba ni gang gi phyir 'jig rten gsum las rnam par rgyal ba'i dkyil 'khor chen por zhugs pa med na/ gdug cing ma rungs pa lta ba ngan par zhugs pa'i sems can skal ba med pa'i gdug pa 'dul ba la sogs pa'i dngos grub tu mi 'gyur ba'i rgyu de'i phyir/ dkyil 'khor chen po dam pa ste rab tu bshad par bya'o// rdo rje dbyings dang 'dra ba'i zhes bya ba ni/ sprul pa'i khams gsum rnam par rgyal ba'i dkyil 'khor chen po dang 'dra'o// 'jig rten dang 'jig rten las 'das pa'i dngos grub thams cad sgrub pas na/ dngos grub thams cad byed pa'i mchog go// 'di'i ming ci zhe na/ 'jig rten gsum las rgyal zhes bya ba smos te/ 'jig rten gsum ni sa 'og dang / sa stengs dang sa bla'i mtshan nyid can las rgyal ba 'di la mnga' bas na/ khams gsum rnam par rgyal ba'o// dam tshig ni mnga' bar bya ba ma yin pa'o// gdug cing ma rungs pa rnams 'dul ba'i dngos grub sgrub pa nyid kyi rdo rje'o// 'byung ba zhes bya ba ni rdo rje las skyes pa ste/ de nyid kyi phyir 'di rdo rje'i rigs su brjod do// sangs rgyas rnams kyi byang chub ni// sangs rgyas byang chub ste/ de 'byin par byed pa ni 'jug pa'i byang chub tu sems bskyed pa'o// gdug pa ma rungs pa thams cad ji skad bshad pa de dag gis rnam par 'jig par byed pa'o// 'di skad du ston pa yin te/ thog mar bdag dang gnas bsrung ba dang / de nas khrus bya ba dang / yang bdag dang gnas bsrung ba dang / mchod pa rnam pa lnga dang / mchod yon gyi sngags dang / dkyil 'khor sprul pa dang / de la phyag btsal ba sngon du song bas sdom pa gzung ba'i bar du bya ba dang / thal mo sbyar la de nas rdo rje thal mo dang / rdo rje bsdams pa bcing ba dang / de nas bsdams pa dral bar bya ba dang / rdo rje 'bebs pa'i dam tshig gi phyag rgyas bdag nyid la dbab pa dang / tiSh+Tha badzra zhes bya ba la sogs pas dbab pa bsdu ba nye bar bya ba dang / rdo rje khu tshur gyi dam tshig gi phyag rgya bcing ba dang / sdig pa 'dral ba'i phyag rgyas sdig pa dral ba dang / yang dpal rnam par snang mdzad la sogs pa nas/ rdo rje 'bebs pa'i bar gyi dam tshig gi phyag rgya bcings la de'i sngags dang / oM badzra muHzhes bya ba lan gsum brjod la rang gi snying gar rnam par snang mdzad la sogs pa gzhug par bya'o// de ltar phyag rgya gzhug pa byas nas/ skyil mo krung bcas te/ rang gi snying gar zla ba la gnas pa'i rdo rje rtse lnga pa 'bar ba'i dbus su yi ge hUM yid kyis bri bar bya'o// de nyid yid kyis brjod pas chos thams cad bdag med par bsgoms la/ yang yi ge hUM de nyid dang / dbyangs yig bcu drug las gyur pa'i zla ba'i dkyil 'khor bsams la/ de nas de'i steng du yi ge hUM dang / yi ge ka la sogs pa skar ma'i rnam pa lta bu las zla ba'i dkyil 'khor gnyis pa bsams nas yi ge hUM de nyid rdo rje rtse lnga pa 'bar ba stong gsum pa'i sangs rgyas kyi zhing gi tshad dang mnyam par bsam par bya'o// de nas rdo rje'i dbus su yi ge hUM bsams la/ de nyid yid kyis brjod par bya'o// ya tha badzra hUM kAr sta tha badzra ya tha badzra taSh+Ta a haM zhes bya ba bsgoms te/ rdo rje de las rdo rje'i rigs sprul nas/ des sems can thams cad btul ba byas nas/ de thams cad rdo rje la zhugs par bsam par bya'o// de nas badzra satwa a haM zhes yid kyis brjod cing // rdo rje de rdo rje sems dpar bdag nyid bsgoms la/ bsnyems pa dang bcas pas rdo rje gsor zhing slar yang badzra satwa a haM zhes brjod par bya'o// rdo rje sems dpa' de nyid rdo rje hUM mdzad du bskyed cing bsgoms nas/ hUM badzra hUM ka ra a haM zhes bya ba dang / de nas ma hA sa ma ya satwa haM zhes bya ba spyi'i sngags brjod cing // byang chub kyi sems kyi rang bzhin gyi gzugs brnyan gyi bdag nyid/ rdo rje hUM mdzad du bsgoms la/ khams gsum rnam par rgyal ba'i phyag rgya bcings te/ sa ma ya haM zhes bya bas/ rdo rje hUM mdzad kyi sku dang / gsung dang / thugs kyi gsang ba'i rang bzhin bdag yin no zhes bsam par bya'o// khams gsum rnam par rgyal ba'i phyag rgya dang / sa ma ya satwa a d+hi tiSh+Tha swa mAM zhes bya bas snying ga dang / dpral ba dang / lkog ma dang / spyi gtsug tu byin gyis brlab par byas la/ de nas bcom ldan 'das rdo rje hUM mdzad kyi phyag rgya chen po bcing bar bya'o// de nas nam mkha' dang mnyam pa'i sbyor bas rang gi snying gar zhugs te/ stong gsum pa'i sangs rgyas kyi zhing gi tshad dang mnyam pa'i khams gsum rnam par rgyal ba'i dkyil 'khor chen po khro bo rdo rje rgyu'i las kyi phyag rgyas sprul la/ phyag bzhi sngon du 'gro ba la sogs pa nas/ dngos grub kyi rdo rje brtul zhugs kyi bar du bdag nyid 'jug pa'i cho gas zhugs la/ rang gi lus kyi nang na gnas pa'i dkyil 'khor der zhugs par bsam par bya'o// de nas rdo rje hUM mdzad kyi phyag rgya chen po bcings la/ rang gi lus la lha thams cad kyi gnas su sa ma ya a zhes bya bas zla ba'i dkyil 'khor bsam par bya'o// de nas yang nam mkha'i phyogs su lha thams cad kyi gnas su sa ma ya a zhes bya bas zla ba'i dkyil 'khor bsam par byas la/ de nas rang gi gnas su yid kyis rang gi skus gnas te/ de nas rdo rje hUM mdzad kyi phyag rgya chen po bcings nas/ gzhi'i lus la phyi rol du ji skad bshad pa'i zla ba'i dkyil 'khor bsams la/ oM suM b+ha ni suM b+ha hUM/ gr-ih+Na gr-ih+Na hUM/ gr-ih+NA pa ya gr-ih+NA pa ya hUM/ A na ya ho/ b+ha ga bAn badzra hUM paT a zhes bya bas rdo rje 'bar ba bsam mo// de nas badzra u0f85 haM zhes bya bas rdo rje 'bar ba'i nga rgyal bsgoms la/ de nyid badzra hUM ka rou0f85haM zhes bya bas rdo rje hUM mdzad du bsgoms la/ de ltar khro bo rdo rje 'bebs pa'i phyag rgya chen po bcings pa'i bar du byas te/ rang gi sku rang gi gnas su gnas nas/ gzhi'i lus las phyi rol du gyur pa'i zla ba'i dkyil 'khor la gnas te/ oM badzra A be sha ma hAkro d+ha/ A be sha ya sarba sa ma ya hUM/ aHaHzhes bya bas rdo rje dril bu sprul la badzra g+haN+Da ho zhes bya bas dril bu'i nga rgyal bsgom par bya'o// rdo rje dril bu de nyid badzra A be sha kro d+ha haM zhes bya bas khro bo rdo rje 'bebs par bdag nyid bsgom par bya'o// de nas khro bo rdo rje lcags kyus las kyi phyag rgya thams cad dgug pa dang / rdo rje zhags pas rdo rje hUM mdzad la sogs pa mdun na gnas pa'i rdo rje hUM mdzad la sogs pa'i sku la gzhug pa dang / de nyid rdo rje lcags sgrog gis bcings nas/ khro bo rdo rje 'bebs pa'i phyag rgyas dbang du bya ba yin no// de nas rdo rje hUM mdzad kyi dam tshig gi phyag rgya bcings nas/ oM suM b+ha ni suM b+ha hUM/ gr-i h+Na gr-i h+Na hUM/ gr-i h+NA pa ya gr-i h+NA pa ya hUM/ A na ya ho// b+ha ga bAn badzra hUM phaT/ dr-i sh+ya zhes bya bas bcom ldan 'das la lta ba byas nas/ de nyid gzhi'i lus kyi nang du chud pa'i rang gi lus la dzaHhUM baM hoHzhes brjod pas/ dgug pa dang / gzhug pa dang / bcing ba dang / dbang du byas la/ sa ma ya s+t+waM ho zhes bya bas gsal zhing rab tu 'bar bas bskor ba'i 'od kyi dkyil 'khor bskyed nas/ sa ma ya s+t+waM a haM dang / rang gi sngags lan gsum brjod cing bcom ldan 'das rdo rje hUM mdzad dang / bdag nyid lhan cig tha mi dad par bsgom par byas nas/ khro bo rdo rje 'bebs pa'i dam tshig gi phyag rgya bcings la/ gzhi'i lus la yid kyis rang gi gnas su gnas te/ oM badzra A be sha ya sarba sa ma ya hUM/ A be sha dr-i sh+ya zhes bya bas/ mdun na gnas pa'i rdo rje 'bebs pa la bltas te/ de bzhin du gzhug par bya'o// de nas 'od kyi dkyil 'khor de bzhin du bskyed pa dang / sa ma ya s+t+waM a haM/ oM badzra A be+e sha ma hA kro d+ha A be+e sha ya sar+b+ba sa ma ya hUM aHzhes lan gsum gyi bar du brjod cing // rdo rje 'bebs pa dang bdag nyid lhan cig tha mi dad par bsgom par bya'o// de nas rdo rje hUM mdzad la sogs pa'i chos dang / las dang / phyag rgya chen po rnams kyis rgyas btab nas/ yid kyi legs pa'i sbyor ba yis/ dzaHhUM baM hoHsa gzhug par bya/ rdo rje hUM mdzad la sogs pa'i rten dang brten pa'i sku la rnam par snang mdzad la sogs pa'i sangs rgyas thams cad bcug nas/ de nas de la dam tshig gi phyag rgya dang / badzra d+hA tu dr-i sh+ya dzaHhUM baM hoHsa ma ya s+t+waM a haM/ badzra d+hA tu zhes bya ba lan gsum gyi bar du brjod par bya'o// de bzhin gshegs pa thams cad kyi dam tshig gi phyag rgyas bsgrub pa dang / de nas de la chos dang / las dang / phyag rgya chen pos rgyas btab pa rnams ni/ rdo rje dbyings kyi dkyil 'khor chen por bstan zin to// de ltar rdo rje hUM mdzad la sogs pa thams cad dang / de bzhin gshegs pa thams cad la phyag rgya bzhis rgyas btab nas/ khams gsum rnam par rgyal ba'i phyag rgya bcings te/ snying ga dang / mdzod spu dang / lkog ma dang / spyi bor byin gyis brlab par bya'o// de nas snying gar sems ma rdo rje ma'i rdo rje 'bar ba dang / mdzod spur rdo rje rin chen ma'i rdo rje rin po che dang / lkog mar rdo rje chos ma'i rdo rje pad+ma dang / spyi gtsug rdo rje las ma'i sna tshogs rdo rje bskyed par bya'o// de nas sems dpa' rdo rje gtsug tor gyi gtsug tor bskyed la/ de'i steng du gzi brjid phung po bskyed nas/ de bzhin gshegs pa lnga'i cod pan gyis dbang bskur ba dang / rdo rje phreng bas kyang dbang bskur bar bya'o// de la de bzhin gshegs pa lnga'i cod pan gyis dbang bskur bas de bzhin gshegs pa'i rigs su bstan pa dang / oM badzra dz+wa la a na lArka hUM/ a b+hi Shany+tsimAM zhes brjod cing // rdo rje ti rI n+ti ri'i phyag rgya bcings nas/ spyi bo nas brtsams te/ phyogs bzhir rdo rje'i phreng bas dbang bskur/ dpral ba'i steng du bcings pa gnyis su byas nas/ go cha'i phyag rgya bcing bar bya ste/ mnyam pa'i thal mos ji lta ba bzhin mnyes par bya'o// de la rdo rje ti rI n+ti ri 'di yin te/ rdo rje bsdams pa las mthe bong gnyis bsnyams te bsgrengs nas khu tshur spyi bor gzhag par bya'o// de nas bcom ldan 'das la phyag byas la/ sangs rgyas kun gyi rdo rje'i dbang // de ring khyod la bskur bar bya// sangs rgyas thams cad rab bsgrub phyir// rdo rje 'di ni khyod kyis long // oM badzra a d+hi pa ti s+t+waM/ oM badzra pA Ni/ badzra karma ka rod+b+ha ba zhes bya ba'i snying po 'dis dril bu dang bcas pa'i 'bar ba'i rdo rje'i dbang bskur ba blang bar bya'o// de nas rdo rje spyi bor bzhag nas/ ming gi dbang bskur ba dang / dngos grub kyi rdo rje brtul zhugs kyang blangs la/ sgeg mo la sogs pa'i mchod pa'i lha mo brgyad dang / las kyi dkyil 'khor las gsungs pa'i rig ma bcu drug gi mchod pas bdag nyid mchod de/ phyag bzhi byas nas/ de nyid kyis rdo rje gzung ba dang / chos kyi dril bu dkrol ba dang / dam tshig gi phyag rgya chen por byin gyis brlabs nas/ hUM bzhi brjod cing phyag rgya chen po bcings te/ lha thams cad kyi sku dang / gsung dang / thugs rdo rje'i bdag nyid yin no zhes bsam par bya'o// oM badzra At+ma kou0f85haM zhes lan gsum brjod pa dang des sgyu ma lta bur bsams la/ oM swa b+hA ba shud+d+hou0f85haM zhes lan gsum brjod pa dang / sems can thams cad bdag med pa'i mnyam pa nyid du mtshungs par bsams la/ oM sarba sa mou0f85haM zhes lan gsum brjod par bya'o// de ltar rnal 'byor chen po rdzogs par gyur pa yin no// de la gnas kyi nges pa ni 'di yin te/ sgrub pa po'i snying ga'i zla ba'i dkyil 'khor gyi mdun du rdo rje hUM mdzad dang / khro bo rdo rje sems dpa' gnas so// g.yas phyogs su khro bo rdo rje rgyal po'o// g.yon du rdo rje chags pa/ rgyab tu rdo rje legs pa/ dpral bar rdo rje rin chen hUM mdzad dang khro bo rdo rje khro gnyer/ mgo bo'i rgyab tu nyi ma/ phrag pa gnyis su dpa' so'i phreng ba gnyis la bzhad pa/ lkog mar chos kyi hUM mdzad dang khro bo rdo rje chos/ nu ma'i bar du rnon po/ lte bar rdo rje rgyu/ lce la smra ba/ spyi gtsug tu las kyi hUM mdzad dang khro bo rdo rje las/ nam tshang gnyis su srung ba/ kha la gnod sbyin/ rked par rdo rje khu tshur/ khro bo rdo rje sems dpa' dang / rin chen dang / chos dang / las rnams kyi g.yon phyogs su rim pa ji lta ba bzhin sgeg mo la sogs pa gsang ba'i mchod pa rnams so// yang rnal 'byor pa'i mdoms bar du bdug pa ma/ spyi bor me tog ma/ mig gnyis su mar me ma/ snying ga dang nu ma gnyis kyi bar dang / brang du byug pa ma/ brla g.yas par lcags kyu/ brla g.yon par zhags pa/ rje ngar g.yas par lcags sgrog // rje ngar g.yon par khro bo rdo rje 'bebs pa'i gnas yin no// de bzhin gshegs pa ni yan lag thams cad la bzhugs te/ phyag rgya dgrol ba'i dus su rnam par snang mdzad ni spyi gtsug tu dgrol lo// mi bskyod pa ni hUM mdzad kyi gnas su'o// rin chen 'byung ldan ni rin chen hUM mdzad kyi gnas su'o// 'od dpag tu med pa ni chos kyi hUM mdzad kyi gnas su'o// don yod par grub pa ni las kyi hUM mdzad kyi gnas su dgrol bar bya'o// de ltar rnal 'byor chen po rdzogs nas/ bcom ldan 'das rdo rje hUM mdzad kyi phyag rgya chen po bcings te/ yid kyis nam mkha'i phyogs su gnas la/ rlung gi dkyil 'khor la yi ge hUM las 'bar ba'i rdo rje/ rdo rje'i lte ba la yi ge ba bsam par bya'o// de nas rdo rje de las rdo rje 'bar ba'i 'od zer 'khrugs pa/ bskal pa'i me chen po lta bus sangs rgyas kyi zhing thams cad thal bar byas par bsam par bya'o// de nas nam mkha'i phyogs su stong gsum pa'i sangs rgyas kyi zhing gi tshad dang mnyam pa'i yi ge khaM rnam par snang mdzad kyi rang bzhin kha dog dkar po bdud rtsi'i chu rgyun 'dzin pas bsregs pa'i sangs rgyas kyi zhing rnams bkrus nas/ sangs rgyas kyi zhing stong pa de dag thams cad 'o ma can gyi rgya mtsho dang mtshungs par dba' rlabs 'khrugs pa'i phreng ba can gyi bdud rtsi'i rgya mtsho chen po gnas par bsam mo// de nas rgya mtsho chen po de la yi ke raM bkod nas/ de nas yi ge gyi mes rgya mtsho chen po de bskol ba'i lhag mar gyur pa'i yi ge baM las pad+ma chen po pad+ma chung ngu dpag tu med pas bskor bar gyur par bsam par bya'o// yang pad+ma de'i rtsa bar yi ge pra gser gyi mdog can bsams la/ gser gyi rus sbal tshad gzhal du med pa pad+ma thams cad kyi gzhir gyur par bsam par bya'o// yang pad+ma'i lte bar yi ge pra shes rab kyi pha rol tu phyin pa'i rang bzhin bsams la/ nam mkha'i phyogs kyi yi ge kha dkar po rnam par snang mdzad kyi rang bzhin can 'ongs nas/ pad+ma'i lte ba la gnas par bsam par bya'o// de nas pad+ma dang / yi ge pra dang / yi ge khaM gcig tu gyur pa las/ ri'i rgyal po ri rab bskyed par bsam par bya'o// oM dr-i D+ho me b+ha ba/ rak+Sha sarbaM s+'+wa hA zhes bya ba dang / rdo rje bsdams pa brkyang ba sa la reg pas rdo rje'i rang bzhin du byin gyis brlab par bya'o// ri rab kyi steng du rdo rje rgyu'i phyag rgya ji lta bas rtse mo rdo rje dang / nor bu rin po che las byas pa'i khang bu brtsegs pa sprul la/ der a siM a las rnam par snang mdzad kyi gnas su seng ge'i gdan/ hUM gau hUM las mi bskyod pa'i gnas su glang po che'i gdan/ trAM baM trAM las rin chen 'byung ldan gyi gnas su rta'i gdan/ hrIHmiM hrIHlas 'od dpag tu med pa'i gnas su rma bya'i gdan/ aHgaM aHlas don yod grub pa'i gnas su nam mkha' lding gi gdan bsam par bya ba dang / seng ge'i gdan la sogs pa de rnams la yi ge hrIHlas pad+ma de rnams kyi steng du yi ge a las zla ba'i dkyil 'khor bskyed par bya'o// de nas bdag nyid nam mkha'i phyogs nas seng ge'i gdan gyi steng du yid kyis babs te/ ting nge 'dzin rnam gsum bsgom par bya'o// de nas bsdu ba sngon du 'gro ba'i tshog thams cad spyad la/ nyin re zhing thun bzhi'i spyor bas zla ba drug gam/ lo gcig gi bar du khams gsum rnam par rgyal ba'i dkyil 'khor chen po bsgom par bya ba'am/ rnal 'byor chen po tsam byas la// 'chad par 'gyur ba'i phyag rgya bzhi pa'i dkyil 'khor gyi cho gas rang gi snying gar 'jig rten gsum las rnam par rgyal ba'i dkyil 'khor chen po ji srid mngon sum du gyur pa de srid du bsgom par bya ba'am/ bsgom par mi nus pa des ni nyin re zhing rnal 'byor chen po lan cig byas la/ de srid du dkyil 'khor ba thams cad kyi sngags bzlas pa byed pa de srid kyi tshe/ re re zhing bzlas pa'i grangs 'bum rdzogs par bya'o// de nas 'jig rten gsum las rnam par rgyal ba'i dkyil 'khor chen po ting nge 'dzin gsum nas brtsams nas/ zhag bdun gyi bar du bsgom par bya'o// de ltar sngon du bsnyen pa byas nas/ de nas ji skad gsungs pa'i sa sbyang ba dang / sa gzung ba dang / khang pa brtsegs mar chud pa dang / dkyil 'khor gyis gzhi ji skad bshad pa bzhin byas nas/ khrus byas shing gdong dri zhim pos byugs la/ me tog gi phreng ba gdags shing // shin tu sngo ba'i gos kyis stod g.yogs dang / smad g.yogs dang / ze'u ka bcings nas/ dpal rdo rje'i rigs su bshad pa'i cod pan dang / lag gdub dang / rna rgyan dang / dpung rgyan dang / de bzhin gshegs pa'i phreng ba la sogs pa'i rgyan thams cad kyis bdag nyid brgyan par byas la/ sngar bshad pa'i cho ga thams cad rjes su spyad nas/ rnal 'byor chen po nas brtsams te/ sngar bshad pa'i cho gas ri rab kyi bar du bskyed la/ rdo rje rgyu'i las kyi phyag rgyas khams gsum rnam par rgyal ba'i dkyil 'khor chen po de ri rab kyi rtse mor bskyod de/ seng ge'i gdan la sogs pa gdan thams cad bskyed nas/ dkyil 'khor sa'i dbus su sems dpa'i skyil mo krung gis 'dug ste/ deng dus bdag tshe 'bras bu yod// ces bya ba la sogs pas spro ba bskyed par bya'o// de nas yan lag thams cad kyis de bzhin gshegs pa thams cad la phyag 'tshal te/ sangs rgyas thams cad dgongs su gsol// zhes bya ba la sogs pas sangs rgyas thams cad spyan drang bar bya'o// de nas ting nge 'dzin rnam pa gsum bsgoms la rdo rje'i bdag nyid dang / rang bzhin gyis dag pa dang / chos thams cad mnyam pa nyid du bsgom mo// de nas rdo rje hUM mdzad kyi phyag rgya chen po bcings nas/ rdo rje dang dril bu bzung nas/ bcom ldan 'das kyis sems can gyi khams ma lus shing lus pa med pa rnams bskyab pa dang zhes bya ba la sogs pa las/ de bzhin gshegs pa thams cad la dkyil 'khor chen po bri ba'i gnang ba nod pa dang / oM badzra pA Ni ma hA maN+Ta la pra be+e sha ya zhes bya ba nas ha ha ha ha hUM zhes bya ba'i sngags kyis gnang ba byin par bsams te/ 'jig rten gsum las rnam par rgyal ba'i phyag rgya hUM bzhi pas dkyil 'khor de bteg la nam mkhar bkod nas/ de nyid kyis bdag nyid byin gyis brlabs te/ phyag rgya de nyid snying gar bzhag nas/ rdo rje hUM mdzad kyi nga rgyal dang ldan pa'i khro bo'i lta bas dbang ldan gyi phyogs nas brtsams nas bltas pas bgegs med pa'i rjes la/ rang gi rkang pa'i mthil du yi ge a las sna tshogs rdo rje bskyed de/ rlung gi dkyil 'khor nas brtsams te/ rkang pa'i mthil gyi bar du yongs su bzung bas/ ji srid ri rab kyi rtse mo nas/ stong gsum pa'i sangs rgyas kyi zhing gi tshad tsam rdo rje'i rang bzhin du gyur par mos shing bskor ba byas pas rim gyis rkang pa'i sna tshogs rdo rjes sna tshogs rdo rjer byas la/ hUM bzhi pa gdon par bya'o// khro bo'i lta bas phyogs dang / mtshams dang / steng dang / 'og dang dkyil 'khor bcings nas/ rab dang dra ba bya'o// yang hUM zhes brjod cing 'jig rten gyi khams thams cad kyi rdul phra mo dang shin tu phra mo'i de bzhin gshegs pa thams cad kyi thugs ka nas phyung nas/ 'jig rten gyi khams su rdo rje 'bar ba'i 'khrugs pa'i sgra sgrogs pa/ rdo rje sems dpa' la sogs pa'i khro bos hUM zhes bya ba'i sgra 'jigs pas/ lkog ma'i phyogs kun gang ba/ pad+ma'i sdong bu ltar g.yo zhing 'gul ba'i rnal 'byor pas/ rdo rje babs pa'i tshul gyis nam mkha' las babs te/ gar byas la me tog gi thal mos de bzhin gshegs pa thams cad la mchod la/ dkyil 'khor gyi dbus su g.yon brkyang bas 'dug ste/ bskal pa'i me'i phung po ltar 'jigs pa'i khro bo spros pas/ bdud thams cad skrag par bya'o// de nas rnal 'byor pas dga' ba yongs su bsgyur ba'i 'gros kyis shar phyogs su song la g.yon brkyang ba'i gnas pas der 'dug nas/ bgegs thams cad bskrad par bya'o// de nas gnas der gnas nas gnod sbyin gyi 'gros kyis lho phyogs su song la/ de bzhin du bgegs rnams yongs su bskrad par bya'o// de nas gnas der gnas nas g.yas brkyang ba dang / g.yon brkyang ba dag gis nub phyogs su song la/ zlum po'i 'dug stangs bcas nas/ de bzhin du bgegs rnams bskrad par bya'o// de nas gnas de nas nam mkha'i khams ma lus par khyab par gtogs pa'i 'jig rten gyi khams rnams g.yo bar byed pa'i rdo rje'i 'gros kyis byang phyogs su 'gro bar bya'o// de nas g.yas brkyang ba dang / g.yon brkyang ba dang / mthun pa'i rkang stabs dang / zlum po'i 'dug stangs dang / sa ga'i 'dug stangs te/ rnam pa lngas shar phyogs su song la bgegs thams cad bskrad par bya'o// de ltar bgegs thams cad stang stabs rnam pa bzhis bcom par 'gyur ro// ci lta ba'i dkyil 'khor gyi dbus su 'khrul 'khor la sogs pa tha dad pa yang de bzhin du sbyar bar bya'o// de ltar 'khrul 'khor la sogs pas kyang bgegs bcom par 'gyur ro// stang stabs byed pa'i dus su rgyun mi 'chad par hUM zhes bya ba khro bo'i tshig gdon par bya'o// de nas khro bo ti rI n+ti ri'i phyag rgya bcings pa nas brtsams te/ bzhin bzangs langs la de bzhin gshegs pa thams cad la phyag gyis shig // dkyil 'khor chen po mthong bar 'gyur ro zhes bya ba dang / ji skad gsungs pa'i bsrung ba'i cho ga dang / lhag par gnas pa'i cho ga rjes su spyad par bya'o// de nas nyi ma 'char ka'i dus su dkyil 'khor gyi gnas thams cad rdo rje gnod sbyin gyi sngags bzlas pa'i spos chus byugs la/ me tog la sogs pas kyang nye bar mdzes par byas nas/ tshon sngon po dang / ser po dang / dmar po dang / ljang gu dang / dkar po dri zhim pos bsgos pas srad bu so sor kha bsgyur la go rims 'di nyid kyis bzhag nas/ hUM trAM hrIHaHa zhes bya ba rang gi sa bon 'di las byung ba'i thig gi 'od zer gyis mi bskyod pa la sogs pa rang gi phyogs na bzhugs pas yang dag par btang ba dang 'bar ba'i lcags kyus drangs te/ rang gi lag na gnas pa'i srad bu legs par dgang bar bya zhing // a n+yo n+yA nu ga ta/ sarba d+harmA/ pa raspa rA nu pra biSh+Ta sarba d+harmA/ a t+yan+tA nu pra biSh+Ta sarba d+harmA hUM zhes zlos shing bsgril bar bya'o// de nas srad bu de dri zhim pos bsgos te/ gser gyi snod la sogs par bzhag la/ me tog gis mchod de/ rdo rje bsdams pas bzung la thig gi sngags lan brgya rtsa brgyad bzlas par bya'o// de nas rdo rje hUM mdzad la sogs pa bdag po lnga po rnams kyi sngags kyang bzla'o// de nas nam mkha'i phyogs na gnas pa'i dkyil 'khor pa thams cad la mchod pa thams cad kyis yang dag par mchod la phyag bya'o// de la sngags 'dis srad bu bre bar bya'o zhes bya ba ni de ltar bshad ma thag pa'i cho ga 'di yin no zhes bya bar de la zhes bya ba'i sgras ston pa yin no// de'i don ni 'di skad ston pa yin te/ ji skad bshad pa'i cho ga rnams rjes su spyad nas mchod pa thams cad kyis dkyil 'khor yang dag par mchod la phyag byas te/ rnam par snang mdzad kyi phyag rgya chen po bcings la/ phyag na rdo rje'i thugs ka'i rdo rje las grogs po hUM zhes bya ba 'dis khro bo rdo rje las kyi gzugs su dbyung bar bya'o// yang de nyid rdo rje hUM mdzad du gyur pa las/ mig g.yas g.yon gnyis su yi ge dzaHlas zla ba dang nyi ma ser por snang ba bskyed la/ dzaHzhes pa lan gsum brjod pas sgrub pa'i grogs mchog gi lag tu g.yon pa'i rdo rje khu tshur gyis srad bu de btang la/ oM badzra sa ma ya sU tra mA ti kra ma hUM zhes bya ba'i sngags 'dis khams gsum rnam par rgyal ba'i dkyil 'khor chen po'i srad bu bre bar bya'o// gru bzhir bya zhing zhes bya ba nas brtsams nas/ dkyil 'khor phyi rol srad bu bre// zhes bya ba'i bar du sngar bshad zin to// shes rab can gyis de nang du// zhes bya ba ni phyi'i dkyil 'khor de'i nang du yang dkyil 'khor gnyis pa/ zur bzhi pa/ dkyil 'khor gyi cho ga las byung ba bzhin du rdo rje rin po ches brgyan pa/ sgo bzhi pa/ ka ba brgyad dang rta babs bzhis brgyan pa/ rnam par snang mdzad dang / mi bskyod pa dang / rin chen 'byung ldan dang / 'od dpag tu med pa dang / don yod par grub pa'i gnas rnams su rdo rje'i ri mo zlum po bris la/ de la yang zla ba'i dkyil 'khor lnga lnga dang ldan par bya'o// de'i don ni/ rdo rje ka ba'i gnas mchog tu// dkyil 'khor lnga yis brgyan pa ste// zhes gsungs so// de ltar zhes bya ba ni zla ba'i dkyil 'khor rnams la lha thams cad kyi gzugs kyis dkyil 'khor thams cad bri bar bya'o// de skad du yang // sgo rnams skyong bar bzhag nas ni// sgo rnams dbye bar bya ba yin// zhes gsungs pas/ de nas dbus su 'dug nas ni// zhes bya ba ni rdo rje hUM mdzad kyi rnal 'byor pas khro bo ti rI n+ti ri'i phyag rgya bcings te/ de nyid kyis me tog gi phreng ba blangs la/ oM badzra be ga a kra ma hUM zhes bya ba zlos shing // shugs kyis zhugs la/ dkyil 'khor gyi lhag pa dang ma tshang ba nye bar zhi bar bya ba'i phyir yang bltas la/ rdo rje dang dril bu dkrol zhing lan bdun bskor ba byas nas/ de nas dkyil 'khor gyi dbus su 'dug ste/ dkyil 'khor gyi sgo bzhi dbye bar bya'o// de skad du yang // dkyil 'khor mchog ni bris nas ni// khro bo ti rI n+ti ri bcings// yang dag lta ba byas nas ni// lan bdun bar du bskor bar bya// rdo rje dril bu rab dkrol bas// mkhas pas ma tshang yongs su bskang // lhag pa gang yin 'dor mdzad pa// 'grub 'gyur smad par mi bya'o// yid kyis rdo rje ri mo ni// bteg nas kyang ni dbye bar bya// 'khor lo yi ni dbus zhugs nas// rdo rje slob dpon mnyam bzhag nas// rdo rje sgo ni rnam bzhi po// yid kyis su ni dbye bar bya// de nas sgo rnams thams cad du// lcags kyu la sogs las rnams bya// zhes gsungs pa yin no// zla ba'i dkyil 'khor thams cad kyi steng du lha'i gzugs bris nas/ sgo dbye ba la sogs pa bshad nas/ da ni lha dgod pa bshad par bya ste/ gser ram dngul las byas pa'am// sa yang rung ste legs bris la// pha gu gru bzhi byas pa la// sangs rgyas gzugs ni gzhag par bya// zhes bya ba ni/ mngon spyod kyi las kyi dkyil 'khor yin pa de bas na/ rnam par snang mdzad lugs ma'am/ brkos pa'i gzugs sra ba'i gdan la gzhag par bya ste/ dgod par bya ba zhes bya ba'i don to// spyan drang ba'i snying po zhes bya ba ni nam mkha'i phyogs na bzhugs pa bkug ste/ gzugs brnyan dang gcig tu byas nas/ spyan drang ba'i snying pos spyan drang ngo // sangs rgyas spyan sngar rdo rje ni// zhes bya ba ni rnam par snang mdzad kyi shar phyogs kyi cha la/ sems ma rdo rje ma'i gnas su zla ba'i dkyil 'khor gyi steng du 'bar ba'i dbus su hUM satwa badzra dz+wa la maN+Da la hUM phaT ces bya ba brjod cing // nam mkha'i phyogs nas bkug par gzhag par bya'o// de bzhin du thams cad kyang sngags kyis dgug cing gzhag par bya'o// rdo rje dam tshig phyag rgya rnams// zhes bya ba ni/ rdo rje'i rigs thams cad kyi rigs bsdus par gyur pa'i rdo rje dam tshig gi phyag rgya ni dam tshig gi phyag rgya'o// yid kyis ri mo bteg nas ni// zhes bya ba ni/ tshon rtsi'i ri mo bteg ste 'og nas 'dzul bar bsam par bya'o// rdo rje srad bu'am gzhan yang rung // zhes bya ba ni/ tshon rtsi lnga'i skud pa'i ri mo bteg nas/ 'og nas 'dzul bar yang bsam par bya'o// de'i dbus su sems dpa' che// zhes bya ba ni mi bskyod pa'i gnas su'o// rdo rje hUM zhes bya bar 'dus// zhes bya ba ni/ phyag gnyis khams gsum rnam par rgyal ba'i phyag rgya bcing ba'o// mche ba cung zad mngon pa ni mche ba cung zad phyung ba'o// de dag gi mche ba gtsigs pa'i zhal gang la mnga' ba de ni mche ba cung zad gtsigs pa'i zhal mnga' ba'o// khro dang bcas pas 'dzum pa'i zhal// zhes bya ba ni khro ba dang bcas pa ni zhe sdang dang bcas pa'i zhal gang la mnga' ba de ni khro ba dang bcas pas 'dzum pa'i zhal lo// g.yon brkyang tshul du gnas pa ni// zhes bya ba ni/ g.yon brkyang zhing g.yas pa bskum pa ni g.yon brkyang ba yin la/ bzlog pa ni g.yas brkyang ba'o// rkang pa gnyis kyi bar du mtho lnga'i tshad dang ldan par lus tshad kyi nges pa bshad pa ni gnyis ka la yang sbyar bar bya'o// rdo rje khro bo gzhag pa ni// zhes bya ba ni rdo rje rigs kyi khro bo'o// khros pas mche ba phyung ba ste// zhes bya ba ni/ khro bo de mche ba gtsigs pa ni khros pas mche ba phyung ba'o// 'bar ba'i phreng ba 'khrigs pa'i 'od// ces bya ba ni/ 'bar ba can gyi 'bar ba'i phreng ba 'khrigs pa de las 'od 'phro ba de'i 'od ni dkrigs pa'i 'od gang la mnga' ba de ni 'bar ba'i phreng ba dkrigs pa'i 'od mnga' ba'o// der ni rdo rjes dbang bskur ba// zhes bya ba ni/ rin chen 'byung ldan gyi gnas su rdo rje'i rigs kyi dbang bskur ba'i rin chen hUM mdzad do// rdo rje sde ni bri bar bya// zhes bya ba ni/ 'od dpag tu med pa'i gnas su rdo rje sde/ chos kyi gnas su hUM mdzad gzhon nu'i gzugs bri bar bya'o// rdo rje dbab pa bri bar bya// zhes bya ba ni don yod grub pa'i gnas su las kyi hUM mdzad rdo rje las kyi gzugs can ni 'dir rdo rje dbab pa'o// rdo rje dbyings kyi tshul bzhin du// zhes bya ba ni rdo rje dbyings kyi dkyil 'khor chen por rdo rje sgeg mo dang / phreng ba ma dang / glu ma dang / gar ma ji ltar bri ba de bzhin du 'dir bri bar bya'o// dkyil 'khor dam pa'i phyi rol du// zhes bya ba ni phyi'i dkyil 'khor gyi nang de ni dam pa'o// phyi'i dkyil 'khor gyi khyams la ltos pa ni/ phyi rol dkyil 'khor gnas rnams su// phyi yi rdo rje'i rigs rnams so// zhes bya ba ni khyams ni phyi rol la'o// de skad du yang // khyams kyi nang du byams pa la sogs pa dang / khyams la brten nas khyab 'jug la sogs pa bri bar bya zhes gsungs so// 'di snyam du sems te/ rdo rje thig gis yongs su bskor ba ni nang gi dkyil 'khor yin no zhes bya ba de ni mi rigs te/ gsungs pa med pa'i phyir dang / gang dag gis dam pa zhes smos pa dang / 'og nas kyang phyi'i dkyil 'khor zhes smos pa nas/ rdo rje srad bu'i phyi rol la phyi rol zhes gsungs so zhes zer ba de yang bshad ma thag pa nyid kyis spangs pas mi rigs so// 'di skad ston pa yin te/ sgrub pa'i grogs po'i lag tu dzaH// zhes bya bas thig skud gtad la/ oM badzra sa ma ya sU traM mA ti kra ma hUM zhes brjod nas slob dpon kha shar phyogs su bltas la tshangs pa'i thig gdab par bya'o// de nas lho phyogs nas byang du bltas la tshangs pa'i thig gnyis pa gdab par bya'o// de nas me'i phyogs su gnas te/ byang du bltas la shar phyogs kyi thig gdab par bya'o// rlung gi phyogs la gnas la/ lho'i phyogs su bltas te/ nub kyi phyogs kyi thig gdab par bya'o// de nyid du gnas nas shar du bltas te/ byang gi phyogs kyi thig gdab par bya'o// de nas yang me'i phyogs su gnas te/ nub du bltas nas/ lho'i phyogs kyi thig gdab par bya'o// de bzhin du lha'i snam bu dang / kha khyer gyi shar dang / nub dang / byang dang / lho yang snga ma bzhin du thig gdab par bya'o// de nas phyi'i kha khyer la phyi'i rdo rje'i rigs rnams khyams kyi phyed kyi tshad kyi thig btab nas nye ba'i kha khyer du bya'o// slar yang me'i phyogs su 'dug nas/ rlung gi phyogs su bltas te/ mtshams kyi thig gdab par bya'o// de nas bden bral du gnas la/ dbang ldan du bltas te/ yang mtshams kyi thig gdab par bya'o// de la kha khyer spangs pa'i sgo ni brgyad cha'o// lha'i snam bu dang kha khyer ni sgo'i phyed kyi tshad do// sgo khyud dang sgo 'gram ni kha khyer gyi tshad do// de'i phyir sgo khyud dang sgo 'gram ni tshad mnyam pa'o// rta babs ni sgo'i sum 'gyur ro// tshon sna lnga'i sa ni khyams kyi phyed kyi tshad du blta bar bya'o// de ltar phyi'i dkyil 'khor gyi tshad nges par bshad nas/ nang gi dkyil 'khor bshad par bya ste/ phyi'i dkyil 'khor gyi phyed kyi tshad la zur bzhi pa sgo bzhi pa kha khyer gyis yongs su bskor ba rta babs bzhi dang bcas pa/ khya khyer la rdo rje rin po ches brgyan pa/ ka ba brgyad dang ldan pa cha dgu dang ldan pa mnyam par byas nas/ dbus ma'i cha la rnam par snang mdzad kyi dkyil 'khor rdo rje'i phreng bas zlum por bskor bar byas nas/ mi bskyod pa'i gnas su rdo rje hUM mdzad kyi dkyil 'khor/ rin chen 'byung ldan gyi gnas su rin chen hUM mdzad kyi dkyil 'khor/ 'od dpag tu med pa'i gnas su chos kyi hUM mdzad kyi dkyil 'khor/ don yod par grub pa'i gnas su las kyi hUM mdzad kyi dkyil 'khor zlum po rdo rje phreng bas bskor ba'o// de la slob dpon gyis ka ba brgyad kyi thig gdab par bya'o// thog mar lho phyogs su gnas nas byang gi phyogs su bltas te/ shar sgo'i thad ka'i gdung gi thig gdab pa dang / de nas byang gi phyogs su gnas te lhor bltas nas nub kyi sgo'i thad ka'i gdung gi thig gdab pa dang / de nas nub tu gnas te shar du bltas nas byang gi sgo'i thad ka'i gdung gi thig gdab pa dang / de nas shar du gnas te nub tu bltas nas/ lho'i sgo'i thad ka'i gdung gi thig gdab par bya'o// thams cad du slob dpon dang slob ma thig 'dzin pa skor phyogs su 'gro bar bya'o// de skad du yang // phyogs kun mnyam pa nyid dmigs la// mkhas pas dkyil 'khor thig btab ste// shar dang nub dang byang dang lhor// thig bzhi btab pas dkyil 'khor brgyad// ces gsungs so// de nas mig g.yas pa dang g.yon par yi ge hi las nyi ma dang zla bar bskyed de/ kun nas khro bo'i lta bas bltas la sgo rnams bya'o// de ltar tshon gyi rim pa rdzogs nas/ lha rnams dgod par bya ste/ de ltar bcom ldan 'das rnam par snang mdzad ni zhal bzhi pa zla ba'i mdog can/ rin po che'i cod pan dang / dar dpyangs kyis dbang bskur ba/ ji skad bshad pa'i pha gu'i steng du seng ge dang pad+ma'i gdan la/ rdo rje skyil mo krung gis bzhugs pa/ phyag gnyis kyis byang chub mchog gi phyag rgya bcings pas rdo rje rtse lnga pa bsnams pa zhal dang po shar du gzigs pa'o// rdo rje sems ma la sogs pa yang shes par bya'o// bcom ldan 'das rdo rje hUM mdzad ni mi bskyod pa'i gnas su glang po che'i gdan la u ma khyo shug zhabs kyis mnan pa bri bar bya'o// de'i snying po ni gnyis te/ oM hUM badzra tri shU la/ oM suM b+ha ni suM b+ha badzra bid+ya u t+tam hUM phaT/ ces bya ba dang / oM kro d+ha badzra ag+ne dz+wa la tri shU laM/ ban+d+ha hr-i da yaM badzre Na hUM phaT/ ces bya ba ni u ma'o// de la dbang phyug ni phyag g.yas pas rdo rje rtse gsum pa dang / g.yon pas mdung rtse gsum pa bsnams pa/ rgyan dang kha dog ni ji ltar grags pa'o// u ma ni gser gyi mdog can/ dbang phyug bzhin du rdo rje rtse gsum pa bsnams pa'o// khro bo rdo rje sems dpa' sku mdog sngon po/ khro bo'i rgyal po ni gser gyi mdog can/ chags pa ni dmar po/ legs pa ni mar gad kyi mdog can/ rin chen hUM mdzad dang / khro bo khro ba gnyer ni gser gyi mdog can/ nyi ma ni nyi ma'i kha dog// dpal ni nam mkha'i mdog can/ bzhad pa ni dkar po/ chos kyi hUM mdzad dang / rdo rje khro bo chos ni dkar dmar/ rnon po ni sngo bsangs/ rgyu ni gser gyi mdog can/ smra ba ni zangs kyi mdog can/ las kyi hUM mdzad dang / khro bo rdo rje las ni sna tshogs pa'i mdog can/ srung ba ni gser gyi mdog can/ gnod sbyin ni kha dog nag po/ khu tshur ni kha dog ser po/ sgeg mo ni sngo ba/ phreng ba ma ser mo/ glu ma dkar dmar/ gar ma sna tshogs pa'i mdog can/ bdug pa ma sngon mo/ me tog ma ser mo/ mar me ma dmar skya/ byug pa ma sna tshogs pa'i mdog can/ phyi'i dkyil 'khor dang / nang gi dkyil 'khor gyi shar sgo'i dbus kyi rdo rje lcags kyu dag ni sngon po/ phyi dang nang gi dkyil 'khor gyi lho'i sgo'i rdo rje zhags pa ni ser po/ phyi dang nang gi dkyil 'khor gyi nub sgo'i rdo rje lcags sgrog ma dag ni dmar skya/ phyi dang nang gi dkyil 'khor gyi byang gi sgo'i dbus kyi rdo rje 'bebs pa dag ni sna tshogs pa'i mdog can bri bar bya'o// shar phyogs kyi khyams kyi nang du byams pa la sogs pa bskal pa bzang po'i byang chub sems dpa' nyis brgya bzhi bcu rtsa dgu po rdo rje rtse lnga pa 'bar ba bsnams pa/ lho phyogs kyi chal rdo rje rin po che bsnams pa/ nub phyogs su rdo rje pad+ma bsnams pa/ byang phyogs su sna tshogs rdo rje bsnams pa nyis brgya bzhi bcu rtsa dgu bskal pa bzang po'i byang chub sems dpa' bri bar bya'o// rdo rje sems dpa' la sogs pa nas/ bskal pa bzang po'i mthar thug pa de dag thams cad g.yon brkyang pa'i rnams pas gnas pa/ g.yon pa snying gar khro bo'i khu tshur gyis sdigs mdzub mdzad pa/ g.yas pas khro bo'i khu tshur gyis rang gi mtshan ma bsnams nas tsham dam mdzad pa'o// sgeg mo la sogs pa gsang ba'i mchod pa'i lha mo brgyad kyang g.yon brkyang ba'i gnas pas rdo rje dbyings kyi dkyil 'khor chen po'i tshul gyis bzhugs pa yin no// de la byams pa la sogs pa'i rig pa ni/ oM sar+b+ba saM skA ra pa ri shud+d+ha d+ha rma te ga ga nas mung+ga te/ ma hA na ya pa ri bA re swA hA/ de nas khyab 'jug la sogs pa chu lha'i mthar thug pa chung ma dang bcas pa ni nye ba'i khyams la bzhon pa dang bcas pa/ phyag g.yas na rdo rje rtse gsum pa bsnams pa/ g.yon na rang gi mtshan ma 'chang ba rang gi snying po'i rig pas bri bar bya'o// de nas shar phyogs su sgyu ma rdo rje dang / rdo rje dril bu dang / thub pa rdo rje dang / rdo rje mtshon cha rnams rang gi chung ma dang bcas pa bri bar bya'o/ lho phyogs su bdud rtsi 'khyil pa dang / rdo rje 'od dang / rdo rje dbyig dang / rdo rje ser skya'o// nub phyogs su rdo rje myos pa dang / rdo rje phreng ba dang / rdo rje dbang po dang / rdo rje rgyal bar byed pa dang / rdo rje gtun shing dang / rdo rje me dang / rdo rje thob dang / rdo rje rlung dang / rdo rje 'jigs pa'o// byang phyogs dang nye ba'i khyams la rdo rje lcags kyu dang / rdo rje dus dang / rdo rje bgegs kyi gtso bo dang / klu rdo rje ste/ chung ma dang bcas pa bri bar bya'o// nye ba'i khyams de'i me'i phyogs su lha mo 'jigs ma dang / bden bral du lha mo dpal mo dang / rlung du dbyangs can ma dang / dbang ldan du dka' bzlog ma bri bar bya'o// de la khyab 'jug la sogs pa nas/ dka' bzlog ma'i snying po'i sngags ni 'di yin te/ oM badzra tsakra hUM/ oM badzra he me ts+tshin+da tsa kre Na badzre Ni hUM phaT/ oM badzra g+han+Di hUM/ oM badzra kau mA ri shI g+h+raM A be sha ya/ g+haN+Da shab+de na badzra pA Ni prI ye badzra sa ma ya ma nu smA ra ra Na ra Na hUM phaT/ oM badzra daN+Da kaSh+Tha hUM/ oM badzra shAn+ti dza pa dza pa a k+Sha ma mA ya sar+b+ba na mA ra ya shAn+ti dr-i sh+ya hUM phaT/ oM badzra a yu d+ha hUM phaT/ oM badzra muSh+Ti ha na ha na badzre Na bin+d+ha bin+d+ha pI Da ya pI Da ya/ sar+b+baduSh+Ta hr-i da ya ni/ oM suM b+ha ni su b+ha hUM phaT/ oM pra dz+wA li ta dIp+ta badzra hUM/ oM badzra a mr-i ta sar+b+ba du Sh+Tan gri h+Na ba n+d+ha ha na da ha pa tsa bi d+h+wan+sa ya bi nA sha ya ts+tshin+d+ha b+hin+da b+hasmiM ku ru mur+d+ha nAM ta Da ya badzra Na ye ke ci taM/ a mu ka s+ya bi b+h+naM bi nA ya ka s+t+waM d+ha ma ya dIb+ta kro d+ha badzri Ni hUM phaT/ oM badzra sau mya hUM phaT/ oM badzra kan+ti mA ra ya sau mya d+hU pe bra dIp+ta rA ge na shI g+h+raM s+pho Ta ya hr-i da yaM/ badzra d+ha ra sa t+ye na ma d+h+ya dz+yod sna ka rA le shi ta ra shim badzri Ni hUM phaT/ oM badzra daN+Da hUM phaT/ oM badzra daN+Da yang g+hA ta na ya hUM phaT/ oM badzra bi kr-i ta hUM/ oM badzra me kha li kha na kha na shab+de na ba shi ku du tri shU la mA ra ya b+hi Sha Ni hUM phaT/ oM badzra ma de hUM/ oM badzra bi la sa ye hUM/ ts+tshin+da A sa ni b+han+di badzre Na mA ra ya ud+mA da ya pi ba pi bahUM phaT/ oM badzra mA la hUM/ oM badzra a sha na b+ha k+Sha ya sarba du Sh+Ta badzra da sha ni sha k+t+ri d+ha ra Ni ma nu Sha mAn+sa A ha re/ na ra ru d+hi ru a sa ba pri ye madz+dza ba sa nu le pa na ba li bta g+ha te/ A na ya sar+b+ba d+ha n+ya d+ha n+ya hi ra N+d+ya su pa a dI ni saM kra ma ya ba ra de b+hak+Shi Ni hUM phaT/ oM badzra ba she A na ya ba shi ku ru sarba s+t+ri ya sarba pu ru ShA dA si ku ru kung d+ha ma pra sA d+ha ya bya ba ha re b+h+yo/ bu tA ya bi dza yaM ka ri badzra pA ta ka d+hA ri Ni hUM phaT/ oM badzra a ka si hUM/ oM badzra ba sa ne/ A na ya sar+b+ba ba twaM/ an+na pA nA dI t+yu pa ka ra NA ni shI g+h+riM bshi ku rban i daM me pra yats+tsha A be sha sat+yaM ka ta ya badzra ko Sha d+ha ri Ni hUM phaT/ oM badzra mu sa la hUM phaT/ oM badzra du Sh+Ti A na yaM sar+b+ba maN+DalaM/ pra be sha ya ban+d+ha ya sar+b+ba kar+m+ma Ni me ku ru shI g+h+raM la g+hu T+rA sa ya mAr ya rA pe Ne badzra kha T+wAM ga d+ha ri Ni hUM phaT/ oM badzra pa ta hUM phaT/ oM badzra be ga badzri Ni g+hu g+hu g+hu g+hu shab+de na maN+Da ya bi ka ra bi d+h+wan+sa ya/ badzra pa Ta d+ha ri Ni hUM phaT/ oM badzra dz+wa la hUM/ oM badzra dzra la dz+wa la ya sar+b+ba badzra dz+wa la ya ha ha da ha b+ha smi ku ru hUM phaT/ oM badzra gra ha hUM/ a~M badzra bi ka De pra bi ka Da daMSh+Ta ka rA la b+hi Sha Na bag+t+re shI g+hi gr-i h+Na A be sha ya b+ha k+Sha ya/ ru d+hi ra na pi pa ma hA ya k+Shi Ni badzra ya k+Sha ni badzra pa sha d+ha ri Ni hUM phaT/ a~M badzra A daR+sha hUM/ oM badzra mu khi a na ya badzre daMSh+Ta b+ha ya ni ke pa ta la bA si ni kha kha khA hi khA hi/ sar+b+ba mu khe pra be sha ya s+pho Ta ya s+pho Ta ya/ mA ra Na sar+b+ba du Sh+Tha nAM/ badzri ni sid+d+haM a sid+d+ha ri Ni hUM phaT/ oM badzra ma ra Na hUM/ oM badzra kA li ma hA pre ta rU pi ni ma nu Sha mAn+sa ru d+hi ra prI ye e h+ye hi gr-i h+Na gr-i h+Na b+ha k+Sha ya/ badzra DA ki ni badzra shaM ka le/ sar+b+ba de bag Na ma tri b+hU te hA ra ha ra pra Nan/ a mu ka s+ya ka pA la mA lA laM kra kr-i Ta sar+b+ba kA ye ki ny+tsi ra ya sa/ badzra kha T+wAM ga d+ha ri Ne pre ta ma nu Sha shashi re shI g+h+raM/ A be sha ya pra be sha ya ban+d+ha ya ba shi ku ru mA ra ya badzra rak+sha si hUM hUM hUm hUM phaT/ oM badzra bi h+Na hUM/ oM badzra pu ta ne ma nu Sha mAn+sa ba sa ru d+hi ra mu tra pu risha kle sh+ma shiM g+h+ra na/ kaM re to gar+b+ba ha re n+ya i daM ya hi shI g+h+riM i dam a mu ka s+ya ku ru badzra sho d+ha ni kA d+hA ri Ni sarba ka kar+m+ma ni sarba kar+m+ma me ku ru hUM phaT/ oM badzra ha ra ni hUM/ oM badzra ma ka re gra sa gra sa shI g+h+raM shI g+h+raM pra be sha ya/ ba ta laM b+hak+Sha ya badzra ma ka ra d+h+wa ri Ni hUM phaT/ ces bya bas khyab 'jug la sogs pa nas/ chu lha'i mthar thug pa'i bar du chung ma dang bcas pa rim pa ji lta ba bzhin du snying po dang rig pa rnams su rigs par bya'o// oM sar+b+ba badzra ga mi ni sar+b+ba b+ha k+She/ sA d+ha guh+ya badzri Ni hUM phaT/ ces bya bas 'jigs pa nas brtsams nas dka' bzlog ma'i bar du rig pa yin no/ yang na drag po la sogs pa gdan las lus phyed phyung pa phyir rol gyi rdo rje'i rigs kyi lha rnams bri bar bya'o// de skad du yang rdo rje rtse mo las drag po la sogs pa lha chen po rnams kyi shar phyogs su bdud rtsi 'khyil pa la sogs pa'i khro bo rnams dang / lho'i phyogs su rdo rje myos pa la sogs pa tshogs kyi bdag po rnams dang / rdo rje thob ba la sogs pa'i pho nya rnams nub kyi phyogs su bran gyi tshogs rnams khyams la brten pa byang gi phyogs su bri ba dang / ma mo'i tshogs kyang bri bar bya'o zhes gsungs pas de la the tshom mi bya'o// de kho na nyid bsdus pa'i rgyud chen po 'di nyid las kyang // bcom ldan 'das kyi rtse mo rdo rje dang / nor bu rin po che las byas pa'i khang bu brtsegs pa thams cad du yongs su bskor te gnas pa yin no zhes gsungs pa yin la/ nang gi dkyil 'khor du gnas par ni ma gsungs te/ phyi rol gyi rdo rje'i rigs rnams 'jig rten pa'i lha'i gzugs kyis bri bar bya'o// gdon la sogs pa ni 'dir bshad pa med de/ dkyil 'khor gyi phyi rol du gnas pa rnams la phyi'i rdo rje'i rigs zhes pa'o// phyi rol gyi rdo rje'i rigs kyi sgras gdon la sogs pa gzung ba yin no zhes brjod par nus pa ma yin te/ de rnams kyi phyi rol gyi rdo rje rigs kyi dbang bskur ba rnams kyi dbang bskur ba'i phyir/ khro bo'i rgyal po mchog gi ting nge 'dzin gyi dus su kha cig ni bsad pa dang / kha cig ni ma bas dbar song ba de'i phyir yang bri bar mi bya'o// de la thog mar re zhig drag po'i shar gyi phyogs su glang khyu mchog la zhon pa/ phyag bzhi pa sku mdog dkar po/ nor bu rin po che'i cod pan dang / zla ba phyed pas dbang bskur ba/ g.yas pa'i phyag gcig gis u ma la 'khyud pa/ gnyis pas rdo rje rtse gsum dang bcas pas mchog sbyin pa dang / g.yon pa'i phyag gcig gis mdung rtse gsum pa 'dzin pa dang / gnyis pas ral gri 'dzin pa sbrul gyi mchod phyir thogs 'chang ba/ mgrin pa sngo ba/ oM pa shu pa ti nI la kaN+Tha u ma pri ya swA hA/ zhes bya ba 'di bri bar bya'o// de la phyag rgya ni 'di yin te/ lag pa g.yas pa'i khu tshur bcings nas/ mthe bos mthe'u chung mnan te/ sor mo lhag ma rdo rje'i mtshan nyid du byas te/ srin lag dang mdzub mo gnyis cung zad cig bskums pa ni phyugs bdag gi phyag rgya'o// khyab 'jug ni nam mkha' lding la chibs pa/ mdog nag po phyag bzhi pa/ phyag g.yas pa dag gis dbyug to dang rdo rje 'dzin pa/ g.yon pa dag gis mdung dang 'khor lo 'dzin pa'o// rdo rje gser ni gser gyi mdog can/ gdan dang phyag mtshan ni khyab 'jug yin no// rdo rje dril bu ni rma bya la zhon pa/ mdog dmar po gdong drug pa/ phyag g.yas pa dag gis mdung dang rdo rje 'dzin pa/ g.yon pa dag gis khyim bya dang dril bu 'dzin pa'o// rdo rje gzhon nu ma ni rdo rje dril bu bzhin du shes par bya'o// thub pa rdo rje ni ngang pa la zhon pa/ gser gyi mdog can gdong bzhi pa/ phyag g.yas pa dag gis rdo rje dang bgrang phreng 'dzin pa/ g.yon pa dag gis dbyug// pa dang spyi blugs 'dzin pa'o// rdo rje zhi ba ni tshangs pa bzhin du blta bar bya'o// rdo rje mtshon cha ni glang po che dkar po la zhon pa/ mdog dkar ser g.yas pas 'jig rten las 'das pa'i rdo rje dang / g.yon pas rang gi rdo rje 'dzin pa'o// rdo rje khu tshur ni rdo rje mtshon cha bzhin du blta bar bya'o// khro bo rdo rje 'khyil pa ni/ mdog dmar po rtas drangs pa'i shing rta la zhon pa/ phyag g.yas pas rdo rje dang bcas pa'i pad+ma 'dzin pa/ g.yon pas ni nyi ma'i dkyil 'khor dang bcas pa'i pad+ma 'dzin pa'o// rdo rje bdud rtsi ma ni khro bo rdo rje 'khyil pa bzhin du'o// khro bo rdo rje 'od ni/ mdog dkar po dang pa la zhon pa/ phyag g.yas pa na rdo rje/ g.yon pa na zla ba dang bcas pa'i pad+ma 'dzin pa'o// rdo rje mdangs ma ni khro bo rdo rje 'od bzhin no// khro bo rdo rje dbyug pa ni rus sbal la zhon pa/ mdog sngon po phyag g.yas na rdo rje/ g.yon na dbyig pa 'dzin pa'o// rdo rje dbyig mchog ma ni khro bo rdo rje dbyig pa dang mthun pa'o// khro bo rdo rje ser skya ni ra la zhon pa/ mdog dmar po phyag g.yas na rdo rje bsnams pa/ g.yon na mi mgo bzung nas za zhing gnas pa'o// rdo rje rked bcings ma ni khro bo rdo rje ser skya dang mtshungs so// tshogs kyi bdag po rdo rje myos ma ni mdog dkar po glang po la zhon pa/ phyag g.yas pa na rdo rje bsnams pa/ g.yon na thong gshol bsnams shing bzhugs pa'o// rdo rje 'dzum ma ni rdo rje myos ma dang mtshungs pa las/ khyad par ni 'di yod de g.yon na ral gri 'dzin pa'o// tshogs kyi bdag po rdo rje phreng ba ni/ mdog sngo bsangs khu byug la zhon pa/ phyag g.yas na rdo rje/ g.yon na me tog gi phreng ba 'dzin pa'o// rdo rje za ba mo ni rdo rje phreng ba dang mtshungs pa las khyad par ni 'di yod de g.yon na mdung rtse gcig pa thogs pa'o// rdo rje dbang ni mdog ser skya rtas drangs pa'i shing rta la zhon pa/ phyag g.yas na rdo rje/ g.yon na chu srin gyi rgyal mtshan bsnams pa'o// rdo rje bgo ba ma ni rdo rje dbang po dang mtshungs pa las khyad par ni 'di yod de// 'di ltar mdog dmar po yin no// tshogs kyi bdag po rgyal ba'i rdo rje ni mdog dkar po sbal pa la zhon pa/ g.yas na rdo rje g.yon na ral gri 'dzin pa'o// rdo rje dbang mo ni rgyal ba'i rdo rje dang mtshungs pa'o// pho nya rdo rje thob ni/ mdog ser skya me tog can gyi khyogs la zhon pa/ phyag g.yas na rdo rje 'dzin pa/ g.yon na gtun shing 'dzin pa'o// rdo rje pho nya ma ni rdo rje gtun shing dang mtshungs pa las/ khyad par ni 'di yod do/ 'di ltar lag pa g.yon pa na kha T+rAM ga 'dzin pa'o// pho nya rdo rje rlung ni mdog sngon po ri dgas la zhon pa/ lag pa g.yas na rdo rje/ lag pa g.yon na ba dan bsnams pa'o// rdo rje mgyogs ma ni pho nya rdo rje rlung dang mtshungs pa'o// pho nya rdo rje me ni mdog dkar po ra skyes la zhon pa/ 'od zer gyen du 'bar ba'i rtse mo gsum pa/ lag pa g.yas pa dag na rdo rje dang dgang gzar bsnams pa/ g.yon pa gnyis na shing gi dbyig pa dang ril ba spyi blugs bsnams pa'o// rdo rje 'bar ba mo ni pho nya rdo rje me dang mtshungs pa'o// pho nya rdo rje 'jigs pa ni mdog sngon po ro langs la zhon pa/ phyag g.yas pa na rdo rje/ g.yon pa na pe con bsnams pa'o// rdo rje 'khyor ma ni pho nya rdo rje 'jigs pa dang mtshungs pa las khyad par ni 'di yod de/ phyag g.yon na zhags pa 'dzin pa'o// bran rdo rje lcags kyu ni mdog sngon po/ klu'i rgyal po she sha la zhon pa/ phag gi gdong can phyag g.yas na rdo rje/ g.yon na rdo rje lcags kyu bsnams pa'o// bran mo rdo rje kha ni mdog sngon po skyes pa la zhon pa/ phag gi gdong can phyag g.yas na rdo rje g.yon na ral gri 'dzin pa'o// bran rdo rje dus ni mdog sngon po ma he la zhon pa/ phyag g.yas na rdo rje g.yon na gshin rje'i dbyug pa bsnams pa'o// bran mo rdo rje dus ni mdog nag po ro langs la zhon pa/ phyag g.yas na rdo rje g.yon na kha T+wAM ga bsnams pa'o// bran rdo rje bgegs kyi gtso bo ni mdog ser skya byi ba la zhon pa/ phyag g.yas dag na rdo rje dang dgra sta/ phyag g.yon pa dag na rtse gsum pa dang glang po che'i mche ba bsnams pa/ sbrul gyi mchod phyir thogs 'chang ba'o// bran mo rdo rje rul pa ma ni mdog sngon po/ phyag g.yas na rdo rje/ g.yon na phyags shing bsnams pa byi ba la zhon pa'o// bran klu rdo rje ni mdog ser skya/ rdo rje chu srin la zhon pa sbrul mgo'i gdengs ka brgyad dang ldan pa/ phyag g.yas na rdo rje/ g.yon na sbrul gyi zhags pa bsnams pa'o// bran mo rdo rje chu srin ma ni mdog dkar po chu srin la zhon pa/ gdengs ka brgyad pa phyag g.yas na rdo rje/ phyag g.yon na chu srin gyi rgyal mtshan rdo rjes mtshan pa bsnams pa'o// 'jigs ma ni mdog sngo bsangs phyag g.yas na rdo rje/ g.yon na ral gri dang phub bsnams pa'o// dpal mo ni mdog ser skya/ phyag g.yas na rdo rje g.yon na pad+ma bsnams pa'o// dbyangs can ma ni mdog dkar mo/ phyag g.yas na rdo rje/ phyag g.yon na pi wang bsnams pa'o// dka' bzlog ma ni mdog sngo bsangs seng ge la zhon pa/ phyag g.yas na rdo rje dang 'khor lo bsnams pa/ phyag g.yon pa dag na lden men ti s+ya dang mdung bsnams pa'o// drag po la sogs pa nas chu lha'i mthar thug pa dang / ma mo thams cad kyi lag pa g.yas kyi rdo rje bshad pa ni/ rdo rje rtse gsum par blta bar bya'o// 'jig rten dang 'jig rten las 'das pa'i lha thams cad kyang rnam par snang mdzad la mdun bltas pa bri bar bya'o// de nas zhes bya ba ni de ma thag pa ste bris pa'i rjes thogs la zhes bya ba'i don to// 'jug pa la sogs pa'i cho ga rgyas pa yin no zhes bya ba las/ de la khro bo ti rIn+ti ris 'dir 'jug pa yin te/ des dang po nyid du de bzhin gshegs pa thams cad kyi rdo rje'i rigs su 'jug par bya'o zhes bya ba la sogs pa nas/ dngos grub kyi rdo rje brtul zhugs kyi cho ga rgyas pa'i bar du ni 'jug pa'i cho ga rgyas pa'o// 'jug pa dang por byas pa gang la yod pa ni 'jug pa'i cho ga rgyas pa'o// de la rdo rje slob dpon bdag nyid khro bo ti rI n+ti ri'i phyag rgya bcings te bzhugs shig ces bya ba ni/ de la rdo rje hUM mdzad la sogs pa'i rdo rje khro bo de dag phan tshun mtha' med par gyur pa ni ti rI n+ti ri'o// de mtshon pa'i phyag rgya la ni ti rI n+ti ri zhes gdags te/ rdo rje'i rigs thams cad bsdus pa'i phyag rgya zhes bya ba'i don to// de nyid kyi phyir phyag rgya 'dis 'dir 'jug pa dang / rdo rje'i rigs su lha thams cad sku dang / gsung dang / thugs rdo rje mos pa dang / de'i rang bzhin du rtogs nas mos pa spyod pa'i sa nas bzung ste/ rnam par snang mdzad chen po'i rang bzhin rtogs pa ni/ gsang ba'i 'jug pa'o// phyag rgya bcings nas sngags brjod cing gang gi lus kyi dkyil 'khor du 'jug pa ni phyi'i 'jug pa'o// 'jug pa de dag gis zhugs nas bcom ldan 'das rdo rje hUM mdzad kyi slob dpon du gyur pa des thams cad bya ba yin par blta bar bya'o// de ltar 'jug pa de dag gis zhugs nas ci zhig bya zhe na/ de bzhin gshegs pa thams cad la gsol ba gdab par bya ste zhes bya ba smos te/ ji ltar gsol ba gdab ce na/ bcom ldan 'das de bzhin gshegs pa thams cad kyi khro bo'i dbang du mchis te zhes bya ba ni khro bo'i snyoms par 'jug pa'i gnas zhes bya ba'i don to// des ci zhig byed pa yin zhe na/ tshar gcad par rigs pa rnams ni tshar gcod do zhes bya ba smos te/ gdug cing ma rungs pa tshar gcad par 'os pa rnams tshar gcod pa/ gang chos dang mthun par rjes su gzung ba'i rigs pa rnams ni bsdu ba'i dngos po bzhis rjes su gzung ba'o// de ji ltar bsgrub par bgyi/ bcom ldan 'das kyis bdag la bka' stsal du gsol zhes bya ba ni rgyu mtshan des na/ bcom ldan 'das de bzhin gshegs pa bdag la ji ltar bsgrub par bgyi/ bka' stsal du gsol/ gdug pa rnams gang gis tshar gcad par bgyi/ chos dang mthun pa rnams thabs gang gis rjes su gzung bar bgyi zhes bya ba'i tha tshig go zhes bya ba ni/ de skad du gsol ba 'debs par byed pa'o// khro bo rdo rje ti rIn+ti ri'i phyag rgya snying gar ji lta ba bzhin du bzhag ste zhes bya ba ni dbab pa bdag nyid la dbab pa byas nas/ tiSh+Tha badzra zhes bya ba la sogs pas/ phyag rgya rang gi snying gar dgrol bas dbab pa nye bar bsdu ba bya'o// lcags kyu la sogs pas las byas nas zhes bya ba ni/ bsdu ba byas nas mtshan brgya rtsa brgyad pas bstod do// rdo rje lcags kyu las kyi phyag rgyas sgo dang nye bar bzhag la/ rdo rje zhags pa'i las kyi phyag rgyas sgor gnas pa rab tu bcug nas rdo rje lcags sgrog gi las kyi phyag rgyas bcings te/ khro bo chen po rdo rje 'bebs pa'i las kyi phyag rgyas dbang du byas nas/ yang dam tshig gi phyag rgyas thams cad chings shig dang zhes bya ba ni/ dam tshig gi phyag rgya dang / chos kyi phyag rgya dang / las kyi phyag rgya dang / phyag rgya chen po rnams rnam par snang mdzad nas brtsams nas/ phyi rol gyi rdo rje rigs kyi bar du bcing bar bya'o// dam tshig gi phyag rgya phyag rgya rnam pa bzhi ji ltar yin par shes she na/ de skad du yang rgyud phyi ma las bstan te/ dam tshig phyag rgya mchog bcings pas// las rnams thams cad sgrub pa'o// zhes bya ba de nyid bshad pa yin no// de nas yang gsang ba'i mchod pa bzhi byas nas/ bdug pa la sogs pa'ang de bzhin no// de nas cho ga 'dis rdo rje slob ma chug cig ces bya ba ni slob ma rdo rje hUM mdzad du byas nas/ cho ga 'dis rdo rje slob ma gzhug par bya ste/ 'chad par 'gyur ba'i cho gas sangs rgyas su byed pas so// rang gis zhes bya ba ni rdo rje slob dpon bdag nyid khro bo ti rIn+ti ri'i phyag rgya bcings te/ sngags brjod nas/ slob ma yang snying po 'di dang 'ching du chug cig ces bya ba ni go sla'o// rdo rje dbab pa dam tshig gi phyag rgya zhes bya ba ni/ rdo rje dbyings kyi dkyil 'khor chen por gsungs pa'i rdo rje dbab pa'i dam tshig gi phyag rgyas slob ma la dbab pa bzhin du bya'o// de nas mna'i snying po byin cig ces bya ba ni/ 'jug pa byas pa'i de ma thag pa nyid du de bzhin gshegs pa thams cad kyi rdo rje'i rigs su zhugs kyis/ ngas khyod la rdo rje ye shes bskyed par bya zhes bya ba nas/ khyod dam tshig nyams par gyur ta re zhes bya ba'i bar du brjod par bya'o zhes bya ba'i don to// de nas gdong g.yogs bcings pa bkrol te dkyil 'khor chen po ji lta ba bzhin ston cing zhes bya ba ni/ tiSh+Tha badzra zhes bya ba la sogs pas dbab pa nye bar bsdu ba dang / pra tIts+tsha badzra ho zhes bya bas me tog dor ba dang / oM pra ti gr-ih+Na swa mi mAM satwa ma hA ba la zhes bya bas me tog gi phreng ba bcing ba dang / rdo rje sems dpa' deng khyod kyi// mig 'byed par ni brtson par mdzad// rdo rje mig ni bla na med// de ring nyid du 'byed par byed// ces bya bas gdong g.yogs bcings pa dgrol bar bya ba dang / rdo rje lcags kyu nas brtsams nas/ rnam par snang mdzad kyi mthar thug gi bar du rten dang brten pa'i dkyil 'khor bstan pa'o// des dkyil 'khor mthong bas cir 'gyur zhe na/ sdig pa thams cad las dgrol bar 'gyur ro zhes bya ba smos so// de bzhin gshegs pa thams cad kyi byin gyi rlabs kyis zhes bya ba ni/ dkyil 'khor mthong ba'i stobs kyis sems phul du byung bar gyur te/ de bzhin gshegs pa thams cad kyis byin gyis brlabs pa'i mthus phul du byung ba'i ye shes skyes so zhes bya ba'i tha tshig go// de nas de la rdo rje'i dbang bskur te zhes bya ba la rdo rje hUM mdzad la sogs pa'i gzungs su de byin gyis brlabs nas/ chu'i dbang bskur bas dbang bskur ba dang rdo rje dbyings kyi dbang phyug ma la sogs pa'i phyag rgyas sangs rgyas kyi dbang bskur ba dang / oM badzra dz+wa la a na lArka hUM/ a b+hi Shiny+tsA mi zhes bya ba dang / rdo rje ti rIn+ti ri'i phyag rgya dang ldan pas/ rdo rje phreng ba'i dbang bskur bas dbang bskur bar bya'o// rang gi mtshan ma'i rdo rje rnon po zhes bya ba ni/ lcags sam zangs las byas pa'i rdo rje rtse lnga pa bcom ldan 'das rdo rje hUM mdzad kyi 'bar ba'i rdo rje rnon po de ni rdo rje rigs kyi rang gi mtshan ma de nyid yin no zhes bya ba'i don du bshad do// ji skad du bshad pa'i cho gas nyi ma 'char kar dkyil 'khor thig btab la/ mig g.yas pa dang g.yon par yi ge hi las nyi ma dang zla ba bskyed la/ khro bo'i lta bas kun nas bltas te sgo rnams dbye bar bya'o// oM badzra tsi tra sa ma ya hUM zhes bya bas/ 'di'i phyag rgya dang bcas pas/ tshon sna lnga la lan bdun gyi bar du bzlas la/ yi ge his sbar bar bya'o// yang oM badzra tsi tra sa ma ya hUM zhes brjod cing // rdo rje dril bu bzung ba'i g.yon pa'i khro bo'i khu tshur gyis dbang ldan nas brtsams te/ g.yas phyogs nas bri ba dang / phyi nas ni ci bde bar bya'o// rim pa ni 'di yin te/ sngon po dang / ser po dang / dmar po dang / ljang gu dang / thams cad kyi nang du dkar por bya'o// bcom ldan 'das rnam par snang mdzad kyi sa gzhi ni kha dog dkar po rdo rje hUM mdzad kyi kha dog sngon po/ rin chen 'byung ldan gyi kha dog ser po/ chos kyi hUM mdzad kyi kha dog dmar po/ las kyi hUM mdzad kyi kha dog ljang gu'o// de skad du yang // shar phyogs su ni sngon po che// lhor ni ser po dang ldan pa// nub kyi cha ni dmar po ste// byang ni ljang gu dang ldan pa// dbus kyi cha yi sa nyid ni// shel ltar snang ba bla na med// ces gsungs so// de la rnam par snang mdzad kyi dkyil 'khor zlum po rdo rje'i phreng bas bskor ba byas la/ de la rnam par snang mdzad dang / rdo rje sems ma dang / rin chen ma dang / chos ma dang / rdo rje las ma rnams kyi gdan rnams kyang bri bar bya'i// de ltar rdo rje hUM mdzad kyi dkyil 'khor zlum por byas la/ de la rdo rje hUM mdzad dang / rdo rje sems ma dang / rgyal po dang / chags pa dang / khro bo legs pa rnams kyi gdan yang bri bar bya'o// de bzhin du rin chen hUM mdzad dang / chos kyi hUM mdzad dang / las kyi hUM mdzad kyi dkyil 'khor zlum por byas la/ de rnams la gdan lnga lnga bri bar bya'o// sgeg mo la sogs pa mchod pa rnam pa brgyad kyi gnas rnams su zlum por byas la/ zla ba'i dkyil 'khor lnga lnga byas la/ lhag ma rnams ni zla ba'i dkyil 'khor re re bri bar bya'o// de nas rnam par snang mdzad la sogs pa gdan de rnams la bkod la/ sgeg mo la de las gzhan yang khar dkrol brdung ba'i lha mo bzhis bskor ba dang / glu ma de las gzhan pa'i gling bu ma bzhi dang / phreng ba ma la rang gi gnas su de las gzhan pa rnga zlum brdung ba bzhi dang / gar ma la de las gzhan pa'i rnga rked nyag brdung ba bzhi dang / bdug pa ma la de las gzhan pa'i zangs dung 'bud pa bzhi dang / me tog ma la de las gzhan pa rnga bo che brdung ba bzhi dang / mar me ma la de las gzhan pa rnga dra ba can brdung ba bzhi dang / byug pa ma la de las gzhan pa rnga 'da' ka brdung ba'i lha mo bzhis bskor ba bya ste/ 'khor rnams kyang rang rang gi gnas su bri bar bya'o// de nas brdung ba'i snying po ni 'di yin te/ badzra hUM ha khar dkrol gyi snying po'o// badzra g+hu g+hu rnga zlum gyi snying po'o// badzra hUM oM gling bu 'bud pa'i'o// badzra hUM staM rnga rked nyag brdung ba'i'o// badzra ti ti zangs dung 'bud pa'i'o// badzra Ta Ta ta rnga bo che brdung pa'i'o// badzra ha du ha rnga dra ba can brdung ba'i'o// badzra ha du rnga 'da' ka brdung ba'i ste lhag ma ni bshad zin to// de ltar rten dang brten pa'i dkyil 'khor bris nas/ dgongs ka'i dus su dpal rdo rje hUM mdzad kyi rnal 'byor pas rdo rje khro bo ti rI n+ti ri'i phyag rgya bcings te/ de nyid kyis me tog gi phreng ba blangs la/ rdo rje shugs kyi hUM bzhi brjod cing dkyil 'khor du zhugs la lan bdun bar du bskor ba byas te/ lhag ma dor ba dang ma tshang ba bskang ba'i phyir/ rdo rje dang dril bu dkrol zhing blta bar bya'o// de nas phreng ba de bcom ldan 'das rdo rje hUM mdzad la phul te/ gar bya zhing blangs la yi ge hUM bzhis rang gi mgo la bcing bar bya'o// de nas dkyil 'khor gyi dbus su 'jug ste/ rnal 'byor pas legs par mnyam par byas nas/ oM badzrod g+ha Ta sa ma ya pra be sha ya hUM zhes bya ba'i sngags 'di dang phyag rgya dang ldan pas dkyil 'khor thams cad kyi sgo rnams dbye bar bya'o// de nas rin po che'am/ yang na sa las byas pa'i bum pa rtsa ba mi gnag pa/ mgrin pa ring ba mchu 'phyang ba/ gsus pa che ba/ kha gyed pa/ rin po che dang / sman dang / 'bru thams cad kyis yongs su bkang ba 'bras bu dang bcas pa'i ldum bus kha brgyan pa/ mgrin pa ras bzang pos bcings pa/ khro bo rdo rje srung ba bzlas pa'i skud pa btags pas bsrung ba/ phyi rol kun nas dri zhim pos nye bar byugs pa/ me tog gi phreng ba btags pa/ rdo rje phreng ba rtse lnga pa 'bar ba'i steng du bzhag nas byin gyis brlabs pa/ khro bo rdo rje gnod sbyin lan brgya bzlas pa'i mchod yon phul la/ mchod pa thams cad kyis yang dag par mchod nas/ rdo rje khro bo dam tshig gi phyag rgyas me tog gi lcug ma la de'i sngags brgya rtsa brgyad bzlas la/ de nyid la rdo rje me dang / rdo rje hUM mdzad kyis de bzhin du mchod yon phul nas/ khams gsum rnam par rgyal ba'i phyag rgyas me tog gi lcug ma bzung la bzlas pa bya'o// de nas khro bo ti rIn+ti ri'i phyag rgyas me tog gi lcug ma bzung la/ oM badzra u da ka hUM zhes bya ba'i sngags stong rtsa brgyad bzlas pa slar yang // oM badzra a d+hi pa ti s+t+waM a b+hi Shiny+tsA mi/ dr-i D+ho me b+ha ba dzaHhUM baM hoHphaT/ ces bya ba'i sngags stong rtsa brgyad bzla bar bya'o// de nas bum pa de bcom ldan 'das rdo rje hUM mdzad kyi spyan sngar gzhag par bya zhing bum pa gnyis pa la yi ge hUM bzhi'i sngags bzla zhing 'jug pa'i sgor mngon par phyogs par bzhag ste/ dkyil 'khor du 'jug pa'i dus su khro bo ti rIn+ti ri'i phyag rgya bcings te/ bdag dang slob ma des dbang bskur bar bya'o// khro bo rdo rje ti rIn+ti ri'i phyag rgya bcings la/ dkyil 'khor du 'jug pa dang / dbang bskur ba byas la/ de nas rnam par snang mdzad la sogs pa'i sngags brgya rtsa brgyad bzlas pa'i bum pa dbul zhing bum pa gang ba yang rang gi rig pas dbul bar bya'o// de nas me tog gi shing brgya'am/ ma rnyed na rnam pa bzhi dbul bar bya zhing // mchod pa rnam pa lnga dang / mtshan brgya rtsa brgyad pas bstod cing // mchod pa rnam pa brgyad kyis yang mchod par bya'o// de ltar dkyil 'khor mchod nas gos sngon po la khro bo rdo rje gnod sbyin gyi sngags lan gsum bzlas pa'i bdag nyid la stong g.yogs dang smad g.yogs byas te/ gtsug tor dang gdong g.yogs bcings la/ sngags de nyid dang sgo rnam pa bzhi'i sngags yongs su bzlas pas gdong g.yogs bcings la/ phyag bzhi sngon du 'gro bas sdig pa bshags pa la sogs pa'i cho ga rjes su spyad nas sdom pa gzung bar bya'o// de nas phyi rol na gnas pa'i bum pa'i chus bdag nyid la dbang bskur ba byas te/ bdag nyid la mchod pa bya'o// lag na me tog thogs pa dang / khro bo ti rIrnyi du ri'i phyag rgya bcings te/ sgo bzhi las zhugs nas/ de nyid kyis me tog gi phreng ba blangs te/ de nas bcom ldan 'das bdag ni de bzhin gshegs pa thams cad kyi khro bo'i dbang du mchis te/ tshar gcad par rigs pa rnams ni tshar gcad do// rjes su gzung bar rigs pa rnams ni rjes su bzung nas de ji ltar bsgrub par bgyi/ bcom ldan 'das kyis bdag la bka' stsal du gsol du gsol zhes brjod do// de nas rdo rje'i chu 'thungs la bdag nyid la dbab par bya ste/ g.yon pa'i khro bo'i khu tshur gyis g.yas pa'i rdo rje sems ma dral zhing yi ge aHzhes brjod do// de nas phreng ba de dkyil 'khor chen por dor la/ de nas phreng ba de blangs te rang gi spyi bor bcing bar bya ste/ de nas gdong g.yogs bkrol la/ snga ma bzhin du dkyil 'khor bltas te/ dbab pa nye bar bsdu ba byas nas/ chu'i dbang bskur ba dang / de bzhin gshegs pa lnga'i phyag rgya'i dbang bskur ba dang / rdo rje khro bo ti rI n+ti ri'i phyag rgya'i dbang bskur ba dang / yang dang dbyangs kyi dbang bskur ba dang / de bzhin gshegs pa lnga dang / rdo rje cod pan dang / rdo rje dang bdag po dang ming gi dbang bskur ba'ang blang bar bya ste/ rdo rje thal mo bskor bas bcom ldan 'das la phyag byas te/ me tog la sogs pa'i dbang bskur ba blangs nas/ bcom ldan 'das slob dpon du gyur pas cho ga rgyas pa thams cad rim pa bzhin du bdag la mdzad par bsam par bya'o// de nas/ de nyid kyis ni rdo rje bzung // chos kyi dril bu dkrol bar bya// dam tshig gis ni phyag rgya cher// byin gyis brlabs nas snying po bzlas// zhes bya ba dang / dngos grub kyi rdo rje brtul zhugs kyang blang bar bya'o// me tog dang sgeg mo la sogs pa'i mchod pas bdag nyid la yang dag par mchod la/ bcom ldan 'das la hUM bzhi zhes bya ba'i sngags blang ba dang / phyag rgya bzhi'i ye shes dang / chos kyi 'khor lo bskor ba nas khro bo'i 'khor lo bskor ba'i bar gyi rjes su gnang ba blang ba dang / de nas gzengs bstod pa dang / dbugs dbyung ba blang bar bya'o// de nas bdag la byin gyis brlab pa la sogs pa dang / ji ltar 'dod pa'i bzlas pa bya'o// rdo rje hUM mdzad ni bdag yin no zhes brjod nas/ slar yang rnam par snang mdzad la sogs pa'i phyag rgya chen po bcings te/ rnam par snang mdzad kyi gnas de nyid du/ oM badzra dz+wa la a g+ha pra dIp+ta/ A kaR+Sha ya/ sarba ta thA ga taM ma hA badzra sa ma ya hUM dza a zhes bya ba'i sngags kyis rnam par snang mdzad kyi rdo rje rtse lnga pa bsam par bya'o// de nas badzrou0f85haM zhes bya bas rdo rje'i bdag nyid bsgom par bya'o// de nyid badzra d+hA du ra haM zhes bya bas rnam par snang mdzad bsgom par bya ba nas/ de bzhin du khro bo rdo rje 'bebs pa'i phyag rgya chen po bcings la/ oM badzra A be sha ma hA kro d+ha A be sha sarba sa ma ya hUM aHaHzhes bya bas khro bo rdo rje 'bebs pa'i rang bzhin rdo rje dril bu'i gzugs su bsam par bya'o// de nas dril bu de rdo rje dril bu bdag yin no zhes bsgom par bya'o// yang de/ badzra A be sha kro d+ha haM zhes bya bas khro bo rdo rje 'bebs pa'i gzugs su bsam par bya ste/ de ltar na dkyil 'khor rdo rje sgrub par 'gyur ba'o// de nas yang // rdo rje slob dpon sems dpa' yi// rdo rje lcags kyu bcings nas ni// se gol mang po brdab bgyis pas/ sangs rgyas thams cad bsdu bar bgyi// oM badzra sa ma dzaHdzaHhUM baM hoHzhes bya bas/ de myur du rdo rje khro bo'i/ phyag rgya chen po sgom byed cing // rdo rje sems dpa' rdo rje che// zhes bya ba la sogs pa dang / ming brgya rtsa brgyad dam pa ni// lan cig bar du brjod par bgyi// de nas khro bo rdo rje lcags kyu'i las kyi phyag rgyas dkyil 'khor gyi lha thams cad dgug pa dang / rdo rje zhags pas gzhug pa dang / rdo rje lcags sgrog gis bcing ba dang / khro bo rdo rje 'bebs pa'i las kyi phyag rgyas dbang du byas te/ khro bo rdo rje gnod sbyin gyi las kyi phyag rgyas bskrad pa dang / ra ba dang dra ba yang byas nas/ rdo rje khu tshur gyi las kyi phyag rgyas dkyil 'khor gyi sgo bcings la/ khro bo rdo rje srung ba la sogs pa yang dag par bsrungs te/ yi ge hUM bzhis dkyil 'khor gyi lha rnams la mchod yon phul nas/ rnam par snang mdzad la sogs pa nas/ phyi'i rdo rje rigs kyi mthar thug pa rnams phyag rgya bzhis rgyas btab la/ dbang bskur ba'i phyag rgya rnams kyis dbang bskur bar bya'o// de la rdo rje dbyings su bshad pa'i rdo rje rin chen gyi phyag rgyas rnam par snang mdzad dang / byams pa la sogs pa bskal pa bzang po pa rnams dang / phyi'i rdo rje'i rigs rnams dbang bskur bar bya'o// dpal rdo rje hUM mdzad la sogs pa rdo rje'i rigs chen po rnams sangs rgyas kyi sku lnga'i phyag rgya dang / rdo rje ti rIn+ti ri'i phyag rgyas dbang bskur ro// yang phyag bzhi byas la mchod yon phul nas/ na bza' phul te/ dkyil 'khor pa'i lha thams cad la mchod pa thams cad kyis yang dag par mchod do// de nas bdag nyid chen po yis// gsang ba'i mchod pas mchod nas ni// sangs rgyas dngos grub thob bya'i phyir// sems can don kun gsol ba gdab// ces bya ba yin no// de nas phyi rol du gtor ma byin la/ ci 'dod pa'i bsam pa dang / sbyin sreg gi cho gas sbyin sreg bya ste/ de bzhin gshegs pa thams cad la phyag gis shig ces brjod par bya'o// bdag ming 'di zhes bgyi ba yis/ rdo rje slob dpon dka' thub ches// sems can kun la sman slad du// slob ma rnams ni gzhug par bgyi// 'jig rten gsum las rnam par rgyal ba'i dkyil 'khor chen po 'dir 'jug pa la snod du gyur pa dang / ma gyur pa 'dir brtag mi 'tshal lo zhes bya ba la sogs pa rdo rje dbyings kyi dkyil 'khor chen po bshad zin pa de nyid 'dir brjod par bya'o// de ltar slob dpon gyi las kyi cho ga rgyas par bstan nas/ slob ma rnams gzhug par bya ste/ rdo rje dang dril bu bzung la gos sngon po'i stod g.yogs dang / smad g.yogs dang / ze'u dag bcing ba de bzhin du slob ma la ji skad bshad pa bzhin du gos sngon po'i stod g.yogs dang / smad g.yogs dang / gdong g.yogs bcings nas/ ji skad bshad pa bzhin du phyag bya ba'i cho ga rnam pa bzhi bya ba dang / snga ma bzhin du sdom pa gzung ba don du gnyer bas sdom pa gzung ba dang / oM sar+b+ba yo ga tsit+ta ut+pA da yA mi zhes bya bas slob ma rnams byang chub tu sems bskyed pa dang / lag pa g.yas pa'i rdo rje khu tshur gyis de'i snying ga'i phyogs su rdo rje bzhag pas/ de'i snying la rdo rje rtse lnga pa bskyed par bya ste/ su ra te sa ma ya s+t+waM ho/ badzra sid+d+hi ya thA su khaM zhes brjod do// de nas rdo rje hUM mdzad du byin gyis brlabs la/ me tog la sogs pas mchod de/ me tog gi phreng ba btags la/ gdong dri zhim par byas te/ phyi rol na gnas pa'i bum pa'i chus dbang bskur bar bya ste/ de nas slob dpon bdag nyid khro bo ti rIn+ta ri'i phyag rgya bcings te/ slob ma yang 'ching du bcug la/ oM badzra gr-i h+Na badzra sa ma ya hUM baM zhes bya ba'i snying po 'dis 'ching du gzhug go// de nas slob ma las yon gyi mchog blangs la/ de nas phyag rgya de nyid kyis me tog gi phreng ba 'dzin du bcug ste/ oM badzra sa ma ya pra be sha ya mi zhes bya ba'i snying po 'di dang / rdo rje shugs kyis slob ma dkyil 'khor du gzhug par bya'o// de nas rdo rje lcags kyu'i phyag rgya bcings te/ shar phyogs kyi sgo nas dgug par bya zhing // de nas lho phyogs kyi sgo nas de bzhin du bcug cing rdo rje zhags pas gzhug pa dang / de nas nub phyogs kyi sgo nas de bzhin du bcug la rdo rje lcags sgrog gis bcing ba dang / yang byang phyogs kyi sgo nas de bzhin du bcug la/ khro bo rdo rje 'bebs pa'i phyag rgyas dbang du bya'o// yang shar phyogs kyi sgo nas de bzhin du bcug la/ de nas deng khyod de bzhin gshegs pa thams cad kyi rdo rje'i rigs su zhugs kyi ngas khyod la rdo rje'i ye shes bskyed par byas kyi ye shes gang gis de bzhin gshegs pa thams cad kyi rdo rje'i rigs kyi dngos grub kyang thob na/ dngos grub gzhan lta smos kyang ci dgos te/ de lta bu'i ye shes bskyed par byas kyis khyod kyis dkyil 'khor ma mthong ba rnams la smra bar ma byed cig // khyod dam tshig nyams par gyur ta re/ de nas slob dpon rang nyid kyis khro bo ti ri'i n+ta'i ri'i phyag rgya kha thur du bltas pa dang / gyen du bltas pa bcings la/ slob ma'i spyi bor bzhag ste 'di skad ces brjod par bya'o// 'di ni khyod kyi rdo rje dam tshig yin gyis/ gal te 'ga' zhig la smras na klad pa 'gas par 'gyur ro// de nas dam tshig gi phyag rgya de nyid dang / mna'i snying po 'di lan cig bzlas pa'i chu slob ma de nyid 'thung du bcug la 'di skad ces brjod par bya'o// de la mna'i snying po ni 'di yin te/ rdo rje sems dpa' der khyod kyi// snying la yang dag zhugs par 'gyur// gal te tshul 'di smras na ni// de ma thag tu dral nas gshegs// oM badzra u da ka ThaH/ de nas slob ma la 'di skad ces brjod par bya ste/ deng nas brtsams te/ khyod kyis phyag na rdo rje ni nga yin gyi ngas 'di byos shig ces bsgo ba gang yin pa de bya dgos so// khyod kyis nga la brnyas par ma byed cig // khyod ya nga ba ma spang bar 'chi ba'i dus byas nas/ sems can dmyal bar lhung bar gyur ta re zhes brjod do// de bzhin gshegs pa thams cad kyis byin gyis rlobs la/ rdo rje sems dpa' bdag la dbab par gyur cig ces smros shig ces brjod par bya'o// de nas rdo rje slob dpon gyis myur du khro bo ti rI n+ti ri'i phyag rgya bcings te/ 'di skad ces brjod du gzhug go// 'di ni rdo rje'i dam tshig ste// rdo rje sems dpa' yin par grags// rdo rje ye shes bla med ni// de ring nyid du 'bab par shog // oM badzra A be sha aHzhes bya ba dang / yang g.yon pa'i khro bo'i khu tshur gyis g.yas pa'i sems ma rdo rje ma dral zhing hUM aHaHaHzhes bya ba lan brgya'i bar du brjod par bya'o// yang dril bu dang bcas pas rdo rje 'bebs pa'i dam tshig gi phyag rgya bcings nas/ g.yon pas de'i rkang pa g.yas pa mnan nas/ suM badzra A be+e sha ya hUM suM zhes dbab par bya zhing // de nas de'i lus la bcom ldan 'das rdo rje hUM mdzad gzhug par bya'o// de nas de'i lus la lha'i ye shes skye bar 'gyur ro// de nas phreng ba de pra tI ts+tsha dza hoHzhes bya bas dkyil 'khor chen por dor bar bya'o// de nas phreng ba de oM pra ti gr-ih+Na swa mi mAM satwa ma hA ba la zhes bya ba'i snying pos de'i mgo la bcing bar bya'o// de nas/ oM sems dpa'i rdo rje deng khyod kyi// mig 'byed par ni brtson par mdzad// rdo rje mig ni bla med pa// de ring nyid ni 'byed par shog// ces bya ba 'dis gdong g.yogs dgrol bar bya'o// de nas he badzra pa sh+ya zhes bya bas dkyil 'khor chen po bstan par bya'o// yang khro bo ti ri'+n+ti ri'i phyag rgya bcings te/ tiSh+Tha badzra dr-i D+ho me b+ha ba/ shA sho twa me b+ha ba/ hr-i da yaM me/ a d+hi tiSh+Tha sarba sid+d+hiM me pra yats+tsha hUM ha ha ha ha hoHzhes bya ba'i snying po 'dis/ de nas de'i snying gar dgrol du gzhug par bya'o// de nas phyi'i dkyil 'khor las khru do'i tshad tsam dor la shar gyi phyogs su dbus kyi dkyil 'khor gyi phyed kyi tshad tsam gru bzhi pa nub tu sgo btod pa dkyil 'khor gyi sgo la phyogs pa/ tshon sna lnga sa dkyil 'khor bri bar bya'o// de'i dbus su pad+ma 'dab ma brgyad pa/ de'i steng du rdo rje rtse lnga pa 'bar ba bris la/ mchod pa thams cad kyis yang dag par mchod par bya'o// de'i dbus su glang po'i gdan gyi steng du zla ba'i dkyil 'khor la/ lha chen po dang / u ma bris te/ dar gyis g.yogs nas gzhag par bya'o// glang po che'i gdan gyi steng du bla re bres pa dang / g.yas phyogs su kha dog lnga pa me tog gi phreng bas brgyan pa'i gdan dang / gdugs dkar po rin po che'i tog can/ g.yon du kha dog sna tshogs pa'i ba dan bzhag la/ glang po che'i gdan la khro bo rdo rje gnod sbyin dang / gdugs la hUM mdzad dang / bla re dang ba dan la yi ge oM bzlas par bya'o// de nas slob dpon du dbang bskur bar 'os pa/ rdo rje hUM mdzad du byin gyis brlabs la/ de'i lus la khro bo rdo rje hUM mdzad nas/ rdo rje 'bebs pa'i bar du gnas ji lta ba bzhin du dam tshig gi phyag rgya bkod la slar yang de bzhin gshegs pa thams cad kyang lus la bkod nas/ de glang po'i gdan la g.yon brkyang bas bzhag ste/ mchod yon phul la/ me tog la sogs pa mchod pa thams cad kyis mchod la/ dung dang / rnga bo che dang / zangs dung la sogs pa rnams rol mo'i phyag rgyas byin gyis brlabs nas glu la sogs pa blang zhing brdung bar bya'o// rdo rje sgeg mo la sogs pas yang dag par mchod la/ de nas bum pa gang ba dang / oM badzra aM ku sha ma hA kro d+ha A kaR+Sha ya sar+b+ba sa ma ya hUM dzaH/ oM badzra a b+hi Shiny+tsa zhes bya ba nas/ oM badzra dz+wa la ag+ne pra dIp+ta A kaR+Sha ya sar+b+ba ta thA ga ta ma hA badzra sa ma ya hUM dzaH/ oM badzra a b+hi Shih+tsa zhes bya ba dang / de nas rnam par rgyal ba'i bum pa las/ rdo rje khu tshur gyis chu blangs la dbang bskur zhing 'thung du gzhug pa'i phyir yang sbyin par bya'o// oM badzra a d+hi ba ti s+t+waM a b+hi Shiny+tsa mi dr-i T+ho me b+ha ba dzaH dzaHhUM baM hoHoM hUM phaT/ oM badzra a b+hi Shiny+tsA mi zhes bya ba'i sbyor ba 'dis chu'i dbang bskur ba sbyin par bya'o// 'di skad kyang brjod do// 'di ni khyod kyi dmyal ba'i chu// dam tshig 'das na sreg par byed// dam tshig bsrung na dngos grub ni// rdo rje bdud rtsi chus 'grub bo// rdo rje dril bu phyag rgya rnams/ gang zhig dkyil 'khor ma mthong gnas// gang tshe skye bo 'dus ma smra// dam tshig med pas dgod par 'gyur// zhes brjod do// de nas sangs rgyas lnga'i phyag rgyas dbang bskur ba dang / rdo rje phreng ba'i phyag rgya'i dbang gis dbang bskur bar gyur te/ sangs rgyas lnga'i dbang bskur bar blta bar bya'o// rdo rje ti rI n+ti ri bcings nas/ spyi bo nas brtsams te/ phyogs bzhir de'i dbang bskur ba'i tshul du byas te/ de dpral bar bzhag la/ oM badzra dz+wa la a na lA rka hUM zhes bya ba 'dis dbang bskur bar bya'o// de nas lag pa gnyis kyis dar dpyangs bcing ba'i tshul du byas la/ badzra tu Sh+ya ho zhes bya ba 'dis mthar mnyam pa'i thal mos mnyes par bya'o// de nas de bzhin gshegs pa'i sku lnga'i rin po che'i cod pan rdo rje phreng ba dang bcas pa dang / dar dpyangs bcings pa sngon du 'gro ba'i dbang bskur bas/ de bzhin gshegs pa'i sku lnga dang rigs rnams dang / rdo rje nyi ma me dang / rdo rje rin chen yang cod pan la bzlas shing dbang bskur bar bya'o// de la rdo rje ti rIn+ti ri'i phyag rgya ni 'di yin te/ rdo rje bsdams pa dam bcings la// yid kyis khros nas dbab bya ba'i// rdo rje mthe bong dam po ste// rdo rje ti rIn+ta rir bshad// de nas rdo rje 'bar ba dang / bdag po dang / ming gi dbang bskur bas dbang bskur bar bya'o// yi ge hUM las rdo rje 'bar ba de rdo rje hUM mdzad du bskyed la/ rtag tu chags pas 'dul byed pa// rdo rje khro bo sems dpa' ste// gang gis rdo rje nyi ma mes// 'jig par byed pa dam pa yin// zhes bya ba dang de kho na nyid kyis rdo rje sbyin par bya'o// yi ge AHlas dril bu khams gsum rnam par rgyal ba'i lha mor bskyed la/ chos gsung ba'i bdag po yin no zhes brjod cing de la/ 'di ni rdo rje chos yin te// thams cad nam mkha'i mtshan nyid de// nam mkha' la yang mtshan nyid med// nam mkha' mnyam par sbyor ba yis// thams cad myur du 'grub par 'gyur// zhes bya ba dang / de nas dam tshig gi phyag rgyas phyag rgya chen por byin gyis brlab bo// de la dam tshig ni 'di yin te/ thams cad nam mkha'i sbyor ba yis// thams cad nam mkha' zhes su brjod// rdo rje'i phyag rgyas rgyas btab pas// khams gsum pa yang bza' bar bya// de nas yang de la me tog ma dang / sgeg mo la sogs pas yang dag par mchod la/ yi ge pras byin gyis brlabs pa'i rin po che'i mig thur byin la/ oM badzra ne tra a ba ha raM pa tra laM hrIHzhes brjod cing // des mig sman byugs pa bzhin du byas la/ ji ltar mig mkhan rgyal po yis// 'jig rten ling tog bsal ba ltar// bu khyod kyis ni mi shes pa'i// rab rib rgyal ba rnams kyis bsal// zhes bya ba 'di brjod do// de nas las thams cad pa rdo rje gnod sbyin yongs su bzlas pa'i me long byin la/ chos kyi mtshan nyid bstan par bya ste/ chos rnams gzugs brnyan lta bu ste// dag cing gsal la rnyog pa med// gzung du med cing brjod du med// rgyu dang las las kun du byung // ngo bo nyid med gnas med pa// de ltar chos ni shes byas nas// sems can don ni mnyam med byos// 'on kyang sangs rgyas sras su skye// de nas yi ge hoHsa byin gyis brlabs pa'i mda' gzhu byin la// 'dis de bzhin gshegs pa thams cad mnyes par gyis shig ces brjod de/ yi ge hos phyogs bzhi steng dang 'og tu mda' 'phen du gzhug par bya'o// yang a badzra satwa zhes me long la bzlas la/ de bzhin du sngags brjod cing me long byin la 'di skad brjod do// rdo rje sems dpa' me long bzhin// dag cing gsal la rnyog pa med// sangs rgyas kun bdag rang bzhin ni// bu khyod kyi ni snying la zhugs// gang 'di de bzhin gshegs pa thams cad kyi bdag po byang chub kyi sems 'di yin no zhes shes par bya'o// badzra he tu maM zhes bya bas 'khor lo rtsibs brgyad pa byin gyis brlabs la/ rkang pa gnyis kyi bar du bzhag ste/ badzra b+ha Sha raM zhes bya bas dung byin gyis brlabs te/ de'i lag par byin la 'di skad ces brjod de/ deng nas brtsams te byang chub sems bskyed pa dang bcas pas chos kyi 'khor lo skor cig// chos kyi dung ni bla med pas// ma lus kun du gang bar gyis// som nyi yid gnyis mi bya zhing // dogs pa med pa'i sems kyis su// gsang sngags spyod pa'i tshul gyi mchog// 'jig rten 'di la rab tu sgrogs// de ltar byas nas sangs rgyas la// phan thogs drin du gzo zhes bya// rdo rje 'dzin pa de kun yang // khyod la kun du srung bar byed// ces bya ba dang / de nas de bzhin gshegs pa thams cad kyi nga rgyal gyis/ 'jig rten kun la thams cad du// sems can kun la phan pa'i phyir// ji ltar sna tshogs 'dul 'gyur ba// chos kyi 'khor lo rab tu bskor// rjes su gnang ba'i khyad par ni/ rdo rje mdzad kyi phyag rgya chen po bcings te/ 'jig rten kun la thams cad du// sems can kun la phan pa'i phyir// ji ltar sna tshogs 'dul 'gyur ba// khro bo'i 'khor lo rab tu bskor// zhes bya bas khro bo'i rjes su gnang ba byin nas/ gzengs bstod pa dang / lung bstan par bya'o// de nas/ 'dod chags bral ba lta bu'i sdig // sdig las lhag pa gzhan med do// zhes gsang ba'i ye shes bslab pa dang / rdo rje hUM mdzad kyi sngags byin la/ de'i phyag rgya bzhir ye shes mna'i snying po byin nas bslab par bya'o// de nas dngos grub kyi rdo rje brtul zhugs la sogs pa slob ma'i thun mong gi cho ga rgyas pa ni/ rdo rje dbyings kyi dkyil 'khor chen por bshad pa nyid kyis shes par bya'o// slob mas dbang bskur ba thob nas/ slob dpon la 'dud cing phyag bya ste/ yon gyi mchog phul nas sngags blangs te/ 'byor pa dang ldan pas rgyun mi 'chad par yon dbul bar bya'o// rdo rje thal mo bskor nas slob dpon la 'dud cing phyag byas te/ des me tog kyang gzung bar bya'o// slob ma 'jug pa'i cho ga rgyas pa'o// de ltar slob dpon gyi las kyi cho ga dang / slob ma 'jug pa'i chos rgyas par bstan nas/ da ni 'jig rten gsum las rnam par rgyal ba'i dkyil 'khor chen por dam tshig dang dbang bskur ba thams cad thob pas khams gsum rnam par rgyal ba'i dkyil 'khor chen por gsungs pa'i dngos grub bsgrub par bya'o zhes bstan pa'i phyir/ de nas ye shes rnams bskyed de// zhes bya ba la sogs pa gsungs te/ rdo rje dbyings ni zhes bya ba ni/ rdo rje hUM mdzad kyi sbyor ba byas la/ rang gi snying ga'i zla ba la yi ge hUM las rdo rje rtse lnga pa 'bar ba bsams la/ rdo rje hUM mdzad kyi bdag nyid ji srid du snying gar rdo rje 'bar ba zla ba gnyis kyi bar du bsgoms la/ de nas de las nam mkha'i khams gang bar bsgoms te/ skyo bar gyur na yang bsdu bar bya ste/ rang gi lus la bcug la/ badzra d+hi tiSh+Tha zhes bya ba brjod nas ldang bar bya'o// de ltar ji srid du zla ba drug gi bar de srid du bsgoms nas/ de nas mtshan thog thag nam mkha'i khams gang bar bsgoms te/ de nas 'gro ba thams cad rdo rje hUM mdzad kyi dbab pa phab pas rdo rje hUM mdzad du 'gyur ro// dpral bar rdo rje rin chen yang // de bzhin du ni bsam byas nas// zhes bya ba ni rin chen hUM mdzad kyi rnal 'byor du byas la/ dpral ba'i phyogs su zla ba'i dkyil 'khor gyi steng du rdo rje 'bar ba'i phreng ba 'khrugs pa'i 'od can gyi rdo rje rin chen de bzhin du bsams nas/ snga ma bzhin du dpral ba'i rdo rje rin chen hUM mdzad du bsgom par bya'o// mthar mtshan thog thag byas pas 'grub par 'gyur ro// de nas des nam mkha'i khams thams cad dang mnyam par song bas sems can gyi khams thams cad sangs rgyas dang mnyam pa la sogs pa'i rin chen hUM mdzad du bskyed pas dbang du byed do// rdo rje pad+mo mgul du bsam// zhes bya ba ni/ chos kyi hUM mdzad kyi rnal 'byor byas la/ yi ge hri sa rang gi lkog ma'i phyogs su rdo rje pad+ma'i 'od zer 'bar ba'i phreng ba 'khrugs pa bskyed nas de bzhin du bsgom par bya'o// de nas mtshan thog thag de bzhin du byas pas 'grub par 'gyur ro// de nas sems can gyi khams thams cad chos kyi hUM mdzad du byas pa'i lta bas bltas pas rlag par byed do// rdo rje thams cad spyi bor gzhag // ces bya ba ni/ las kyi hUM mdzad kyi rnal 'byor byas la/ rang gi mgo bor yi ge a las sna tshogs rdo rje 'bar ba'i 'od zer gyi phreng ba 'khrugs par bskyed de/ zla ba gnyis kyi bar du bsgoms la/ de nas spro ba dang bsdu ba'i sbyor ba zla ba gcig byas la/ de nas mtshan thog thag bsgoms pas 'grub par 'gyur ro// des sems can gyi khams thams cad las kyi hUM mdzad du byas pas gnod pa'i 'jigs pa thams cad las bsrung bar 'gyur ro// de bzhin du/ rdo rje lcags kyu bris nas ni// zhes bya ba ni/ khams gsum rnam par rgyal ba'i dkyil 'khor chen po las gsungs pa'i cho gas rang nyid rdo rje khro bo'i rnal 'byor byas la/ lag pa g.yas pa'i mdzub mo la yi ge hUM las lcags kyu bsams te/ khams gsum rnam par rgyal ba'i phyag rgya bcings nas/ sngags kyis bskul zhing zla ba gnyis bsgoms nas/ spro ba dang bsdu ba'i sbyor bas zla ba gcig rdo rje lcags kyu bsgom mo// de nas mtshan thog thag de bzhin du byas na 'grub par 'gyur ro// des sor mo de bskul zhing 'gugs pa'i bsam pas lha thams cad 'gugs par 'gyur ro// rang gi rkang mthil dbus su ni// rdo rje lcags kyu bris nas ni// zhes bya ba ni/ snga ma bzhin du cho ga thams cad rjes su spyad la gzugs brnyan mnan na/ lha thams cad nges par 'gugs par 'gyur ro// rdo rje lcags kyu nyid phyag rgya// legs par phye ste bzhag nas su// zhes bya ba ni rang gi lha'i rnal 'byor byas nas/ zla ba gsum bsgoms te/ mtshan thog thag bsgoms pa des/ u ma la sogs pa'i bud med rnams bkug pa'i nang nas/ gcig chung mar bsgrubs na 'dod pa bzhin du 'grub par 'gyur ro// lcags kyus bkug la yid kyis nang du bcug na rang nyid brtan par 'gyur te/ des bud med rnams bkug par 'gyur ro// rdo rje lcags kyu gzhag pa ni// mjug do nyid du de bzhin te// zhes bya ba ni/ gsang ba'i gnas kyi mjug do ni snam logs so// de la yi ge hUM las lcags kyu bskyed la/ snga ma bzhin du cho ga thams cad rjes su spyad la/ mtshan thog thag bzlas shing bsgrub par bya'o// de nas lha'i gzugs brnyan byas la/ gzugs brnyan de la mnan te/ bzlas shing bsgrub pa byas na/ lha de 'ongs nas bka' bzhin du byed par 'gyur ro// de nas phyag rgya bzhi'i ye shes bslab par bya'o zhes bya ba ni lus dang / ngag dang / lta ba dang yid kyi dbye ba'i phyag rgya rnam pa bzhi ste/ de'i ye shes bslab par bya'o// g.yon brkyang bar ni gnas nas su// zhes bya ba ni/ g.yon brkyang ba'i mtshan nyid ni bshad zin to// de'i gnas pas 'dug pa'o// rdo rje dbab pa'i tshul gyis te// zhes bya ba ni sems brtan por 'grub par gyur nas/ phyis thams cad rdo rje khro bo'i bdag nyid bsams pas 'bar bar 'gyur ro// 'di skad ston pa yin te/ rdo rje hUM mdzad kyi rnal 'byor byas nas sku phyag rgya'i snying po bzlas nas/ zla ba gnyis rdo rje hUM mdzad kyi bdag nyid du bsgoms la/ de nas spro ba dang bsdu ba'i rnal 'byor zla ba gcig tu byas nas/ de'i mthar mtshan thog thag bsgom pa byas na/ de'i dngos grub 'grub par 'gyur ro// rdo rje hUM mdzad kyi sku'i 'od zer 'bar ba'i phreng ba 'khrugs pa'i yid kyis rang gi lus las phyung la/ bsgrub par bye ba'i lus bkang la// khro bo rdo rje hUM mdzad do// zhes ngag gis brjod na/ thams cad la 'bab par 'gyur ro// rdo rje ngag ni legs par smra// zhes bya ba ni/ rdo rje ngag gis rdo rje dbyangs su brjod pa ni/ rdo rje ngag ni mtshan nyid do// des brjod pa dang bzlas pa phyin ci ma log pa ni legs pa'o// hUM zhes bya ba bzhi ldan pa// sangs rgyas kun gyi snying po yis// zhes bya ba ni de bzhin gshegs pa thams cad kyi'o// rdo rje hUM mdzad ming du byas pa'i snying por bshad pa gang yin pa de ni rdo rje ngag tu brjod pa yin no zhes bya ba'i don to// 'di skad ston pa yin te/ snga ma bzhin du rdo rje hUM mdzad kyi rnal 'byor byas nas zla ba gsum du ngag gis phyag rgya'i snying po bzlas te/ mtshan thog thag tu bsgom pa byas la/ de nas rdo rje hUM mdzad kyi sku zhal bzhi pa/ phyag brgyad pa/ phyag na lcags kyu dang zhags pa la sogs pa bsnams pa rang gi zhal bzhi las sprul la/ hUM bzhi brjod cing bsgrub par bya ba drangs na/ rang gi dbang du byed par 'gyur ro// rdo rje khro bo'i lha mchog gis// zhes bya ba ni/ bzhin 'gyur ba'i khro gnyer bcums nas khro bo'i lta stangs bzhis bltas pa ni/ rdo rje khro bo lha mchog ste// rdo rje hUM mdzad kyi rnal 'byor par thams cad gsod par byed do// de'i don ni 'di yin te/ rang nyid rdo rje hUM mdzad du byas la bcom ldan 'das rdo rje hUM mdzad kyi ye shes sems dpa' dang gcig tu gyur par bsgoms nas/ yi ge hUM las mig tu rdo rje 'bar ba gnyis bskyed la/ lta ba'i phyag rgya'i snying po bzlas te/ zla ba gnyis bsgoms la/ de nas spro ba dang / bsdu ba yang byas la zla ba gcig bsgoms te/ de'i mtshan thog thag bsgoms na 'grub par 'gyur ro// de nas rang gi mig las byung ba'i rdo rje de bsgrub par bya ba'i lus la rdo rje hUM mdzad zhugs par bsgoms na thal bar byas par 'gyur ro// yid kyis ni yid kyi chos kyi bdag gam pha rol po rnams kyi lus la go cha bskon par bya'o// ji ltar bskon zhe na/ cho ga chen po'i sbyor bas ni// zhes bya ba smos te/ rang ngam gzhan la go cha bskon nas/ oM ma no dr-i D+ho me zhes bya ba la sogs pa rdo rje hUM mdzad kyi rnal 'byor byas nas/ bdag gam gzhan la rdo rje go cha'i phyag rgya bskyed pa ni/ sems kyi chos yin no zhes bya ba'i don to// sbyor ba 'di yang snga ma bzhin du bya'o// de nas sems can thams cad rgyas gdab pa'i phyag rgya'i ye shes bslab par bya'o zhes bya ba ni/ sems can thams cad rgyas gdab pa ste/ rdo rje hUM mdzad du gyur pa'i ye shes ni/ gzugs brnyan byas la de dang bsgrub par bya ba de lhan cig tu gyur par mos pa ni phyag rgya ste/ des nges pa'i ye shes de bslab pa ni bstan pa'o// rdo rje khro bo mnyam bzhag nas// zhes bya ba ni/ bdag nyid rdo rje hUM mdzad du bsgoms la/ bcom ldan 'das rdo rje hUM mdzad de rang gi lus la dgug pa dang / gzhug pa dang / bcing ba dang / dbang du byas nas/ de dang lhan cig tu gyur par mos pa ni rdo rje khro bo mnyam par gzhag pa'o// gang dang gang la kun du zhugs pa ni rang gi lha'i gzugs brnyan gyis sems can gang dang gang la bskyed pas 'grub par 'gyur te snga ma bzhin no// rdo rje hUM zhes bzlas pa yis// zhes bya ba ni/ oM suM b+ha ni suM b+ha hUM zhes bya ba la sogs pa'i yi ge hUM bzhis bzlas pa dang ldan pa ni phyag rgyar 'gyur te/ rdo rje hUM mdzad kyi gzugs brnyan gyis rdo rje hUM mdzad du byed par 'gyur ro zhes bya ba'i don to// de skad du yang // rdo rje sbyor ba 'di dang ni// rdo rje rnal 'byor phyag rgya yis// sems can gang la yongs su chags// de yi nyon mongs rnam par nyams// zhes gsungs pa yin no// sgra chen dung ni brjod bya ba// Tak+ki hUM phaT khros nas su// zhes bya ba ni/ yang dag par brjod par bya bas na brjod par bya ba ste/ gsal bar brjod ces bya ba'i don to// de ji ltar brjod ce na/ sgra chen dung zhes bya ba smos te/ khro bo'i ngag gis gang la rdo rje hUM mdzad la sogs pas 'gugs pa'o// rdo rje 'bar bas de mngon bkug // rdo rje khro bo'i ting 'dzin gcig // ces bya ba ni/ bcom ldan 'das khro bo 'dod pas mngon sum du bkug ces bya ba'i don to// 'ching bar 'gyur zhes bya ba ni 'gro ba'i don yin pa'i phyir ro// 'di skad ston pa yin te/ bcom ldan 'das 'dod pa'i rgyal pos bkug nas/ rnal 'byor pa rang gi lus la sogs pa rnams la 'dir 'jug par 'gyur te/ des na bcug pa des de'i sdug bsngal thams cad zhi bar 'gyur ro// de skad du yang // sgra chen dung ni brjod bya ba// Tak+ki hUM phaT lan cig brjod// gang yin de la bcug pa ni// kun nas nyon mongs zhi zhing g.yo// zhes gsungs so// rdo rje lta bas bltas pa ni// zhes bya ba ni/ rdo rje lta ba'i mtshan nyid ni bshad zin to// de yis bltas pa ni gzigs pa'o// rdo rje khro bo'i ting 'dzin gyis// zhes bya ba ni/ rdo rje hUM mdzad la sogs pa'i ting nge 'dzin to// sems can gang dang gang yin pa// zhes bya ba ni/ bsgrub par bya ba'i lus su blta bar bya'o// de dang de ni 'chi bar 'gyur// zhes bya ba ni/ sems can de dang de la rnal 'byor pas/ log par lta ba'i lam dang bral nas/ bltas pas 'chi bar 'gyur zhes bya ba ni/ nyams zhes bya ba'i don to// 'di skad ston pa yin te/ bsgrub par bya ba'i lus la rdo rje hUM mdzad la sogs pa'i sku'i gzugs brnyan du bskyed nas/ bsgrub par bya ba'i lus la 'dod pa'i rgyal po bkug ste bcug nas/ rnal 'byor pas rdo rje lta bas bltas pa'i bsgrub par bya ba de dang des byin gyis brlabs pa 'grub par 'gyur ro// des 'di'i sdug bsngal zhi bar 'gyur te/ rang bzhin gyis rnam par dag pa'i ye shes skye ba'i phyir ro// de skad du yang // sems can gang gi rgyud la yang // rdo rje lta bas bltas na ni// rdo rje rnal 'byor spyan chen pos// de yi sdug bsngal nyams par 'gyur// zhes gsungs so// bsod snyoms yid la bsams nas ni// snying la rdo rje bsgom par bya// zhes bya ba ni/ rang gis khro bo de nyid kyi ting nge 'dzin gyis gdon la sogs pa bskyed pa de'i sdug bsngal yid la bsams nas/ gdon la sogs pa de bsad pa dang gzhom par bya'o zhes sems bskyed de/ snying gar zla ba'i dkyil 'khor gyi steng du yi ge hUM las rdo rje rtse lnga pa 'bar ba bsgreng ba bsgom pa'o// gang gi snying gar zhe na/ bsgrub par bya ba mngon par 'dod pa de dag mdun na gnas pa'o// 'di skad ston pa yin te/ lus dang ngag rdo rje lta bas rgyas btab nas/ bsgrub par bya ba gzhan dag thams cad yid kyis mdun na bzhag la/ gdon la sogs pa de dag gis bar du gcod pa'i skyon rdo rje thal bar byas par bsam par bya'o// de'i snying gar bsrung ba'i don du ji skad bshad pa'i rdo rje bsgoms pa des de'i sdug bsngal thams cad nye bar zhi nas/ de bzhin gshegs pa nyid kyi gdul byar 'gyur ro// de skad du yang // yid kyis gsod par bsams nas ni// snying gar rdo rje sgom par byed// yi ge hUM ni gyur pa las// nye ba'i sems can gang yin pa// de la phyag rgya brjod pa yis// de yi 'jigs pa thams cad las// rdo rje Tak+ki'i phyag rgya yis// 'di ni phyir mi ldog par 'gyur// zhes gsungs so// sems can gang la gang dag gis// yid kyis rgyas ni 'debs pa 'di// zhes bya ba ni/ gang gis lus dang ngag dang lta ba dang / yid kyi phyag rgya'i ting nge 'dzin gyi lus la/ yid kyis rgyas 'debs pa 'dis ni rnal 'byor pas shin tu bsgoms pa'o// phyag rgya 'di ni ji skad bshad pa'i phyag rgya bzhi po rnams so// shin tu'i don ni khyad par du gyur pa dang myur ba nyid do// las rnams thams cad ji skad du gsungs pa'i phyag rgya bzhis bsgrub par bya'o// las 'di rnams ji ltar bsgrub par bya zhe na/ phyag rgya re res kyang las bzhi rnams la phyag rgya'i snying po bzhi sbyar ro zhes bya ba ni/ 'di skad ston pa yin te/ gang gi tshe yid kyi phyag rgyas pha rol gyi gdug pa 'joms shing bsrung bar bya bar 'dod pa de'i tshe/ de dang 'brel pa'i las 'grub par 'gyur ba ni/ ji skad bshad pa'i snying po bsgom zhing bzlas pas so// de bzhin du gang gi tshe lta ba dang dag dang lus kyi phyag rgya'i las bsgrub par bya bar 'dod pa de'i tshe/ de dang 'brel pa'i las sgrub par byed pas na/ ji skad du bshad pa'i phyag rgya bsgoms nas/ snying po bzhi bzlas par bya'o// phyag rgya 'di rnams kyi las byed par 'dod pas na/ rnal 'byor pas zla ba gcig gam/ zla ba drug gam/ lo gcig tu rang gi khro bo'i rnal 'byor gyis ji skad gsungs pa'i snying po bzhi bzlas shing bsgom par byas nas/ mthar mtshan thog thag bsgom par byas na las thams cad 'grub par byed par 'gyur ro// de nas gsang ba'i khro bo'i phyag rgya'i ye shes slob bo zhes bya ba ni/ rnal 'byor pa'i bsgoms pa'i stobs las byung ba'i khro bo ni gsang ba'i khro bo'o// de nyid gzhan la rgyas 'debs pas na/ gsang ba'i khro bo'i phyag rgya'o// de'i ye shes bslab pa ni bstan pa'o// yan lag kun gyis 'khyud nas ni// zhes bya ba ni/ yid kyis de la rjes su zhugs nas/ yan lag gi cha shas thams cad bkang ba'o// hUM zhes gang la sbyar bya ba// zhes bya ba ni/ yi ge hUM brjod cing ngo // dbang po gnyis ni sprad gyur la// zhes bya ba ni/ lha dang sgrub pa po'i dbang po gnyis ni dbang po gnyis te/ de gcig tu gyur pa'o// dbang po gnyis sprad pa ni dbang po gnyis sprad pa ste/ ye shes sems dpa' dang gcig tu gyur par mos par bya zhes bya ba'i don to// de yi srog ni ma rungs 'gyur// zhes bya ba ni/ bsgrub par bya ba de'i sdug bsngal nges par bcom nas/ bdag nyid lha mor gyur par mthong ba'o// de skad du yang // dbang po gnyis ni snyoms 'jug pas// yan lag kun la yongs su 'khyud// gang zhig hUM ni sbyor byed pas// de yi sdug bsngal nyams par 'gyur// rdo rje khro bo rab drag 'dzin// rtag tu bdag nyid bsgom par bya// de ni khro bo'i sku gang yin// gcig tu bdag ni gsang ba mtshungs// sangs rgyas byang chub sems dpa' 'ang rung // bdag nyid dang ni mtshungs pa ru// lus ni yang dag sbyor bas na// dbang gnyis snyoms 'jug brjod par bya// sangs rgyas sam/ byang chub sems dpa' 'am/ rdo rje khro bo'am/ sems can gzhan de'i lus gang yin pa dang / bdag gi lus gang yin pa dang mtshungs pa'i shes pa gang yin pa 'di ni dbang po gnyis snyoms par 'jug pa zhes bya ste/ yang na rnam par bsgom pa yis// ji skad bshad bzhin yan lag 'khyud// rdo rje sems dpa' rgyal po che// dpung pa dam por bsdam par bya// yan lag kun la yongs 'khyud pas// sangs rgyas byang chub 'grub par 'gyur// dbang po gnyis ni snyoms 'jug pa/ 'dod pa'i 'dod chags rtag mi bya// 'di dang mtshungs par bsgom pa ni// mtshungs pa nyid ni dbang po yin// zhes gsungs so// hUM zhes bya bar ldan pa yis// mchu sprad sos ni mchu bzung nas// zhes bya ba ni/ gang gis sems can 'gugs par 'dod pa'i yid kyis rang gi so yis mchu bzung nas mchu sprad par bya'o// sbyor ba gang gis she na/ hUM zhes bya bar ldan pa yis// zhes bya ba smos te/ khro bo'i sbyor ba la dbang po gnyis snyoms par 'jug pa zhes so// de yis dbang po gnyis snyoms par 'jug pa ni/ hUM mdzad kyi sbyor bas bsgrub par bya ba dang / mchu sprad nas so yis mchu bzung bar bsgoms shing bzlas pa byas te/ sgrub pa po'i gdong de la mngon du phyogs zhes bya ba'i tha tshig ste/ mdun du 'gro ba'i don gyi phyir ro// 'di skad ston pa yin te/ dpal rdo rje hUM mdzad la sogs pa'i khro bo'i rnal 'byor byas nas gnod sbyin mo la sogs pa'i sems can mdun du gnas par bdag gis yid la bsams la/ yid kyis sems can de la 'khyud pa'i sbyor bas mchu sprad nas/ sos mchu bzung bas mchog tu yid bde ba dang dga' ba thob pas bkug nas bka' bsgos na rnal 'byor ma de'i dbang du 'gyur ro// hUM zhes sbyor ba gang yin pa// de ni bde ba myong bar 'gyur// zhes bya ba ni/ khro bo gang yang rung ba zhig gi snyoms par 'jug pa byas nas/ yi ge hUM zhes bya ba'i sngags sbyar zhing yi ge hoHsa bde ba rjes su myong ba bskul nas/ dbang po gnyis snyoms par 'jug pa 'dis bsgrub par bya ba gang yin pa de dbang du gyur nas/ de ni sgrub pa po dang bral na sdug bsngal thob pa'o// khro bo 'dod pa'i rgyal po'i sbyor ba byas la/ bcom ldan 'das khro bo 'dod pa'i rgyal po ji skad bshad pa'i zhal bzhi phyag brgyad pa'i gzugs can dang gcig tu gyur par bsgoms nas/ hUM hoHzhes bya ba'i sngags brjod pas sngar bshad pa'i 'jug pa'i sbyor bas bcug la/ bsgrub par bya ba dang / lhan cig tu gyur par bdag gis bsams pas/ bsgrub par bya ba'i lus la nye bar rjes su myong bar 'gyur zhing bsgrub par bya ba mchog tu bde ba dang yid bde ba thob pa'o// sgrub pa po skad cig tsam yang yongs su mi spong ba gang yin pa des spang na sdug bsngal thob par 'gyur ro// hUM zhes bya bar gang sbyor zhing // zhes bya ba ni/ yi ge hUM gis yan lag thams cad btsir bar bya'o// rnal 'byor pas bsgrub par bya ba'i lus dang rang gi lha gcig tu gyur par bya'o// dbang po gnyis ni sprad nas kyang // zhes bya ba ni snga ma bzhin no// bsgrub par bya ba de'i lus la thams cad du 'jigs pa thams cad las bsrung bar 'gyur ro zhes bya ba'i don to// 'di skad ston pa yin te/ rdo rje hUM mdzad la sogs pa'i khro bo gang yang rung ba'i rnal 'byor byas la/ bud med dam skyes pa'i lus kyi gsang ba'i gnas nas zhugs par yid kyis bsams la/ de'i lus la zhugs nas mnyam par spros la/ snga ma bzhin du zla ba gsum du bsgoms nas/ gsang ba'i khro bo'i ye shes bsgrub pa des las rnams byed par 'gyur ro// 'jig rten gsum las rnam par rgyal ba'i dkyil 'khor chen po'i dngos grub ni/ 'jig rten gsum las rnam par rgyal ba'i dkyil 'khor du bshad pa'i rang gi lha'i rnal 'byor ji lta ba bzhin du bskyed de bsgrub par bya'o zhes bya ba dang / sgrub pa po rnams 'bras bu la spro ba skyed par bstan pa'i phyir/ de nas 'jig rten gsum las rnam par rgyal ba'i dkyil 'khor chen po'i dam tshig gi de kho na nyid kyi phyag rgya'i ye shes bslab pa'o zhes bstan pa'i phyir/ de nas zhes bya ba gsungs te/ dngos grub kyi ye shes bslab pa bstan pa'i rjes thogs la zhes bya ba'i tha tshig go// 'di rnam par rgyal bas na rgyal ba ste/ 'jig rten gsum las rgyal bas na rgyal ba'o// 'jig rten gsum las rnam par rgyal ba de'i dkyil 'khor chen po ni/ 'jig rten gsum las rnam par rgyal ba'i dkyil 'khor chen po'o// de'i dam tshig ni phyag rgya chen po dang / dam tshig dang chos dang las kyi phyag rgya rnams so// de nyid kun rdzob [(]gyi [,]kyi [)]bden pa'i ngo bos phyin ci ma log pas na/ de kho na nyid do// sems can gyi khams la rgyas 'debs pa des na/ de kho na nyid kyi phyag rgya'o// der nges pa'i ye shes de bslab par bya'o// rdo rje dbyings kyi tshul gyis ni// sangs rgyas rjes su dran byas na// zhes bya ba ni/ oM tsit+ta pra ti be d+haM ka ro mi zhes bya ba nas/ oM ya thA sar+b+ba ta thA ga tasta tha a haM zhes bya ba'i bar du byas nas/ rdo rje dbyings kyi sbyor ba gang yin pa des/ sangs rgyas rgyas rjes su dran pa bsgoms pas rnam par snang mdzad bsgom par bya'o// rnal 'byor pa gang gis sems can la phan pa'i phyir bsgom pa byas pa de nyid kyis des ni sangs rgyas thob par 'gyur ro// dbang phyug dang ni u ma yang // zhes bya ba la sogs pas ni/ bcom ldan 'das rdo rje hUM mdzad kyi phyag rgya chen po bstan to// sa la bris te de ltar mnan// zhes bya ba ni ras sam/ spang leb bam/ rtsig pa la bris pa'am/ shing dam rdzas las blugs pa'i gzugs brnyan byas pa sa la bzhag ste/ ji lta ba'i bcom ldan 'das rdo rje hUM mdzad kyi hUM zhes bya ba dang / khams gsum rnam par rgyal ba'i phyag rgya bcings te/ khro bo 'dod pa'i rgyal pos bkug pa dang / bsad pa dang / tshe sbyin pa'i phyag rgyas gso ba dang / khro bo'i zhabs kyis 'dren pas oM badzra aM ku sha ho zhes bya bas dgug pa dang / oM badzra a b+hi she hUM na ba traM trata ces bya bas gzir ba dang / oM bud+d+ha mai tri badzra rak+Sha haM zhes bya bas babs pa'i sdug bsngal ba dang / oM badzra sa ma ya gr-i h+Na ban+b+ha sa ma ya zhes bya ba la sogs pa'i sngags kyis khro bo ti rIn+ti ris bcings te/ dam tshig la 'jug pa dang / rdo rje 'di ni rdo rje che// sangs rgyas kun gyi byin gyis brlabs// rdo rje 'di las 'das na ni// rigs rnams myur du thal bar rlog // oM ha na sa ma ya hUM phaT ces bya ba ni/ dam tshig gi phyag rgya gnyis pa bstan nas/ lha la sogs pa dgug pa dang / rdo rje he ru ka'i phyag rgyas rang gi chung ma dang bcas pa'i las la sbyar la/ de bzhin du sngags kyang brjod par bya'o// ji ltar bris pa'i go rims bzhin// zhes bya ba ni/ de bzhin du zhes bya ba'i sgra'i don to// ut+pal cher sngo 'tshor ba'i mdog // rdo rje hUM zhes bya bar 'dus// mche ba cung zad phyung ba'i zhal// khro dang bcas pas 'dzum pa ste// g.yon brkyang tshul du gnas pa yi// 'bar ba'i phreng bas 'khrigs pa'i 'od// g.yon pa'i zhabs kyi mthil gyis ni// dbang phyug chen po mnan par byas// g.yas pa'i zhabs kyis u ma yi// nu ma'i steng du gnas par ni// bri ba'i cho gar bstan pa'i mtshan nyid des bdag nyid rdo rje hUM mdzad du bsgoms te/ sems can rgyas btab la/ rdo rje hUM mdzad kyi phyag rgya chen po bsgrub par bya ste/ de'i rang bzhin du bdag nyid rdzogs par bya'o// de'i dngos grub gang zhig tu 'gyur zhe na/ de ni 'jig rten gsum las rgyal// zhes bya ba smos pas 'bras bu bstan to// ji ltar ri mo bris pa bzhin// 'bar bas bskor ba'i dbus bzhugs pa// zhes bya ba ni khro bo rdo rje sems dpa' la sogs pa nas rdo rje 'bebs pa'i bar du bri ba'i cho ga bstan pa bzhin du bsgom par bya'o zhes bstan to// de la sku rdo rje ni ji skad bshad pa'i mtshan nyid do// gsung rdo rje ni khro bo'i ngag dang rang gi sngags zlos pa'o// thugs rdo rje ni rang gi snying ga'i zla bar 'bar ba'i rdo rjer mos pa'o// sku gsung thugs kyi rdo rje bsdams nas sems dpa'i phyag rgya ste/ khro bo rdo rje sems dpa' la sogs pa'i sems dpa'i phyag rgya chen po bcing bar bya'o// de ltar rdo rje rigs kyi phyag rgya chen po'i mtshan nyid 'jig rten gsum las rnam par rgyal ba'i dkyil 'khor chen por bri ba'i cho ga bstan zin to// sangs rgyas rjes su dran bsgrubs pas// myur du sangs rgyas nyid thob bo// zhes bya ba ni rnam par snang mdzad kyi phyag rgya chen po bcings nas gang gi tshe/ rnam par snang mdzad kyi rang bzhin du bsgoms nas 'grub pa de'i tshe 'grub par 'gyur te/ de lta bu ni sangs rgyas rjes su dran pas 'grub pa'o// myur du zhes bya ba ni lus de nyid dang bla na med pa yang dag par rdzogs pa'i byang chub tu mngon par rdzogs par sangs rgyas pa des 'grub bo// 'jig rten gsum las rgyal bcings nas// zhes bya ba ni dpal khams gsum rnam par rgyal ba'i phyag rgya chen po bcings nas de bsgoms te/ sngags dang phyag rgyas dngos grub bsgrubs na/ khams gsum rnam par rgyal ba bsgom pa 'grub par 'gyur ro// de yang // rdo rje tshe dang kun du 'gro// zhes bya ba smos te/ rdo rje tshe ni rdo rje tshe ste/ bcom ldan 'das rdo rje hUM mdzad do// phrin las 'ba' zhig gis mtshungs pa ni ma yin te/ sku tshe yang de dang 'dra ba'o// kun du 'gro zhes bya ba ni rdzu 'phrul yang de dang 'dra zhes bya ba'i don to// rdo rje dbang gi rgyal por 'gyur// zhes bya ba ni rin chen hUM mdzad kyi phyag rgya chen po grub pas rgyal po nyid grub par 'gyur ro// chos bzang ldan pas 'jig rten dbang // zhes bya ba ni chos kyi hUM mdzad kyi phyag rgya chen po grub pas 'jig rten dbang phyug tu 'gyur ro// las kyi rdo rje khro bo che// rdo rje las ni byed par 'gyur// zhes bya ba ni las kyi hUM mdzad kyi phyag rgya chen po dang khro bo chen po rdo rje las kyi sbyor bas grub par gyur nas rdo rje ltar mi phyed pa'i las de byed par 'gyur ro// sems dpa' khro bo rab tu bstan// zhes bya ba ni khro bo rdo rje sems dpa'i phyag rgya chen po dang / khro bo sems dpa'i sngags kyis grub par gyur nas/ de rab tu brtan pa'i 'bras bu chen por 'gyur ro// khro bo rdo rje rgyal po'i phyag rgya chen po dang / khro bo lcags kyus yang dag dgug // ces bya'o// khro bo rdo rje chags pa'i phyag rgya chen po dang / rdo rje chags pas chags par byed pa'o// khro bo rdo rje legs pa'i phyag rgya chen po dang / legs par dga' ba ster bar byed pa'o// khro bo rdo rje rin chen gyi phyag rgya chen po dang / khro gnyer des rang dang gzhan gyi rgyud du gtogs pa'i 'dod chags la sogs pa bcom nas khams gsum du gtogs pa'i rdzas rnams 'bar ba'i lta bas bkug cing bzhag pa ni ma rungs par byed pa'o// khro bo rdo rje nyi ma ni phyag rgya chen po khro bo'i gzi brjid nyi ma dang mtshungs par ster bar byed do// khro bo rdo rje dpal gyi phyag rgya chen po dang dpal gyi khro bos khams gsum par gtogs pa'i stobs dang mi 'jigs pa la sogs pa'i don rnams bkug par 'gyur ro// khro bo rdo rje bzhad pa'i phyag rgya chen po dang / ha ha dgod pas gdug pa dang rang gi rgyud du gtogs pa'i nyon mongs pa rnams kyis bdud byed do// khro bo rdo rje chos kyi phyag rgya chen po dang / khro bo chos kyi rang bzhin gyis rnam par dag pa'i ting nge 'dzin gyi mtshan nyid kyi chos chen po rnams bsdus nas bsgrubs te/ bcing ba'i sbyor ba bsgom par bya'o// khro bo rdo rje rnon po'i phyag rgya chen po dang / rdo rje ral gris 'dod chags la sogs pa dang / phyi rol gyi dgra rnams gcod par byed do// khro bo rdo rje rgyu'i phyag rgya chen po dang / rgyu'i khro bos rang dang gzhan dkyil 'khor du 'jug cing sdug bsngal 'phrog par byed pa'o// khro bo rdo rje bsrung ba'i phyag rgya chen po dang / khro bo smra bas spros pa dang bcas pa'i chos su gtogs pa'i rnam par rtog pa 'phrog par byed do// khro bo rdo rje las kyi phyag rgya chen po dang / las kyi khro bo'i sngags kyis las bzang po rab tu byed do// khro bo rdo rje bsrung ba'i phyag rgya chen po dang / khro bo bsrung ba'i sngags des srung bar byed do// khro bo rdo rje gnod sbyin gyi phyag rgya chen po dang / khro bo rdo rje gnod sbyin gyis 'dod chags la sogs pa dang / phyi rol dgra rnams za bar byed do// khro bo rdo rje khu tshur gyi phyag rgya chen po dang / khro bo khu tshur gyis dngos grub thams cad ster bar byed do// rdo rje sems ma la sogs pa'i ni khro bo rdo rje sems dpa' dang / khro gnyer dang / chos dang / khro bo las kyi phyag rgya chen po rnams kyi 'bras bu gang yin pa de nyid kyi yang yin no// rdo rje sgeg mo la sogs pa nas rdo rje 'bebs pa'i bar du ni rdo rje dbyings kyi dkyil 'khor chen por gsungs pa'i 'bras bu nyid yin no// de ltar phyag rgya chen po bstan nas/ da ni dam tshig gi phyag rgya'i mtshan nyid ni de nas zhes bya ba la sogs pa smos te/ rdo rje ni rdo rje hUM mdzad la sogs pa'i dam tshig 'dzin pa'i phyag rgya ni dam tshig gi phyag rgya yin no// de dag bcing ba ni bcing ba'i mtshan nyid bshad pa'o// rdo rje gnyis las byung ba ni// dam tshig mchog tu grags pa yin// zhes bya ba ni/ rdo rje gnyis ni rdo rje khu tshur gnyis te/ de las byung ba ni skyes pa'o// dam tshig mchog ni dam tshig gi phyag rgya'o// grags pa ni bshad pa'o// de dag gi dam tshig mchog bcing ba bshad pa'o// khyad par ci lta bu zhig ce na/ khro bo'i bcing ba zhes bya ba smos te/ khros nas bcing ba ni khro bo'i bcing ba ste/ khro bos bcings pas na khro bo'i bcing ba'o// bla na med ces bya ba ni kun nas mchog tu gyur pa'o// lag ngar rdo rjer byas nas su// zhes bya ba ni rdo rje khu tshur gnyis bcings te/ g.yon pa'i rdo rje khu tshur snying ga'i g.yas phyogs su kha thur du bstan la bzung nas/ g.yas pa'i rdo rje khu tshur g.yon pa'i mkhrig ma'i steng du bzhag nas kha thur du bstan te snying gar g.yon phyogs su gzhag pa 'di ni lag ngar rdo rjer byas pa'o// lag ngar rdo rjer byas pa de nyid kyis// mthe'u chung lcags kyur bcing bar bya// zhes bya ba ni mthe'u chung gnyis lcags kyur byas la/ phan tshun lu gu rgyud du sbrel bar byas pa ni mthe'u chung lcags kyur bcing bar byas pa khams gsum rnam par rgyal ba'i phyag rgyar 'gyur ro// ci de tsam gyis sam zhe na ma yin te/ mdzub mo gnyis kyis bsdigs pa na// zhes bya ba smos te/ mdzub mo gnyis bsgrengs nas gang gi tshe bsdigs pa yin pa de'i tshe 'jig rten gsum las rnam par rgyal ba zhes bya bar blta bar bya'o// 'di skad ston pa yin te/ g.yon pa'i rdo rje khu tshur snying gar kha thur du bstan pa'i mkhrig ma g.yas pa'i rdo rje khu tshur kha thur du bstan pa'i mkhrig ma bzhag ste/ mthe'u chung gnyis lu gu rgyud du sprel nas mdzub mo bsgrengs te sdigs mdzub tu byas nas 'dzin pa ni/ rnam par snang mdzad dang / rdo rje hUM mdzad dang / rin po che dang / chos dang / las kyi hUM mdzad rnams kyi dam tshig gi phyag rgya 'jig rten gsum las rnam par rgyal ba zhes bya ba 'di nyid kyang yin la phyis kyang bshad par bya'o// de bzhin mdzub mo ngos sbyar te/ zhes bya ba ni/ khams gsum rnam par rgyal ba'i phyag rgya de nyid mdzub mo gnyis phan tshun lto sbyar nas rdo rje sems ma'i gnas su rdo rje sems ma'i phyag rgyar 'gyur ro// nor bu 'dra bar rab tu dgug // ces bya ba ni de nyid kyis zhes dbang du byed pa dang sbyar ro// mdzub mo gnyis po de nyid kyi nor bu 'dra bar byas nas rdo rje rin chen ma'i gnas su rdo rje rin chen mar 'gyur ro// gung mo mnyam bsgreng pad+mar bya// zhes bya ba ni khams gsum rnam par rgyal ba'i phyag rgya'i mdzub mo dang gung mo bsgrengs nas/ rgyab kyi cha phan tshun du sen mo sbyar te pad+ma'i 'dab ma 'dra bar byas nas/ rdo rje chos ma'i gnas su rdo rje chos mar 'gyur ro// gung mo mdzub mo gnyi gar bsdigs// zhes bya ba ni 'jig rten gsum las rnam par rgyal ba'i phyag rgya/ ji skad bshad pa'i g.yon pa'i mdzub mo dang gung mo bsgrengs te phan tshun sbyar nas g.yas pa'i mdzub mo dang / gung mo yang sbyar bar bya ba ni rdo rje las ma'i gnas su rdo rje las ma'i dam tshig gi phyag rgyar 'gyur ro// mdzub mo gnyi ga rdo rjer bya// zhes bya ba ni khams gsum rnam par rgyal ba'i phyag rgya nyid mdzub mo gnyis kha sbyar nas khab ltar byas pa ni/ khro bo rdo rje sems dpa'i'o// g.yas pa lcags kyur dgug par bya// zhes bya ba ni khams gsum rnam par rgyal ba'i phyag rgya nyid kyi g.yas pa'i mdzub mo bskums nas lcags kyu ltar byas pa ni khro bo rdo rje rgyal po'i'o// de nyid hUM zhes bya bar 'dud// ces bya ba ni khro bo rdo rje rgyal po'i phyag rgya las g.yas pa'i mdzub mo'i lcags kyus g.yon pa'i lcags kyu 'dren pa ni khro bo rdo rje chags pa'i'o// legs pa bzhin pa de bzhin te// zhes bya ba ni khams gsum rnam par rgyal ba'i phyag rgya nyid kyis mdzub mo dang / mthe bos se gol ba rdebs pa ni khro bo rdo rje legs pa'i'o// mdzub gnyis dpral bar nye bar bzhag // ces bya ba ni khams gsum rnam par rgyal ba'i phyag rgya mdzub mo'i rtse mo gnyis mdzod spur gzhag pa ni khro bo khro gnyer gyi'o// snying gar mdzub mo nyi ma bskor// zhes bya ba ni khams gsum rnam par rgyal ba'i phyag rgyas snying ga'i phyogs su bzhag nas nyi ma'i dkyil 'khor ltar bskor ba ni khro bo rdo rje nyi ma'i'o// lag ngar brkyang ste spyi bor gzhag // ces bya ba ni khams gsum rnam par rgyal ba'i phyag rgya nyid las lag ngar gnyis brkyang ste spyi bor gzhag pa ni khro bo rdo rje dpal gyi'o// mdzub mo kha nas dgod ltar bya// zhes bya ba ni khams gsum rnam par rgyal ba'i phyag rgya nyid las mdzub mo'i rtse mo gnyis khar gzhag pa'i tshul du byed pa ni khro bo rdo rje bzhad pa'i'o// mdzub mo'i sen mo sbyar bar bya// zhes bya ba ni khams gsum rnam par rgyal ba'i phyag rgya nyid las mdzub mo gnyis kyi sen mo sbyar ba ni khro bo rdo rje chos kyi'o// g.yas pas ral gri bcangs pa'o// zhes bya ba ni khams gsum rnam par rgyal ba'i phyag rgya nyid las g.yas pa'i mdzub mo rdo rje khu tshur gyi sbyor ba las ral gri 'dzin pa'i tshul du byed pa ni khro bo rdo rje rnon po'i'o// gung mdzub mnyam bsgreng 'khor lo yi// zhes bya ba ni khams gsum rnam par rgyal ba'i phyag rgya nyid las/ gung mo dang mdzub mor bcas pa bsgrengs nas/ rdo rje thal mo'i tshul gyis de'i dbus ma bcings pa ni khro bo rdo rje rgyu'i'o// kha yi nang nas dbyung bar bya// zhes bya ba ni khams gsum rnam par rgyal ba'i phyag rgya las/ tshig 'byin pa'i tshul gyis kha'i phyogs su gyen du 'dren pa ni khro bo rdo rje smra ba'i'o// mdzub mo gung mo rdo rjer bya// zhes bya ba ni khams gsum rnam par rgyal ba'i phyag rgya las/ g.yas pa'i gung mo dang mdzub mo gnyis sbyar nas bsgreng ste/ g.yon pa'i mdzub mo dang gung mo gnyis khab ltar byas pa ni khro bo rdo rje las kyi'o// mdzub mo gnyis ni mgul par bskor// zhes bya ba ni khams gsum rnam par rgyal ba'i phyag rgya nyid las mdzub mo gnyis kyi mgrin pa rkam pa'i tshul du 'dzin pa ni khro bo rdo rje srung ba'i'o// mdzub mo gnyis ni mche ba che// zhes bya ba ni khams gsum rnam par rgyal ba'i phyag rgya nyid las/ mdzub mo gnyis brkyang nas mche ba'i tshul du khar 'dzin pa ni khro bo rdo rje gnod sbyin gyi'o// mdzub mo bkug pa rdo rje bcings// zhes bya ba ni khams gsum rnam par rgyal ba'i phyag rgya las/ g.yas pa'i mdzub mo rang gi mthe bo'i rgyab sbyar la/ g.yon pa'i mdzub mo'i yang de bzhin du byas pa ni/ khro bo rdo rje khu tshur gyi dam tshig gi phyag rgya'o// rdo rje sgeg mo la sogs pa// sems ma'i phyag rgya de nyid hUM// zhes bya ba ni rdo rje dbyings kyi dkyil 'khor chen por sgeg mo la sogs pa'i dam tshig gi phyag rgya bstan pa gang yin pa de nyid kyis khams gsum rnam par rgyal ba'i dkyil 'khor chen por yang // mdzub mo gnyis kyi sdigs mdzub bcing ba'i sbyor bas dam tshig phyag rgyar 'gyur te/ rdo rje bsdams pa de nyid bcings la/ de nas/ snying gar mthe bo bsnyams la gzhag // rab tu brkyang ba phreng ba'o// thal mo sbyar te kha nas dbyung // gar las thal sbyar spyi bor gzhag // rdo rje bcing ba thur du blugs// rang gi thal sbyar gyen du gtor// rdo rje bsnyams te rab tu bsdam// rab tu brkyang nas byung ba'o// mdzub mo gcig tu bkug pa dang // mthe bong gnyis ni mdud pa dang // mthe bong mdzub mo gdu bur bcing // rdo rje bcing ba mdzub mor bsdam// zhes bya ba'o zhes chos kyi phyag rgya ste/ hUM zhes bya bar lhan cig go// zhes bya ba ni rdo rje dbyings kyi dkyil 'khor chen po nyid du sgeg mo la sogs pa'i chos kyi phyag rgya gsungs pa gang yin pa de nyid 'dir yang yi ge hUM dang bcas pas sgeg mo la sogs pa'i phyag rgyar 'gyur te/ des na de yang ma hA rA ti hUM/ rU pa sho pe hUM/ shro ta so khya hUM/ sar+b+ba pU dza hUM/ pra ha la da ni hUM/ pha la ga mi hUM/ su te dzra gri hUM/ su gan+d+hi gi hUM/ a ya hi dzaHhUM/ a hi hUM hUM hUM/ he s+pho Ta baM hUM/ g+haN+Da aHAHhUM zhes bya ba dang / rdo rje sems ma la sogs pa'i yang huM t+r+'aM hrIHaH zhes bya bar blta bar bya'o// rdo rje rnams kyi dam tshig ste/ khams gsum rnam par rgyal ba'i dkyil 'khor chen po de'i las kyi phyag rgyar 'gyur te/ rdo rje rigs ni chen po yi// las kyi phyag rgya mdor bsdus nas// zhes bya ba ni mdor bsdus pa'i sdom pa'o// khro bo'i khu tshur gnyis su bshad// ces bya ba ni bcom ldan 'das khro bo rdo rje khu tshur gyi dam tshig gi phyag rgya de gnyis su byas pa'i rdo rje khu tshur gnyis su 'gyur te/ de nas rdo rje 'gying ba la sogs pa'i tshul gyis sbyor bar bya'o// de'i don ni 'di yin te bcom ldan 'das rdo rje sems dpa'i rdo rje bsnyems pa'i tshul du byas la rdo rje dbyings kyi dkyil 'khor chen po las de'i las kyi phyag rgyar gsungs so// sogs pa smos pa ni rdo rje lcags kyu 'dzin pas gnas pa la sogs pa gar yin pa de ni rdo rje 'gying ba la sogs pa'i tshul gyis so// tshul ni rdo rje bsnyems pa la sogs pa'i tshul gyis rdo rje bsnyems ma la sogs pa'i las kyi phyag rgya'i sbyor bas so// bshad ces bya ba ni bstan pas so// ji ltar bshad ce na/ gang dang gang gi phyag rgya rnams// las kyi phyogs ni gang du ba// de dang der ni bsgyur nas kyang // phyag rgya der ni sbyar bar bya// zhes gsungs so// rdo rje sems dpa' la sogs pa gang dang gang gi las kyi phyag rgya gang dang gang dag bshad pa'i gnas de dang de rnams su las kyi phyag rgya phyogs de dang de rnams su bya'o// ji ltar 'gyur zhe na/ las zhes bya ba smos te/ byang chub tu sems bskyed pa la sogs pa'i las rnams bskyed pa'i rgyu yin no zhes bya ba'i don to// de dang der ni bsgyur nas kyang // zhes bya ba ni de dang de nyid du gar gyi sbyor ba de bya'o// 'di skad ston pa yin te/ las kyi phyag rgya thams cad ni// rdo rje khu tshur gnyis las 'byung ste/ rdo rje dbyings kyi dkyil 'khor chen por bcing ba'i mtshan nyid gsungs pa las/ khyad par ni 'di yod de/ langs nas gar bya ba las 'byung ba'o// de la rdo rje dbyings su gsungs pa'i phyag rgya ni 'di yin te/ g.yon pa'i rdo rje mdzub mo ni// g.yas pa'i nang du bsgreng bar bya// byang chub mchog gi phyag rgya che// sangs rgyas byang chub sbyin byed pa'i// bsgyings bcas gsor ba gnyis ka yis// lcags kyu 'dzin ltar gnas pa dang // mda' 'phang pa yi tshul dang ni// legs so zhes pa snying gar gzhag // dbang bskur ba ni rdo rje gnyis// snying gar nyi ma brtan par bya// g.yon pa la ni gru mo gzugs// de bzhin kha phyogs bskor bar bya// g.yas pa yis ni g.yon pa dbye// snying gar g.yon pa ral gri mdud// mgal me'i 'khor lo bskor ba dang // rdo rje gnyis ka kha nas dbyung // rdo rje gar bskor bkrol ba yi// thal mo dgram pa spyi bor gzhag // go cha mthe'u chung mche ba dang // khu tshur gnyis ni mnan pa'o// rdo rje 'gying ba'i tshul gyis ni// bsam pa g.yos pas 'dud par bya// rdo rje bcing dang kha nas dbyung // rdo rje gar ni bskor ba yin// rdo rje khu tshur tshul gyis ni// bdug pa la sogs de bzhin sbyin// sangs rgyas kun la mchod pa yi// phyag rgya'i mchod pa byed pa po// mdzub mo lcags kyu bcing ba ni// mthe chung las te lcags kyu che// mkhrig ma mdud pa mdzub gnyis gdab// rgyab gnyis kyang ni bsnyams te mnan// zhes bya ba las/ 'dir khyad par ni 'di yin par blta bar bya ste/ rdo rje hUM mdzad dang / khro bo rdo rje sems dpa' dang / rdo rje sems ma rnams ni rdo rje bsnyems ma las lag pa gnyis ka 'degs pa'i tshul du byed pa'o// rin chen hUM mdzad dang / khro bo rdo rje khro gnyer dang / rdo rje rin chen ma rnams ni rdo rje gnyis dbang bskur ba'i tshul du byed pa'o// chos kyi hUM mdzad dang / khro bo rdo rje chos dang / rdo rje chos ma rnams ni g.yas pas g.yon pa 'byed pa'i tshul du byed pa'o// las kyi hUM mdzad dang / khro bo rdo rje las dang / rdo rje las ma rnams ni rdo rje gar bskor ba bkrol ba'i thal mo sbyar ba spyi gtsug tu gzhag pa ni las kyi phyag rgyar 'gyur ro// de la gzhan dag ni mi bskyod pa la sogs pa'i las kyi phyag rgya nyid rdo rje hUM mdzad la sogs pa rnams kyir yang 'gyur te/ gang gi phyir de mi bskyod pa la sogs pa'i gnas na gnas pa'i phyir ro zhes zer ro// de ni mi rigs te/ gang gi phyir de mi bskyod pa la sogs pa'i gnas la gnas su zin kyang // 'khor los sgyur ba yin pa'i phyir/ mi bskyod pa la sogs pa'i rang bzhin ni ma yin no// de nyid rdo rje 'khor los sgyur ba'i las kyi phyag rgya yin pa'i phyir/ de bzhin gshegs pa'i las kyi phyag rgyar rnam par mi gzhag pa'o// ji ltar 'gro ba 'dul ba dang / don thams cad grub par ni mi bskyod pa'i gnas na gnas pa yang // 'khor los sgyur ba'i rang bzhin yin pas 'khor los sgyur ba'i phyag rgya yin pa bzhin no// dpal mchog dang po la sogs pa'i rgyud rnams la/ rdo rje sems dpa' la sogs pa'i las kyi phyag rgya kho na rdo rje hUM mdzad la sogs pa'i phyag rgya gsungs pas/ yid gnyis mi bya'o// de ltar khams gsum rnam par rgyal ba'i dkyil 'khor chen por gsungs pa'i dngos grub sgrub pa'i phyag rgya rnams bstan nas/ da ni rdo rje sems dpa' la sogs pa nas/ khro bo rdo rje 'bebs pa'i bar du khro bo thams cad kyi bzlas pa byed pa na yang // dpal rdo rje hUM mdzad du byas la las rnams bsgrub par bya'o zhes bya ba'i don bstan pa'i phyir de nas 'dir 'jig rten gsum las rnam par rgyal ba'i dkyil 'khor chen po la sogs pa spyi'i phyag rgya bcing ba bshad do zhes bya ba smos te spyi ni khro bo'i lha thams cad kyi thun mong ngo // 'jig rten gsum rgyal phyag rgya ni// ji skad du bshad pa'i mtshan nyid do// rdo rje mdzub mo'i dam tshig go// zhes bya ba ni rdo rje hUM mdzad bzhi po de'i rdo rje mdzub mo'i dam tshig go// de nyid 'chad pa 'di/ rdo rje hUM zhes sngags kyis te// zhes bya'o// de yang 'di skad ston pa yin te/ rdo rje hUM mdzad kyi sngags dang / khams gsum rnam par rgyal ba'i phyag rgya gang yin pa des 'di dang gang yang rung ba'i sngags bzlas pa'i sbyor bas sgrub pa po mngon par 'dod pa'i las thams cad sgrub par byed do// mthe'u chung mdzub mo lcags kyur bcas// zhes bya ba ni/ g.yon pa'i rdo rje khu tshur mdun du kha thur du bstan la/ de'i steng du g.yas pa gan rkyal du bzhag ste mthe'u chung gnyis lcags sgrog tu byas la/ sdigs mdzub gnyis pa bcing ba ni khro bo 'dod pa'i rgyal po'i phyag rgyar 'gyur te/ hUM Tak+ki dzaHzhes bya ba 'di dang / lha chen po la sogs pa'i 'jig rten pa'i 'khor thams cad dgug par bya'o// khams gsum rnam par rgyal ba'i phyag rgya bcings la/ bdag nyid rdo rje hUM mdzad du bskyed par bya'o zhes blta bar bya'o// rig pa dam pa thams cad kyi// 'jig rten gsum las rgyal zhes bshad// ces bya ba ni rig pa dam pa thams cad ni/ rnam par snang mdzad dang / rdo rje hUM mdzad dang / rin chen hUM mdzad dang / chos kyi hUM mdzad dang / las kyi hUM mdzad do// de dag las khams gsum rnam par rgyal ba'i phyag rgya'i mchog tu bshad ces bya ba'i don to// gzhan dag ni rig pa dam pa'i phyag rgya thams cad bskyed pa'i rgyu ni khams gsum rnam par rgyal bar bshad do zhes sems na de yang mi rigs te/ gzhan dag ni/ de bzhin mdzub mo nges sbyar la// zhes bya ba la sogs pa gang yin pa 'di nyid kyis gtso bor bshad do zhes zer ro// thams cad kyang ni gnon pa ste// zhes bya ba ni lha chen po la sogs pa'o// 'di skad ston pa yin te/ 'dod pa'i rgyal pos khams gsum pa bkug nas khams gsum rnam par rgyal ba bcings te/ hUM zhes bya bas mnan par bya'o// de bzhin las rnams thams cad byed// ces bya ba ni ji ltar khams gsum rnam par rgyal bas mnan pa de bzhin du las thams cad kyang bya ste/ de skad du yang // 'jig rten dang 'jig rten las 'das pa'i rdo rje'i rgyud las/ khams gsum rnam par rgyal ba'i phyag rgya bcings la/ las brgya rtsa brgyad bsgrub par bya'o// 'di lta ste/ gnon pas 'dul ba rnams la gnon pa dang bslang bas 'dul ba rnams la slong ba dang / btang bas 'dul ba rnams la btang ba dang / bkug pas 'dul ba rnams la 'gugs par byed do zhes bya ba la sogs pa gsungs so// rdo rje mdzub mo gnyis legs par// rab mnyam bzhag la bsnyams nas ni// zhes bya ba ni rdo rje khu tshur gnyis kyi mdzub mo gnyis bslangs te brkyang nas rtse mo sbyar la 'og tu bstan la 'degs pa ni rdo rje slong ba'i phyag rgya'o// rdo rje mdzub gnyis legs par yang // rdo rje bcing bas bcings nas ni// zhes bya ba ni khu tshur gnyis kyi mdzub mo gnyis lcags sgrog tu sbrel la bsgyur te/ spyi gtsug tu gzhag pa ni rgyal mtshan gyi phyag rgya'o// rdo rje bcing ba dam byas te// mthe bo bsnyams la nang du gzhug // ces bya ba ni rdo rje bsdams pa bcings la/ mthe bo bsnyams la nang du gzhug pa ni dam tshig gi rdo rje khu tshur gyi tshul gyis mdzub mo gnyis kyis rang gi mthe bo'i rgyab tu mnan nas/ phyag g.yon pas drangs te/ g.yas kyi phyogs su bsgrub par bya ba 'gugs par sems pa 'di ni khro bo'i zhabs 'og tu 'gugs pa'i phyag rgya'o// 'jig rten gsum rgyal bcings nas ni// gang gi gzugs la rkang g.yon pas// zhes bya ba ni ji skad du bshad pa'i 'jig rten gsum las rnam par rgyal ba de bcings te/ lha chen po la sogs pa bsgrub par bya ba'i gzugs brnyan mnan nas/ oM badzra a kra ma ho zhes bya ba des ci 'dod pa'i khro bo'i bzlas pa byas la/ zla ba phyed sbyor ba byas nas bsgrub pa byas na 'grub par 'gyur ro// rdo rje phyag rgya gnyis bcings te// zhes bya ba ni rdo rje khu tshur gnyis shing ljon pa gnyis su bsams te/ bsgrub par bya ba la bsnun par bsams na/ rdo rje khu tshur de gnyis gcig la gcig bsdams nas/ oM badzra A be sha ha pa traM ta TaM zhes brjod pa des lha chen po la sogs pa sems can thams cad dbab par bya'o// de nas de rang gi ngang gis bdag nyid la dbab par 'gyur ro// rdo rje'i phyag rgya gnyis bcings te// zhes bya ba ni rdo rje khu tshur gnyis bcings te/ mdzub mo gnyis go cha 'ching ba'i tshul du phyag bya'o// oM bud+d+ha mai tri badzra rak+Sha haM/ zhes brjod pa des lha chen po la sogs pa'i sems can rnams sdug bsngal bsal bar bya ste/ rang ngam gzhan la 'dis bsrung ba ni 'bras bu yin no// rdo rje mthil du bcings nas su// zhes bya ba ni rdo rje lag mthil du bcings nas/ mthe bo gnyis kyis khros nas dgab par bya ba de nyid kyis rdo rje'i rigs chen po rnams 'grub par 'gyur ro// 'di nyid bcings pas 'jig rten gsum gyi 'khor lo ma lus pa'i dam tshig 'dzin pa'i las kyi dus su'am/ oM badzra sa ma ya gr-ih+Na ban+d+ha sa ma yaM zhes bya ba'i sngags kyis dkyil 'khor rgyal po mchog bsgom pa'i dus su 'di gzhug pa dang / slob dpon gyis khams gsum rnam par rgyal ba'i dkyil 'khor chen por slob dpon dang slob ma rnams gzhug par bya'o// sems dpa' rdo rje dam byas te// zhes bya ba ni rdo rje dbyings kyi dkyil 'khor chen por gsungs pa'i sems ma rdo rje ma bcings te/ bstan par byas nas mthe'u chung gnyis khab ltar bsgrengs nas/ mthe bo gnyis bsgrengs te/ mdzub mo gnyis kyi steng du mnan pa ni/ dkyil 'khor rgyal po mchog bsgom pa'i dus sam/ las kyi dus su khams gsum pa thams cad dam tshig 'dzin pa'i phyag rgya gnyis pa yin no// de'i sngags ni 'di yin te/ rdo rje 'di ni rdo rje che// sangs rgyas kun gyis byin brlabs pa// dam tshig 'di las 'das na ni// rigs rnams myur du thal bar rlog // oM ha na sa ma ya hUM phaT/ rdo rje phyag rgya gnyis bcings te// zhes bya ba ni rdo rje khu tshur gnyis bcings la/ mdzub mo gnyis lcags sgrog tu sprel te/ g.yas phyogs su stobs kyis gcus nas/ slar yang g.yon gyi phyogs su gcu ba ni las kyi dus sam/ dkyil 'khor rgyal mchog gi dus su lha 'gugs pa'i phyag rgya'o// 'di'i sngags ni/ oM ba lin+ta od ba lin badzra A kaR+Sha ya dzaHrdo rje bcing ba dam byas te/ de zhes bya ba la sogs pa'i rdo rje bcing ba dam por byas te/ mdzub mo gnyis bsgreng ba ste/ bkug nas mthe bo gnyis dbus su bzhag la/ btsir ba ni bar snang gi lha rnams kyi phyag rgya'o// 'di ni las kyi dus sam/ dkyil 'khor rgyal po mchog bsgom pa'i dus su bar snang ba rnams la bka' bsgo ba la sbyar bar bya ste/ 'di'i sngags ni hUM badzra a gra pi ta ya hUM zhes bya ba'o// rdo rje phyag rgya gnyis ka las// mthe'u chung gnyis ka bcings nas kyang // zhes bya ba ni rdo rje khu tshur gnyis gyen du kha bstan la mdzub mo dang mthe'u chung gnyis so sor lcags sgrog ltar sbrel nas bsgyur zhing bzlog ste/ spyi bor gzhag pa ni nam mkha' la spyod pa'i phyag rgya'o// 'di yang dkyil 'khor rgyal mchog bsgom pa'i dus dang / las kyi dus der rang gi bka' bsgo ba la sbyar bar bya'o// 'di'i sngags ni/ oM badzra mA la a gra baM zhes bya'o// rdo rje bcing ba bsdams nas su// rdo rje bsrung ba btsir bar bya// zhes bya ba ni rdo rje dbyings su gsungs pa'i rdo rje srung ba'i dam tshig gi phyag rgya snying gar rdo rje bsdams te btsir ba ni/ sa la spyod pa rnams kyi phyag rgya'o// 'di yang las kyi dus dang / dkyil 'khor rgyal mchog gi dus su rang gi bka' bsgo ba la sbyar bar bya'o// 'di'i sngags ni/ oM badzra ban+d+ha haM zhes bya ba'o// rdo rje phyag rgya gnyis bcings te// zhes bya ba ni rdo rje khu tshur gnyis bcings la/ g.yon pa'i mdzub mo g.yas pa'i mthe'u chung gis mdud nas gcu zhing slar yang gcu ba byas nas/ drag tu gtogs pa ni sa 'og na gnas pa'i phyag rgya'o// 'di yang dkyil 'khor rgyal po mchog gi dus sam/ las kyi dus su bka' bsgo ba byas na 'di las mi 'da' bar byed par 'gyur ro// 'di'i snying po ni/ oM badzra pA tA la b+hany+dza b+hany+dza hUM phaT/ rdo rje bcing ba sbrel ba ni// mdzub mo gnyi ga dam po ste// zhes bya ba ni/ lag pa gnyis thur du bstan la mdzub mo gnyis lcags sgrog tu sbrel la/ gung mo dang mthe bo khab ltar bya ste/ mthe bo rtse mo gnyis dpral ba'i phyags su bzhag la bskor ba ni/ he ru ka rdo rje'i phyag rgya'o// ma mo thams cad pa'i phyag rgya thams cad dkyil 'khor rgyal po mchog gam/ las kyi dus su rang gi las la gzhag par bya'o// 'di'i snying po ni/ oM he ru ka badzra sa ma ya sar+b+ba du Sh+Ta sa mu pra b+hany+dza ga hUM phaT ces bya ba'o// rdo rje khu tshur gnyis bcings te// mnyam par bzhag ste snying gar gzhag // khro bo'i khu tshur gyis btsir ba// phyi rol dkyil 'khor 'jigs pa'o// zhes bya ba ni rdo rje khu tshur gnyis bcings la rgyab gnyis sbyar nas mdzub mo gnyis brkyang ste/ sen mo sbyar nas bcings te/ rtse mo btsir bas 'byung po dang / yi dags dang / srin po la sogs pa rnams 'jigs pa'i phyag rgya'o// 'dis 'byung po la sogs pa'i dkyil 'khor bkug nas/ sngags dang phyag rgya rnams thal bar byed do// 'di'i sngags ni/ oM duSh+Ta badzra kro d+ha ha na da ha pa tsa bi d+h+wan+sa ya bi ka ra du Sh+ta sa ma ya mu dra maN+DalaM/ b+hany+dza b+hany+dza/ marda marda/ khA da khA da/ pa ra man+h+raM/ badzra sa ma ya hUM phaT/ ces bya ba'o// snying gar rdo rje khu tshur gnyis sbyar la/ mdzub mo gnyis so sor bsgrengs nas sbyar te/ phan tshun gnyi ga btsir ba ni// gdug pa 'joms pa'i phyag rgya ste/ 'di ni las kyi dus sam/ dkyil 'khor rgyal po mchog gi dus su sngon du sbyar bar bya'o// g.yon pa'i rdo rje mdzub mo la/ g.yas pa'i mdzub mo bkug nas gzung // rab tu khros pas drag btogs na// ri rab kyang ni ltung bar byed// ces bya ba ni rdo rje khu tshur gnyis bcings pa'i g.yon pa'i mdzub mo g.yas pa'i mdzub mo'i lcags kyus bzung nas/ yang dang yang du drag tu btogs pas 'byung po dang / yi dags dang / srin po la sogs pa'i gdug pa thams cad 'joms pa'i phyag rgya'o// de'i sngags ni 'di yin te/ oM ma hA badzra krU ra kro d+ha pA ta ya sar+b+ba dush+Ta maN+Ta laM bi nA sha ya sarba duSh+Ta sa ma yaM bi ka ra bi d+h+wan+sa ya s+pho Ta yaM b+ha ny+dza sarba dush+Ta sa ma ya mu dra ban+d+ha gr-i h+Na ha na da ha pa tsa duSh+Ta sa ma ya satwa na badzra sa ma ya hUM phaT ces bya ba'o// g.yon pa'i rdo rje mdzub mo la// g.yas pa'i mdzub mo lcags kyus dbyung // rab tu khros shing bkug pa yis// gdon rnams kun la dbang du byed// ces bya ba ni g.yon pa'i rdo rje khu tshur gyi mdzub mo bsgreng ba la/ g.yas pa'i khu tshur gyis mdzub mo'i lcags kyur drangs pa/ mkha' 'gro ma rnams 'gugs pa'i phyag rgya'o// 'di'i snying po ni/ oM badzra A kaR+Sha shI g+h+raM sar+b+ba duSh+Ta g+ha na ha na badzra d+ha ra sa t+ye na hUM dzaH/ las kyi dus sam/ dkyil 'khor rgyal po mchog gi dus su dgug par bya'o// rdo rje bcing ba byas nas su// lag ngar snying gar shin tu bsdam// rdo rje mdzub nyid mchan khung du// brud pa yis ni snying 'byin to// zhes bya ba ni rang gi snying ga'i phyogs su lag ngar gnyis rdo rje bcing ba dam por byas la/ rdo rje khu tshur gyi mdzub mo gnyis lcags kyur byas la mchan khung gnyis brud pa ni snying 'byin pa'i phyag rgya ste/ 'di'i snying po ni/ oM badzra pra ti gr-i h+Na hr-i da ya A kaR+Sha ya ad+ya yaM sa ti sa sa d+ha ra d+hi na mr-i ya ti/ ta s+s+ya hr-i da yaM niSh+Ta sa tu sa ma ya hUM dzaHzhes sngar bshad pa bzhin du mkha' 'gro ma dang / rnal 'byor ma thams cad 'gugs pa'i phyag rgya ste/ dkyil 'khor rgyal mchog gi dus sam/ dur khrod du las byed pa'i dus sam/ mkha' 'gro ma dang / rnal 'byor ma thams cad kyis bzung bas na/ bkug nas phyis snying 'byin pa'i phyag rgyas sems can thams cad kyi snying 'byin par byed pa de byin la/ de nas des sgrub pa pos bka' stsal pa bzhin byed par 'gyur ro// mdzub mo gnyis kyi rtse mo yis// mthe bo gnyis ka'i drung du ni// yid kyis khros nas btsir bar bya// rims la sogs pa 'gugs pa'o// zhes bya ba ni lag mthil gnyis su mthe bong gnyis bzhag nas mdzub mo'i rtse mo gnyis mthe bo gnyis kyi drung du 'khor ba dang bcas pas btsir ba ni rims la sogs pa 'gugs pa'i phyag rgya ste/ 'di dkyil 'khor rgyal po mchog gi dus sam/ las kyi dus su 'phags pa'i spyi bo'i gtsug tor gyis rims la sogs pa'i nad rnams 'gugs par byed do// 'di'i snying po ni/ oM badzra sa ma ya a na ya/ sarba duSh+Ta dz+wa rA d+hi nA sha ya hUM phaT ces bya ba'o// rdo rje thal mo dam byas te// mdzub mo gnyis ni bkug nas su// zhes bya ba ni/ rdo rje thal mo'i mdzub mo gnyis lcags kyu ltar bkug nas/ mthe bo gnyis mnyam par sbyar nas mnan pa ni sdig pa 'phrog pa'i phyag rgya'o// de ni rims la sogs pa'i nad rnams zad par bya ba'i don du sbyar bar bya'o// de'i snying po ni 'di yin te/ oM badzra kar+m+ma bi sho d+hA ya sar+b+ba a ba ra Na ne bud+d+ha sat+t+ya na sa ma ya hUM zhes bya ba'o// rdo rje'i phyag rgya gnyis nang du// zhes bya ba la sogs pa ni rdo rje khu tshur gnyis kyi mdzub mo gnyis lcags sgrog ltar bcings nas gyen du 'phang ba ni ltung ba slong ba'i phyag rgya'o// 'di'i snying po ni/ oM sar+b+ba a pa ya A kaR+Sha ni bi sho d+ha na badzra sa ma ya hUM phaT/ rdo rje bcing ba dam byas te// gung mo gnyi ga ngos sbyar nas// mtha' ma bzhi ni ngos sprad nas// sdig pa 'joms par grags pa yin// zhes bya ba ni rdo rje bcing ba brtan par byas la/ mthe bo dang mthe chung bzhi gcig la gcig ngos sbyar nas/ gung mo gnyis bsgreng ba'i rtse mo sbyar nas/ phan tshun dral ba ni sdig pa dral ba'i phyag rgya'o// 'di'i snying po ni/ oM badzra pA Ni bi s+pho Ta ya sar+b+ba a pa ya ban+b+ha na ne tra ku shA sar+b+ba a pa ye ga te b+h+yaH/ sar+b+ba sa tA nAM sar+b+ba ta thA ga ta badzra sa ma ya traT ces bya'o// de'i don ni 'di skad ston pa yin te/ khams gsum rnam par rgyal ba'i dkyil 'khor chen por gsungs pa'i cho gas lha'i rnal 'byor byas la/ rang gi khro bo'i sngags kyis yi ge bzlas pa 'bum byas la/ de nas btsan thabs kyi sgrub pa byed par 'dod na/ rdo rje gtsug tor la sogs pas bdag nyid bsrung ba byas la/ rdo rje hUM mdzad kyi phyag rgya dang / rdo rje hUM mdzad kyi sngags kyi bdag nyid rdo rje hUM mdzad du byas te/ gnod sbyin mo la sogs pa'i gzugs brnyan mdun du bzhag la/ de'i sngags sam/ ming gzugs brnyan gyi snying gar bcug nas/ khro bo 'dod pa'i rgyal pos bsgrub bya de 'gugs te/ 'jig rten gsum las rnam par rgyal ba bcings nas/ yi ge hUM gis ltung bar bya'o// de nas khro bo zhabs 'og tu 'gugs pas bkug nas gzugs brnyan de dang nye bar bzhag nas/ khro bo rdo rje lcags kyu'i phyag rgyas dgug pa dang / gzhug pa dang / bcing ba dang / dbang du byas te/ bsgrub par bya ba'i gzugs brnyan la/ 'jig rten gsum las rnam par rgyal pa'i phyag rgya bcing ngo // oM badzra a kra ma hoHzhes bya bas gnon pa dang / oM badzra A be sha ha na pa ta traT ces bya bas dbab cing gzir bar bya'o// bud+d+ha mai tri zhes bya bas babs pa'i sdug bsngal bsal la/ khro bo ti rIn+ti ri'i phyag rgya bcings te/ oM badzra sa ma ya gr-ih+Na ban+d+ha sa ma ya ma nu sma ra sar+b+ba ta thA ga ta sa ma ya s+t+waM/ dr-i D+home b+ha ba s+thi to me b+ha ba adz+yo me b+ha ba a pra ti ha t+yo me b+ha ba/ sar+b+ba kar+m+ma su tsa me tsit+taM shre yaHku ru hUM ha ha ha ha hUM zhes brjod nas/ dam tshig la gzhag pa dang / rdo rje 'di ni rdo rje che// zhes bya ba la sogs pa dam tshig gi phyag rgya bstan pas/ rdo rje he ru ka'i phyag rgyas rang gi las la sbyar bas gnod sbyin mo thams cad bud med kyi gzugs kyi chung ma dang / bu mo la sogs pa byed par 'gyur ro// drag po la sogs pa skyes pa'i gzugs can nas/ bran gyi mthar thug pa'i bar du lha thams cad bkug nas/ snying po dang phyag rgyas rang gi las la sbyar la/ kye ci zhig bgyi zhes zer ro// de nas rang gi khro bo'i lha'i phyag rgya chen po dang / dam tshig dang / chos dang / las kyi phyag rgya bcings la/ bsgrub par bya ba'i ming dang / sngags spel nas/ rang gi khro bo'i sngags kyi bzlas pa zla ba phyed byas pas gzugs brnyan de nas sgra 'byung bar 'gyur ro// de nas sgrub pa pos khams gsum rnam par rgyal ba'i phyag rgya bcings la/ hUM zhes bya bar rab tu sbyar bar bya'o// de nas bsgrub par bya ba'i gzugs brnyan gyi mdun du gnas te/ gnang ba nod cing kye ci zhig bgyi zhes zer ro// de nas/ rdo rje 'di ni rdo rje che// zhes bya ba la sogs pa brjod cing dam tshig gi phyag rgya bstan to// de nas lha la sogs pa bkug la/ snying po dang phyag rgya rnams la nges par sbyar nas/ 'di gyis shig ces/ rang gis bka' bsgo'o// de nas rkang pas gnon pa'i sngags dang phyag rgyas rkang pa'i 'og nas bton te/ rdo rje slong bas bslangs nas/ rdo rje rin chen gyis dbang bskur nas/ bsgrub par bya ba ci bde bar gzhag go// 'byung po dang / yi dags dang / srin po la sogs pa'i gdon rnams las byed par 'dod na/ sngar bshad pa bzhin du rdo rje hUM mdzad kyi sbyor bas sngags lan 'bum brjod pa dang / khro bo gzhan gyi sbyor bas re re zhing bsnyen pa khri byas la/ khro bo rdo rje lcags kyus gdon rnams bkug la/ khro bo stobs po ches de dag dkyil 'khor gyi sngags dang phyag rgya bza' ba dang / slar yang dbu dang phyag stong phrag mnga' ba'i khro bo stobs po ches ma rungs pa bza' bar bya'o// mkha' 'gro ma dang rnal 'byor ma'i gdon rnams bkug nas mnyes par byas te/ sngags gnyi ga re re zhing 'bum bzlas par bya'o// de nas khro bo gzhan gyi rnal 'byor pas de'i mtshan mor dur khrod dam/ lha khang stong par de bkug cing // snying po drangs nas phyag rgyas mnyes par byas pas/ de dag gis mngon par 'dod pa'i dngos grub kyi bar du byed do// brgya la gnod par byed na rdo rje he ru ka'i phyag rgyas de gzhom par bya'o// rims la sogs pa 'joms par byed kyang // rdo rje hUM mdzad kyi sbyor bas sngags gnyis so sor bzlas pa 'bum bya ba'am/ yang na khro bo gzhan gyi sbyor bas kyang ngo // de nas khro bo spyi gtsug bsdams la/ rims la sogs pa'i nad rnams bkug ste/ de nas bsgrub par bya ba'i spyi bo nas brtsams nas/ lus kun bkang na de dang bral bar 'gyur ro// rigs thams cad kyi dkyil 'khor gyi rtog pa'i spyi'i cho ga ni de nas zhes bya ba la sogs pa gsungs pa yin te/ rdo rje phyag rgya bzung nas ni// dkyil 'khor chen por srang bu bre// zhes bya ba la sogs pa ni thog mar slob dpon gyi g.yon pa'i rdo rje khu tshur gyis rigs thams cad pa'i dkyil 'khor gyi srad bu tshon sna lnga'i skud pa blangs te/ tshangs pa'i thig gdab par bya'o// phyi nas ji ltar 'dod pa bzhin du bya'o// rdo rje'i phyag rgya gnyi ga yi// mdzub mo rtse mo rab sbyar ba// zhes bya ba ni rdo rje khu tshur gnyis ka gyen du bstan la/ mdzub mo gnyis bsgreng ste/ phan tshun du logs kyi rtse mo sbyar nas/ de bzhin gshegs pa thams cad 'bar ba'i lta bas bkug ste/ tshon rtsi la gzhug par bya ba ni/ tshon thams cad byin gyis brlab pa'i phyag rgya'o// 'di'i sngags ni/ oM badzra tsi tra sa ma ya hUM zhes bya'o// de la tshon dkar po la ni rnam par snang mdzad dkar po'i gzugs kyis so// sngon po la ni mi bskyod pa sngon po'i gzugs kyis so// ser po la ni rin chen 'byung ldan ser po'i gzugs kyis so// dmar po la ni 'od dpag tu med pa dmar po'i gzugs kyis so// ljang gu la ni don yod grub pa ljang gu'i gzugs kyis gzhug par bya'o// mdzub mo'i rtse mo yang dag par// sbyar la bkan te bsdams nas su// zhes bya ba ni tshon rtsi byin gyis rlob pa'i phyag rgya nyid sngon du bstan par byas la/ sgo 'byed pa'i dus su mdzub mo gnyis so sor byas pa ni/ sgo 'byed pa'i phyag rgya ste/ rab tu khro nas sgo dbye ba'i sbyor ba 'dir bya'o// de'i sngags ni 'di yin te/ oM badzra uD+g+ha Ta sa ma ya pra be sha ya hUM zhes bya ba la'o// khams gsum rnam par rgyal ba'i dkyil 'khor chen por bshad pa'i phyag rgya chen po dang / dam tshig dang / chos dang / las kyi phyag rgya rnams sgrub par byed pa'i mtshan ma thob nas phyag rgya chen po'o// dam tshig dang / chos dang / las kyi phyag rgya rang nyid kyis bcings la/ g.yon brkyang ba'i tshul gyis gnas te/ shin tu khros pa'i khro bo'i skad 'byin cing khro bo'i lta bas bltas nas/ bsgrub par bya'o zhes bya ba ni de nas zhes bya ba la sogs pa gsungs pa yin no// de bzhin gshegs pa thams cad ces bya ba ni/ de bzhin gshegs pa yang yin la/ thams cad kyang yin pas na de bzhin gshegs pa thams cad de/ de dag gi rdo rje dam tshig gi rdo rje'i rigs chen po de nyid gsal bar byed pa'i sgra'i tshogs de nyid ni rtog pa'i rgyal po'o// de bas na de bzhin gshegs pa thams cad kyi rdo rje'i dam tshig gi rtog pa'i rgyal po chen po las khams gsum rnam par rgyal ba'i dkyil 'khor chen po'i cho ga rgyas pa ji skad bshad pa rdzogs so zhes bya ba ni ma lus pa'o// cho ga lhag ma ni rdo rje dbyings kyi dkyil 'khor chen po las bshad pa nyid du blta bar bya'o// khams gsum rnam par rgyal ba'i dkyil 'khor chen po'i 'grel pa rdzogs so// // de ltar khams gsum rnam par rgyal ba'i dum bu'i rdo rje'i rigs chen po'i phyag rgya chen po gtso bor gyur pa'i khams gsum rnam par rgyal ba'i dkyil 'khor chen po bshad nas/ da ni dam tshig gi phyag rgya gtso bor gyur pa des 'dul ba'i 'gro ba rnams rjes su gzung ba'i phyir/ 'jig rten gsum las rnam par rgyal ba'i gzungs kyi dkyil 'khor ni de nas zhes bya ba la sogs pa gsungs te/ de nas zhes bya ba ni de ma thag pa'o// dang po sbyor ba'i rjes thogs la// zhes bya ba'i don to// de la dang po sbyor ba ni 'jig rten gsum las rnam par rgyal ba'i dkyil 'khor chen por bshad pa nyid yin par blta bar bya'o// bcom ldan 'das rdo rje zhes bya ba ni rnam par snang mdzad do// yang zhes bya ba ni 'jig rten gsum las rnam par rgyal ba'i dkyil 'khor chen po la ltos pas na yang ngo // rdo rje gzungs kyi zhes bya ba ni rdo rje rnam par snang mdzad la sogs pa nas/ khro bo rdo rje 'bebs pa dang / byams pa'i mthar thug pa de dag ni gzungs so// de dag ni dran pa dang / shes rab dang / yang dag par ldan pa gnyis su med pa'i sems de ni rdo rje gzungs kyi dam tshig go// rdo rje khro bo'i dam tshig gi phyag rgya lha mo la sogs pa'i gzugs de las byung ba'o// gang gi phyir phyag na rdo rje'i thugs su gyur pa'i rdo rje de nyid rdo rje gzungs kyi dam tshig gi phyag rgya las byung ba'i rdo rje des byin gyis brlabs pa'i ting nge 'dzin gang yin pa de'i don gyi rjes su song ba'i ming de skad ces bya ba'i ting nge 'dzin gang yin pa de la snyoms par zhugs nas rdo rje khro bo'i dam tshig gi phyag rgya phyag na rdo rje'i thugs kar gnas pa'i sems dpa'i rdo rje'i mthu las byung ba'i gzungs kyi lha mo sprul pa'i rnam par thugs rtse gcig tu mdzad ces bya ba'i tha tshig go// phyag na rdo rje'i thugs ka nas// zhes bya ba ni rdo rje sems dpa'i thugs ka las byung ba'o// rdo rje sems dpa' de nyid bcom ldan 'das phyag na rdo rje zhes bya ste/ rdo rje sems dpa'i thugs su gyur pa rdo rje 'chang chen po sems dpa'i rdo rje'i gzugs can ni phyag na rdo rje la/ rdo rje hUM mdzad dang / khro bo rdo rje sems dpa' la sogs pa rang gi gzugs dang 'dra ba thams cad kyi bdag nyid gang yin pa de ni phyag na rdo rje dang / rang gi lus thams cad dang 'dra ba'o// thams cad dang 'dra ba'i bdag nyid du gyur pas phyag na rdo rje'i lus 'ba' zhig dang 'dra ba ma yin te/ 'od kyi dkyil 'khor dang 'dra bar yang ston to// kun nas 'bar bas bskor ba zhes bya ba ni kun nas 'bar bas na kun nas 'bar ba ste/ des bskor ba ni nang du chud pa zhes bya ba'i don to// de gang yin zhe na/ rdo rje khro bo'i dam tshig gi phyag rgya'i lha mo rnams zhes bya ba smos te/ rdo rje khro bo ni rdo rje hUM mdzad dang / khro bo rdo rje sems dpa' nas brtsams nas bskal pa bzang po'i mthar thug pa'o// de dag gi dam tshig gi phyag rgya ni/ rdo rje la sogs pa'i phyag rgya'o// de rnams kyi nye bar mtshon pa'i lha mo ni khro bo rdo rje dam tshig gis mtshon pa'i lha mo'o// gyur nas ni der yang dag par gyur nas so// byung ste ni ji skad bshad pa'i phyag na rdo rje'i thugs las nges par byung ba'o// ci zhig byed ce na/ 'jig rten gyi khams thams cad nas zhes bya ba smos te/ rig pa'i lha mos 'dul ba'i sems can gyi khams rnams la'o// de bzhin gshegs pa thams cad kyi don bsgrubs nas zhes bya ba ni/ khams gsum rnam par rgyal ba las gsungs pa'i gzungs khong du chud par byas pa'o// sems can gzhan dag ma dad pa spangs nas/ des 'dul ba'i lus dang / ngag dang / yid kyi phyag rgya de'i gzugs brnyan du bskyed cing bsgrubs nas ched du brjod pa 'di ched du brjod do zhes bya bar sbyar ro// ci'i phyir sku dang / gsung dang / thugs rdo rje'i gzugs su gyur zhe na/ bcom ldan 'das rdo rje sems dpa' btsun mo'i gsang ba sba ba'i phyir ro// bud med gzugs kyis 'dul ba rnams gdul bar bya ba'i phyir/ rdo rje hUM mdzad dang / khro bo rdo rje sems dpa'i gzugs su gyur nas/ bcom ldan 'das rdo rje sems dpa' dang 'brel ba'i gsang ba'i btsun mo ni gsang ba'i btsun mo ste/ de lta bur gyur pa'i gsang ba'i btsun mo de sba ba'i phyir/ sku dang gsung dang thugs rdo rje gzungs kyi lha mo rdo rje la sogs pa'i phyag rgya'i gzugs su gyur nas/ rdo rje hUM mdzad dang / khro bo rdo rje sems dpa' la sogs pa'i gzugs su sbas te/ khams gsum rnam par rgyal ba la sogs pa'i lha mo'i gzugs yin pa de nyid kyi phyir/ gsang ba'i btsun mo zhes brjod pa'i phyir ram/ dran pa dang shes rab dang / yang dag par ldan pa'i sems ni gsang ba'i rang bzhin yin pa'i phyir ro// e ma'o zhes bya ba ni ngo mtshar ba'o// gsang ba'i ye shes kyi gzugs kyi lha mor sprul la/ bla na med pa ni thams cad kyi mchog tu gyur pa yin pa'i phyir/ 'dir ni ci zhig ngo mtshar che zhe na/ gang gi phyir de bzhin gshegs pa rnams dang 'brel pa'i bde ba ni/ de bzhin gshegs pa'i bde ba gang yin pa de'i phyir zhes bya ba smos te/ gdul bya rnams la gzugs kyi ye shes bskyed pa'i phyir/ de bzhin gshegs pa rnams la smad pa'i gzugs yod pa ma yin yang // btsun mo nyid du gyur pa yin// zhes bya ba ni 'di lta bur mdzad pa ni ngo mtshar che'o// hrIHzhes bya ba ni/ 'jig rten gsum las 'dul bar byed pa'i gzungs thams cad kyi snying po'o// 'di skad ston pa yin te/ yi ge hrIHbrjod pas lha mo thams cad du gyur nas phyogs bcur song ste/ sems can gyi khams thams cad gzungs kyi rtog pa bskyed nas/ rdo rje'i rigs kyi lha mo bsgrub pa'i phyir ro// de nas yi ge d+hIHbrjod pas lha mo'i gzugs su grub cing rdzogs par bya ste/ gzugs de'i nang du chud pa'i phyag rgya'i gzugs brnyan du gyur nas/ 'jig rten gsum las rnam par rgyal ba'i dkyil 'khor chen po'i tshul gyis bzhugs te/ ched du brjod pa 'di ched du brjod do zhes bya'o// 'jig rten gsum las rnam par rgyal ba'i hrIHsa 'jig rten gsum 'dul bar byed pa'i snying po yin zhes gsungs pa'i phyir/ don gzhan du blta bar mi bya'o// gzhung de tsam gyis ni 'jig rten gsum las rnam par rgyal pa'i gzungs kyi dkyil 'khor rgyal po mchog ces bya ba'i ting nge 'dzin gnyis pa bstan pa yin no// de nas rdo rje dbyings kyi dkyil 'khor chen po las gsungs pa'i tshul bsdu ba sngon du 'gro ba ni las kyi rgyal po mchog ces bya ba'i ting nge 'dzin gsum pa yin par shes par bya'o// gzungs kyi dkyil 'khor las gsungs pa'i dngos grub rnams ni/ 'jig rten gsum las rnam par rgyal ba'i gzungs kyi dkyil 'khor du dbang bskur ba dang / dam tshig thob pa rnams kyis bsgrub par bya'o zhes bya ba 'di'i don bstan pa'i phyir ro// de nas zhes bya ba la sogs pa gsungs pa yin no// de nas zhes bya ba'i sgra ni rjes thogs nyid la ste/ 'jig rten gsum las rnam par rgyal ba'i gzungs kyi dkyil 'khor gyi ting nge 'dzin rnam pa gsum bsgom pa'i rjes thogs la zhes bya ba'i don to// phyag na rdo rje zhes bya ba ni rdo rje 'chang ba'o// yang zhes bya ba ni/ 'jig rten gsum las rnam par rgyal ba'i dkyil 'khor chen po la ltos pas na yang zhes bya ba smos so// rang gi rigs ni rdo rje'i rigs so// dam tshig gi phyag rgya ni gzungs kyi mtshan ma'i phyag rgya ste/ de'i dkyil 'khor de gsungs pa ni bshad pa'o// de nas zhes bya ba ni gnas skabs de nas so// gang gi phyir gzungs kyi dkyil 'khor du 'jug pa med par gzungs kyi dkyil 'khor du gsungs pa'i dngos grub rnams 'grub pa ma yin pas na/ rgyu de'i phyir rab tu rnam par phye ste bshad par bya ba nas rab tu bshad par bya'o// rdo rje'i dkyil 'khor ni mtshan ma'i phyag rgya'i dkyil 'khor ro// thugs kyi gsang ba'i rang bzhin yin pa'i phyir dam pa'o// rdo rje dbyings dang 'dra bas na// zhes bya ba ni sprul pa'i gzungs kyi dkyil 'khor dang 'dra ba'o// khro bo'i gsang ba zhes bshad do// zhes bya ba ni khro bo rdo rje hUM mdzad la sogs pa'i gsang ba gang gi phyir lha mo de dag gi gzugs spas nas/ phyag rgya'i gzugs kyis zhugs pa'i bshad pa ni bstan pa'o// dkyil 'khor chen po'i tshul gyis ni// dkyil 'khor thams cad srad bu bre// zhes bya ba ni khams gsum rnam par rgyal ba'i dkyil 'khor chen por gsungs pa'i cho ga'i tshul gyis so// rdo rje hUM mdzad kyi rnal 'byor dang ldan pa'i rnal 'byor pas de las gsungs pa'i rnal 'byor chen po byas la 'jig rten gsum las rnam par rgyal ba'i gzungs kyi rig pa thams cad re re zhing bzlas brjod khri byas la/ de nas dkyil 'khor gyi sa'i dbus sam/ gzhan du 'jig rten gsum las rnam par rgyal ba'i gzungs kyi dkyil 'khor las gsungs pa'i ting nge 'dzin gsum zhag bdun gyi bar du bsgom par bya'o// de nas sa sbyang ba dang / gzung ba dang / byin gyis brlab pa byas nas/ lhag par gnas pa'i cho ga rjes su spyad la/ nyi ma 'char kar 'jig rten gsum las rnam par rgyal ba'i dkyil 'khor chen po'i thig gi cho gas thig gdab pa'am/ 'jig rten gsum las rnam par rgyal ba'i gzungs kyi dkyil 'khor du gsungs pa'i ting nge 'dzin rnam pa gsum bsgom pa sngon du 'gro bas 'jig rten gsum las rnam par rgyal ba'i gzungs kyi dkyil 'khor du rig pa'i brtul zhugs zla ba drug gam lo gcig gi bar du spyad la/ phyi nas 'jig rten gsum las rnam par rgyal ba'i dkyil 'khor chen por gsungs pa'i cho gas dkyil 'khor thig gdab par bya'o// dkyil 'khor lnga yi gnas rnams su// gsang ba'i phyag rgya gzhag par bya// zhes bya ba ni rnam par snang mdzad dang / rdo rje hUM mdzad dang / rin chen hUM mdzad dang / chos kyi hUM mdzad dang / las kyi hUM mdzad rnams kyi khro bo'i dkyil 'khor de rnams kyi dkyil 'khor lnga'i gnas su gsang ba'i dkyil 'khor gyi phyag rgyas gsang ba'i phyag rgya gzhag par bya'o zhes bya ba de nyid kyi don bstan pa'i phyir/ rdo rje dkyil 'khor dbus su ni// sangs rgyas sku gzugs gzhag par bya// zhes bya ba ni rdo rje mtshan ma'i phyag rgya gzungs kyi dkyil 'khor ni rdo rje'i dkyil 'khor te/ rdo rje'i rigs kyi gzungs kyi dkyil 'khor gyi phyag rgya zhes bya ba'i don to// de'i dbus su ni rdo rje'i dkyil 'khor gyi dbus te/ rdo rje'i dkyil 'khor gyi dbus de la ji skad bshad pa'i rnam par snang mdzad kyi phyag rgya chen po lugs ma 'am/ brkos pa'i sangs rgyas kyi gzugs gzhag par byas la/ sngar bshad pa'i rig pas nam mkha' na bzhugs pa'i ye shes sems dpa' bkug la rnam par snang mdzad kyi gzugs brnyan dang gcig tu gyur par bya'o// de bzhin du thams cad kyang rang gi rig pas bkug la gzugs brnyan dang gcig tu gyur par bya'o// sangs rgyas khro bo'i dam tshig kyang // zhes bya ba ni/ sangs rgyas bcom ldan 'das kyi phyogs thams cad du rdo rje dang / rin po che dang / pad+ma dang / sna tshogs rdo rje ste/ khro bo rnams bsdus pa'i phyag rgya bcing bar bya'o// khro bo'i dam tshig ni rdo rje hUM mdzad kyi dkyil 'khor chen po'i tshul gyis bri bar bya ste/ de la dbus su mdung rtse chur bris la rdo rje rab tu gzhag par bya'o zhes bya ba ni rdo rje hUM mdzad kyi gnas su mdung rtse gsum pa'i rtse mo g.yas su bltas pa bri bar byas la/ de'i steng du bcom ldan 'das rdo rje hUM mdzad kyi rdo rje 'bar ba mgo bo shar du bltas pa bri bar bya'o// 'od 'bar dbus su bri bar bya// zhes pa ni/ bcom ldan 'das kyi rdo rje 'bar ba de dang / khro bo rdo rje sems dpa' la sogs pa'i phyag rgya rnams ni/ zla ba'i dkyil 'khor gyi steng du 'bar bas kun nas bskor ba bri bar bya'o// 'di lta ste/ khro bo rdo rje sems dpa'i gnas su rdo rje rtse lnga pa 'bar ba dang / khro bo rdo rje rgyal po'i gnas su rdo rje lcags kyu dang / khro bo rdo rje chags pa'i gnas su rdo rje mda' dang / khro bo rdo rje legs pa'i gnas su rdo rje khu tshur gyi phyag rgya dang / rin chen hUM mdzad kyi gnas su 'khor lo rtsibs brgyad pa/ lte bar yid bzhin gyi nor bu rtse mo rdo rje rtse lnga pas mtshan pa dang / khro bo khro gnyer gyi gnas su dpral ba khro gnyer can bris la/ khro gnyer gyi dbus su rdo rje rin po che bri'o// khro bo rdo rje nyi ma'i gnas su nyi ma'i dkyil 'khor bris pa de'i dbus su rdo rje rtse lnga pa bri bar bya'o// khro bo rdo rje dbal gyi gnas su zla ba'i dkyil 'khor gyi steng du yid bzhin gyi nor bu'i rgyal mtshan gyi phyag rgya bri'o// khro bo rdo rje bzhad pa'i gnas su so'i phreng ba gnyis mtha' rdo rje dang ldan par bri'o// rdo rje sde'i gnas su pad+ma 'dab ma brgyad pa bris la/ de'i steng du 'dab ma bcu drug pa'i rdo rje pad+ma bri bar bya'o// khro bo rdo rje chos kyi gnas su 'dab ma bcu drug pa'i rdo rje pad+ma 'bar ba'i dbus su bri bar bya'o// khro bo rdo rje rnon po'i gnas su ral gri// khro bo rdo rje rgyu'i gnas su rdo rje rtse gcig pa lta bu'i 'khor lo rtsibs brgyad pa'o// khro bo rdo rje gsung ba'i gnas su rdo rje lce'o// las kyi hUM mdzad kyi gnas su rdo rje rtse gsum pa mgo shar du bltas pa bris la/ de'i steng du sna tshogs rdo rje/ de'i mthar sna tshogs rdo rje tshad phra mos bskor ba/ rdo rje las kyi gnas su sna tshogs rdo rje/ srung ba'i gnas su rdo rje go cha/ gnod sbyin gyi gnas su rdo rje mche ba gnyis/ rdo rje khu tshur gyi gnas su rdo rje dbyings las gsungs pa'i dam tshig gi khu tshur gyis gzung ba'i rdo rje rtse lnga pa bri bar bya'o// sgeg mo la sogs pa yang rdo rje dbyings su bshad pa'i mtshan ma phyag rgya nyid 'bar ba'i dbus su bri bar bya'o// gzhan yang khyad par ni 'di yin te/ sgeg mo'i phyag rgya la khar dkrol bzhis bskor ba'o// phreng ba ma'i phyag rgya la rnga zlum bzhis bskor ba'o// glu ma'i phyag rgya la gling bu bzhis bskor ba'o// gar ma'i phyag rgya la rnga rked nyag bzhi dang / bdug pa'i phyag rgya la zangs dung bzhi dang / me tog ma'i phyag rgya la rnga bo che bzhi dang / mar me'i phyag rgya la rnga dra ba can bzhis bskor ba bri bar bya'o// dri chab ma'i phyag rgya la rnga 'da' ka bzhis bskor ba bri bar bya'o// rdo rje lcags kyu dang / zhags pa dang / lcags sgrog dang / dril bu'i phyag rgya ni rdo rje lcags kyu la sogs pa'i gnas su bri'o// byams pa la sogs pa'i dkyil 'khor gyi khyams kyi shar phyogs kyi gnas su rdo rje rtse lnga pa 'bar ba nyis brgya bzhi bcu rtsa dgu dang / lho phyogs su rdo rje rin chen nyis brgya bzhi bcu rtsa dgu dang / nub phyogs su rdo rje pad+ma nyis brgya bzhi bcu rtsa dgu dang / byang phyogs su sna tshogs rdo rje nyis brgya bzhi bcu rtsa dgu bri bar bya'o// phyi'i rdo rje'i rigs rnams dgod pa ni re zhig 'dir bshad par mi bya ste/ de dag gi rang gi dkyil 'khor bzhi phyis 'chad par 'gyur ro// phyag rgya thams cad kyi gdan dang / khyams rim pa gsum gyi steng du pad+ma dang zla ba shes par bya'o// de nas 'dir rnam par snang mdzad la sogs pa nas bskal pa bzang po la mthar thug pa'i bar gyis dgod pa'i sngags ni 'di yin te/ oM sar+b+ba badzri ni badzra mA te A na ya sar+b+ba badzra sat+ye na hUM dzaH/ 'di ni rnam par snang mdzad kyi rig pa'o// hUM sat+ya badzra dzA la mA la hUM phaT/ oM rat+na badzra dzA la mA la hUM hriH/ oM d+har+m+ma badzra dzA la mA la hUM hrIH/ oM kar+m+ma badzra dzA la mA la hUM aHzhes bya ba ni/ sems ma rdo rje ma la sogs pa'i'o// rdo rje hUM mdzad kyi rig pa ni dz+hi'o// oM badzra kro d+ha sa ma ye dz+hi/ oM badzra ro Sha aM ku sha A na ya sar+b+ba na dz+hi/ oM badzra ro She kar+m+ma badzri ni ba shaM me A na ya ha dz+hi/ oM badzra duSh+Ti kro d+he to Sha ya sar+b+bany+dza/ khro bo rdo rje sems dpa' la sogs pa nas/ rdo rje legs pa'i bar gyi rig pa 'di'o// rdo rje 'dzin zhes bya ba'i dkyil 'khor ro zhes bya ba ni/ yi ge dz+his nye bar mtshon pa'i dkyil 'khor ni rdo rje dz+hi'i dkyil 'khor te/ bcom ldan 'das rdo rje hUM mdzad kyi phyag rgya de'i rig pa'o// rin chen hUM mdzad kyi phyag rgya ni dz+hi'o// oM badzra b+h+r-i ku Ti kro d+he ha ra sar+b+ba ar+thaM dza/ oM badzra dzA la mA la pra be sha ma hA kro d+hA/ ag+ne dz+wA la ya sar+b+ba pra be sha ya ha na ra bi ro sha she dzi/ oM badzra d+h+wa dzA gra ke yU ra ma hA kro d+he hi me sarba na dzi/ oM badzra aT+Ta ha si ni ha sa ha aT+TAT+Ta ha se na ma ra ya dz+hi zhes bya ba ni yi ge dz+his mtshon pa'i dkyil 'khor ni rdo rje dz+hi zhes bya ba'i dkyil 'khor ro// rdo rje sde'i gnas su yi ge d+hi'o// oM badzra shud+d+ha kro d+he ha na mA ra ya sarba du Sh+TAn+ti/ oM badzratI k+ShA kro d+he ts+tshin+da badzra ko shan sarban+di/ oM he tu ma hA kro d+he pra be sha tsakraM pra be sha ya na sarban+di/ oM badzra dzi hwAM ma hA kro d+ha wa ra wa tsa na pra muny+tsa di/ rdo rje d+hi zhes nye bar mtshon pa'i dkyil 'khor ni/ rdo rje d+hi zhes bya ba'i dkyil 'khor ro// las kyi hUM mdzad kyi gnas su hi'o// oM badzra sar+b+ba mu kha kar+m+ma badzra Ni ma hA krod+he ku ru sarba h+ni/ oM badzra ka ba tsa kro d+he k+Sha ma h+ni/ oM badzra tsaN+Da kro d+he ma hA ya k+Shi ni badzra daMSh+T+ra ka rA la baSh+Ti NaM bi sha pa ya h+ni oM/ oM badzra kro d+ha muSh+Ti ban+d+ha h+ni rdo rje h+ni'i nye bar mtshon pa'i dkyil 'khor ni/ rdo rje hi zhes bya ba'i dkyil 'khor ro// rdo rje gar gyis nye bar mtshon pa'i gsang ba'i mchod pa ni rdo rje gsang ba'i mchod pa ste/ sgeg mo la sogs pa gsang ba'i mchod pa de dag gi rig pa'i snying po ni khar krol ma la sogs pa'i snying po ste/ de la badzra hUM kh+Nem sgeg mo'i khar krol brdung ba rnams kyi snying po'o// badzra hUM g+huM zhes bya ba ni phreng ba ma'i rnga zlum brdung ba rnams kyi snying po'o// badzra he zhes bya ba ni glu ma'i gling bu 'bud pa rnams kyi snying po'o// badzra hUM taM zhes bya ba ni gar ma'i rnga rked nyag brdung ba rnams kyi snying po'o// 'bad pa chen po byas pa'i sil snyan gyi sgra byed pa ni snyan gyi mchod pa ste/ sil snyan gyi mchod pa'i snying po ni sil snyan gyi mchod pa'i snying po'o// badzra tA te zhes bya ba ni rdo rje bdug pa ma'i zangs dung 'bud pa'i snying po'o// badzra TAM ta zhes bya ba ni rdo rje me tog ma'i rnga bo che brdung ba'i snying po'o// badzra d+hA tu zhes bya ba ni rdo rje mar me ma'i rnga dra ba can brdung ba'i snying po'o// badzraDau d+ha zhes bya ba ni rdo rje dri chab ma'i rnga 'da' ka brdung ba'i snying po'o// sgo ba rnams kyi mchod pa'i don gyi snying po ni sgo ba'i mchod pa'i snying po'o// de la badzra dzaHdzaHzhes bya ba ni rdo rje lcags kyu'i snying po'o// badzra hUM hUM zhes bya ba ni rdo rje zhags pa'i snying po'o// badzra baM baM zhes bya ba ni rdo rje lcags sgrog ma'i'o// badzra aHaHzhes bya ba ni rdo rje 'bebs pa'i'o// oM sar+b+ba si skA ra pa ri shud+d+he d+har+m+ma te ga ga na sa mung+ga te swa b+hA ba bi shud+d+he ma hA na ya pa ri bA re swA hA zhes bya ba ni/ bskal pa bzang po'i rig pa'o// de nas zhes bya ba ni gnas skabs so// de la zhes bya ba'i ji skad du bshad pa'i dkyil 'khor du 'jug pa la sogs pa'i cho ga rgyas par bshad pa'o// khro bo rdo rje ti rIn+ti ri'i phyag rgyas 'jig rten gsum las rnam par rgyal ba'i dkyil 'khor chen por 'jug pa'i sbyor bas 'dir 'jug par bya'o// de nyid kyi cho ga rgyas pa gang yin pa de ni 'dir 'jug pa'i cho ga rgyas pa'o// thog ma nyid du de bzhin gshegs pa thams cad kyi rdo rje'i rigs su 'jug pa nas brtsams te/ dngos grub kyi rdo rje brtul zhugs kyi bar du rgyas par bya'o zhes bya ba ni don bstan pa yin no// de nas de la zhes bya ba la sogs pa ni/ 'jig rten gsum las rnam par rgyal ba'i dkyil 'khor chen por 'jug pa'i cho gas 'jug par bya'o// re zhig rang nyid 'jig rten gsum las rnam par rgyal ba'i dkyil 'khor chen po bshad pa'i cho gas rdo rje hUM mdzad kyi rnal 'byor pas rnal 'byor chen po byas la/ 'jug pa thams cad dang / dngos grub kyi rdo rje brtul zhugs kyi bar du bcad la de nas yang dag par bdag la byin gyis brlabs pa la sogs pa byin nas/ gzungs kyi lha mo'i gzungs kyis gzungs rnams bsdu ba bya ste/ dgug pa'i cho ga rgyas pa thams cad rjes su spyad nas slob ma gzhug par bya'o// de nas bcug la sor bzhi pa'i tshad kyi 'bar ba'i rdo rje rtse lnga pa byin la/ khams gsum rnam par rgyal ba'i dkyil 'khor chen por gsungs pa'i ji lta ba'i cho ga rjes su spyad nas/ bshad ma thag pa'i mtshan nyid can gyi gsang ba'i rdo rje blangs te gar gyis mchod par bya'o zhes bya bar sbyar ro// ji ltar bya zhe na/ dam tshig gi phyag rgya dang / lan gyi phyag rgya dang / nye ba'i phyag rgya dang / ye shes dang phyag rgya rnams kyi zhes bya ba smos te/ de la rdo rje hUM mdzad dang / rdo rje rgyal po dang / rdo rje chags pa dang / khro bo rdo rje legs pa'i phyag rgya rnams ni dam tshig gi phyag rgya'o// rdo rje khro gnyer dang / rdo rje nyi ma dang / rdo rje dbal dang / rdo rje bshad pa'i phyag rgya rnams ni lan gyi phyag rgya'o// khro bo rdo rje chos dang / rnon po dang / rgyu dang / khro bo rdo rje gsung gi phyag rgya rnams ni/ nye ba'i phyag rgyar brjod do// rdo rje las dang / srung ba dang / gnod sbyin dang / khro bo khu tshur rnams ni ye shes kyi phyag rgyar brjod do// phyag rgya de rnams kyis rdo rje 'chang ba la mchod pa'i don ni byang chub kyi sems dang / sbyin pa dang / shes rab dang / brtson 'grus bsgom pa'i mtshan nyid kyis sgrub pa'i mchod pa ni/ gnyis su med pa'i ye shes kyi mtshan nyid rdo rje 'chang ba mchod pa'i don du gar gyi mchod pas bskor bar bya'o zhes bya ba de nyid kyi don bstan pa'i phyir/ de la dang po nyid du zhes bya ba la sogs pa ste/ de la dang po nyid ni thog mar ro// rdo rje dbyings kyi bsdus pa yi// snying pos rdo rje glu len cing // zhes bya ba ni rdo rje dbyings ni rnam par snang mdzad de/ byang chub kyi sems la sogs pa bsdus pa'i glu la de skad ces bya'o// oM rdo rje sems dpa' bsdus pas na// rdo rje rin chen bla na med// rdo rje chos ni glur blangs pas// rdo rje las rab byed par 'gyur// zhes bya ba 'dis ni rdo rje dbyings su bsdus pa'i rdo rje glu'o// 'dis de kho na nyid bskul ba'i glus/ de bzhin gshegs pa thams cad la bstod pas mchod pa byas nas/ rdo rje slob dpon gyis rdo rje sems ma'i phyag rgya drag tu gtogs par bya'o zhes bya ba ni lag pa g.yas pa'i khu tshur byas nas gung mo sor mo'i rgyab tu mthe bong gi lto sbyar la/ de las dbu ma brkyang ba 'di ni sems ma rdo rje ma'i phyag rgya'o// gung mo sor mo 'di la g.yon pa'i rdo rje khu tshur gyis mdzub mo brkyang bas drag tu gtogs par bya zhing badzra A be sha ya aHzhes bya ba lan brgya'i bar du bya'o// de nas ji snyed bzhugs pa rnams phyag rgya rnams kyis yang dag par 'bebs so zhes bya ba ni gang dang gang 'jug pa ni/ ji snyed pa bzhugs pa rnams de dang de la phyag rgya rnams kyis 'bebs par 'gyur ro// rdo rje hUM mdzad la sogs pa nas/ rdo rje khu tshur gyi bar gyi phyag rgya bcu drug po rnams kyis nang nas 'bebs pa'o// de bas na de dag gi nang nas/ rdo rje gar gyi tshul gyis ni// rdo rje khro bo mdzub mo gnyis// rdo rje hUM mdzad phyag rgya ni// snying gar shin tu bcing bar bya// zhes so// 'di skad du ston pa yin te/ de ltar slob dpon gyis dbab pa byas nas/ slob ma rnams kyi nang nas/ 'ga' zhig rdo rje khro bo'i sor mo gnyis bcings te/ de nas khro bo'i sor mo gnyis dang gar byas nas/ rdo rje hUM mdzad kyi phyag rgya rang gi snying ga'i phyogs su bcings te/ sid+d+hi badzra zhes brjod par bya'o// de nyid dam gzhan gyis de bzhin du gar byas nas/ 'jig rten gsum las rnam par rgyal ba'i dkyil 'khor chen por bshad pa'i khro bo rdo rje rgyal po'i phyag rgya bcings la/ A na ya badzra zhes bya'o// de bzhin du gar byas pas khro bo rdo rje chags pa'i phyag rgya bcings la/ rA ga badzra zhes bya'o// de bzhin du gar byas pas khro bo rdo rje legs pa'i phyag rgya bcings nas/ sA d+hu badzra zhes bya'o// de nas rang gi gnas su phyag rgya bkrol nas badzra muHzhes bya'o// de nas rdo rje rin chen gyi phyag rgya snying ga'i phyogs su bteg ste/ dbang bskur bar bya zhing // oM badzra rat+na a b+hi Shiny+tsa zhes brjod do// de nas rdo rje rin chen gyi phyag rgya bcing ba la gnyis su byas la mdzub mo'i rtse mo gnyis go cha 'ching ba ltar byas nas/ dar dpyangs bcing ba ji lta ba bzhin du byas la sar+b+ba mu dra mai tri Ti ku ru ba ra ka ba tse na baM zhes bya ba 'di bya'o// de nas badzra tu Sh+ya ho zhes bya ba 'di dang / mnyam pa'i thal mos mnyes par bya'o// de yang // phyag rgya cho ga bzhin bkrol te// thal mo gdab cing bcing bar bya// zhes smos te/ de ltar byas nas ci zhig bya zhe na/ mchod pa'i cho ga 'di yis ni// phyag na rdo rje mnyes par bya// zhes bya ba smos so// sgrub pa'i mchod pa'i mtshan nyid kyis so// de'i 'og tu lan gyi gar gyi mchod pa bya ste zhes bya ba ni/ de ltar rdo rje hUM mdzad la sogs pa'i dam tshig gi phyag rgya bzhi slob ma la babs nas gar byed cing mchod pa byed pa na/ slob dpon gyis de ma thag tu lan gyi gar gyi mchod pa bya ste/ khro bo khro gnyer la sogs pa'i phyag rgyas gar gyi mchod pa bya'o zhes bya ba'i don to// dam tshig gi phyag rgya bzhis mtshon pa'i byang chub kyi sems sgrub pa'i mchod pa dang / phyag rgya'i lan gyi mchod pa ni/ gang gis byang chub kyi mtshan nyid can gyi sems dngos su bskyed pa de'i sbyin pa'i pha rol tu phyin pa'i mchod pa byed pa de'i rang bzhin gyi lan gyi phyag rgya rnam pa bzhi zhes bya'o// de bzhin gar gyi g.yon pa ni// zhes bya ba ni/ rdo rje khro bo'i sor mo gnyis gar byas nas/ g.yas pa'i khro bo'i khu tshur gyis g.yon pa'i khro bo'i khu tshur gyi mdzub mo bzung nas bsgyur zhing // mdzub mo'i ngos dpral ba'i phyogs su bzhag nas/ a hi badzra zhes brjod do// de bzhin gar byed nyi ma yang // bkug nas yang dag dgug par bya// zhes bya ba ni/ khro bo'i khu tshur de nyid gnyis su byas nas gar byas te/ de bzhin du g.yas pa'i khu tshur gyis g.yon pa'i mdzub mo drangs nas/ snying ga'i phyogs su nyi ma'i dkyil 'khor gyi tshul du byas la dz+wa la ya badzra zhes bya'o// rdo rje rgyal mtshan bslangs nas ni// rdo rje ha ha zhes dgod cing // zhes bya ba ni/ bshad ma thag pa'i cho ga de nyid kyis g.yon pa g.yas pa'i khu tshur gyis bzung nas/ lag ngar gnyis brkyang nas spyi gtsug tu bzhag ste/ de hi badzra zhes bya ba'o// de bzhin du gar byas nas g.yon pa'i sor mo g.yas pa'i khu tshur gyi mdzub mo bzung nas dgod pa'i tshul du khar bzhag nas/ ha sa ha sa badzra zhes brjod par bya'o// phyag rgya dgrol ba la sogs pa rnams ni snga ma bzhin no// mchod pa'i cho ga 'di yis ni// rgyal po la sogs mi kun kyang // mnyes par byed ces bya bar sbyar ro// ji ltar mnyes she na/ dbang dang rab kyi gzi brjid dang / sbyin dang dgod pas zhes bya ba smos te/ bdag nyid ni dbang bskur ba thob pa de'i phyir dbang nyid do// rab kyi gzi brjid ni khro bo rdo rje gzi brjid du gyur pa de'i phyir rab kyi gzi brjid do// sbyin pa ni khro bo rdo rje dbal du gyur pa de'i phyir sbyin pa'o// dgod pa ni rdo rje bzhad pa khong du chud pa'i phyir bzhad pas mnyes par byed pa'o// de nas sbyin pa'i pha rol tu phyin pa'i rang bzhin lan gyi phyag rgya rnam pa bzhi po byas nas gang gi mchod pa'i phyag rgya rnam pa bzhi po 'dis mchod pa ni/ de bzhin du zhes bya ba la sogs pa smos so// byang chub kyi sems mngon du byas nas/ nyon mongs pa'i bag chags dang bcas pa spong ba'i mtshan nyid dang / chos thams cad kyi mngon par zhen pa 'dor ba lam gyi ngo bo sbyin pa'i pha rol tu phyin pa lan gyi phyag rgya bskyed nas/ yang de la rnam par grol ba'i lam gyi mtshan nyid shes rab kyi pha rol tu phyin pa bskyed pa'i phyir/ de nas shes rab kyi pha rol tu phyin pa rnam pa bzhi brjod pa ni/ de bzhin gar yang bkrol nas ni// zhes bya ba smos te/ khro bo khu tshur gnyis bcings la mdzub mo'i sor mo gnyis pad+ma dang 'dra bar byas la/ snying ga'i phyogs su bzhag la/ dad pa khyad par du gyur pa'i bsam pa g.yos pa gus pa'i sems bskyed nas btud cing rab tu btud nas/ ka ma ya badzra zhes brjod de/ de bzhin gar byed rdo rje yi// ral gris bgegs ni gcad par bya// khro bo khu tshur de nyid dang / gar bya zhing mdzub mo gnyis pad+ma dang 'dra bar byas la/ de bzhin gshegs pa thams cad phyag rgya des gcod cing // ts+tshin+da badzra zhes brjod do// mgal me'i 'khor lo bskor ba yis// 'khor lo'i dkyil 'khor tshul du bskor// zhes bya ba ni/ de nyid kyi gar byas pa las byung ba'i pad+ma'i 'dab ma 'dra ba'i phyag rgya bcings te/ slar yang mgal me'i 'khor lo ltar bskor zhing // bA ma yi badzra zhes bya'o// rdo rje tshig tu glu len ltar// phyag na rdo rje mchod par bya// zhes bya ba ni/ de nyid gar byas pa las byung ba'i pad+ma'i 'dab ma 'dra ba'i phyag rgya bcings te/ kha las gyen du de'i phyag rgya bskul zhing // b+hu d+hi badzra zhes brjod par bya'o// mchod pa'i cho ga 'di yis ni// thams cad rtag pa nyid du 'gyur// zhes bya ba ni/ byang chub kyi sems kyi rnal 'byor nas brtsams nas bye brag gzhan yang shes rab kyi pha rol tu phyin pa'i ting nge 'dzin rnam pa bzhi'i mthus rtag tu mi 'jig pa'i rnal 'byor du 'gyur te/ 'dir yang phyag rgya dgrol ba la sogs pa snga ma bzhin du sbyar bar bya'o// de bzhin du nye ba'i phyag rgya gar gyi mchod pa bshad nas ye shes kyi phyag rgya gar gyi mchod pa bya ba ni/ rdo rje khro bo'i mdzub yang dag // bkan nas rtse mo sbyar nas kyang // zhes bya ba ni/ rnam par grol ba'i lam gyi rang bzhin gyi nye ba'i phyag rgya bcings pas rang gi ngang gis sprul pa la sogs pa bya ba nan tan grub pa'i ye shes kyi phyag rgya bskyed pa de'i phyir ye shes kyi phyag rgya brjod do// rdo rje las la sogs pa rnam pa bzhi'i phyag rgya ni/ rdo rje khro bo'i mdzub mo dag // bkan te rtse mo sbyar ba las// bsgyur nas gtsug tor gyi phyogs su mdzub mo dag gzhag par bya ste/ g.yon pa'i phyogs nas gar bskor ba byas nas yang g.yas pa'i phyogs nas gar gyis bskor ba snying ga'i phyogs su bzhag la/ ni t+yai badzra zhes brjod do// de bzhin du khro bo'i khu tshur gnyis gar byas la go cha'i tshul du byas te/ rak+Sha badzra zhes bya ba'o// de bzhin du gar byas la khro bo'i khu tshur khar bzhag nas khu tshur mthe'u chung gnyis mche ba ltar byas la/ kha da badzra zhes bya'o// de bzhin du gar byas la khro bo'i khu tshur gnyis kha sbyar la phan tshun btsir bar byas la/ ban+d+ha badzra zhes brjod par byas nas snga ma bzhin du re re zhing yang phyag rgya dgrol bar bya'o// de ltar slob dpon gyi las su bya ba'i cho ga dang / slob ma 'jug pa la sogs pa bya ba rgyas par bshad nas/ da ni dam tshig dang dbang bskur ba thob pa rnams la slob dpon gyis gzungs kyi dkyil 'khor las bshad pa'i dngos grub rnams bstan pa bshad par bya'o zhes bstan pa'i phyir/ de nas zhes bya ba la sogs pa gsungs pa yin no// khro bo'i gsang ba'i ni khro bo'i gsang ba ste/ gzungs kyi dkyil 'khor de'i phyag rgyar gyur pa'i ye shes de bslab par bya'o// rdo rje gzung ba'i lag gnyis kyis// khros pa'i yid kyis drag gtogs bya// zhes bya ba ni/ khams gsum rnam par rgyal ba'i dkyil 'khor chen po las bshad pa'i rang gi lha'i khro bo'i rnal 'byor byas la/ hUM badzra s+pho Ta zhes bya ba 'bum bzlas so// de nas zla ba nya la mtshan thog thag bzlas pa bya ste/ yang las kyi dus su khro bo'i rnal 'byor byas la/ snying po 'di dang lag pa gnyis su rdo rje 'bar ba bsam par bya'o// lag pa g.yas par gnas pa'i rdo rje dbus su bsgrub pa'i bya ba'i ming bris te/ dza hUM baM hoHzhes bya bas bsgrub par bya ba'i ming gi gnas su bsgrub par bya ba dgug pa dang / gzhug pa dang / bcing ba dang / dbang du byas te/ lag pa g.yon pa'i rdo rjes dngos su bsnun cing bzung nas/ hUM badzra s+pho Ta che ge mo mA ra ya tha zhes bya ba'o// ma mchu so yis bzung nas ni// gang gi ming smos gzir ba ni// zhes bya ba ni snga ma bzhin du byas la yid kyis bsgrub par bya ba mdun du bzhag ste/ bsgrub bya'i mgo nas bzung ba'i bsam pas ma mchu so yis bzung nas btsir na bka' bzhin byed par 'gyur ro// khro bo khro chen lta ba yis// mig kyang 'dzum par byed pa ni// snying po bzlas nas mig tu rdo rje bskyed nas snga ma bzhin du bsgrub par bya'o// yang las kyi dus su yid kyis de bzhin byas pa'am/ dngos kyi gzugs la hUM badzra ne tra che ge tsak+Shu s+pho Ta ya tha zhes bya ba sngar bshad pa bzhin bzlas par bya'o// rdo rje khro bo mnyam gzhag la// zhes bya ba ni/ de ltar snga ma bzhin du thams cad byas la/ de nas las kyi dus su rdo rje khro bo'i rnal 'byor byas nas rdo rje khu tshur gnyis bcings te/ lag ngar gnyis bsgrub par bya ba'i gzugs su bsams nas/ bdag nyid kyi snying ga'i phyogs su 'khyud pa ltar byas te/ hUM man sa badzra che ge mo tsit+ta s+phoT ya tha zhes 'di skad smos pa bzhin du bzlas par bya'o// 'jig rten gsum las rnam par rgyal ba'i gzungs kyi dkyil 'khor du bshad pa'i dngos grub ni 'jig rten gsum las rnam par rgyal ba'i dkyil 'khor chen por bshad pa'i lha'i rnal 'byor byas la/ gzungs kyi dkyil 'khor la sogs pa rnams kyi ngang gi phyag rgya bzhis lus la rgyas gdab par bya'o zhes bya ba ni/ de nas zhes bya ba la sogs pa gsungs pa yin no// de nas zhes bya ba ni de'i rjes thogs nyid la'o// rdo rje chen po'i rigs kyi gzungs kyi dkyil 'khor gyi gsang ba'i phyag rgya ni gsang ba'i phyag rgya ste gzungs kyi phyag rgya'o// de la bslab par bya'o// mthe'u chung lcags kyur bcings nas ni// rdo rje khro bo gzhag par bya// zhes bya ba ni rdo rje khu tshur gnyis bcings la rdo rje lag ngar gnyis bsnyams te/ mthe'u chung lcags kyur sbrel la/ 'dir khams gsum rnam par rgyal ba'i gzungs kyi dkyil 'khor gyi/ bcom ldan 'das rnam par snang mdzad kyi phyag rgya'i tshul du byed pa'i phyag rgya chen po'o// g.yon pa'i rtse gsum rgyab tu ni// 'jig rten gsum las rgyal zhes bshad// ces bya ba ni ji skad bshad pa'i rnam par snang mdzad kyi phyag rgya las g.yon pa'i gung mo dang mdzub mo dang srin lag gsum mdung rtse gsum pa ltar byas la de'i rgyab kyi phyogs su g.yas pa'i mdzub mo brkyang bas gzhag pa ni/ g.yon pa'i rtse gsum pa'i rgyab tu khams gsum rnam par rgyal ba'i zhes bshad de/ 'di ni rdo rje hUM mdzad kyi gnas su'o// g.yon pa'i mdzub mo thad kar brkyang // zhes bya ba ni/ ji skad 'jig rten gsum las rnam par rgyal ba'i phyag rgya bcings la/ g.yon pa'i mdzub mo thad kar brkyang ba ni rin chen hUM mdzad kyi'o// de bzhin bkan pa'i pad+mo ni// zhes bya ba ni/ de skad du/ 'jig rten pa'i 'khor lo las rig pa mchog gi pad+ma'i phyag rgya me tog bzhi pa zhes 'chad par 'gyur ro// de bzhin du bkan pa'i pad+mo'o// 'di skad ston pa yin te/ 'jig rten gsum las rnam par rgyal ba'i dkyil 'khor chen po las bshad pa'i dam tshig rdo rje khu tshur gyis mthe bo gnyis phan tshun lcags sgrog tu bcing bar bya ste/ mdzub mo gnyis kyang phan tshun lcags sgrog tu bcing ba byas nas/ gung mo dang srin lag bzhi rgyab sbyar la/ bskor nas gzhag pa 'di ni de bzhin bkan pa'i pad+ma zhes bya ba ni chos kyi hUM mdzad kyi gnas su'o// de bzhin du ni bsgyur nas ni// g.yon pa'i rdo rje gzhag par bya// zhes bya ba ni/ ji skad gsungs pa'i 'jig rten gsum las rnam par rgyal ba'i khams gsum rnam par rgyal ba'i phyag rgya las/ g.yon pa'i mdzub mo thad kar brkyang la/ g.yas pa'i mdzub mos mnan pa ni las kyi hUM mdzad kyi gnas su'o// de ltar bdag po lnga'i gnas su phyag rgya chen po 'ching ba bstan nas/ da ni khro bo rdo rje sems dpa' la sogs pa nas brtsams nas khro bo rdo rje khu tshur gyi bar du gzungs rnams kyi phyag rgya chen po'i mtshan nyid ni/ rdo rje mthil du bcing ba byas te zhes smos te/ rdo rje bsdams pa nang du bcings la mthe bo gnyis bteg nas khros pas dgab pa 'di ni khro bo rdo rje sems dpa'i gnas su'o// mdzub mo lcags kyur bkug pa nyid// ces bya ba ni/ rdo rje rgyal po'i gnas su rdo rje bsdams pa nang du bcing ba'i mdzub mo gnyis lcags kyur bya'o// mdzub mo'i ngos ni sbyar ba ni// zhes bya ba ni/ rdo rje chags pa'i gnas su rdo rje bsdams pa nang du bcing ba'i rdo rje mdzub mo gnyis phan tshun lto sbyar nas khab ltar bya'o// de bzhin mdzub mo legs sbyin pa// zhes bya ba ni/ rdo rje legs pa'i gnas su rdo rje bsdams pa nang du bcing ba'i mdzub mo dang mthe bo gnyis se gol brdab par bya'o// mdzub mo sprad de dpral bar gzhag // ces bya ba ni/ rdo rje khro gnyer gyi gnas su rdo rje bsdams pa nang du bcings nas/ mdzub mo gnyis kyi rtse mo bsgrengs nas mdzub mo gnyis kyi rtse mo bskor zhing // phyag rgya dpral ba'i phyogs su gzhag go// snying gar nyi ma rab tu bstan// zhes bya ba ni rdo rje nyi ma'i gnas su rdo rje bsdams pa nang du bcings la snying ga'i phyogs su nyi ma ltar gzhag par bya'o// mdzub mo bsnyams pa spyi bor gzhag // ces bya ba ni/ rdo rje rgyal mtshan gyi gnas su rdo rje bsdams pa nang du bcings la/ mdzub mo gnyis khab ltar byas la spyi bor gzhag go// bsgyur nas dgod pa gzhag par bya// zhes bya ba ni/ bzhad pa'i gnas su rdo rje bsdams pa nang du bcings la bzhad pa ltar yongs su bskor zhing gzhag par bya'o// mdzub bsnyams pad+ma kha 'bus bzhin// zhes bya ba ni/ rdo rje chos kyi gnas su rdo rje bsdams pa nang du bcings la mdzub mo gnyis pad+ma'i 'dab ma ltar byed pa'o// gnyi ga ral gri chang par 'dzin// zhes bya ba ni rnon po'i gnas su rdo rje bsdams pa nang du bcings te/ mthe bong gnyis nang du bcug la mthe bo gnyis kyi rgyab tu mdzub mo gnyis gzhag par bya'o// mdzub gnyis 'khor lor bcings pa'o// zhes bya ba ni rdo rje 'khor lo'i gnas su rdo rje bsdams pa nang du bcings la mdzub mo gnyis khab ltar byas nas mdzub mo gnyi ga nyid rdo rje ltar bya'o// mdzub mo bsnyams te kha nas dbyung // zhes bya ba ni/ rdo rje srung ba'i gnas su rdo rje bsdams pa nang du bzhag la mdzub mo gnyis rtse mor byas te/ phyag rgya kha'i phyogs su gyen du tshig 'byin pa ltar gzhag go// mdzub mo shin tu brkyang ba dang // zhes bya ba ni rdo rje las kyi gnas su rdo rje bsdams pa nang du bcings la/ mdzub mo gnyis so sor khab ltar bya'o// mdzub mo mgul du bcing bar bya// zhes bya ba ni/ rdo rje srung ba'i gnas su rdo rje bsdams pa nang du bcings la/ mdzub mo gnyis skam pa lta bu'i phyag rgyas mgul pa bcing bar bya'o// de gnyis kha 'gram mche bar gzhag // ces bya ba ni/ gnod sbyin gyi gnas su rdo rje bsdams pa nang du bcings pa'i phyag rgya nyid las mdzub mo gnyis brkyang la kha 'gram du mche ba'i tshul du gzhag par bya'o// khu tshur dam du bcings pa ni// zhes bya ba ni khro bo rdo rje khu tshur gyi gnas su rdo rje bsdams pa nang du bcings la/ phyag rgya nyid dam du bcings pa ni phyag rgya chen por 'gyur ro// rdo rje sems ma la sogs pa bzhi dang / sgeg mo la sogs pa nas khro bo rdo rje 'bebs pa'i gnas su khams gsum rnam par rgyal ba'i dkyil 'khor chen po las bshad pa'i dam tshig gi phyag rgya 'di nyid 'dir phyag rgya chen por shes par bya'o// gsang ba'i khu tshur las byung ba// zhes bya ba ni/ khro bo rdo rje khu tshur gyi gnas su khu tshur dam du bcing ba ni/ 'dir gsang ba'i khu tshur gyi phyag rgyar bshad do// snying gar gzhag ces bya ba ni/ rdo rje sems dpa'i gnas su gsang ba'i khu tshur bcings nas/ snying ga'i phyogs su gzhag pa ni 'dir gzungs kyi dam tshig gi phyag rgya'o// rtsib logs gcu zhes bya ba ni// rgyal po'i gnas su gsang ba'i khu tshur rtsib logs g.yas su gzhag go// mda' drang ba ni g.yon pa nas// zhes bya ba ni chags pa'i gnas su gsang ba'i khu tshur g.yon pa'i rtsib logs nas mda' 'dren pa'i tshul du byed pa 'di ni g.yon nas mda' 'dren pa'o// snying ga nas ni dbyung bar bya// zhes bya ba ni legs pa'i gnas su gsang ba'i khu tshur gyi phyag rgya snying ga'i phyogs su legs so sbyin pa'i bsam pas kha'i phyogs su gyen du yang 'degs pa'o// khro gnyer du ni bsgyur nas de// zhes bya ba ni rin chen gyi gnas su gsang ba'i khu tshur gyi phyag rgya yongs su bsgyur nas mdzod spu'i gnas su gzhag par bya'o// nyi ma'i dkyil 'khor ston pa dang // zhes bya ba ni nyi ma'i gnas su gsang ba'i khu tshur gyi phyag rgya snying ga'i phyogs su nyi ma'i dkyil 'khor gyi tshul du 'jog pa'o// spyi bor lag pa brkyang ba dang // zhes bya ba ni dpal gyi gnas su gsang ba'i khu tshur gyi phyag rgya lag ngar gnyis brkyang nas spyi bor gzhag pa'o// bskor nas dgod par gzhag par bya// zhes bya ba ni bzhad pa'i gnas su gsang ba'i khu tshur bzhad pa'i tshul gyis yongs su bskor nas khar gzhag pa'o// kha yi dbus su rab gzhag pa// zhes bya ba ni rdo rje chos kyi gnas su gsang ba'i khu tshur kha'i dbus su gzhag par bya'o// mdzub mo ral gri 'degs pa 'dra// zhes bya ba ni rnon po'i gnas su gsang ba'i khu tshur bcings te de bzhin gshegs pa thams cad gcod pa'i tshul gyis gzhag par bya'o// 'khor lo bskor ba ston pa dang // zhes bya ba ni rgyu'i gnas su gsang ba'i khu tshur gyi phyag rgya nyid 'khor lo bskor ba'i tshul gyis bstan pa'o// kha nas rab tu 'byin pa ni// zhes bya ba ni gsang ba'i gnas su gsang ba'i khu tshur gyi phyag rgya ni kha nas gyen du tshig 'byin pa'i tshul du bya'o// spyi bor lus mchog dkyil 'khor bskor// zhes bya ba ni las kyi gnas su gsang ba'i khu tshur gyi phyag rgya nyid 'khor lo bskor ba ltar gar byed pa'i tshul gyis lus thams cad la bskor la spyi bor gzhag par bya'o// dpung pa snying ga rtsib logs rnams// rdo rje srung ba de bzhin bya// zhes bya ba ni srung ba'i gnas su gsang ba'i khu tshur gyi phyag rgya go cha 'ching ba'i tshul gyis phrag pa gnyis dang snying ga dang rtsib logs su sbyar bar bya'o// mche ba'i gnas su gzhag pa dang // zhes bya ba ni gnod sbyin gyi gnas su gsang ba'i khu tshur gyi phyag rgya nyid kha'i 'gram du mche ba'i tshul du gzhag par bya'o// khu tshur dam du bsdams pa'o// zhes bya ba ni khro bo rdo rje khu tshur gyi gnas su gsang ba'i khu tshur bcings la dam du bsdams pa ni dam tshig gi phyag rgya'o// phyi rol dkyil 'khor phyag rgya ni// zhes bya ba ni sgeg mo la sogs pa nas rdo rje 'bebs pa'i mthar thug par bcing bar bya'o// mtshan ma go rims bzhin du bcing // zhes bya ba ni/ 'jig rten gsum las rnam par rgyal ba'i dkyil 'khor chen por ji ltar rdo rje hUM zhes bya bas phyag rgyar 'gyur ba de ltar 'dir yang bya'o zhes bya ba'i don to// 'di nyid bshad pa ni/ dam tshig rdo rje bcings pa las// zhes bya ba la rdo rje bcings pa ni rdo rje nang du bcing ba'o// de bzhin rdo rje khu tshur gzhan// zhes bya ba la 'jig rten gsum las rnam par rgyal ba'i dkyil 'khor chen por bshad pa nyid kyi rdo rje khu tshur gnyis su byas pa ni sgeg mo la sogs pa nas/ rdo rje 'bebs pa'i mthar thug pa'i las kyi phyag rgya bcing bar bya'o// rnam par snang mdzad la sogs pa nas/ las kyi hUM mdzad kyi bar gyi dam tshig gi phyag rgya'i sbyor bas 'jig rten gsum las rnam par rgyal ba'i gzungs kyi dkyil 'khor gyi phyag rgya chen po dang / dam tshig gi phyag rgya chen po bshad par shes par bya'o// de nas sgeg mo la sogs pa'i phyag rgya'i don gsal por brjod par bya ste/ rdo rje bsdams pa nang bcings la// mdzub mo gnyis ni gyen du bsgreng // rdo rje mdzub mo so sor byas// snying gar mthe bo bsnyams la gzhag // rab tu brkyang ba phreng ba ma'o// thal mo sbyar ba kha nas dbyung // gar las thal mo spyi bor gzhag // rdo rje bcing ba thur du blugs// rang gi thal sbyar gyen du gtor// mthe bo bsnyams te rab tu bsdams// rab tu brkyang nas byug pa'o// mdzub mo gcig pu bkug pa dang // mthe bo gnyis ni mdud pa dor// mthe bo mdzub mo mdud par bcings// rdo rje bcings pa mdzub mo bsdams// zhes bya'o// phaT ces bya ba ni gzungs kyi khro bo rdo rje sems dpa'i chos kyi phyag rgya lce la bsam par bya'o// de bzhin mtha' mar phaT ces bya ba ni/ gzungs kyi khro bo rdo rje khu tshur gyi ljags la bsam par bya'o// rnam par snang mdzad dang / rdo rje sems ma dang / rdo rje hUM mdzad kyi ni hUM ngo // gzungs kyi rin chen hUM mdzad dang / khro bo rdo rje rin chen ma'i trAM ngo // gzungs kyi chos kyi hUM mdzad dang / rdo rje chos ma'i hrIH'o// las kyi hUM mdzad dang / rdo rje las ma'i ni yi ge aH'o// ma hA rA ti hUM/ rU pa shwa pe hUM/ shro ta sau khya hUM/ sarba pU dza hUM/ pra ha la da ni hUM/ pha la ga mi hUM/ su te dza gri hUM/ su gan+d+hi gi hUM/ a ya hi dzaHhUM/ a hi hUM hUM hUM/ he s+phoT baM hUM/ g+ha N+Da aHAHhUM/ zhes bya ba gzungs kyi sgeg mo nas brtsams nas/ gzungs kyi rdo rje 'bebs pa'i bar gyi ljags la bsam par bya'o// mdor na las kyi phyag rgya ni// rdo rje khu tshur gnyis byas te// zhes bya ba ni gzungs kyi rdo rje khu tshur gyi phyag rgya chen po gnyis su byas nas/ 'jig rten gsum las rnam par rgyal ba'i dkyil 'khor chen po'i tshul gyis las kyi phyag rgya bcing bar bya'o// gzhan yang gzungs kyi khro bo rdo rje khu tshur gyi dam tshig gi phyag rgya gnyis su byas nas gsang ba'i las kyi phyag rgya bcing bar bya'o// 'di skad ston pa yin te/ ji skad bshad pa'i rdo rje khu tshur gnyis su byas te/ re re zhing gar byas nas/ yang re re zhing rdo rje khu tshur bcing ba gnyis su byas nas g.yon pa'i rdo rje mdzub mo bsgreng ba g.yas pas gzung ba ni rnam par snang mdzad kyi'o// bsgyings pa dang bcas pas gsor ba ni/ rdo rje hUM mdzad dang / khro bo rdo rje sems dpa' dang / gzungs kyi khro bo sems ma rdo rje ma rnams kyi'o// mdzub mo lcags kyu ltar gnas pa ni/ rgyal po'i gnas kyi'o// mda' 'phen pa'i tshul du byed pa ni chags pa'i gnas kyi'o// legs par byed pa'i tshul gyis snying gar gnas pa ni legs pa'i gnas kyi'o// rdo rje gnyis dbang bskur ba'i tshul du byed pa ni/ rin chen hUM mdzad dang / khro bo khro gnyer dang / gzungs kyi rdo rje rin chen ma'i'o// snying gar nyi ma bstan pa ni nyi ma'i gnas kyi'o// g.yon pa'i lag ngar bsgreng ba ni dpal gyi gnas kyi'o// de bzhin du kha'i phyogs su bskor ba ni bzhad pa'i gnas kyi'o// g.yas pas g.yon par 'byed pa chos kyi hUM mdzad dang / khro bo rdo rje chos dang / gzungs kyi rdo rje chos ma'i'o// snying gar ral gri 'dzin pa ni rnon po'i gnas kyi'o// mgal me'i 'khor lo bskor ba ltar byed pa ni rgyu'i gnas kyi'o// rdo rje gnyis gyen du tshig 'byin pa ni gsang ba'i gnas kyi'o// rdo rje gar bskor ba bkrol nas 'gram pa dang spyi bor 'jog pa ni las kyi hUM mdzad dang / rdo rje las dang / gzungs kyi las kyi rdo rje ma'i'o// khrab 'dzin pa lta bu ni srung ba'i gnas kyi'o// mthe'u chung gnyis mche ba lta bur byed pa ni/ rdo rje gnod sbyin gyi gnas kyi'o// khu tshur gnyis 'tshir ba ni gzungs kyi khro bo'i khu tshur gyi las kyi phyag rgya'o// de ltar phyag rgya chen po'i khu tshur gnyis su byas pa'i las kyi phyag rgya bstan nas/ de bzhin du dam tshig rdo rje khu tshur gyi khro bo gzungs kyi khu tshur gnyis su byas nas/ rnam par snang mdzad la sogs pa'i phyag rgya bcing bar yang shes par bya'o zhes blta bar bya'o// sgeg mo la sogs pa rnams ni 'jig rten gsum las rnam par rgyal ba'i dkyil 'khor chen por gsungs pa'i rdo rje khu tshur gnyis bcings nas/ gar las byung ba'i las kyi phyag rgya bcing bar bya'o// rdo rje bsnyems pa'i tshul gyis ni// bsam pa g.yos pas 'dud pa dang // phreng ba bcing dang kha nas dbyung // rdo rje gar ni rab bskor ba// thur du blugs dang gyen du gtor// mthe bo bsnyams te rab tu bsdams// rab tu brkyang nas byug pa yis// mchod pa'i sbyor ba byed pa'o// de bzhin du/ mdzub mo lcags kyur bcing ba ni// mthe'u chung las te lcags kyu che// mkhrig ma mdud la mdzub gnyis gdub// rgyab gnyis kyang ni bsnyams te mnan// zhes bya ba ni sgeg mo nas brtsams nas/ gzungs kyi khro bo rdo rje 'bebs ma'i las kyi phyag rgya'o// yang sgeg mo la sogs pa nas rdo rje 'bebs ma'i bar gyi gzungs kyi khro bo khu tshur gyi dam tshig gi phyag rgya gnyis su byas nas/ gsang zhing gsang ba'i las kyi phyag rgya snga ma bzhin du bcing ba blta bar bya'o// 'jig rten gsum las rnam par rgyal ba'i gzungs kyi dkyil 'khor gyi 'grel pa rdzogs so// // de ltar 'jig rten gsum las rnam par rgyal ba'i dam tshig gi phyag rgya gtso bor gyur pa'i gzungs kyi dkyil 'khor bshad nas/ 'jig rten gsum las rnam par rgyal ba'i chos kyi phyag rgya gtso bor gyur pas 'dul ba'i sems can rnams rjes su gzung ba'i phyir/ 'jig rten gsum las rnam par rgyal ba'i chos kyi dkyil 'khor ni/ de nas zhes bya ba gsungs te/ de nas zhes bya ba'i sgra ni de ma thag pa ste/ dang po sbyor ba'i ting nge 'dzin gyi rjes thogs la zhes bya ba'i don to// 'dir dang po sbyor ba'i ting nge 'dzin ni 'jig rten gsum las rnam par rgyal ba'i dkyil 'khor chen por bshad pa'i dang po sbyor ba nas brtsams nas/ rdo rje dang / rin po che dang / chos dang / las kyi hUM mdzad sprul pa'i mthar thug pa yin par blta bar bya'o// yang zhes bya ba ni/ 'jig rten gsum las rnam par rgyal ba'i gzungs kyi dkyil 'khor la ltos pas na/ yang zhes bya ba smos so// de bzhin gshegs pa thams cad ni/ rnam par snang mdzad la sogs pa'o// rdo rje rigs kyi ting nge 'dzin gyi ye shes ni khams gsum rnam par rgyal ba'i dum bu'i bcom ldan 'das rnam par snang mdzad kyi chos kyi dkyil 'khor gyi ting nge 'dzin gyi ye shes las skyes pa'i phyir dang / ting nge 'dzin gyi ye shes las skyes pa'i rgyu yin pa'i phyir ting nge 'dzin gyi ye shes zhes bshad do// de ltar de'i gzugs brnyan bskyed nas sems can gyi khams la rgyas 'debs pas na phyag rgya'o// des byin gyis brlabs pa ni sprul pa ston par byed pa'i ting nge 'dzin gang yin pa'i phyir ming de skad ces bya ba la snyoms par zhugs nas/ bcom ldan 'das rnam par snang mdzad khams gsum rnam par rgyal ba'i rang gi chos kyi dkyil 'khor sprul par byed pa de ston par mdzad pa'i rnam par thugs rtse gcig mdzad do zhes bya ba'i don to// de bzhin du rdo rje dang / rin chen dang / chos dang / las kyi hUM mdzad rnams rang gi dkyil 'khor sprul par byed pa ston par mdzad pa'i rnam par thugs rtse gcig tu mdzad do// mdzad nas sngags rnams gsungs pa des dkyil 'khor lnga po bskyed pa bstan pa'i rnam par snang mdzad do// de nas zhes bya ba'i sgra ni de ma thag pa'o// chos kyi dkyil 'khor sprul pa'i rjes thogs nyid la bcom ldan 'das phyag na rdo rje rdo rje hUM mdzad kyi rang gi rigs 'jig rten gsum las rnam par rgyal ba'i chos kyi dkyil 'khor bskyed pa'i sngags dang ting nge 'dzin dang bcas pas rdo rje dbyings kyi dkyil 'khor chen po'i dbyibs kyi tshul gyis rdzogs par mdzad pa'o// bcom ldan 'das rnam par snang mdzad kyi phyogs dang mtshams rnams su zla ba'i dkyil 'khor rnams la/ rdo rje hUM mdzad la sogs pa rdo rje dbyings kyi dkyil 'khor chen po'i tshul gyis ting nge 'dzin gyi phyag rgya chen pos bzhugs so// 'di gsungs so zhes bya ba ni/ bshad ma thag pa'i rgyas par bshad pa gsungs so// rdo rje khro bo khu tshur gyi mthar thug pa'i snying po gsungs nas/ lhag ma rnams ni 'jig rten gsum las rnam par rgyal ba'i dkyil 'khor chen por gsungs pa nyid kyi snying po yin par blta bar bya'o// 'di skad ston pa yin te/ dkyil 'khor sprul nas rang rang gi snying po rnam par snang mdzad nas rdo rje 'bebs pa'i mthar thug pa bcom ldan 'das rdo rje hUM mdzad kyi rang gi gnas su dgod par bya'o// de nas zhes bya ba nas rang gi gnas su lha thams cad dgod pa'i mthar thug pa bstan pa ni/ chos kyi dkyil 'khor gyi dkyil 'khor rgyal po mchog ces bya ba'i ting nge 'dzin gnyis pa bstan pa yin no// de nas bsdu ba dang / byin gyis brlabs pa nas brtsams nas/ chos kyi dkyil 'khor gyi las kyi rgyal po mchog ces bya ba'i ting nge 'dzin gsum pa yin par shes par bya'o// 'jig rten gsum las rnam par rgyal ba'i chos kyi dkyil 'khor du gsungs pa'i dngos grub ni/ 'jig rten gsum las rnam par rgyal ba'i chos kyi dkyil 'khor du dam tshig dang dbang bskur ba thob pas bsgrub par bya'o zhes bstan pa'i phyir/ de nas zhes bya ba la sogs pa ni slob dpon gyi las kyi cho ga rgyas pa dang / slob ma 'jug pa'i cho ga rgyas pa gsungs so// de nas zhes bya ba ni rjes thogs la'o// yang zhes bya ba ni gzungs kyi dkyil 'khor la ltos pa'o// rdo rje rigs kyi phra mo'i ye shes ni rdo rje phra mo ste/ de'i dam tshig gi dkyil 'khor du gyur pa ni/ chos kyi dkyil 'khor du gyur pa'o// gang gi phyir dkyil 'khor 'dir 'jug pa'i rdo rje rigs kyi rnal 'byor pa rnams kyis rdo rje phra mo bsgoms nas bya ba yin pa de'i phyir/ de nye bar ston pa'i dam tshig las byung ba'i dkyil 'khor ni/ 'di gsungs pa'o// de nas zhes bya ba ni de ma thag pa ste/ rig pa'i brtul zhugs kyi rjes thogs la zhes bya ba'i don to// de nas zhes bya ba ni rgyu de'i phyir ro// gang gi phyir rdo rje rigs kyi rnal 'byor pas rdo rje rigs kyi chos kyi dkyil 'khor du 'jug pas na rdo rje phra mo bsgoms la bya'i/ gzhan gyis ma yin no zhes bya ba'i rgyu de'i phyir ro// 'di skad ston pa yin te/ 'jig rten gsum las rnam par rgyal ba'i dkyil 'khor chen por gsungs pa'i cho gas rdo rje hUM mdzad kyi rnal 'byor ji skad gsungs pa dang / rnal 'byor chen po byas la/ phyi nas chos kyi dkyil 'khor las gsungs pa'i bcom ldan 'das rdo rje hUM mdzad kyi phyag rgya chen por bsgoms nas/ chos kyi dkyil 'khor gyi sngags rnams re re zhing yang bzlas brjod 'bum byas pas lha rengs pa'i rig pa'i brtul zhugs su 'gyur ro// de nas dkyil 'khor bri bar bya ba'am/ 'og nas 'chad pa'i phyag rgya bzhi pa'i dkyil 'khor gyi cho gas sna'i rtse mo dkyil 'khor mtshan ma thob kyi bar du bsgom par bya ba'am/ ting nge 'dzin gsum sngon du 'gro bas rig pa'i brtul zhugs ji srid mtshan ma thob par gyur pa de srid kyi bar du byas la/ de nas de'i rjes la dkyil 'khor bri bar bya'o// rdo rje dbyings dang 'dra bas na// zhes bya ba ni sprul pa'i chos kyi dkyil 'khor dang 'dra ba'o// de'i ming gang yin zhe na/ khro bo'i ye shes zhes kyang bshad// ces smos so// dkyil 'khor chen po'i tshul du ni// dkyil 'khor thams cad srad bu bre// zhes bya ba ni 'jig rten gsum las rnam par rgyal ba'i dkyil 'khor chen po bzhin du chos kyi dkyil 'khor 'dir thams cad kyang thig gdab par bya'o// de yi dbus su sangs rgyas bri// ye shes rdo rje'i dbus chud pa'o// zhes bya ba ni rnam par snang mdzad kyi gnas su seng ge'i gdan gyi steng du rdo rje rtse lnga pa 'bar ba chur bsnyal te bris la/ de'i steng du bcom ldan 'das rnam par snang mdzad ting nge 'dzin la snyoms par zhugs pa snying ga'i phyi rol gyi phyogs su rdo rje phra mo bsnams pa bri bar bya'o// sangs rgyas kyi ni phyogs kun du// phyag rgya de nyid kun bris shig // ces bya ba ni 'jig rten gsum las rnam par rgyal ba'i dkyil 'khor chen por bshad pa bzhin du rdo rje dang / rin po che dang / chos dang / las kyi rdo rje'i phyag rgya rnams bri bar bya'o// 'jig rten gsum las rnam rgyal sogs// go rims bzhin du dgod par bya// zhes bya ba ni skyil mo krung gis bzhugs nas rang gi snying gar rdo rje bsdams pa'i phyag gnyis kyis phyag mtshan bsnams pa bri bar bya'o// rdo rje hUM mdzad dang / rin chen dang / chos dang / las kyi hUM mdzad de rnams kyi phyogs thams cad du khro bo rdo rje sems dpa' la sogs pa bri bar bya'o// ji ltar bri zhe na cho ga bzhin zhes bya ba smos te/ sangs rgyas rdo rje 'dzin pa la sogs pa de dag thams cad kyang snyoms par 'jug pa'i ting nge 'dzin la bzhugs pa/ phyag gnyis kyi rdo rje bsdams pas rang gi phyag rgya snying gar bsnams pa/ ye shes rdo rje'i dbus su chud pa la ji ltar ye shes rdo rje dbus su chud pa de bzhin du 'dir yang bya bas na cho ga bzhin zhes pa smos so// de nas 'dir rdo rje rigs kyi ye shes phra mo'i dkyil 'khor zhes bya ba ni chos kyi dkyil 'khor ro// cho ga'i rim pa rgyas par bshad do// zhes bya ba ni slob dpon gyi las kyi cho ga rgyas pa dang / slob ma 'jug pa'i cho ga rgyas par bshad pa'o// de la 'jig rten gsum las rnam par rgyal ba'i dkyil 'khor chen por gsungs pa'i tshul gyis ji skad bshad pa'i rdo rje hUM mdzad kyi rnal 'byor dang / rnal 'byor chen po byas la sgo dbye ba dang / bum pa gzhug pa la sogs pa'i cho ga rjes su spyad nas slob dpon gyis phyag bya ba la sogs pa sngon du 'gro ba'i sdom pa gzung ba byas nas zhugs te/ de la ji lta ba'i phra mo rdo rje'i dbang bskur ba la sogs pa nas dngos grub kyi rdo rje brtul zhugs kyi bar gyi cho ga rjes su spyad nas/ yang bdag la byin gyis brlab pa la sogs pa byas nas/ rang nyid kyi ming nas brjod nas/ rdo rjes dkyil 'khor gyi las bsgrub par bya'o// de nas bsdu ba byas la cho ga thams cad rjes su spyad la slob ma gzhug par bya'o// de nas gzhug pa byas la 'di skad ces brjod par bya ste/ ci zhig brjod ce na/ de ring khyod la de bzhin gshegs pa thams cad kyi rdo rje khro bo nyid du phyag na rdo rjes dbang bskur gyis zhes bya ba smos te/ de bzhin gshegs pa thams cad kyi rdo rje khro bo ni hUM mdzad do// de'i rang bzhin du gyur pa'i rdo rje khro bo ni de'i rdo rje khro bo ste/ des khyod la dbang bskur gyis zhes bya ba ni dkyil 'khor du 'jug cing gsang ba'i dbang bskur ba de bskyed par bya'o zhes bya ba'i don to// de legs par nan tan du gyis shig ces bya ba ni/ gang gi phyir bcom ldan 'das phyag na rdo rje dang / rdo rje hUM mdzad kyi khro bo'i rdo rjes dbang bskur ba de'i phyir/ legs par bzung la nan tan du bsgrub par gyis shig // sems can thams cad kyang ji skad du gsungs pa'i 'bras bu thob pa'i phyir gyi bar du zhes sbyar ro// ma lus shing lus pa med pa ni/ sems can gyi khams zad par ro// yongs su zhes bya ba ni kun nas so// bskyab pa ni/ ngan song la sogs pa'i sdug bsngal rnams bsal ba'i don du'o// de bzhin gshegs pa thams cad kyi phan pa zhes bya ba ni ma 'ongs pa na de bzhin gshegs pa thams cad dang 'brel pa'i bde ba can la sogs pa'i zhing khams su skye ba'o// bde ba ni tshe 'di las rab tu dga' ba thob pa'i bde ba dang yid bde ba'o// dam pa 'grub pa ni sangs rgyas nyid dang rdo rje 'chang ba la sogs pa de nyid 'thob pa ste rnyed pa de'i 'bras bu'i phyir ro// rdo rje khro bo zhes bya ba ni rdo rje khro bo'i ting nge 'dzin gyis hUM mdzad kyi sbyor bas sems can thams cad kyang ji srid 'tsho'i bar du yongs su sbyor ba'i rgyu mtshan gyi phyir ro// bdud byed pa ni bshad zin to// bar du zhes bya ba'i sgras ni 'jig rten gyi phan pa dang bde ba yang gzung ngo // cho ga lhag ma ni 'jig rten gsum las rnam par rgyal ba'i dkyil 'khor chen por bshad zin par shes par bya'o// rdo rje ji lta ba bzhin du lag pa gnyis su sbyin no zhes bya ba ni nas 'bras tsam gyi rdo rje phra mo'o// de ltar slob dpon gyi las kyi cho ga dang / slob ma 'jug pa'i las kyi cho ga rgyas par bstan nas/ da ni dam tshig dang dbang bskur ba thob par gyur pa la slob dpon gyis chos kyi dkyil 'khor du gsungs pa'i dngos grub rnams bstan par bya ba'i phyir/ de nas zhes bya ba la sogs pa gsungs te/ rdo rje khro bo ni rdo rje hUM mdzad la sogs pa'o// ye shes phra mo ni rdo rje phra mo brtan par gyur pa sngon du song ba'i ye shes so// de yi rdo rje phra mo brtan byas la// zhes bya ba smos te/ 'jig rten gsum las rnam par rgyal ba'i dkyil 'khor du gsungs pa'i rang gi lha'i rnal 'byor gyi phyi nas chos kyi dkyil 'khor las gsungs pa'i rang gi khro bo'i phyag rgya chen po bcings te/ rdo rje dbyings kyi chos kyi dkyil 'khor las gsungs pa'i cho ga zla ba gsum rdo rje phra mo bsgoms la mthar mtshan thog thag byas na rdo rje phra mo brtan par byas pa yin no// de brtan par byas nas ni/ rdo rje rang gi rnal 'byor gyis// zhes bya'o// rang 'dod pa'i khro bo'i rnal 'byor pas yi ge hUM gis hUM zhes bya ba bzlas pa la sbyar bar bya'o// gang zhes bya ba ni bsgrub par bya ba'o// de'i srog ni 'jig par 'gyur// zhes bya ba ni de brgyal bar bya zhes bya ba'i don to// 'di skad ston pa yin te/ sna'i bu gnas yi ge hUM zhes bya ba'i sbyor bas bsgrub par bya ba'i steng du 'bar ba'i rdo rje ltung ba des 'di sems med par 'gyur ro// rdo rje phra mo brtan byas te// zhes bya ba ni snga ma bzhin no// cho ga bzhin du mched pa ni/ sna'i rtse mor rdo rje phra mo brtan par byas la/ rdo rje de las rdo rje phra mo'i rlung gi dkyil 'khor sprul pa des thams cad bkug nas des bsgrub par bya ba rtsa'i sbur ma bzhin du khyer bar bsams la/ ji ltar mngon par 'dod pa'i gnas su bsgyur bar bya'o// rdo rje phra mo'i tshul sbyar la// zhes bya ba ni snga ma bzhin du rdo rje phra mo bsgom pa byas la phyir spro bar bya'o// khro bor ldan pa zhes bya ba ni rang gi khro bo dang ldan pa'i rdo rje phra mo sna'i rtse mor gnas par bya'o// ji srid mched ces bya ba ni rgyas par te/ kha ba dang char gyi rgyun bzhin du spro ba'i tshul gyis so// 'di skad du ston pa yin te/ khro bo'i nga rgyal dang ldan pas bsgrub par bya ba'i yul du khyab par byas la/ de nas bsgrub par bya ba brgyal ba dang ltung bar bsam par bya'o// de bzhin de ni bsdu ba yang // zhes bya ba ni/ de lta bu'i sbyor ba rnam pa gsum las gang yang rung ba'i sbyor bas gdug pa gzhom par byas nas/ gang gi tshe sdig pa gzhom par nus pa de'i tshe sbyor bas 'dir bsgoms pa'i stobs kyis de la zhi ba'i las bya'o// de ltar sbyor ba des rdo rje phra mo'i rnal 'byor 'di rab tu sbyar ba de bzhin du rang gi sna'i rtse mor bsdus la/ de nas rang gi snying gar gzhag cing brtan par bya'o// sems can gang gis dgra la ni// lhan cig gyur pas cher brtan pa// zhes bya ba ni/ gang gi sems can rnams dgra bo dang bcas pa'i rnal 'byor gyis bsgoms pas cher brtan par 'gyur ro// byams pa mched pa'i tshul gyis ni// zhes bya ba ni dper na byams pa rim gyis spro bar bshad pa de bzhin du seng ge dang / stag dang / bya rog dang / bya rgod dang / srin po rnams kyi rigs kyis bsgrub par bya ba zos par bsam par bya'o// dgra bo spro bas gzhig par bya// zhes bya ba ni de ltar dgra bo spro ba'i rim pa sbyor ba de bzhin du gdug pa rnams gzer nad dang ldan pa bsam par bya'o// 'di skad ston pa yin te/ dkon mchog gsum la gnod par byed pa'i sdig pa can du gyur pa'i sems can mthong na snying rje bskyed de/ de dag gzir bar bya ba'i sbyor bas de gsad par bya'o// chos sam yang na chos min pa// zhes bya bas chos ni dge ba bcu'o// chos ma yin pa ni mi dge ba bcu'o// chos thams cad rang bzhin gyis ni 'od gsal ba zhes bya ba ni mngon du byas shing dga' ba ste/ der snang ba tsam du bsgrub par bya ba bsams nas/ snang ba tsam de hUM zhes bya ba bsgoms pa'i rdo rjes gzhig par bya'o// gdul dka' ba'i sems can gang zhes bya ba ni yid kyi mngon par 'du byed pa'i btang snyoms kyis gzir bar bya ba bstan to// sbyor ba bzhi po de yang rdo rje phra mo brtan par byas la/ rab tu sbyar bar bya'o// rdo rje dbyibs ni bris nas kyang // zhes bya ba ni/ nam mkha'i phyogs su bsgom par bya ba nyid ni go sla'o// de bzhin phra mo'i cho ga yis// snying po rdo rje bsgoms nas kyang // zhes bya ba ni rdo rje phra mo bsgoms la 'di bya'o zhes bya ba'i don to// snying gar rdo rje sems dpa' nam mkha' la sogs pa'i phyogs su bsgom par bya ste/ lhag ma ni go sla'o// de ltar phyag na rdo rje bsgoms pas kyang ltung bar 'gyur ro// sangs rgyas su bsgoms pas kyang ltung bar 'gyur ro// rdo rje phra mo rab sbyar ba// zhes bya ba ni rdo rje phra mo bsgom par byas la phyis zla ba'i dkyil 'khor du bdag nyid bsgoms nas bsgrub par bya ba'i steng du ltung bar bya'o// bdag nyid zla ba'i rdo rjer bsams nas/ gang gi steng du ltung ba der ltung bar 'gyur ro// bdag nyid phyag na rdo rjer bsgoms nas gang gi steng du ltung ba der ltung bar 'gyur ro// bdag nyid sangs rgyas kyi gzugs su bsgoms nas/ gang gi steng du ltung ba der ltung bar 'gyur ro// de nas rdo rje'i rigs kyi chos kyi dkyil 'khor gyi gsang ba'i phyag rgya'i ye shes bslab po// rdo rje khro bo snyoms zhugs pas// zhes bya ba ni/ rang gi khro bo snyoms par zhugs te gnas pa'o// yid kyis bsgrub par bya ba'i lus la bdag nyid zhugs la/ rang gi lus kyis yongs su bskor bar bse bar bya'o// bsgrub par bya ba gang gi ming nas bzung bas rdo rje hUM zhes brjod cing rang gi lus kyis 'khyud pas gang gi ming smos pa de 'chi bar 'gyur ro// rdo rje phra mo snyoms 'jug la// zhes bya ba ni/ hUM mdzad la sogs pa'i rnal 'byor pas rdo rje phra mo sna'i rtse mor brtan par bya'o// sna nas phra ba thang cig min// zhes bya ba ni phra ba rdo rje phra mo'o// sna nas ni de'i sna'i rtse mor ro// thang cig min zhes bya ba ni yang yang ngo // dbugs btang hUM zhes bya ba'i tshul gyis ni dbugs btang ba dang / yi ge hUM gi tshul du ni dbugs btang ba'i yi ge hUM gi tshul gyis 'jig rten gsum yang ltung bar 'gyur ro// 'di skad ston pa yin te/ rdo rje phra mo sna'i rtse mor bstan par byas la/ hUM zhes bya ba'i tshul gyis gang gi steng du ltung ba de ltung bar byed do// rdo rje phra mo'i tshul sbyar la// zhes bya ba ni rdo rje phra mo bsgom pa byas la'o// khros nas rdo rje lta ba yis// zhes bya ba ni khro bo'i cha byad du gyur pa'i rdo rje lta bas sems can gang bltas pa de ldongs par 'gyur ro// 'di skad ston pa yin te/ khro bo'i rnal 'byor gyi gnas nas/ khro bo'i lta ba'i tshul gyis rang gi mig gnyis su bsgoms la/ des bsgrub par bya ba gang la bltas pa de des khro bo'i kha lta ba'i tshul gyis/ bsgrub par bya ba'i mig bcom zhing bsgrub par bya ba thal bar byas par bsam par bya'o// bu ga nas ni zhugs nas ni// zhes bya ba ni rang gi khro bo'i rnal 'byor byas la bsgrub par bya ba'i lus ji skad bshad pa'i phyogs nas yid kyis 'jug par bya'o// de nas de'i snying gi pad+ma drangs te rang gi snying la bsres pas des de dbang du 'gyur ro// yang na 'chi bar 'gyur ro// thams cad kyang 'dir rdo rje phra mo bsgom par byas nas/ rang khro bo'i rnal 'byor gyis las bya'o// 'jig rten gsum las rnam par rgyal ba'i chos nyid kyi dkyil 'khor las gsungs pa'i dngos grub rnams ni/ 'jig rten gsum las rnam par rgyal ba'i dkyil 'khor chen po las gsungs pa'i rang gi lha'i rnal 'byor byas la phyag rgya bzhis rgyas btab nas/ phyis chos kyi dkyil 'khor la sogs pa'i phyag rgya chen po la sogs pa bcings te/ bsgrub par bya ba dang / mdun du yang chos kyi dkyil 'khor las gsungs pa'i/ phyag rgya rnam pa bzhis bsgrub par bya ba'i lha la rgyas btab la bsgrub par bya'o zhes bstan pa'i phyir/ de nas rdo rje'i rigs kyi chos kyi phyag rgya'i ye shes la bslab pa'o zhes gsungs so// rdo rje rigs kyi chos kyi ye shes ni chos kyi dkyil 'khor ro// phyag rgya ni rdo rje'i rigs kyi chos kyi ye shes kyi phyag rgya ste/ phyag rgya chen po dang / dam tshig dang / chos dang las rnams so// rdo rje ye shes sbyor ba yis// zhes bya ba ni rdo rje dbyings su gsungs pa'i chos kyi dkyil 'khor gyi sbyor bas so// 'bar ba'i phreng ba 'khrigs pa'i 'od// ces bya ba ni rdo rje hUM mdzad la sogs pa bsgom par bya'o// 'di skad ston pa yin te/ seng ge'i gdan la sogs pa rnams su zla ba'i dkyil 'khor gyi steng du rdo rje rtse lnga pa chur gnas par bya'o// de'i steng du phyag gnyis kyis rdo rje bsdams pa bcing nas ting nge 'dzin gyis bzhugs pa snying gar rang gi phyag rgya 'bar ba'i phreng ba 'khrigs pa'i 'od mnga' ba/ rdo rje hUM mdzad la sogs pa nas/ rdo rje 'bebs pa'i bar du bsgom par bya'o// rnam par snang mdzad ni rdo rje dbyings kyi chos kyi dkyil 'khor las gsungs pa'i tshul gyis bsgom par bya'o// de nas rdo rje'i rigs kyi chos kyi dam tshig gi phyag rgya'i ye shes bslab bo zhes bya ba ni rdo rje rigs kyi chos kyi dkyil 'khor gyi dam tshig gi phyag rgya ni rdo rje rigs kyi chos kyi dam tshig gi phyag rgya ste/ de rnams kyi ye shes la bslab par bya'o// ting 'dzin dam tshig ye shes las// zhes bya ba ni rdo rje dbyings kyi chos kyi dkyil 'khor der rdo rje bsdams pa las byung ba'i dam tshig gi phyag rgya ji skad bshad pa ni dam tshig gi phyag rgya'o// hUM zhes bya ba gnyis dang ldan// zhes bya ba ni de nyid kyi rdo rje sdigs mdzub gnyis bsgrengs nas so sor khab ltar byas te/ rdo rje hUM mdzad la sogs pa gang yin pa'i bzlas brjod byas la sdigs mdzub bya'o// ci rigs gnas su bzhag nas ni// zhes bya ba ni/ skyil mo krung 'dug gan rkyal du// g.yas gcus de bzhin slar gcus pa// snying gar gnas pa bzhi pa ste// rdo rje sems sogs dkyil 'khor ro// dpral bar gzhag dang ltag pa dang // phrag pa dang ni dgod par sbyar// khar gzhag snying gar ral gri dang // snying gar gzhag dang kha nas dbyung // spyi bo thong ga khar gzhag la// mdzub mo gnyis bkug mdun de bzhin// zhes bya ba de dag ni khro bo rdo rje sems dpa' nas brtsams nas/ khro bo rdo rje khu tshur gyi mthar thug pa ji lta ba'i rim gyis dam tshig gi phyag rgya'o// lhag ma ni 'jig rten gsum las rnam par rgyal ba'i dkyil 'khor chen po las gsungs pa'i dam tshig gi phyag rgya nyid yin no// de nas rdo rje'i rigs kyi chos kyi dam tshig ni chos kyi phyag rgya'i ye shes bslab pa'o zhes bya ba ni rdo rje rigs kyi chos kyi dam tshig ni chos kyi phyag rgya ste/ de'i ye shes bslab cing bstan pa'o// phaT ces bya ba ni khro bo rdo rje sems dpa'i ljags la dgod par bya'o// shaT ces bya ba ni rgyal po'o// maT ces bya ba ni chags pa'i'o// saT ces bya ba ni legs pa'i'o// raT ces bya ba ni rin chen gyi'o// taT ces bya ba ni nyi ma'i'o// d+haT ces bya ba ni dpal gyi'o// haT ces bya ba ni bzhad pa'i'o// d+heT ces bya ba ni chos kyi'o// haT ces bya ba ni rnon po'i'o// phaT ces bya ba ni rgyu'i'o// d+haT ces bya ba ni gsungs pa'i'o// d+haT ces bya ba ni las kyi'o// b+haT ces bya ba ni srung ba'i'o// griT ces bya ba ni gnod sbyin gyi'o// riT ces bya ba ni khu tshur gyi'o// lhag ma ni 'jig rten gsum las rnam par rgyal ba'i dkyil 'khor chen por gsungs pa gzung bar bya'o// de nas rdo rje rigs kyi chos kyi dam tshig gi las kyi phyag rgya'i ye shes bslab pa'o// chos kyi khu tshur gnyis byas te// zhes bya ba ni chos kyi dkyil 'khor las gsungs pa'i khro bo las kyi phyag rgya rdo rje khu tshur gyi dam tshig gi phyag rgya ni chos kyi khu tshur te/ de nyid du bshad pa 'di'i yang yin no// de nyid gnyis su byas nas/ las kyi phyag rgya thams cad bcing bar bya'o// sbyor ba ni 'di yin te/ g.yon pa'i rdo rje mdzub mo ni// g.yas pa'i nang du bsgreng bar bya// zhes bya ba ni rnam par snang mdzad kyi'o// bsgyings bcas gsor ba gnyis ka yis// rdo rje hUM mdzad dang / khro bo rdo rje sems dpa' dang / khro bo rdo rje sems ma'i'o// lcags kyu 'dzin ltar gnas pa ni// rdo rje rgyal po'i'o// mda' 'phang ba yi tshul dang ni// rdo rje chags pa'i'o// legs so sbyin pa snying gar gzhag // rdo rje legs pa'i'o// dbang bskur ba ni rdo rje gnyis// rin chen hUM mdzad dang / khro bo khro gnyer dang / khro mo rdo rje rin chen ma'i'o// snying gar nyi ma bstan par bya// khro bo nyi ma'i'o// g.yon pa la ni gru mo gzugs// khro mo dpal gyi'o// de bzhin kha phyogs bskor bar bya// khro bo bzhad pa'i'o// g.yas pa yi ni g.yon pas dbye// chos kyi hUM mdzad dang / khro bo rdo rje chos dang / khro mo rdo rje chos ma'i'o// snying gar g.yon pa'i ral gri 'dud// khro bo rnon po'i'o// mgal me'i 'khor lo bskor ba dang // khro bo rgyu'i'o// rdo rje gnyis ka kha nas dbyung // khro bo gsungs pa'i'o// rdo rje gar ni bskor ba yis// thal mo dgram pa spyi bor gzhag // las kyi hUM mdzad dang / khro bo rdo rje las dang / khro mo rdo rje las ma'i'o// go cha ni khro bo srung ba'i'o// mthe'u chung gnyis mche ba dang // khro bo gnod sbyin gyi'o// khu tshur gnyis ni mnan pa'o// zhes bya ba ni rdo rje khu tshur gyi'o// rdo rje bsnyems pa'i tshul gyis ni// bsam pa g.yos pas 'dud par bya'o// sgeg mo'i phyag rgya'o// phreng ba bcing ba ni phreng ba ma'i'o// kha nas dbyung ni glu ma'i'o// rdo rje gar ni bskor ba ni// gar ma'i'o// rdo rje khu tshur gyis ni/ bdug pa thur du de bzhin sbyin pa ni/ bdug pa ma'i'o// rang gi khu tshur gyen du 'thor ni me tog ma'i'o// mthe bo bsnyams te rab tu bsdams ni mar me ma'i'o// rab tu brkyang nas byug pa ni// dri chab ma'i'o// mdzub mo lcags kyu bcing ba ni// mthe'u chung las te lcags kyu che ni lcags kyu'i'o// mkhrig ma mdud pa ni zhags pa'i'o// mdzub gnyis mdud ni lcags sgrog gi'o// rgyab gnyis kyang ni bsnyams te mnan// zhes bya ba ni rdo rje 'bebs pa'i'o// thams cad kyang gar las byung bas las kyi phyag rgya'o// 'jig rten gsum las rnam par rgyal ba'i chos kyi dkyil 'khor gyi 'grel pa rdzogs so// // de ltar chos kyi phyag rgya gtso bor gyur pa'i 'jig rten gsum las rnam par rgyal ba'i chos kyi dkyil 'khor bstan nas/ da ni las kyi phyag rgya gtso bor gyur pa'i 'jig rten gsum las rnam par rgyal ba'i las kyi dkyil 'khor des 'dul ba'i 'gro ba rnams rjes su gzung ba'i phyir/ sdud pa po de bshad par bzhed nas/ de nas zhes bya ba la sogs pa smos te/ de nas zhes bya ba'i sgra ni de ma thag pa ste/ dang por sbyor ba'i rjes thogs la// zhes bya ba'i don to// 'dir dang po sbyor ba'i ting nge 'dzin ni/ 'jig rten gsum las rnam par rgyal ba'i chos kyi dkyil 'khor du gsungs pa nyid du gzung bar bya'o// bcom ldan 'das zhes bya ba ni rnam par snang mdzad do// de bzhin gshegs pa thams cad kyi rdo rje'i las kyi dam tshig ni/ bcom ldan 'das rnam par snang mdzad kyi rdo rje'i rigs kyi las kyi dkyil 'khor ro// gang gi phyir thugs ka'i sems dpa'i rdo rje las byung ba ni/ sems dpa'i rdo rje las byung ba ste de las byung ba'o// des byin gyis brlabs pa ni las kyi dkyil 'khor bskyed cing brtan par byed pa'i ting nge 'dzin gang yin pa de la ming de skad ces bya ba la snyoms par zhugs shing mngon sum du mdzad nas rang gi rig pa dam pa 'di gsungs shing smras pa'o// 'di skad ston pa yin te/ bcom ldan 'das rnam par snang mdzad kyi rdo rje rigs kyi rnal 'byor rang gi las kyi dkyil 'khor bskyed pa'i phyir dang / rdo rje sems dpa'i thugs kar gnas pa'i sems dpa'i rdo rje brtan par mdzad pa'i phyir/ thugs rtse gcig tu mdzad do// de bzhin du phyag na rdo rje dang / rdo rje snying po dang / rdo rje spyan dang / rdo rje sna tshogs pas rang rang gi rdo rje rigs kyi byang chub sems dpa'i las kyi dkyil 'khor bskyed pa'i phyir dang / thugs kar gnas pa'i rdo rje sems dpa' brtan par bya ba'i phyir/ thugs rtse gcig tu mdzad nas/ rang rang gi rig pa 'di gsungs so// de nas byang chub sems dpa' sems dpa' chen po phyag na rdo rje zhes bya ba la/ de nas zhes bya ba ni de ma thag pa ste/ rig pa rnam pa lnga gsungs pa'i rjes thogs nyid la'o// lha mo rnams rang gi snying ga nas bskyed de/ zla ba'i dkyil 'khor la gnas te dgod do zhes bya bar sbyar ro// phyag na rdo rje ni 'dir rdo rje hUM mdzad do// yang zhes bya ba ni rdo rje rigs kyi chos kyi dkyil 'khor la ltos pas na yang zhes bya'o// rang gi rigs ni rdo rje rigs so// mchod pa ni mchod pa chen po'o// dbang bskur ba dang / chos dang / las kyi mtshan nyid do// de'i cho ga rgyas pa ni 'jig rten gsum las rnam par rgyal ba'i cho gas byang chub tu sems bskyed pa dang / 'gro ba rnams 'dul ba dang / sems can thams cad kyi bsam pa yongs su rdzogs par byed pa'i las kyi ngo bo de bskyed pa'i lha mo rnams ni mchod pa'i cho ga rgyas par byed pa'i lha mo de rnams so// rang gi snying ga las bskyed pa ni sprul pa'o// ci zhig byed ce na/ 'jig rten gyi khams thams cad du zhes bya ba smos te/ phyogs bcu'i 'jig rten gyi khams thams cad na bzhugs pa'i de bzhin gshegs pa gang yin pa de dag thams cad spyan drangs pa dang / dbang du bya ba dang / mnyes par bya ba dang / las thams cad 'grub par byed pa'i dgos pa byed pa de nyid du yang dag par sbyor ba la sogs pa de bzhin gshegs pa thams cad kyi sangs rgyas kyi rdzu 'phrul dang rnam par 'phrul pa byas te/ de spyan drang ba ni dgug pa'o// dbang du bya ba ni rang gi dam tshig gi phyag rgya rang gi rig pa la sbyar ba'o// rjes su chags pa ni de'i bdag nyid du bsgoms pas de'i rang bzhin mngon sum du byed pa na/ las thams cad grub pa ni byang chub kyi sems la sogs pa 'grub pa'o ji skad bshad pa de nyid kyi 'bras bu de dag gi dgos pa byed pa nyid du yang dag par sbyor ba des na de nyid kyi 'bras bu'i phyir ro// de la yang dag par sbyor ba ni rab tu 'jog pa'o// de lta bu la sogs pa de bzhin gshegs pa thams cad kyi ji lta ba'i rdzu 'phrul dang / rnam par 'phrul pa de dang de dag mdzad nas so// rdo rje dbyings kyi dkyil 'khor chen po'i tshul du zhes bya ba ni/ ji ltar rdo rje dbyings kyi dkyil 'khor chen por bcom ldan 'das rnam par snang mdzad rdo rje sems dpa'i la sogs pas phyogs dang mtshams su yongs su bskor zhing bzhugs pa de bzhin du 'dir yang bcom ldan 'das phyag na rdo rje hUM mdzad la sogs pa'i gzugs kyis zla ba'i dkyil 'khor la bzhugs so// de nas bcom ldan 'das zhes bya ba la sogs pa nas/ zla ba'i dkyil 'khor la gnas te 'khod do zhes bya ba'i bar gyi gzhung 'di tsam gyis ni rdo rje'i rigs kyi las kyi dkyil 'khor gyi dkyil 'khor rgyal po mchog ces bya ba'i ting nge 'dzin gnyis pa gsungs pa yin no// de nas bsdu ba dang byin gyis brlabs pa nas brtsams te/ rdo rje dbyings su bshad pa'i tshul gyis rdo rje'i rigs kyi las kyi dkyil 'khor gyi las kyi rgyal po mchog ces bya ba'i ting nge 'dzin gsum pa yin par shes par bya'o// rdo rje'i rigs kyi las kyi dkyil 'khor las gsungs pa'i dngos grub rnams ni rdo rje rigs kyi las kyi dkyil 'khor gyi dam tshig dang / dbang bskur ba thob pas bsgrub par bya'o zhes bstan pa'i phyir/ de nas phyag na rdo rje zhes bya ba la sogs pas slob dpon gyi las kyi cho ga dang / slob ma 'jug pa'i cho ga rgyas pa bstan to// de nas zhes bya ba'i sgra ni skabs su babs pa ste/ slob dpon gyi las kyi cho ga dang / slob ma 'jug pa'i cho ga rgyas pa rtsom mo zhes bya ba'i tha tshig go// 'di zhes bya ba ni/ blo la gnas pa'o// rdo rje las kyi dam tshig ni de bzhin gshegs pa thams cad dgug pa la sogs pa'i cho ga'o// rgyas pa ni rnam pa du ma ste/ rnam par snang mdzad dang / rdo rje hUM mdzad dang / rin chen dang / chos dang / las kyi hUM mdzad kyi dkyil 'khor gyi dbye ba tha dad pa zhes bya ba'i don to// de'i las kyi dkyil 'khor de gsungs pa ni bshad pa'o// de nas zhes bya ba'i sgra ni de ma thag pa ste/ sngon du bsnyen pa'i rjes thogs la zhes bya ba'i don to// 'di skad ston pa yin te/ 'jig rten gsum las rnam par rgyal ba'i dkyil 'khor chen por bshad pa'i cho gas dpal rdo rje hUM mdzad kyi rnal 'byor byas la/ de las gsungs pa'i rnal 'byor chen po'i bsgrub pa byas nas/ de nas rang gi snying gar las kyi dkyil 'khor tshig tsam gyis sprul la rang gi rig pas lha rnams bzhag nas bsgom pa byas la re re zhing yang rang gi rig pa khri khri bzlas pa bya'o// yang na las kyi dkyil 'khor las gsungs pa'i ting nge 'dzin gsum bsgom pa sngon du 'gro bas rig pa'i brtul zhugs spyad la/ ji srid las kyi dkyil 'khor mngon sum du gyur pa de srid kyi bar du bsgom par bya'o// de nas dkyil 'khor de bri bar bya'o// de nas zhes bya ba ni rgyu de'i phyir gyi don to// gang gi phyir las kyi dkyil 'khor du 'jug pa med pa na/ las kyi dkyil 'khor las gsungs pa'i dngos grub rnams bsgrub par mi 'gyur ba de'i phyir/ dngos grub rnams bsgrub pa'i las kyi dkyil 'khor rab tu bshad par bya'o// las kyi dkyil 'khor dam pa ste// zhes bya ba ni go sla'o// de ci 'dra ba zhig ce na/ rdo rje dbyings dang 'dra bas na// zhes bya ba smos te/ sprul pa'i dkyil 'khor dang 'dra ba// zhes bya ba'i don to// de'i ming gang zhig yin zhe na/ las kyi rdo rje zhes bshad do// zhes bya ba smos so// dkyil 'khor chen po'i tshul du ni// dkyil 'khor thams cad srad bu bre// zhes bya ba ni 'jig rten gsum las rnam par rgyal ba'i dkyil 'khor chen po bzhin du dkyil 'khor 'di thams cad thig gdab par bya'o// dbus kyi dkyil 'khor dbus su ni// sangs rgyas sku gzugs gzhag par bya// zhes bya ba ni bcom ldan 'das rnam par snang mdzad kyi sku gzugs gzhag par bya'o// sangs rgyas kyi ni phyogs kun du// zhes bya ba ni/ bcom ldan 'das rnam par snang mdzad kyi phyogs bzhir sems ma rdo rje ma la sogs pa'i phyag rgya bzhi/ 'jig rten gsum las rnam par rgyal ba'i dkyil 'khor chen po'i tshul gyis bri bar bya'o// dkyil 'khor bzhi po rnams su yang // rdo rje la sogs bzhi po rnams// zhes bya ba ni rdo rje hUM mdzad dang / rin chen hUM mdzad dang / chos kyi hUM mdzad dang / las kyi hUM mdzad rnams 'jig rten gsum las rnam par rgyal ba'i dkyil 'khor chen por bshad pa'i phyag rgya chen po'i tshul gyis gzhag par bya'o// de rnams kyi ni phyogs kun du// mchod pa chen po rnam gzhag pa// zhes bya ba ni khro bo rdo rje sems dpa'i rig pas bri bar bya'o// de bzhin du khro bo rdo rje 'bebs pa'i gzugs 'dzin pa ni rdo rje 'bebs pa'i rig pas bri bar bya'o zhes bya ba'i bar du'o// byams pa la sogs pa'i gzugs 'dzin pa ni byams pa la sogs pa'i rig pas bri bar bya'o// rdo rje las kyi phyag rgya bshad do zhes bya ba ni khro bo rdo rje sems dpa'i lha mo nas brtsams nas/ ji srid khro bo rdo rje khu tshur gyi bar du lha mor bzhugs pa'i rig par 'gyur ro// rnam par snang mdzad la sogs pa bdag po lngar sprul pa'i dus su bshad pa'i rig pa de nyid kyis las thams cad byed par 'gyur ro// lhag ma ni 'jig rten gsum las rnam par rgyal ba'i gzungs kyi dkyil 'khor chen por gsungs pa'i rig pa yin par shes par bya'o// de nas dkyil 'khor bris nas 'jig rten gsum las rnam par rgyal ba'i dkyil 'khor chen por 'jug pa'i cho gas slob dpon zhugs la/ de nas sna tshogs rdo rje blangs la cho ga rgyas par byas nas/ slob ma bcug nas sna tshogs pa'i rdo rje'i dbang bskur ba de byin la/ de bzhin gshegs pa thams cad la de bzhin gshegs pa thams cad kyi dam tshig gi mchod pa bcu drug po gang yin pa de khyod kyis nyi ma re re zhing mchod par bya'o zhes dam tshig sbyin par bya'o// slob ma 'jug pa'i cho ga lhag ma ni 'jig rten gsum las rnam par rgyal ba'i dkyil 'khor chen por gsungs pas bya'o// de ltar slob dpon gyi las kyi cho ga dang slob ma 'jug pa'i cho ga rgyas par bstan nas// da ni 'jig rten gsum las rnam par rgyal ba'i las kyi dkyil 'khor du dam tshig dang dbang bskur ba thob pa'i slob dpon gyi las kyi dkyil 'khor las gsungs pa'i dngos grub kyi ye shes bstan par bya ba ni/ rdo rje rigs kyi las kyi ye shes rnams bskyed de zhes gsungs so// rdo rje rigs kyi las kyi dkyil 'khor gyi ye shes zhi ba la sogs pa'i ye shes kyi las kyi dngos po nges pa de bskyed cing bstan par bya zhes bya ba'i don to// de la dang po nyid du zhi ba la sogs pa'i ye shes bslab bo zhes bya ba ni nad la sogs pa zhi bar byed pas zhi ba zhes brjod do// zhi ba'i las kyi don gyi phyag rgya ni zhi ba la sogs pa'i phyag rgya ste/ byang chub mchog gi phyag rgya'o// de'i ye shes ni bslab pa'o// yam shing mngar po rnams kyi me// rab sbar rdo rje khro bo yi// zhes bya ba ni 'jig rten gsum las rnam par rgyal ba'i dkyil 'khor chen po las gsungs pa'i rdo rje hUM mdzad kyi rnal 'byor byas la de'i sngags kyi bzlas pa 'bum byas nas/ zhi ba la sogs pa'i las kyi sngags kyang 'bum bzlas la de nas sbyin sreg bya'o// dkyil 'khor byas pa'am/ sngon du 'gro ba byas nas zhi ba la sogs pa'i sbyin sreg bya'o// de skad du yang // sngon 'gro rnams ni byas nas ni// sbyin sreg gi ni las rnams bya// zhes gsungs so// zhi ba'i cho ga la ni p+lak+sha la sogs pa 'o ma dang bcas pa mngar ba'i bud shing la me spar la/ shin tu mnyam par bzhag pas yun ring du brtul zhugs spyad de/ rnam par g.yeng ba med par mnyam par bzhag la/ rdo rje hUM mdzad dang gzhan gang yang rung ba'i lha'i rnal 'byor gyis rdo rje khro bo'i snyoms par 'jug pa byas te/ til bsreg par bya'o// me thab kyi dbus su cho ga bzhin du lha bzhag la phyag tu dbul bar bya'o// 'di ci zhig byed ce na/ sdig pa sreg par byed do zhes bya ba smos te/ sdig pa dang rims dang gdon la sogs pa'i gzugs so// yam shing de dag nyid kyis ni// zhes bya ba ni bshad ma thag pa'i zhi ba'i cho ga rgyas pa bya'o// zhi ba'i las la dUr ba'i yal ga mar dang bcas pa bsregs pas tshe 'phel bar 'gyur ro// yam shing de dag nyid kyis ni// zhes bya ba ni zhi ba'i cho ga las bstan pa'i me spar la zhi ba'i cho gas ku sha'i yal ga la 'bru mar dang bcas pa sreg blugs byas na rtag tu bsrung bar 'gyur ro// yam shing tsha ba dang por ni// zhes bya ba ni/ nim pa la sogs pa'i shing las byung ba'i bud shing gis me spar la dgug pa'i sbyin sreg gi cho gas se ba tsher ma can gyi sbyin sreg gis dgug par byed do// yam shing de dag nyid kyis ni// zhes bya ba ni/ dgug pa'i cho gar bstan pas so// dbang gi sbyin sreg gi cho gas me tog dmar po'am/ 'bras bu'ang rung bas sreg blugs byas na skye bo rnams chags par 'gyur ro// yam shing des ni me spar la// zhes bya ba ni nim pa la sogs pa las byung ba'i kha ba'i bud shing la/ mngon spyod kyi cho gas lcags kyi phye ma las sbyin sreg byas na bsgrub par bya ba bcing bar 'gyur ro// yam shing de dag nyid kyis ni// zhes bya ba ni sngar bshad pa'i bud shing gis me spar la/ nim pa la sogs pa'i 'bras bu kha bas sbyin sreg byas na/ mngon spyod kyi cho gas 'chi bar 'gyur ro// mkhas pas yam shing skyur po yis// zhes bya ba ni yam shing skyur ba la me spar la dbang du byed pa'i sbyin sreg gi cho gas skyur ba'i me tog dang 'bras bus sbyin sreg byas na/ dbang du bya ba dam pa mchog tu 'gyur ro// yam shing de dag nyid kyis ni// zhes bya ba ni bshad ma thag pa'i bud shing gis me spar la/ zhi ba'i cho gas 'dod pa'i 'bras bu'i sbyin sreg byas na/ 'dod pa bzhin gyi gzugs su 'gyur ro// de la 'dod pa'i 'bras bu ni shing mya ngan med pa'i 'bras bu'o// kha cig ni ma tan pha la yin zer ro// de 'dra ba yi yam shing gis// zhes bya ba ni bshad ma thag pa'i bud shing gis me spar la/ zhi ba'i cho gas tsher ma'i sdong bu'i rtse mos yam shing bya'o// mi snang me tog gi zhes bya ba ni u dum+WA ra dang / a shwad+thA dang / n+ya gro d+ha la sogs pa'i sbyin sreg byas la 'dod na mi snang bar 'gyur ro// yam shing de dag nyid kyis ni// zhes bya ba ni bshad ma thag pa'i bud shing gis me spar la/ nam mkha'i lcug ma'i me tog gis zhi ba'i cho gas sbyin sreg byas na/ nam mkha' la 'gro bar 'gyur ro// de la nam mkha'i lcug ma ni sdong bu'i steng du lcug ma byung bas rtsa ba med pa'o// khro bor mnyam gzhag yam shing ni// zhes bya ba ni nim pa'i shing las byung ba'i bud shing gis me spar la/ dbang du byed pa'i cho gas rdo rje me tog gi sbyin sreg byas te/ zur bzhi pa'i rdo rje'i shing de'i me tog gis sbyin sreg bya'o// yam shing de dag nyid kyis ni// zhes bya ba ni bshad ma thag pa'i bud shing gis me spar la/ dbang du byed pa'i cho gas dpal rdo rje sems dpa' la sogs pa la phul ba gang gi phreng bas sbyin sreg byas na/ bka' bzhin byed par 'gyur ro// yam shing des ni me spar te// zhes bya ba ni bshad ma thag pa'i me spar la dbang du byed pa'i cho gas/ bcom ldan 'das rdo rje hUM mdzad dang / phyag na rdo rje la phul ba'i phreng bas sbyin sreg bya'o// yam shing de dag nyid kyis ni// zhes bya ba ni bshad ma thag pa'i me spar la/ dbang du byed pa'i cho gas chos kyi sbyin sreg bya'o// 'di skad ston pa yin te/ dpal rdo rje hUM mdzad la sogs pa'i rnal 'byor byas la/ ji skad bshad pa'i tshul gyis dkyil 'khor byas pa'am/ gzhan dag tu zhi ba la sogs pa'i thab khung bya'o// de la zhi ba ni kha dog dkar po'i sa gzhi la zlum po rgyar khru gang ba/ zabs su sor bcu gnyis pa brkos te/ nang ma la sor bzhi'i phyi rol du dor ba dang dpangs dang rgyar sor bzhi pa'i tshad kyi kha khyer gyis kun nas bskor ba'o// kha khyer gyi mtshams bzhi ru rdo rje rtse gsum pa bya'o// yang thab khung gi dbus su dkyil 'khor gyi dbus kyi pad+ma la rdo rje rtse lnga pa sor brgyad pa'i tshad du bya'o// sa dkar pos thab khung byugs la/ phyi rol kun nas ba'i lci bas byug par bya'o// slar yang thab khung sa gzhi tsan+dan dkar pos byugs la me tog dkar po dri zhim po dgram par bya'o/ rgyas pa ni zur bzhi pa la/ sa gzhi ser po la rgyar khru do/ zabs su khru gang pa'i thab khung brkos la/ nang nas sor brgyad dor la dpangs dang rgyar sor brgyad pas kun nas bskor ba'i kha khyer bya'o// thab khung gi dbus su 'khor lo rtsibs brgyad pa'i lte bar sor drug pa'i tshad kyi rdo rje rin po che byas la/ thab khung la sa ser pos byugs te/ kha dog ser po'i dris sa gzhi thab khung kun nas byugs la/ me tog ser pos dgram par bya'o// mngon spyod ni rtsub pa dang / tshwa sgo can dang / gas pa dang / mi mnyam pa dang nam mkha'i mdog lta bu'i sa phyogs su gru gsum pa/ rgyar sor nyi shu/ zabs su sor bcu pa/ mgo byang du bltas pa'i thab khung brko bar bya'o// nang nas sor gsum dor la/ dpangs dang rgyar sor gsum pa'i tshad kyi kha khyer gyis kun nas bskor ba'o// thab khung gi dbus su mdung rtse gsum pa'i steng du sor brgyad kyi tshad kyi khro bo rdo rje rtse lnga pa bya'o// sa nag pos thab khung byas la/ yang thab khung gi sa gzhi nag pos byugs la/ bong bu dang / rnga mo'i spangs dang / ro bsregs pa'i thal ba dang / dri mi zhim pa'i me tog gam/ yang na dri bral dgram par bya ba nyid do// sngo dang dmar ba'i 'bru rnams dang // yang na snum pas bya ba yin// zhes gsungs so// 'gugs pa ni sa gzhi dmar po la rdo rje rtse gcig pa lta bu/ rgyar khru gang ba'i tshad la/ zabs su sor bcu gnyis pa'i thab khung brkos la/ nang nas sor bzhi dor nas/ dpangs dang rgyar sor bzhi pa'i kha khyer rdo rje rtse gcig pa lta bus kun nas bskor bar bya'o// thab khung gi dbus su sor brgyad pa'i tshad kyi rdo rje lcags kyu gzhag par bya'o// dbang du byed pa'i cho ga la thab khung du byugs pa dang dgram pa ni cho ga rnams 'chad par 'gyur ba bzhin du gzung bar bya'o// dbang du bya ba ni sa gzhi dmar po la gzhu'i dbyibs can/ rgyar khru gang ba/ zabs su sor bcu gnyis pa'i thab khung brko bar bya'o// nang nas sor bzhi dor ba dang / dpangs dang rgyar sor bzhi pa'i tshad kyi kha khyer gzhu'i dbyibs kyis kun nas bskor ba'i thab khung gi dbus su rdo rje pad+ma 'dab ma bcu drug pa byas la/ de nas thab khung sa dmar por byugs la yang thab khung dri dmar pos byug cing me tog dmar po dgram par bya'o// de nas rdo rje gnod sbyin gyi sngags bzlas pa'i las thams cad pa'i chu'i snod dang rang gi lha'i bzlas pa byas pa'i mchod yon gyi snod dag ni zhi ba'am/ rgyas pa dang / dbang gi las rnams la/ g.yon phyogs su gzhag par bya'o// las thams cad pa la ni ji ltar rjes su spyad pa/ rang nyid kyi sngags bzlas la g.yas phyogs su gzhag par bya'o// 'gugs pa dang 'ching ba rnams la snod gnyis g.yas phyogs su bzhag la/ yo byad thams cad ni g.yon phyogs su gzhag par bya'o// de nas bdag nyid bsrung bar bya ste/ de la zhi ba dang dbang du byed pa la ni rdo rje gtsug tor gyis bsrung bar bya'o// rgyas pa la ni rdo rje mdzod spu dang / thal ba'i thig les bsrung bar bya'o// dgug pa dang / gsad pa dang / bcing ba dang / mngon spyod kyi las rnams la ni/ rdo rje gtsug tor la sogs pa'i sngags dang phyag rgyas bdag nyid bsrung bar bya'o// de la spyi bo'i phyogs su rdo rje gtsug tor bzhag la/ sngags ni 'di yin te/ oM hUM ban+d+ha haM zhes bya'o// smin mtshams kyi phyogs su rdo rje mdzod spu/ oM sar+b+ba a d+hi pa ti s+t+waM a b+hi Shiny+tsI mi b+hur b+hu ba swaH/ kha'i phyogs su rig pa mchog // oM d+har+m+ma zhes bya'o// snying ga'i phyogs su 'dod pa'i rgyal po// Tak+ki hUM dzaH/ lte ba'i phyogs su gshin rje gshed/ a ho badzra hi zhes bya'o// rked pa'i phyogs su rdo rje ska rags/ ka ne du ne hUM phaT ces bya'o// phrag pa g.yas su rdo rje lcags kyu// oM badzra A kaR+Sha ya hUM dzaHzhes bya'o// phrag pa g.yon du rdo rje zhags pa/ oM ma hA badzra pA sha hrIH zhes bya ba'o// lag ngar g.yas pa la rdo rje kI li kI la/ oM badzra kI li kI la ho twaM zhes bya ba'o// lag ngar g.yon pa la rdo rje bsnyems pa/ he badzra gar+b+ha sid+d+hI sid+d+h+yi ta Ta zhes bya ba'o// lag pa g.yas pa la rdo rje 'ching ba/ oM badzra dr-i D+ha sa ma ya s+t+waM zhes bya ba'o// lag pa g.yon pa la rdo rje khu tshur/ oM badzra muSh+Ti ru tra ru tra ma Ta hUM phaT ces bya'o// brla g.yas pa la rdo rje sde/ oM hrIHpad+ma d+ha ra A ba lo ki ya maM zhes bya'o// brla g.yon pa la rdo rje khro bo spyi gtsug // hUM badzra bi nA ya ka a d+hi pa mA ra ya Ta zhes bya'o// pus mo g.yas pa'i lha nga la rdo rje rab tu 'dud pa/ oM ma hA badzra pra Na mya da ya hUM zhes bya'o// g.yon pa'i pus mo'i lha nga la rdo rje ltung byed/ oM baM badzra pra pat+ta ya sarba gar+b+ha ya hUM zhes bya'o// rje ngar g.yas pa la rdo rje rkang gdub/ oM hUM badzra nu pu ra tsa la be tshaM hUM phaT ces bya'o// g.yon pa'i rje ngar la rdo rje lcags sgrog // oM hUM badzra shaM ka la ban+d+ha pi ta ya kad d+he spo Ta ya baM phaT ces bya ba'o// rkang pa g.yas pa la rdo rje rnon po// hUM ma hA badzra a kra ma a kra ma sarba ha ra ha ra badzra ts+tshi da hUM zhes bya'o// rkang pa g.yon pa la rdo rje shugs bzhag la snying po ni 'di yin te/ oM ma hA badzra bi ka gats+tsha d+ha pa A na ya sar+b+baM hUM phaT ces bya ba'o// de dag gi phyag rgya ni 'di yin te/ rdo rje khu tshur gnyis bcings la/ mthe chung gnyis lcags sgrog tu sbrel nas/ mdzub mo gnyis bsgreng ba ni thams cad slong ba'i phyag rgya'o// de nyid bzlog nas mdzub mo gnyis kyi rtse mo spyi gtsug tu gzhag pa ni rdo rje gtsug tor gyi phyag rgya'o// de nyid bzlog la mdzub mo'i rtse mo gnyis smin mtshams su gzhag pa ni rdo rje mdzod spu'i'o// de nyid khar gzhag pa ni rdo rje rig pa mchog gi'o// de nyid snying gar lcags kyus 'dren pa ni 'dod pa'i rgyal po'o// de nyid bsgyur nas lte bar mdzub mo'i rtse mo gtad nas gzhag pa ni gshin rje gshed kyi'o// khu tshur de nyid rked pa'i phyogs su gzhag pa ni/ khro bo ske rags kyi'o// de nyid kyi mdzub mo gnyis kyi lcags kyu phrag pa g.yas su gzhag pa ni rdo rje lcags kyu'i'o// de nyid kyi mdzub mo g.yas pa'i lcags kyus g.yon pa'i sdigs mdzub kyi dbus nas bzung ste phrag pa g.yon par gzhag pa ni rdo rje zhags pa'i'o// de nyid snying ga'i phyogs su rdo rje mdzub mo gnyis mdud pa ni rdo rje kI li kI la'i'o// de nyid kyi mdzub mo'i rtse mo brla g.yon par gzhag pa ni rdo rje bsnyems pa'o// de nyid kyi mdzub mo phan tshun lcags sgrog bcings nas/ snying gar gzhag pa ni rdo rje bsdams pa'i'o// de nyid kyi mdzub mo'i rtse mo gnyis kyis mthe bong gi rgyab mnan pa ni rdo rje khu tshur gyi'o// de nyid kyi mdzub mo gnyis pad+ma'i 'dab ma ltar byas pa ni rdo rje sde'i'o// de nyid mda' 'phen pa lta bur g.yas pa'i mdzub mos g.yon pa'i mdzub mo blangs nas 'dren cing g.yon phyogs su gzhag pa ni spyi gtsug gi'o// de nyid kha thur du bstan nas gzhag pa ni rdo rje rab tu 'dud pa'i'o// de nyid g.yon du dma' bar phab nas myur du dral ba ni rdo rje rab tu ltung ba'i'o// de nyid kyi mdzub mo dang mthe'u chung sbrel ba ni rkang gdub lta bu ste/ rdo rje rkang gdub kyi'o// de nyid kyi mdzub mo dang mtheb mo lu gu rgyud du sbrel ba ni rdo rje lcags sgrog gi'o// de nyid mdun du bskyod pa ni rdo rje rnon po'i'o// de nyid myur du bskor nas khar bskyod pa ni rdo rje shugs kyi'o// de ltar bdag nyid bsrung ba byas nas/ rdo rje gnod sbyin bzlas pa'i chu ku sha'i rtse mos blangs la/ yo byad thams cad g.yas phyogs nas bsang bar bya'o// rdo rje gnod sbyin gyi phyag rgya dang sngags kyis me bud pa dang / de nyid bzlas pa'i chus lan gsum gyi bar du bsangs te/ thab khung du bcug la rlung yab kyis me sbar bar bya zhing // oM badzra dz+wa la hUM zhes brjod par bya'o// yi ge hUM lan bdun bzlas te/ mar gyis me gso bar bya'o// sngags pas mnyam par gzhag pa yis// ku sha la ni sngags bzlas te/ de yang de nas bzhag byas nas// dngos grub thams cad rab tu 'grub// dang por shar du kha bltas gzhag // gnyis pa'i rtse mo lhor bstan nas// gsum pa'i rtse mo nub tu bstan// bzhi pa byang du bstan par bya// yang ku sha'i tshogs mang pos thab khung rtse mo shar phyogs su bstan la g.yogs par bya'o// oM badzra satwa AHzhes bya ba'i sngags kyis ku sha mngon par bsngags la gzhag par bya'o// de nas rang gi lha'i chos kyi yi ges thab khung bskyed la/ de'i dbus su yi ge oM las pad+ma'i gdan/ de'i steng du sngar bshad pa'i snying pos rdo rje me/ mdog dmar ser/ phyag g.yon gyi dang po na dbyu gu/ gnyis pa na ril pa spyi blugs/ g.yas kyi dang po na rdo rje rtse gsum/ gnyis pa na dgang gzar/ dbu'i gtsug tor 'bar ba'i phreng ba 'khrugs pa bsams la/ de nas khro bo 'dod pa'i rgyal pos spyan drangs nas khro bo rdo rje lcags kyu la sogs pa'i las kyi phyag rgyas dgug pa dang / gzhug pa dang / bcing ba dang dbang du byas te/ de me thab kyi dbus su gzhag pa 'di me lha'i gzugs byas la/ rdo rje gnod sbyin gyis bgegs bskrad nas srung ba byas te/ rdo rje khu tshur gyis sgo bcad la/ rdo rje go chas bsrung ba thams cad yang dag par bsrungs te/ me rang gi sngags dang / oM pra wa ra sat+kA ra pra tI ts+tsha swA hA zhes bya ba'i rig pa 'di dang / zhabs bsil dang mchod yon dbul bar bya'o// phyag rgya ni 'di yin te/ g.yas pa'i khu tshur gyi sor mo thams cad rna cha lta bur byas la mthe bong dang mdzub mo gnyis skam pa ltar byas pa'i phyag rgyas me tog la sogs pa dbul bar bya ste/ de ltar phul nas sor mo rnams brkyang bar bya'o// de nas me'i dam tshig gi phyag rgya bcings te/ me bsgrubs nas/ oM badzra a na la ma hA b+hU ta dz+wa lA ya sar+b+ba b+ha smiMku du sar+b+ba duSh+TAM hUM phaT/ dr-i sh+ya dzaHhUM baM hoH/ sa ma ya s+t+waM sa ma ya s+t+waM a haM/ oM badzra a na la ma hA b+hA ta dz+wa lA ya sar+b+ba b+ha smiM ku ru sar+b+ba duSh+TAM hUM phaT ces bya ba lan gsum gyi bar du brjod par bya'o// de nas phyag rgya ni 'di yin te/ phyi rol gyi rdo rje khu tshur gnyis bcings la/ g.yas pa 'bar ba lta bur byas pa ni/ me'i dam tshig gi phyag rgya'o// me rang gi lce la rdo rje dkar po bsams nas/ oM dz+wa la dz+wa la hUM phaT ces bya ba ni/ me lha'i lce la dgod par bya ba de ni chos kyi phyag rgya'o// yi ge a las rang gi snying gar sna tshogs rdo rje bsams te/ sngags brjod cing gar las byung ba'i phyag rgya chen po'i tshul du 'ching bar byed pa 'di ni de'i phyag rgya'o// yi ge hUM las rang gi snying gar 'bar ba'i rdo rje rtse lnga pa bsams te/ phyag g.yon par dbyu gu/ phyag g.yas pa na rdo rje rtse gsum pa blangs te/ sngags brjod cing de'i dbyibs su 'dug pa 'di ni phyag rgya chen po'o// de nas de la rdo rje rin chen gyi phyag rgyas dbang bskur la/ dam tshig la rab tu gnas par bya'o// oM badzra sa ma ya gr-i h+Na ban+d+ha sa ma ya/ badzra satwa sa ma ya/ ma nu sma ra sarba ta thA ga ta sa ma ya s+t+waM/ dr-i D+ho me b+ha ba/ s+thi to me b+ha ba/ a hA r+yo me b+ha ba/ a pra ti hA r+yo me b+ha ba/ sarba karma su tsa me/ tsit+taM shre yaHku ru hUM/ ha ha ha ha ho hUM zhes bya ba 'di dang / khro bo ti rI n+ti ri'i phyag rgya bcing ba dang / slar yang // rdo rje 'di ni rdo rje che// sangs rgyas kun gyis byin brlabs pa// dam tshig 'di las 'das na ni// rigs rnams myur du thal bar rlog // oM ha na sa ma ya hUM phaT ces brjod la ngas gang smras pa de bya dgos so zhes bya ba dang / phyag rgya'i sbyor bas dam tshig la gzhag par bya'o// de la phyag rgya ni 'di yin te/ sems dpa'i rdo rje ma byas te// mthe bo gnyis kyi bar mnan zhing // mthe'u chung rdo rje rtse mor ni// rnon po'i dam tshig 'dzin pa po// zhes bya ba 'di dang / oM badzra ban+d+ha haM zhes bya ba 'dis/ rang gi dam tshig la sbyar bar bya'o// phyag rgya sbyar zhing 'di skad ces brjod par bya ste/ mngon par 'dod par gyis shig ces brjod par bya'o// de la phyag rgya ni 'di yin te/ rdo rje srung ba dam bcings la// rdo rje bsdams pa des mnan pas// 'di ni srung ba'i dam tshig ste// sems can thams cad bsrung ba'o// slar yang sngags pas mchod yon phul nas/ lan gsum gyi bar du 'thor 'thung byas pas/ rdo rje gnod sbyin gyi bzlas pa'i chus lan gsum gyi bar du bsangs te/ rdo rje srung ba'i phyag rgyas yang dag par bsrungs la/ mchod pa rnam pa lngas mchod par bya'o// de nas sgeg mo la sogs pa'i mchod pa bzhis yang dag par mchod la/ las dang rjes su mthun pa'i me la rang gi sngags kyis mar gyi sreg blugs gsum dgang gzar gyis dbul bar bya'o// de nas bgegs yod med brtag par bya'o// de la las dang rjes su mthun par brjod pa ni 'di yin te/ de la zhi ba byed na/ lan gsum gyi bar du khrus bya ba sngon du 'gro bas/ gos dkar po ma nyams pa'i stod g.yogs dang / smad g.yogs bgos te/ snying brtse ba dang / dul ba dang / tshangs par spyod pas kha shar phyogs su bltas te/ 'jam pa'i stan 'bol ba'am/ pad+ma'i stan la 'dug ste/ tsan+dan dkar po dri zhim po dang / me tog dkar po dang / tsan+dan gyi bdug pa dang / ba dkar mo'i mar dang / dkar gsum gyi lha bshos dang / byang chub mchog gi phyag rgyas dgang gzar blangs la/ zhi ba'i nyams dang ldan pas me'i lha kha dog dkar po'i gzugs can bsams la/ mar gyi dgang blugs gsum me la dbul bar bya'o// rgyas pa la ni dga' zhing mgu ba'i gzugs can mdog ser po/ rgyan ser po dang ldan pa'i me'i lha bsams la/ rang gi lus drang pos sna tshogs pa'i gos sam/ gos ser po gyon la/ rgyan ser pos brgyan pa/ gdong dri zhim pos byugs la me tog gi phreng ba btags te/ stan bzang po la 'dug la/ byang phyogs su kha bltas te/ dga' bar bcas pa'i yid kyis mchod pa rnam pa lnga ser ba dang / sgeg mo la sogs pa'i mchod pas yang dag par mchod la/ rin po che'i khu tshur gyis dgang gzar blangs la sbyin sreg bya'o// mngon spyod la ni me'i lha mdog nag mo mche ba gtsigs pa/ 'jigs su rung ba/ rus pa'i rgyan cha can/ gos nag po'i stod g.yogs dang smad g.yogs g.yon du kha bstan nas bgos pa bsam par bya'o// bdag nyid gos sngon po'i stod g.yogs dang smad g.yogs bgos la/ dri nag po la sogs pa mchod pa'i rdzas dang / sra ba'i stan la gshin rje'i phyogs su bltas te 'dug nas dngos su khro bo lta bur mngon du gyur par byas nas/ mchod pa rnam pa lnga sngon po dang / sgeg mo la sogs pas yang dag par mchod la/ g.yon pa'i khro bo'i khu tshur gyis sbyin sreg bya'o// dbang dang dgug pa la ni thams cad dmar por shes par bya ste/ khyad par ni 'di yin te/ bde ba'i stan la nub phyogs su kha bltas nas dbang gi las la rdo rje skyil krung gis 'dug par bya'o// dgug pa la ni steng du kha bltas te/ sra ba'i stan la 'dug par bya'o// de la dbang du byed pa la pad+ma'i khu tshur gyis so// 'gugs pa la khro bo rdo rje lcags kyu'i phyag rgya chen po'i khro bo khu tshur g.yas pa dang g.yon pas sbyin sreg bya'o// de ltar de skad du yang // dgang blugs lan gsum byas la/ 'bar ba'i me la mtshan nyid mkhas pas mtshon par bya'o// sngags kyis grub pa'i rgyu mtshan gyis// de yi nges pa skye bar 'gyur// 'ja' tshon lta bur dge ba dang // byu ru bcag pa'i mdog 'dra dang // g.yas su 'khyil zhing snum pa dang // lham bu chu gsher mdog 'dra ba// dgang gzar blugs gzar dbyibs lta bu// le brgan be+e DUr+ya 'dra'i mdog // rtse gsum rdo rje dpal be'u dang // nya dang dung dang pad+ma dang // rgyal mtshan gdugs dang bum par bcas// rnga yab g.yung drung lta bur 'byung // gling bu rnga rings zab pa dang // dri zhim yid du 'ong ba yi// gser mdog dkar dang dud med dang // gsal dang dri med nyi ma'i 'od// g.yas su 'khyil zhing 'bar ba yi// gang zhig bde bar 'bar ba ni// zhi la kha dog dkar po ste// rgyas pa la ni ser po'i mdog // rjes su chags pa dmar po ste// mngon spyod la ni sngo dang gnag // yang na rtse gcig shis pa ste// rtse mo gnyis la 'bring du 'gyur// rtse mo gsum la tha ma ru// sgrub pas mdor bsdus shes par bya// zhes gsungs so// de bzhin du rdo rje lcags kyu dang / mda' la sogs pa yang lha thams cad kyi phyag mtshan yin pas dngos grub kyi rtags su 'gyur ro// du ba 'tshub cing me stag 'phro ba dang // rkang pas ldang zhing 'bar ba zhan pa dang // myur bar chad cing gzi brjid med pa'i 'od// rtsub cing mdog gnag pa la sha yi mdog // mdung dang zhib ma 'dra ba dang // de bzhin ba glang mgo 'dra dang // mi ro'i dri dang nya yi dri// yang na bong bu'i sgrar gyur pa// sreg mkhan 'bar bas gdungs pa dang // myur du zhi ba'i rnam pa dang // ma rungs 'jigs par byed pa'i gzugs// me ni bgegs dang bcas pa yin// de ltar bgegs dang bcas pa shes par byas la/ snga ma bzhin du bsang gtor byas la/ rdo rje gnod sbyin gyi phyag rgya dang / sngags kyis sbyangs nas srung bas yongs su bskyad bar bya'o// oM badzra yak+Sha krod+ha kha da kha da hUM phaT ces bya bas mar gyi dgang gzar bdun blugs par bya'o// de nas lag pa g.yas pa'i mdzub mo'i rtse mo rang gi mthe bos mnan la phyag rgya 'di dang me lha rang gi sngags brjod cing rdo rje gnod sbyin yang yongs su bzlas pa'i chus lag pas lan gsum gyi bar du 'thor 'thung bya'o// snga ma bzhin du bsang gtor byas la/ lce la yi ge hUM bkod de/ dgang blugs gsum mam bdun bya'o// cung zad zhal gdangs pa la zhi ba'i las kyi sbyin sreg bya'o// de bzhin du dbang gi las dang / rgyas pa dang / dgug pa dang / drag po nyid la ni shin tu zhal gdangs par me'i rang gi sngags kyis dbul bar bya zhes shes par bya'o// zhu ba'i rdzas thams cad zhal du dbul bar bya'o// yam shing rnams dang de bzhin du mi rus kyi phye ma la sogs pa rnams ni 'od kyi dkyil 'khor ro// zho dang bza' ba la sogs pa ni phyag tu'o// me tog ni dbu la'o// dri chab ni thugs la'o// bdug pa ni sna la'o// de ltar dgang blugs byas nas/ rdzas thams cad so sor lan gsum gsum dbul bar bya'o// rim pa 'di yin te/ 'bar ba'i me la yam shing ste// de nas mar dang de 'og til// de 'og zho dang 'bras chan sogs// cho ga 'dis ni mdor bsdus pa'o// de nas 'thor 'thung dang bsang gtor byas la/ me lha 'bar ba'i gzugs can zhu bar gyur pa'am/ yang na shar lho'i mtshams su'am/ yang na khyams la rang gi gzugs kyis gzhag par bya'o// de nas zhi ba la sogs pa'i las dang rjes su mthun pa'i gnas la bzhugs pa'i me'i dbus su lha'i gdan bsam par bya'o// de la zhi ba la ni yi ge oM las pad+ma dkar po bskyed la/ de'i steng du rnam par snang mdzad sku mdog dkar po byang chub mchog gi phyag rgya bcings pa badzra d+hA tu swA hA zhes bya bas bsam par bya'o// de nas bsdu ba byas la/ phyi rol du mtshan brgya rtsa brgyad pas bstod de/ dgug pa dang / gzhug pa dang / bcing ba dang / dbang du byas la/ ji ltar bris pa de bzhin du bsams la/ rdo rje gnod sbyin gyis bgegs bsal ba la sogs pa dang / rdo rje khu tshur gyis sgo bcad la/ rdo rje go chas srung ba rnams yang dag par bsrungs la mchod yon phul nas/ phyag rgya bzhis rgyas btab la/ dbang bskur te me tog la sogs pa mchod pa lnga dang / sgeg mo la sogs pa mchod pa brgyad kyis mchod par bya'o// de nas phyag rgya bzhi byas la bcom ldan 'das la mchod yon dang 'thor 'thung dang / bsang gtor byas te cho ga rnams rjes su spyad nas/ de'i ljags la yi ge hUM bsams nas mar gyi dgang blugs gsum mam bdun dbul bar bya'o// zhi ba'i las la byang chub mchog gi phyag rgyas dgang gzar dang blugs gzar gzung bar bya'o// de nas sngar bshad pa bzhin du rjes su mthun pa'i rdzas thams cad re re zhing yang lan gsum gyi bar du dbul bar bya'o// dgang gzar gyis gzung du 'dod pa'i rdzas kyi khyad par de dag ni dgang gzar gyis dbul bar bya'o// yam shing ni lag pas dbul bar bya'o// de nas dgang gzar gyis til gyi sbyin sreg gis sdig pa bsreg par bya'o// de la 'di ni zhi ba'i sbyin sreg gi snying po yin te/ oM sar+b+ba pA paM da ha na badzra ya che ge mo pA paM nir da ha na swA hA/ de ltar sbyin sreg byas pa'i mthar/ oM sar+b+ba ta thA ga ta muSh+Ti baM zhes bya ba rigs kyi snying po brjod nas/ lan gsum gyi bar du mar gyi dgang blugs kyis me spar la yi ge hUM bzlas te/ mchod yon phul nas/ de nas 'thor 'thung dang bsang gtor byas la mtshan brgya rtsa brgyad pas bstod de/ mchod pa thams cad kyis yang dag par mchod la/ phyag byas te mchod yon phul nas/ mngon par 'dod pa dngos grub kyi phyir/ gsol ba btab la phyag rgya dgrol bar 'dod na/ badzra sa twa badzra sa twa zhes yang dang yang bzla bar bya'o// oM khyed kyis sems can don kun mdzad// rjes su mthun pa'i dngos grub stsol// sangs rgyas yul du gshegs nas kyang // slar yang 'byon par mdzad du gsol// zhes gsol ba btab nas rdo rje sems ma'i phyag rgya bcings te/ gyen du bkrol la badzra sa twa muHzhes bya'o// de ltar rgyal ba'i bzhugs gnas kyi dkyil 'khor du'am/ sangs rgyas kyi yul du sgrub pa po mngon par 'dod pa'i dbang gis bcom ldan 'das gshegs su gsol bar bya'o// slar yang me lha'i sbyor bas me tog gis/ de'i sngags dang ldan pas thab kyi dbus su bzhugs su gsol la/ bsang gtor dang 'thor 'thung byas nas/ sbyin sreg gi rdzas lhag ma rnams kyi sbyin sreg gis tshim par byas la/ dgang blugs dang 'thor 'thung phul la/ bsang gtor byas nas mchod pa dang / mchod yon phul te/ mngon par 'dod pa'i dngos grub des blang bar bya'o// de nas badzra sa twa zhes snga ma'i bzlas pa byas la/ phyag rgya dgrol ba la sogs pa byas nas/ snga ma bzhin du gshegs pa'i phyir bskul te/ badzra hUM muHzhes bya bas spyi bor bkrol la gshegs su gsol bar bya'o// de nas rang gi lha ji lta ba bzhin du mchod nas snga ma bzhin du gshegs su gsol nas ldang bar bya'o// de ltar nyin re zhing thun bzhi'i sbyor ba'am/ thun gsum gyi sbyor bas rtag tu bya'o// ji ltar zhi bas rang dang gzhan la byed pa de bzhin du 'dir yang // yam shing dmar po rnams kyis me// rab sbar rdo rje khro bo yi// mnyam par gzhag pas snyoms zhugs la// til bsregs pas ni sdig sregs shig // ces bya'o// rgyas pa la yang bcom ldan 'das rin chen 'byung ldan rnam par snang mdzad bzhin du thab khung gi dbus su bsgoms la/ nor bu'i khu tshur gyis 'bras kyi sbyin sreg bya'o// oM badzra puSh+Ta ye che ge mo puSh+TiM ku ru swA hA zhes bya'o// de ltar rim pa 'dis/ yam shing de dag nyid kyis ni// me ni rab tu spar nas kyang // rtag tu 'bras ni bsreg byas na// gdon mi za bar khyim rgyas 'gyur// zhes bya'o// tshe ring ba bsgrub pa na bcom ldan 'das 'od dpag tu med pa de bzhin du bsgoms la/ zhi ba'i thab khung gi dbus su de bzhin du cho ga thams cad rjes su spyad la/ kha byang phyogs su bltas nas dUr ba'i yal ga mar dang bcas pa snying po 'dis bsreg par bya'o// oM badzra A yur che ge mo A yurda de swA hA zhes bya bas/ yam shing dmar po rnams kyis kyang // mkhas pas rab tu me sbar te// dUr ba'i yal ga mar bcas pas// sreg par byed na tshe 'phel lo// de nas rang dang gzhan srung bar byed par 'dod na/ zhi ba'i thab khung de nyid la bcom ldan 'das don yod par grub par bsgoms la/ 'bru mar gyi dgang blugs de bzhin du byas la ku sha'i yal ga dang 'bru mar gyis sbags la sngar bshad pa bzhin du sbyin sreg bya'o// oM a pra ti ha ta badzra ya che ge mo rak+Sha ku ru swA hA zhes bya ba ni/ yam shing de dag nyid kyis ni// me ni rab tu sbar byas la// ku sha'i yal ga 'bru mar gyis// bsreg par byas na nges par bsrung // zhes bya'o// rdo rje rtse gcig pa lta bu'i thab khung du/ nim pa'i shing la sogs pa nas byung ba'i bud shing gis me sbar nas cho ga thams cad rjes su spyad la/ khro bo rdo rje lcags kyu der snga ma bzhin du bsams la sbyin sreg bya'o// hUM badzra A kaR+Sha ya che ge mo swA hA zhes bya ba ni/ yam shing tsha bas dang por ni// rdo rje khro bo'i ting 'dzin gyis// me spar nas kyang se ba yi// tsher ma can gyis 'gugs par 'gyur// zhes bya'o// yang na dbang du byed pa'i thab khung du/ nim pa la sogs pa'i bud shing gis me spar la/ dkyil 'khor gyi dbus su snga ma bzhin du bcom ldan 'das rdo rje chags pa bsgom par bya'o// pad+ma'i khu tshur gyis me tog dmar po dang / 'bras bu dmar po'i sbyin sreg bya'o// hUM badzra rA ga ya che ge mo swA hA zhes bya ba ni/ yam shing de dag nyid kyis ni// khro dang ldan par me spar nas// me tog mar ram 'bras bu 'ang rung // sbyin sreg byas na skye bo rengs// zhes bya ba ni mngon spyod kyi thab khung du/ ji skad bshad pa'i kha'i yam shing la me spar la thab khung gi dbus su bcom ldan 'das rdo rje lcags sgrog bsam par bya'o// khro bo'i khu tshur gyis lcags kyi phye ma'i sbyin sreg byas te/ hUM badzra ban+d+ha ya che ge mo ban+d+ha ya swA hA zhes bya ba ni/ rnal 'byor can gyis khros nas kyang // yam shing de ni me spar la// lcags kyi phye ma bsregs nas ni// rdo rje bcing ba nyid du 'gyur// zhes bya'o// de bzhin du mngon spyod kyi thab khung du bcom ldan 'das rdo rje hUM mdzad ji lta ba bzhin du bsams la/ khro bo'i khu tshur gyis nim pa la sogs pa kha ba'i 'bras bus sbyin sreg bya ste/ hUM badzra ma ra Na ya ma ri ut+pa ta ya swA hA zhes bya ba ni/ yam shing de dag nyid kyis ni// mnyam par bzhag ste me bus la// 'bras bu kha ba khro zhing bsreg // skad cig tu ni 'chi bar 'gyur// zhes bya'o// dbang gi thab khung du bud shing skyur ba las/ ji lta ba bzhin du me spar la bcom ldan 'das rdo rje chags pa thab khung gi dbus su bsams la/ pad+ma'i khu tshur gyis 'bras bu dang me tog skyur pos sbyin sreg byas te/ oM badzra pA sha ka ra ye che ge mo pa shaM ma na ya swA hA zhes bya ba ni/ mkhas pas yam shing skyur ba yis// khros nas byin za sbar nas ni// 'bras bu lo ma skyur bsregs na// dbang du bya ba dam pa'o// zhes bya ba'o// 'dod pa'i 'bras bu'i sbyin sreg dang / mi snang ba'i me tog gi sbyin sreg dang / nam mkha'i lcug ma'i sbyin sreg rnams ni/ zhi ba'i thab khung du bcom ldan 'das rnam par snang mdzad ji lta ba bzhin du bsams la/ byang chub mchog gi phyag rgyas sreg blugs gsum bya'o// rdo rje bka' bzhin byed pa dang / dpa' bo dang / phyag na rdo rje dang / sangs rgyas dbang du byed pa'i sbyin sreg rnams kyang // dbang du byed pa'i thab khung gi dbus su bcom ldan 'das rdo rje chags pa bsams la/ de nas pad+ma'i khu tshur gyis dgang blugs bzhi dbul bar bya'o// sngar bshad pa'i sbyin sreg thams cad kyi thun mong gi rim pa la khyad par ni 'di yod de/ 'di ltar hUM badzra zhes rigs kyi snying po brjod pa dang / yi ge hUM gis mchod yon phul la/ rdo rje hUM mdzad dang / rdo rje lcags sgrog dang / rdo rje lcags kyu'i khro bo rnams dang / khro bo ti rI n+ti ri'i phyag rgya dang / hUM muHzhes bya bas gshegs su gsol lo// oM badzra s+pho Ta ma hA kro d+ha ban+d+ha ban+d+ha/ sarba ma ya hUM baM zhes yi ge baM dang bcas pas khro bo chen pos rdo rje lcags sgrog bcing ba'i sbyor ba bya'o// oM suM b+ha ni suM b+ha hUM/ gr-i h+Na gr-i h+Na hUM/ gr-i h+NA pa ya gr-ih+NA pa ya hUM/ A na ya ho b+ha ga bAn/ badzra hUM phaT hUM zhes bya ba yi ge hUM gi mtha' can bcom ldan 'das rdo rje hUM mdzad kyis bsad pa'i sbyor ba bya'o// oM badzra aM gu sha ma hA kro d+ha A kaR+Sha ya sar+b+ba sa ma ya hUM dzaHdzaHzhes yi ge dzaHdang bcas pa'i khro bo rdo rje lcags kyur dgug pa'i sbyor ba bya'o// oM badzra d+hA tu oM zhes bya ba rgyas pa la bcom ldan 'das rin chen 'byung ldan yi ge oM gyi mtha' can gyi sbyor ba yang bya'o// dbang du bya ba la oM badzra rA ga ho zhes bya ba dang / yi ge ho dang bcas pa dang / rdo rje chags pas sbyor bar bya'o// p+lak+Sha dang / u dum+WA ra dang / n+ya gro d+ha dang / mya ngan med pa dang / tsu ta dang / sha mi dang / pa la sha dang / kasmar+dz+ya la sogs pa mchod sbyin gyi shing 'o ma can rnams sam/ gzhan dag gi ljon pa rlon pa'i rtse mo'i cha las byung ba mtho gang gi tshad tsam rtse mo gnyi ga sbrang rtsi dang 'o ma dang mar la spags la/ tsan+dan dkar po'i chur yongs su spangs pa'i yam shing dang / nas dang / 'o ma dang / zho dang / 'bras yos dang / dUr ba dang / ku sha'i myu gu dang / tsan+dan dkar po dang / tsu ta'i lo ma dang / pri yang ku'i me tog dang / 'bras chan dang / me tog dkar po dri zhim pa dang / nA ga ge sar dang / spos kyi rong bu dang / sbrang rtsi dang / mar dang / ji ltar rnyed pa'i rdzas rnams dang / zhi ba'i las la sbyin sreg bya ste/ mngar gsum dang ni sbyar ba yi// zas mchog gi ni gong bu dang // sbrang rtsi mar dang zho sbyar la// til nag zho dang mar nag dang // sha ta puSh+pa bil ba dang // shA li'i 'bras dang 'bras dkar dang // nA ga ge sar pad+ma dang // kar+Ni ka yi mar dang bcas// 'bru rnams kun dang lag pan dang // de bzhin yam shing mchod sbyin bya// de bzhin rgyas pa la sogs kyis// rdzas rnams du ma'i sbyin sreg bya// yam shing sboms ni chang pa'i tshad// chur ni khru gang tsam byas la// zho dang 'o ma mar sbags te// rgyas pa'i cho gas sbyin sreg bya// 'dir ni yam shing ser po yi// dri yi chu la yam shing ni// dbus ma'i cha las byung ba spang // zhes 'byung ngo // yungs kar tsha ba'i til mar dang // rang gi khrag dang lan tshwa dang // ske tshe nim pa'i lo ma dang // thal ba dang ni rkang rjes sa// bong bu sogs kyi spangs dang ni// rtug pa skra dang sen mo dang // bya rog sgro 'am rkang dang ni// gci ba 'am ni tsher ma dang // gyo mog rus pa'i phye ma dang // de bzhin sha chen la sogs dang // ku pi da ra nim pa dang // dur khrod sol ba mgal dum dang // tsher ma yi ni lcug ma dang // seng ldeng gi ni yam shing dang // mngon spyod don du gnyer ba yi// mkhas pas sbyin sreg cho ga bya// de bzhin sreg rdzas thams cad la// khrag gis bskus nas mngon spyod bya// kun la lan tshwa sbyar ba yi// dgra bo'i ming yang spel bar bya// sor ni bcu pa'i tshad dag ni// rtsa ba las byung bkas pa yi// yam shing rtse gnyis rnon po la// dug dang khrag dang til sbags nas// dgra bo'i gzugs brnyan byas nas ni// thal ba sol ba phub ma sogs// yang na sbyin sreg rdzas rnams ni// ske tshe dang ni tshwa rnams so// rang gi ming ngam gzugs brnyan dag // gtubs shing gtubs shing sbyin sreg bya// de yi snying gar mnan nas kyang // sbyin sreg las rnams brtsam par bya// pa la sha dang u dum+WA ra p+lak+Sha dang // n+ya gro d+ha dang seng ldeng dang ni nyi ma skyes// byi tang ga dang a mra dang ni kasmar+dz+ya// shaMmya dang ni a pa marga las skyes dang // mya ngan med dang bcas pa yi// yam shing bcu gnyis dag tu bshad// gsar dang yal ga gcig pu ni// thams cad las la sbyin sreg bya// gcu dang drang dang gsar ba dang // las rnams kun la rtse gcig dang // rtse mo gnyis pas sbyin sreg bya// dri bzangs chu yis bsgos nas ni// zhi ba'i rdzas rnams gang yin dang // rgyas pa la yang de bzhin bshad// bdag nyid bza' ba'ang gang rung ba// las rnams kun la sbyin sreg bya// nyin re zhing ni yam shing dang // rang gi bza' ba'ang rtag tu bsreg // pus mo'i bar du rab bzhag nas// sreg blugs yang dag spyad par bya// tu ru ska ni nyung mar spags// song bzhi yam shing bsreg byas na// lha rnams kun gyis gsang ba dang // gsal dang nad med pa ru gsungs// rtag tu gu gul mar la spags// sbyin sreg rab tu bsngags pa yin// sA la'i shing gi sbyin sreg ni// sngags rnams tha dad pa la bsngags// sbyin sreg las rnams mthong ba yis// sbyin sreg cho ga bya ba yin// zhes gsungs pas/ rgyud dang rtog pa gzhan la blta bar bya'o// sbyin sreg byed pa na mi smra bas bya'o// de la dkyil 'khor ram lha'i khang pa'i shar phyogs kyi cha la zhi ba'i thab khung dang / dbang gi thab khung bya'o// lho phyogs su rgyas pa'i thab khung dang / byang phyogs su mngon spyod kyi thab khung dang / nub phyogs kyi cha la rdo rje'i rnam pa lta bu'i thab khung du 'gugs pa'i las bya'o// de skad du yang // bcom ldan 'das rnam par snang mdzad kyi mdun du zhi ba dang / dbang la sogs pa rnams kyi sbyin sreg bya'o// bcom ldan 'das kyi rgyab tu dgug pa dang / bcom ldan 'das kyi g.yas su dga' zhing mgu bas rgyas pa'i las bya'o// g.yon du kha lhor bltas la mngon spyod kyi las bya'o zhes gsungs so// sbyin sreg gi cho ga'o// de nas yang gsang zhing sba bar bya ba gsungs pa ni/ las kyi dkyil 'khor gyi phyag rgya ni las kyi phyag rgya ste/ gsang ba de'i las kyi phyag rgya ni/ gsang ba'i las kyi phyag rgya'o// de'i yul gyi ye shes bslab par bya'o// yid 'ong bud med lhan cig tu// zhes bya ba ni 'dod pa'i lha'i phyag rgya chen po ni/ sgrub pa'i yid du 'ong ba'i bud med do// des lhan cig gzhag pa ni/ bdag nyid dang lhan cig pa ste/ rdo rje hUM mdzad la sogs pa'i sku'i gsang ba dang lhan cig tu gyur par mos pas rdo rje hUM mdzad dang lhan cig tu gyur par mos par bya'o// gnas shing bu gar any+dza na// bcug nas bskul ba byas nas kyang // zhes bya ba ni/ bu ga ni pad+ma'o// any+dza na ni lig pu mig go// der bcug pa ni bzhag nas bsgoms pa'o// any+dza na des mig la bskus na/ dpal rdo rje hUM mdzad la sogs pa rang gi lha dang lha mo rnams dbang du byed par 'gyur ro// 'di skad ston pa yin te/ 'jig rten gsum las rnam par rgyal ba'i dkyil 'khor chen por gsungs pa'i phyag rgya bzhis dpal rdo rje hUM mdzad la sogs pa'i rang gi lha'i rnal 'byor byas la/ phyis las kyi dkyil 'khor las gsungs pa'i rang gi lha'i phyag rgya chen po bcings te/ de nas oM gu h+ya ra ti badzra wa shaM ka ra sid+d+hi sid+d+hi hUM zhes bya ba'i snying po yi ge 'bum bzlas nas thun bzhi'i sbyor ba ji lta ba bzhin du bya'o// de nas zla ba nya la dkyil 'khor bris pa'am/ ras ris mdun du bzhag la/ shrI par+Ni ka'i shing la pad+ma dang / rdo rje'i gzugs byas la/ sro ta any+dza na steng du bzhag ste/ cho ga thams cad rjes su spyad nas/ rdo rje bsdams pa bcings te/ oM gu h+ya ra ti badzra wa shaM ka ra sid+d+hi sid+d+hi zhes bya ba 'di dang / mtshan thog thag byas na des 'grub par 'gyur ro// rdo rje srung ba dang / gnod sbyin dang / khro bo sems dpas yang dag par bsrungs la/ yi ge brgya pas brtan par bya'o// mig la mig sman bsku bar bya'o// de skad du yang // rang gi rigs kyi lha gang yin// de ni yid 'ong bud med bshad// mig sman tshogs la des bzlas nas// pad+ma'i steng du gzhag par bya'o// b+ha ga pad+ma zhes su bshad// bcug la bzhag par brjod pa yin// b+ha ga'i sbyor ba 'di yis ni// mig sman la sogs bsgrub par bya// zhes gsungs so// ldong ros bu gar bcug nas ni// zhes bya ba ni/ de bzhin du ldong ros dang / go ro tsa na dang / gur gum dang / yid du 'ong ba'i bud med dang lhan cig yang dag par sbyar ro zhes shes par bya'o// ldong ros zhes bya ba la sogs pa ni snga ma bzhin no// rdo rje bsdams pas de g.yogs te// zhes bya ba ni rdo rje dbyings kyi dkyil 'khor las gsungs pa'i rdo rje bsdams pa bcings la/ de bzung nas de nyid dang mtshan thog thag bzlas par bya'o// mtshan ma rnam pa bzhi pos ni// dngos grub rnam pa bzhir 'gyur ro// zhes bya ba ni de la mtshan ma bzhi ni dro ba dang / du ba dang / rdul ba dang / 'bar ba'o// dro bas ni dbang du byed do// du bas ni rkang mgyogs so// rdul bas ni mi snang ba'o// 'bar bas ni nam mkha' la 'gro ba'o// mig sman byas pa dang rkang pa la byug pa dang / yan lag la byug pa dang / dpral bar thig le byas pas 'grub par 'gyur ro// go ro tsa na bu gar bcug // ces bya ba ni snga ma bzhin no// gsang ba'i khu tshur gyis btsir na// zhes bya ba ni 'jig rten gsum las rnam par rgyal ba'i gzungs kyi dkyil 'khor las gsungs pa'i khro bo rdo rje khu tshur gyi dam tshig gi phyag rgya'i gsang ba'i khu tshur des go ro tsa na pad+ma'i steng du bzhag nas/ mtshan thog thag bzlas nas sngar bstan pa'i tshul gyis dngos grub tu gyur te/ dpral bar thig le byas nas nam mkha' la 'gro bar 'gyur ba dang / rdo rje hUM mdzad dang 'dra bar 'gyur ro// gur gum bu gar bcug nas ni// zhes bya ba snga ma bzhin no// bu gar sems dpa'i rdo rje zhes bya ba ni/ pad+ma'i steng du gur gum snga ma bzhin du bzhag la/ rdo rje dbyings kyi dkyil 'khor chen po las gsungs pa'i rdo rje sems ma'i phyag rgya pad+ma la bzhag ste/ mtshan thog thag bzlas na des 'grub par 'gyur ro// des thig le byas na rdo rje 'dzin pa dang 'dra bar 'gyur ro// de ltar dngos grub kyi ye shes bstan nas/ da ni las kyi dkyil 'khor las gsungs pa'i dngos grub rnams ni/ 'jig rten gsum las rnam par rgyal ba'i dkyil 'khor chen po bshad pa'i lha'i rnal 'byor byas la/ phyis las kyi dkyil 'khor las gsungs pa'i phyag rgya chen po bcings te/ las kyi dkyil 'khor bris pa dang / brkos pa la sogs pa'i lha rnams bsgrubs la rang gi phyag rgya bzhis rgyas btab na dngos grub tu 'gyur ba'i phyir ro// rgyas btab nas ji lta ba bzhin du bsgrub par bya'o zhes bstan pa'i phyir/ de nas zhes bya ba gsungs te/ de nas zhes bya ba ni dngos grub kyi ye shes bslab pa'i rjes thogs su'o// rdo rje rigs kyi las kyi dkyil 'khor gyi phyag rgya chen po de'i ye shes bslab po// rdo rje dgos pa'i tshul gyis ni// zhes bya ba ni rdo rje dbyings kyi las kyi dkyil 'khor gyi ni rdo rje dgos pa ste/ de'i tshul gyis ni rdo rje'i tshul gyis te/ de'i phyag rgya chen po'o// rdo rje khu tshur tshul gyis ni// rdo rje khro bo mnyam par gzhag // ces bya ba ni rim gyis bcing ba'o// 'di skad ston pa yin te/ rdo rje khu tshur gnyis mtshan ma dang bcas pa bcings la/ snying ga rtsib logs rgyab sbyar ba// dpral ba la sogs de bzhin du// kha dang rna ba mgo ltag pa// spyi bo phrag pa kha rked gzhag // ces bya ba'i rim pa 'dis/ khro bo rdo rje sems dpa'i gnas nas brtsams nas/ khro bo rdo rje khu tshur gyi gnas kyi bar du bshad pa'i lha mo de rnams kyi phyag rgya chen por 'gyur ro// lhag ma ni 'jig rten gsum las rnam par rgyal ba'i gzungs kyi dkyil 'khor du bshad pa nyid 'di'i phyag rgya chen po yin par shes par bya'o// hUM zhes mdzub mo'i tshul gyis ni// dam tshig mchog ni 'dir de bzhin// zhes bya ba ni de nyid kyi rdo rje khu tshur gnyis bcings nas/ mtshan ma spangs pa'i sdigs mdzub gnyis so sor bsgrengs te/ snying ga rtsib logs rgyab sbyor ba// dpral ba la sogs de bzhin du// kha dang rna ba mgo ltag pa// spyi bo phrag pa kha rked gzhag // ces bya ba 'dis sbyar bar bya'o// lhag ma rnams ni 'jig rten gsum las rnam par rgyal ba'i gzungs kyi dkyil 'khor las gsungs pa nyid 'di'i dam tshig gi phyag rgya yin no// chos kyi phyag rgya'ang 'dir de bzhin// oM zhes dang po'i yi ge a// zhes bya ba ni yi ge as nye bar mtshon pa'i yi ge gzhan ma rnams kyang yi ge a zhes bya'o// yi ge oM zhes bya ba dang por gyur pa gang yin pa'i yi ge rnams ni/ yi ge a la sogs pa ste// a'i yi ge lhag ma dbyangs kyi yi ge bcu drug ces bya ba'i don to// dbyangs kyi yi ge bcu drug po de dag gis yi ge oM dang bcas pa ni/ ji ltar rdo rje dbyings kyi las kyi dkyil 'khor du chos kyi phyag rgyar bstan pa de bzhin du 'dis kyang shes par bya'o// de ni 'dir brjod par bya ste/ oM oM oM gra oM a laM oM I/ sa oM i hriHoM i raM/ oM u kaM oM// ri na oM ri/ khaM oM le shaM oM lai hUM/ oM e hri oM e/ sha oM oM// no oM o// sho oM aM/ saM oM aHzhes bya ba dang lhag ma rnams ni/ 'jig rten gsum las rnam par rgyal ba'i gzungs kyi dkyil 'khor las gsungs pa nyid gzung bar bya'o// las kyi phyag rgya mdor bsdus na// las kyi phyag rgya gnyis su byas// zhes bya ba ni khro bo'i rdo rje khu tshur gyi gnas su bshad pa'i rked par gzhag pa ni/ rdo rje khu tshur gnyis su byas la las kyi phyag rgya thams cad bcing bar bya'o// rim pa ni 'di yin te/ g.yon pa rdo rje mdzub mo ni// g.yas pa'i nang du bsgreng bar bya// byang chub mchog gi phyag rgya ste// sangs rgyas byang chub sbyin byed pa'o// bsgyings bcas gsor ba gnyi gas ni rdo rje hUM mdzad dang / khro bo rdo rje sems dpa' dang / sems ma rdo rje ma'i gnas kyi'o// lcags kyu 'dzin ltar gnas pa yi// rdo rje rgyal po'i gnas kyi'o// mda' 'phangs pa yi tshul dang ni// rdo rje chags pa'i gnas kyi'o// legs so zhes pa snying gar gzhag pa ni/ rdo rje legs pa'i gnas kyi'o// dbang bskur ba ni rdo rje gnyis ni rin chen hUM mdzad dang / khro bo khro gnyer dang / rdo rje rin chen ma'i gnas rnams kyi'o// snying gar nyi ma brtan par bya ba ni/ rdo rje nyi ma'i gnas kyi'o// g.yon pa la ni gru mo gzugs ni dpal gyi gnas kyi'o// de bzhin du/ kha phyogs bskor bar bya ba ni/ bzhad pa'i gnas kyi'o// g.yas pa yis ni g.yon pa dbye ba ni/ chos kyi hUM mdzad dang / khro bo rdo rje chos dang / rdo rje chos ma'i gnas kye'o// snying gar g.yon pa ral gri mdud pa ni/ rdo rje rnon po'i las kyi'o// mgal me'i 'khor lo bskor ba dang // zhes bya ba ni rdo rje rgyu'i gnas kyi'o// rdo rje gnyi ga kha nas dbyung ba ni// gsungs pa'i gnas kyi'o// rdo rje gar bskor bkrol ba yis// thal mo 'gram pa spyi bor gzhag // las kyi hUM mdzad dang / khro bo rdo rje las dang / las kyi rdo rje ma'i gnas kyi'o// go cha ni rdo rje srung ba'i gnas kyi'o// mthe chung mche ba dang ni rdo rje gnod sbyin gyi gnas kyi'o// khu tshur gnyis ni mnan pa'o// khro bo rdo rje khu tshur gyi gnas kyi'o// rdo rje bsgyings pa'i tshul gyis ni// bsam pa g.yos par 'dud par bya// phreng ba bcings dang kha nas dbyung // rdo rje gar ni bskor ba yin// rdo rje khu tshur tshul gyis ni// rdo rje gnyi ga thur du blugs// gyen 'thor mthe bo bsnyams te bsdams// rab tu brkyang nas byugs pa yis// mngon par 'dod pa sbyar bar bya// mdzub mo lcags kyu bcing ba ni// mthe'u chung las te lcags kyu che// mkhrig ma mdud pa mdzub gnyis mdud// rgyab gnyis kyang ni bsnyams te mnan// zhes bya ba ni/ rdo rje sgeg mo'i gnas nas brtsams nas/ khro bo rdo rje 'bebs pa'i mthar thug pa de dag gi las kyi phyag rgya'o// thams cad 'grub byed dag pa ste// rdo rje las kyi tshul gyis so// zhes bya ba ni/ rnam par snang mdzad la sogs pa nas rdo rje 'bebs pa'i mthar thug pa ji skad bshad pa'i dngos grub 'dod pa des las kyi phyag rgya 'di dag thams cad kyis dngos grub thams cad byed do// dag pa ni kun du lam ngan pa spangs pa'o// rdo rje las ni gar gyi sbyor ba las byung ba'i gar ni de dag gi yin no zhes bya ba'i don to// 'jig rten gsum las rnam par rgyal ba'i las kyi dkyil 'khor gyi 'grel pa rdzogs so// // de ltar rgyas pa la dga' ba'i sems can rjes su gzung ba'i phyir/ 'jig rten gsum las rnam par rgyal ba'i dkyil 'khor chen po dang / gzungs dang / chos dang las kyi dkyil 'khor rnams bstan nas/ da ni bar ma la dga' ba'i sems can rnams rjes su gzung ba'i phyir/ 'jig rten gsum las rnam par rgyal ba'i dkyil 'khor 'jig rten gsum las rnam par rgyal ba'i dum bur gsungs pa'i dngos grub thams cad bsdus par gyur pa/ phyag rgya bzhi pa'i dkyil 'khor ni/ de nas bcom ldan 'das zhes bya ba la sogs pa gsungs so// de nas zhes bya ba ni de ma thag pa ste/ dang por sbyor ba'i ting nge 'dzin gyi rjes thogs nyid la'o// de la dang po sbyor ba'i ting nge 'dzin nyid ni 'jig rten gsum las rnam par rgyal ba'i las kyi dkyil 'khor nyid du gsungs pa nyid gzung bar bya'o// bcom ldan 'das zhes bya ba ni rnam par snang mdzad do// yang zhes bya ba ni 'jig rten gsum las rnam par rgyal ba'i las kyi dkyil 'khor la ltos pas na/ yang zhes bya ba smos te/ de bzhin gshegs pa thams cad kyi rdo rje dam tshig gi phyag rgya bcom ldan 'das rnam par snang mdzad dang / 'jig rten gsum las rnam par rgyal ba la ltos pa'i phyag rgya bzhi'i dkyil 'khor de nyid kyis/ sems can gyi khams la rgyas 'debs pas na phyag rgya'o// de'i byin gyis brlabs pa'i brtan par gyur pa'i ting nge 'dzin gang yin pa ming de skad ces bya ba de la snyoms par zhugs shing mngon sum du mdzad pa'o// 'di zhes bya ba ni 'chad par 'gyur ba blo la gnas pa'i rang gi rig pa dam pa gsungs pa de 'chad pa'o// 'jig rten gsum las rnam par rgyal ba'i phyag rgya bzhi pa'i dkyil 'khor sprul pa la brtan par byed pa'i rnam par thugs rtse gcig tu mdzad nas/ rig pa dam pa 'di gsungs so// des dkyil 'khor bskyed pa brtan pa'i rgyur gyur to zhes bya ba'i don to// de ltar rdo rje hUM mdzad dang / rin chen hUM mdzad dang / chos kyi hUM mdzad dang / las kyi hUM mdzad rnams kyi rang gi phyag rgya bzhi pa'i dkyil 'khor snga ma bzhin du sprul pas brtan par byas pa la yang shes par bya'o// 'di skad ston pa yin te/ dkyil 'khor gyi bdag po lngas so sor rig pa gsungs nas gcig tu gyur nas bskyed pa yin no// ji ltar de bzhin gshegs pa'i phyag rgya bzhi pa'i dkyil 'khor sprul pa'i phyir/ dang por sbyor ba'i ting nge 'dzin bskyed par 'dod pas kyang 'og min du mngon par byang chub nas de bzhin gshegs pa rnam pa lnga dang bcas pa ste/ ji skad bshad pa'i rtse mo rdo rje dang nor bu rin po che las byas pa'i khang pa brtsegs mar byon pa yin gyi gcig pu byon pa med pa'i phyir ro// rdo rje rigs kyi phyag rgya bzhi pa'i dkyil 'khor 'dir yang bskyed pa'i rgyur gyur pa'i rdo rje hUM mdzad la sogs pa bsgom par bya'o// de bas na de bzhin gshegs pa'i phyag rgya bzhi pa sprul cing bskyed pa'i phyir ye shes bzhi'i bdag nyid rdo rje hUM mdzad dang / rin chen dang / chos dang / las kyi hUM mdzad rnams dgod par bya'o// phyag rgya bzhi pa'i dkyil 'khor rnam pa lnga pa thams cad sprul par bshad pas/ rdo rje hUM mdzad la sogs pa'i phyag rgya bzhi pa'i dkyil 'khor sprul pa thams cad du yang blta bar bya'o// dper na rnam par snang mdzad kyi rig pa gsungs nas thams cad gcig tu gyur te/ rnam par snang mdzad kyi dkyil 'khor bskyed pa de bzhin du las kyi hUM mdzad kyi rig pa gsungs nas/ thams cad gcig tu gyur te/ phyag rgya bzhi'i dkyil 'khor bskyed pa yin no zhes bya ba'i bar du 'gyur ro// gzhung 'di tsam gyis ni/ phyag rgya bzhi pa'i dkyil 'khor gyi rgyal po mchog ces bya ba'i ting nge 'dzin lnga po gsungs pa yin no// de nas bsdu ba bya ba nas brtsams pa ni/ phyag rgya bzhi pa'i dkyil 'khor gyi las kyi rgyal po mchog ces bya ba'i ting nge 'dzin lnga po shes par bya'o// 'jig rten gsum las rnam par rgyal ba'i dum bu las gsungs pa'i dngos grub ni 'jig rten gsum las rnam par rgyal ba'i phyag rgya bzhi pa'i dkyil 'khor du dam tshig dang dbang bskur ba thob par bsgrub par bya ba'i phyir/ de nas phyag na rdo rje zhes bya ba la sogs pa slob dpon gyi las kyi cho ga dang slob ma 'jug pa'i cho ga rgyas pa gsungs so// de nas zhes bya ba ni gnas skabs te/ phyag rgya bzhi pa'i dkyil 'khor ston pa zhes bya ba'i don to// yang zhes bya ba ni las kyi dkyil 'khor la ltos pa'o// de nas zhes bya ba ni de ma thag pa ste/ phyag rgya bzhi bsgom pa'i brtul zhugs spyad pa de'i rjes thogs la phyag rgya bzhi pa'i dkyil 'khor bri bar bya'o// de nas zhes bya ba ni de'i rgyu de'i phyir ro zhes bya ba'i don ston to// gang gi phyir phyag rgya bzhi pa'i dkyil 'khor du 'dun pa med na bar ma la dga' ba'i sems can rnams rjes su gzung ba med pa de'i phyir phyag rgya bzhi pa'i dkyil 'khor rab tu bshad par byas pa'o// rdo rje dbyings dang 'dra bas na// zhes bya ba ni sprul pa'i phyag rgya bzhi pa'i dkyil 'khor dang 'dra'o// rdo rje khro bo zhes su bshad// ces bya ba ni de bshad zin to// dkyil 'khor chen po'i tshul du ni// dkyil 'khor thams cad srad bu bre// zhes bya ba ni 'jig rten gsum las rnam par rgyal ba'i dkyil 'khor chen po bzhin du/ dkyil 'khor 'di thams cad kyi thig kyang btab la/ nye ba'i khyams spangs pa'i 'jig rten gsum las rnam par rgyal ba'i dkyil 'khor chen po bzhin du bri bar bya'o// sangs rgyas kyi ni phyogs kun du// zhes bya ba ni 'jig rten gsum las rnam par rgyal ba'i gzungs kyi dkyil 'khor du mdung rtse gsum pa'i steng du rdo rje rtse lnga pa 'bar ba la sogs pa gang la yod pa de ni 'jig rten gsum las rnam par rgyal ba'i rin po che dang / chos dang las kyi hUM mdzad la sogs pa'i phyag rgya ni 'jig rten gsum las rgyal ba la sogs pa'o// 'di skad ston pa yin te/ 'jig rten gsum las rnam par rgyal ba'i dkyil 'khor chen por gsungs pa'i tshul gyis dkyil 'khor gyi dbus su rnam par snang mdzad/ oM sar+b+ba ta thA ga ta badzra sa ma ya hUM zhes brjod nas gzhag par bya'o// rdo rje hUM mdzad kyi gnas su glang po che'i gdan la zla ba'i dkyil 'khor la mdung rtse gsum pa'i steng du yi ge dz+hi las bcom ldan 'das rdo rje hUM mdzad kyi rdo rje rtse lnga pa 'bar ba/ rin chen 'byung ldan gyi gnas su rta'i gdan gyi steng du zla ba'i dkyil 'khor de'i steng du 'khor lo rtsibs brgyad pa'i steng du yi ge dz+hi las yid bzhin gyi nor bu rin po che rtse mo rdo rje rtse lnga pas mtshan pa/ 'od dpag tu med pa'i gnas su rma bya'i gdan gyi steng du zla ba'i dkyil 'khor la pad+ma 'dab ma brgyad pa/ de'i steng du yi ge d+hi las pad+ma 'dab ma bcu drug pa rdo rjes mtshan pa/ don yod par grub pa'i gnas su mkha' lding gi gdan gyi steng du zla ba'i dkyil 'khor la brgya byin gyi rdo rje rtse gsum pa/ de'i steng du yi ge hrIHlas sna tshogs rdo rje la sna tshogs rdo rje phra mos yongs su bskor ba bri bar bya'o// de nas 'jig rten gsum las rnam par rgyal ba'i dkyil 'khor chen po'i sbyor bas slob dpon gyi las kyi cho ga rjes su spyad la ji lta ba bzhin bsdu bar bya'o// de nas mtshan brgya rtsa brgyad pas bstod pa byas la/ de ltar dkyil 'khor 'dir yang dkyil 'khor chen po'i tshul gyis spyan drangs pa la sogs pa'i cho ga rgyas par bya'o// de nas zhes bya ba'i sgra ni de ma thag pa'o// cho ga thams cad rjes su spyad la mtshan brgya rtsa brgyad pas bstod pa'i rjes thogs la zhes bya'o// ji ltar 'jig rten gsum las rnam par rgyal ba'i dkyil 'khor chen po las/ khro bo rdo rje lcags kyu'i las kyi phyag rgyas dgug par bshad pa de bzhin du 'dir yang dgug pa dang / zhags pas gzhug pa dang / lcags sgrog gis bcing ba dang / khro bo rdo rje 'bebs pa'i las kyi phyag rgyas dbang du byas te/ rdo rje gnod sbyin gyis bgegs bskrad nas phyogs bcing ba la sogs pa byas nas/ khro bo rdo rje khu tshur gyis sgo bcad la khro bo rdo rje srung bas srung ba thams cad yang dag par bsrungs la/ phyag rgya bzhi'i dkyil 'khor lnga las bshad pa'i rig pas mchod yon du phul la/ de nas bcom ldan 'das rnam par snang mdzad du byas nas/ 'jig rten gsum las rnam par rgyal ba'i dkyil 'khor chen por bshad pa'i phyag rgya bzhis rgyas btab nas/ 'jig rten gsum las rnam par rgyal ba'i gzungs kyi dkyil 'khor las gsungs pa'i phyag rgya bzhis mdung rtse gsum pa rdo rje'i phyag rgyas mnan pa la sogs pa phyag rgya bzhis rgyas gdab par bya'o// bcom ldan 'das rnam par snang mdzad la rdo rje dbyings su bshad pa'i rdo rje rin chen gyi phyag rgyas dbang bskur ba dang / 'jig rten gsum las rnam par rgyal ba'i gzungs kyi phyag rgya bzhi la de bzhin gshegs pa'i sku lnga dang rdo rje rin po che'i phreng ba'i dbang bskur bas dbang bskur la/ snga ma bzhin mchod pa thams cad kyis yang dag par mchod la/ 'jig rten gsum las rnam par rgyal ba'i dkyil 'khor gzungs kyi dkyil 'khor du gsungs pa'i cho gas slob ma 'jug pa'i cho ga rgyas par bya'o// de ltar slob dpon gyi las kyi cho ga rgyas pa dang / slob ma 'jug pa'i cho ga rgyas par bshad nas/ dam tshig dang dbang bskur ba thob pa'i slob dpon gyis 'jig rten gsum las rnam par rgyal ba las gsungs pa'i dngos grub rnams bsgrub par bya'o zhes bstan pa'i phyir/ bcug nas phyag rgya bzhi yi dkyil 'khor gyi// zhes bya ba smos so// phyag rgya bzhi'i dkyil 'khor gyi gsang ba'i phyag rgya rnam pa bzhi bsgoms nas bud med dang lhan cig tu gnas par bya'o zhes bya ba de'i ngo bo'i ye shes bslab pa'o// rang gi phyag rgya bzhi'i dkyil 'khor bris nas chos nyid dag brjod la zhes bya ba ni/ oM sar+b+ba ta thA ga ta bi shud+d+ha d+har+m+ma te ho zhes bya ba dang / rdo rje hUM mdzad la sogs pa'i sbyor bas rig pa 'di bzlas nas/ ji srid du phyag rgya bzhi pa'i dkyil 'khor thun bzhir sgom pa'i sbyor bas zla ba gcig gam/ zla ba drug gam/ lo gcig gi bar du dkyil 'khor de mngon sum du mthong ba de srid kyi bar du bsgom par bya'o// de nas zla ba nya ba la phyag rgya bzhi pa'i dkyil 'khor rang nyid kyis bris te/ gzhan gyis bri bar mi bya'o// de ltar bdag nyid kyis rnam par snang mdzad la sogs pa'i phyag rgya bzhi pa'i dkyil 'khor bri'o// chos nyid dag pa brjod ces bya ba ni/ bshad ma thag pa'i rig pa bzlas pa'o// bud med lhan cig gnas na yang // grub pa yang ni thob par 'gyur// zhes bya ba ni rdo rje hUM mdzad la sogs pa'i phyag rgya chen pos/ bud med dang lhan cig tu gyur par lhag par mos nas lhan cig tu gnas pa des dngos grub thob par 'gyur ro// rang nyid kyis phyag rgya bzhi pa'i dkyil 'khor bris nas zhugs la mtshan thog thag bsgom par bya'o// de nas nyi ma shar ba'i dus su rdo rje hUM mdzad dang 'dra bar 'gyur ro// rang gi phyag rgya bzhi pa'i dkyil 'khor bris pa zhes bya ba ni snga ma bzhin no// chos nyid dag pa brjod la zhes bya ba ni/ oM badzra bi shud+d+ha dr-iSh+Ta dzaHzhes brjod cing // chags pas bud med bltas nas ni// grub pa yang ni thob par 'gyur// zhes bya ba la shin tu bud med la chags pa ni des rang gi phyag rgya chen po la bltas la bsgoms te/ sngar bshad pa'i tshul gyis bsgrubs na dngos grub thob par 'gyur ro// gang gi phyag rgya bzhi pa'i dkyil 'khor bris nas zhes bya ba ni snga ma bzhin no// chos nyid dag pa brjod la zhes bya ba ni/ oM swa b+hA ba bi shud+d+ha mu khI hUM zhes brjod do// bud med mdzes la 'phrad pas 'grub// ces bya ba ni 'jig rten gsum gyi dbang phyug gi phyag rgya chen po'i phyag rgya chen po sbyor bas shes rab kyi pha rol tu phyin pa mngon du byas la/ 'jig rten dbang phyug gi phyag rgya chen po mngon sum du gyur pa ni dngos grub thob pa'o// rang gi phyag rgya bzhi pa'i dkyil 'khor bris nas zhes bya ba ni snga ma bzhin no// chos nyid dag pa brjod la zhes bya ba ni/ oM swa b+hA ba bi shud+d+ha kA ya bAka ma na karma badzri haM zhes brjod do// bcom ldan 'das las kyi hUM mdzad du byas la/ mdun du gnas pa'i rang gi phyag rgya chen po la 'khyud nas/ rang bzhin gyis rnam par dag pa'i shes rab kyi pha rol tu phyin pa'i sbyor ba bya'o// des cir 'gyur zhe na/ dngos grub thob par 'gyur te/ las kyi hUM mdzad du 'gyur zhes bya ba'i tha tshig go// de nas zhes bya ba ni/ gzhan yang zhes bya ba'i don to// phyag rgya bzhi'i dkyil 'khor gyi gsang ba sbas pa'o// phyag rgya ni rigs lnga bsgom pa'o// rigs lnga bsgoms pa de bslab par bya'o// dkyil 'khor 'dir ni zhugs nas kyang // zhes bya ba ni/ sngar bshad pa'i bcom ldan 'das rnam par snang mdzad kyi phyag rgya bzhi pa'i dkyil 'khor du zhugs nas phyis/ 'dod pa'i yon tan lnga yis ni// zhes bya ba ni sgrub pa po'i yid du 'ong ba'i rgyur gyur pa'o// gzhan gyi bud med mchog ces bya ba ni/ de la rdo rje hUM mdzad la sogs pa'i phyag rgya ste/ bud med mchog mdzes par gyur pa'o// yid du 'ong ba des shin tu grub pa thob par 'gyur zhes bya ba'o// de la rnam par snang mdzad dang / mi bskyod pa dang / rin chen 'byung ldan dang / snang ba mtha' yas dang / don yod grub pa'i rig pa rnams ni 'dod pa'i yon tan lnga'o// 'dod par byas pas na 'dod pa ste/ mngon par 'dod ces bya ba'i don to// de ni dge ba ste/ yid kyis 'dod chags la sogs pa'i nyon mongs pa spangs pa'i phyir/ yon tan zhes bya ba ni/ dpal gyi don te skal ba dang ldan par 'gyur zhes bya ba'i don to// 'dod pa dam par gyur pa'i dngos grub thob// ces bya'o// de skad du yang // gsang ba sra zhing mtho ba las// gsang ba lnga yis bsgrub pas ni// 'dod pa'i yon tan lnga zhes bshad// de bzhin gshegs pa'i rigs la sogs// rol pa bsgrub pa nyid yin no// gzhan yang mi bskyod ye shes rigs// rin chen la gnas de bzhin rigs// 'od dpag med pa'i rigs rnams dang // de bzhin don yod grub pa dang // 'dir ni 'dod yon zhes su bshad// sangs rgyas thams cad rdzu 'phrul che// sems can rnams la thugs brtse ba// zhes yang dang yang du rgyas par bshad do// ho badzra karma zhes lan gsum gyi bar du brjod nas 'dod pa'i yon tan rnam pa lnga la bsgom par bya'o// 'di skad ston pa yin te/ 'jig rten gsum las rnam par rgyal ba'i dkyil 'khor chen po las gsungs pa'i tshul gyis/ rdo rje hUM mdzad la sogs pa'i sbyor bas ji skad gsungs pa'i rnal 'byor chen po byas la/ rang gi snying gar stong gsum pa'i sangs rgyas kyi zhing gi tshad dang mnyam pa'i zla ba'i dkyil 'khor la/ nam mkha' dang mnyam pa'i sbyor bas zhugs te/ yid kyis rdo rje hUM mdzad du bskyed la/ hUM zhes bya bas 'jig rten gsum las rnam par rgyal ba'i dkyil 'khor chen por sprul te/ oM sar+b+ba ta thA ga ta sa ma ye hUM zhes bya bas rnam par snang mdzad kyi phyag rgya chen po bcings la/ 'jig rten gsum las rnam par rgyal ba'i dkyil 'khor chen por sprul la/ bdag nyid rnam par snang mdzad du gyur par bya'o// hUM badzra ma Ta ces bya bas/ rdo rje hUM mdzad kyi phyag rgya chen po bcing bar bya'o// oM b+h+r-i ku Ti badzra rat+na zhes bya bas rin chen hUM mdzad kyi phyag rgya chen po bcing bar bya'o// hUM pad+ma badzri d+h+r-i ka ces bya bas chos kyi hUM mdzad kyi phyag rgya chen po bcing ngo // hUM badzra kar+m+ma a kr-id ces bya bas/ las kyi hUM mdzad kyi phyag rgya chen po bcings la/ 'jig rten gsum las rnam par rgyal ba'i dkyil 'khor chen po bdag nyid kyis sprul par bya'o// oM badzra dz+wa la ag+ha pra dI p+ta A kaR+Sha ya sar+b+ba ta thA ga taM ma hA sa ma ya hUM dzaHzhes bya ba nas/ oM badzra a b+hi sha ma hA kro d+ha sar+b+ba sa ma ya hUM aHzhes bya ba'i bar du tshig tsam gyis 'jig rten gsum las rnam par rgyal ba'i dkyil 'khor chen po'i lha thams cad snying pos bzhugs su gsol la/ oM badzra At+ma kou0f85haM zhes brjod pas lha thams cad kyi sku dang / gsung dang / thugs rdo rje'i bdag nyid du bsgom par bya'o// oM swa b+hA ba shud+d+hou0f85haM zhes rang bzhin gyis rnam par dag par bsgoms la/ bdag nyid gzugs brnyan dang mtshungs par bsam par bya'o// oM sarba sa mou0f85haM zhes brjod pas 'jig rten gsum las rnam par rgyal ba'i dkyil 'khor bdag med pa'i rang bzhin du bdag gis bsam par bya'o// de nas 'jig rten gsum las rnam par rgyal ba'i dkyil 'khor chen po'i rang bzhin ni nga nyid yin no zhes nga rgyal bskyed la 'di skad ces lan gsum brjod do// ho badzra kar+m+ma zhes brjod do// de nas rang 'dod pa'i lha'i khro bo hUM mdzad bzhi'i sngags yid kyis bsam/ rdo rje'i tshig gam/ khro bo'i bzlas brjod byas la/ rang gi snying ga'i 'jig rten gsum las rnam par rgyal ba'i dkyil 'khor chen po bsgoms te/ ji srid mngon du mthong bar gyur pa de srid kyi bar du bsgom par bya'o// de nas dkyil 'khor chen po bris la mtshan thog thag bsgoms nas/ 'jig rten gsum las rnam par rgyal ba'i dpal rdo rje hUM mdzad nyid du 'gyur ro// gal te 'jig rten gsum las rnam par rgyal ba'i gzungs kyi dkyil 'khor bsgrub par 'dod na rnam par snang mdzad dang / de bzhin du 'jig rten gsum las rnam par rgyal ba dang rin chen hUM mdzad dang / las kyi hUM mdzad ma rnams kyi gzungs kyi phyag rgya chen po bcings te/ oM sar+b+ba ta thA ga ta badzra sa ma ye hUM zhes bya ba la sogs pa/ phyag rgya rnam pa lngas sngar bshad pa bzhin du rang gi snying gar gzungs kyi dkyil 'khor sprul la/ 'jig rten gsum las rnam par rgyal ba'i gzungs kyi dkyil 'khor las gsungs pa'i rig pas rang gi gnas rnams su gzungs thams cad bkod nas/ sngar bshad pa'i snying po brjod pa'i rim gyis sgom pa rnam pa bzhi byas te/ re re zhing bzlas brjod khri byas nas des 'grub par 'gyur ro// de nas gzungs kyi dkyil 'khor ji lta ba bzhin du bris la/ mtshan thog thag sgom pa byas na 'grub par 'gyur ro// gal te 'jig rten gsum las rnam par rgyal ba'i chos kyi dkyil 'khor bsgrub par 'dod na snga ma bzhin phyag rgya rnam pa lngas rang gi snying gar chos kyi dkyil 'khor sprul la/ chos kyi dkyil 'khor las gsungs pa'i sngags rnams brjod pa tsam gyis rnam par snang mdzad la sogs pa nas/ khro bo rdo rje 'bebs pa'i mthar thug pa rang gi gnas su bkod la/ snga ma bzhin du snying po brjod pa'i rim gyis don rnam pa bzhi bsgoms te/ de nas sna'i rtse mor snying ga na gnas pa'i chos kyi 'khor lo bteg ste/ sna'i rtse mor chos kyi dkyil 'khor las gsungs pa'i rdo rje hUM mdzad kyi sngags yid kyis brjod cing thams cad bdag yin no zhes bsgom zhing ji srid mngon sum du gyur pa de srid kyi bar du bsgom par bya'o// de nas spro ba dang / bsdu ba'i sbyor bas zla ba gcig bsgoms la/ de nas chos kyi dkyil 'khor bris te/ mtshan thog thag bsgoms na ting nge 'dzin thams cad thob par 'gyur ro// gal te 'jig rten gsum las rnam par rgyal ba'i las kyi dkyil 'khor 'grub par 'dod na/ de bzhin du cho ga thams cad rjes su spyad la/ oM badzra pA Ni badzra kar+m+ma ka rod+b+ha ba zhes bya ba'i snying po 'di dang / sna tshogs rdo rje phyag rgya 'dis gzung ngo / de la phyag rgya ni 'di yin te/ rdo rje'i phyag rgya gnyis bcings pas// de gnyis rdo rje dam du gzung // mdzub mo mthe'u chung bsnol ba ni// rdo rje gos mchog dkyil 'khor ro// zhes bya ba'o// de ltar sna tshogs rdo rje blangs nas/ yid kyis de bzhin du snying gar zhugs te/ snga ma bzhin du rig pa rnam pa lngas rang gi snying gar las kyi dkyil 'khor gyi lha rnams sprul la/ las kyi dkyil 'khor las bshad pa'i rig pa rnams kyis rang gi gnas su bzhag la sngar bshad pa'i snying po brjod pa'i rim gyis don rnam pa bzhi bsgoms te/ re re zhing bzlas pa khri byas pas/ de ltar las kyi dkyil 'khor 'grub par 'gyur ro// de nas dkyil 'khor bris la mtshan thog thag bsgoms na 'grub par 'gyur ro// nyin re zhing [(]rnam [,]rnal [)]'byor chen po lan re byas la thun bzhi ru bsgoms la ji skad bshad pa bzhin du bya'o// ji ltar rdo rje rigs kyi sgrub pa bshad pa nyid kyis de bzhin gshegs pa la sogs pa'i sgrub pa la yang shes par bya'o// de'i don ni 'di skad 'chad pa yin te/ 'dir dbang bskur ba thams cad kyi slob dpon du gyur te/ rigs thams cad kyi sgrub pa gnang ba'i phyir ro// de ltar 'dir/ 'dod pa'i yon tan lnga yis ni// bud med mchog ni mgu byas na// shin tu grub pa thob par 'gyur// zhes bya ba'i rigs thams cad sgrub pa'i rjes su gnang ba'i phyir ro// thams cad du yang ho badzra karmA zhes lan gsum brjod cing bsgom pa dang bzlas pa bya'o// de nas phyag rgya thams cad kyi dam tshig smros shig // bdag nyid chen po gang gang gi / phyag rgya gang dang gang bcing ba// bzlas pa'i snying po'i don du ni// der ni bdag nyid bsgom par bya// ye shes 'di yi tshul gyis ni// phyag na rdo rjes gsungs pa bzhin// bdag nyid chen po'i phyag rgya kun// de dag kun gyis 'grub par 'gyur// de nas phyag rgya thams cad kyi gsang ba brjod par bya'o// rang gi dbang po bshig nas ni// rdo rje bcing bas gzung bar bya// de yis phyag rgya gang reg pa// de ma thag tu de dbang 'gyur// de nas phyag rgya thams cad kyi chos nyid brjod par bya'o// rdo rje phra mo'i tshul sbyar la// ye shes phyag rgya bcing bar bya// cho ga 'di yi tshul gyis ni// ye shes phyag rgya dbang du 'gyur// de nas phyag rgya kun gyi las brjod par bya'o// glu dang gar dang zas dang bro// spyod pa la sogs bde ba rnams// sangs rgyas rnams la phul byas na// las kyi phyag rgya dbang du 'gyur// zhes bya'o// de ltar rig pa thams cad kyi dngos grub kyi ye shes bshad nas/ da ni 'jig rten gsum las rnam par rgyal ba'i dum bur gsungs pa'i dngos grub rnams 'jig rten gsum las rnam par rgyal ba'i dkyil 'khor chen po las gsungs pa'i rang gi lha'i rnal 'byor byas la/ der bshad pa'i rang gi lha'i phyag rgya bzhis rgyas btab nas/ ji lta ba bzhin du bsgrub par bya'o zhes bya ba'i don 'di bstan par bya ba'i phyir/ de nas zhes bya ba gsungs te/ de nas zhes bya ba ni/ de bas na zhes bya ba'i don to// ji lta ba bzhin du zhes bya ba ni/ ji lta ba bzhin du de la 'dir yang zhes bya ba'i sgra'i don to// 'jig rten gsum las rnam par rgyal ba'i dkyil 'khor chen po las bshad pa'i rdo rje hUM mdzad kyi sbyor ba byas nas/ de las bshad pa'i rnal 'byor chen po byas la/ de la phyag rgya bzhi pa'i dkyil 'khor ji lta ba bzhin du bri bar bya'o// de la 'jig rten gsum las rnam par rgyal ba'i dkyil 'khor chen po las bshad pa'i phyag rgya bzhi po rnams kyi ji lta ba bzhin du bcom ldan 'das rnam par snang mdzad la/ phyag rgya bzhis rgyas btab nas/ de nas rdo rje mnan pa'i mdung rtse gsum pa'i phyag rgya bzhi 'jig rten gsum las rnam par rgyal ba'i gzungs kyi dkyil 'khor las bshad pa'i rang gi dam tshig gi phyag rgya bzhi po rnams kyis rgyas gdab par bya ste/ rang ji lta ba bzhin du zhes bya ba smos pas dkyil 'khor gyi slob dpon gyi don 'di bya'o zhes gsungs pa yin no// kha cig na re 'jig rten gsum las rnam par rgyal ba'i dkyil 'khor chen po las gsungs pa'i rang gi khro bo'i lha'i rnal 'byor byas la phyis lha rnams kyi phyag rgya bcing bar bya ba 'di ni ji lta ba bzhin no zhes bya ba'i sgra'i don bshad pa de yin no zhes zer ro// 'di yang rgyud phyi ma dang bshad pa'i rgyud las bcom ldan 'das kyis gsungs pas/ des sgrub pa nyams pas dngos grub thob par mi 'gyur ro zhes bsams nas/ de bas na thams cad dran par bya'o zhes brjod do// ji skad bshad pa'i rdo rjes mnan pa'i rtse gsum pa de ni/ rdo rjes mnan pa'i rtse gsum pa'i phyag rgya ste/ de la sogs pa gang yin pa de ni rdo rjes mnan pa'i rtse gsum pa'i phyag rgya phyogs bzhir gnas pa'o// de gang yin zhe na/ dam tshig gi phyag rgya zhes bya ba smos te/ 'jig rten gsum las rnam par rgyal ba'i gzungs kyi dkyil 'khor gyi rdo rje hUM mdzad dang / rin chen dang / chos dang / las kyi hUM mdzad kyi phyag rgya zhes bya ba'i don to// cho ga rgyas pa dang ldan pa na nye bar mtshon pa ste/ mna' bsgag pa'i bya ba sngon du 'gro ba'i gzungs kyi dkyil 'khor las bshad pa'i cho ga rgyas pa 'di ni 'dir cho ga rgyas pa zhes brjod do// de la 'di'i mtshan nyid ni 'di yin te/ rdo rje khu tshur gnyis bcings nas// dpung pa'i rdo rje gnyis bsnyams la// mthe'u chung gnyis lcags kyur bcing ba byas nas/ g.yon pa'i khu tshur gyi sor mo gsum mdung rtse gsum pa ltar byas la/ mdung rtse gsum pa'i rgyab tu g.yas pa'i mdzub mo brkyang la gzhag // 'di ni rdo rjes mnan pa'i rtse gsum pa'i phyag rgya'o// phyag rgya chen po ni dam tshig gi phyag rgya ltar sbyor bas dam tshig gi phyag rgya'o// 'jig rten gsum las rnam par rgyal ba bcings te/ g.yon pa'i khu tshur thang gar gzhag pa ni gzungs kyi rin chen hUM mdzad kyi phyag rgya chen po'o// dam tshig gi phyag rgya'i khu tshur gyis ni dam tshig gi phyag rgya chen po'o// rdo rje khu tshur gnyis bcings la lag ngar gnyis kyi rdo rje bsnyams nas/ mthe'u chung dang mthe bo gnyis lu gu rgyud du sbrel la/ phyag rgya yongs su bsgyur la mdzub mo kha gyen du bstan te/ phan tshun bcings la gung mo dang srin mdzub gnyis phan tshun rgyab sbyar la bzhi ka bsgrengs nas gzhag pa ni/ gzungs kyi chos kyi hUM mdzad kyi phyag rgya chen po'i dam tshig gi phyag rgya'i tshul gyis ni dam tshig gi phyag rgya'o// de bzhin du khams gsum rnam par rgyal ba'i phyag rgya byas la/ yongs su bskor ba de las g.yon pa'i mdzub mo thad gar bzhag la/ g.yon pa'i mdzub mo de'i steng du g.yas pa'i mdzub mo gzhag pa ni gzungs kyi las kyi phyag rgya chen po ste/ dam tshig gis ni dam tshig gi phyag rgya'o// yi ge hUM ni rdo rje hUM mdzad kyi phyag rgya'o// yi ge trAM ni rin chen hUM mdzad kyi'o// yi ge hrIHni chos kyi hUM mdzad kyi'o// yi ge aHni las kyi hUM mdzad kyi ste/ gzungs rnams kyi chos kyi phyag rgya'o// rdo rje bsdams pa nang du bcings la mdun du bzhag nas gnyis su byas nas rdo rje khu tshur gnyis su 'gyur ro// 'di bsnyems bcas gsor ba 'di yis ni/ rdo rje hUM mdzad kyi las kyi phyag rgya'o// dbang bskur ba ni rdo rje gnyis// rin chen hUM mdzad kyi'o// g.yas pa yis ni g.yon pa dbye// chos kyi hUM mdzad kyi'o// rdo rje gar bskor dgrol ba yis// thal mo 'gram pa spyi bor gzhag // las kyi hUM mdzad kyi'o// gzungs kyi las kyi phyag rgya rnams yin te/ thams cad kyang gar las byung bas bya'o// de ltar phyag rgya bzhi pa'i dkyil 'khor gyi dam tshig gi phyag rgya bzhi bslab pa'o// phyag rgya bzhi pa'i tshul 'dis ni// 'chad par 'gyur ba'i rdo rje'i sil snyan dang / rnga brdung ba brdab nas so// 'jig rten gsum las rnam par rgyal ba'i gzungs kyi dkyil 'khor du bshad pa'i sgeg mo la sogs pa mchod pa brgyad kyi las kyi phyag rgyas/ phyag rgya bzhi pa'i dkyil 'khor du mchod pa byas te/ rdo rje sems dpa' bsdus pas ni// zhes bya ba ni/ oM rdo rje sems dpa' bsdus pas ni// rdo rje rin chen bla na med// rdo rje chos ni glur blangs pas// rdo rje las rnams byed par 'gyur// zhes bya ba'i rdo rje glu 'dis/ dril bu dkrol la bstod pa thams cad byas te/ slob dpon gyi g.yon pa'i khro bo'i khu tshur gyis g.yas pa'i sems ma rdo rje ma dral zhing slob ma thams cad la dbab par bya ste/ badzra A be sha aHzhes brjod do// de nas gzhug pa'i phyag rgya rnams kyis dbab par bya'o// de nas de la phyag rgya dang / lan gyi phyag rgya dang / nye ba'i phyag rgya dang / ye shes kyi phyag rgyas gar gyi mchod pas mchod pa gyis shig ces bya'o// de thams cad ji ltar bya zhe na/ de la gar gyi mchod pa zhes bya ba smos te/ gar gyi mchod pa'i phyag rgya gar las byung ba ni 'jig rten gsum las rnam par rgyal ba'i phyag rgya bcings te/ sid+d+hi badzra zhes brjod cing mchod pa bya'o// lan gyi phyag rgya'i mchod pa ni// a he badzra zhes bya'o// nye ba'i phyag rgya'i mchod pa ni/ kar+m+ma badzra zhes bya'o// ye shes kyi phyag rgya'i mchod pa ni/ nr-i t+ya badzra zhes brjod la mchod par bya'o// de la gar gyi mchod pas mchod pa ni 'di yin no zhes bya ba ni/ gar gyi mchod pas mchod pa'i mtshan nyid 'di yin no zhes bya ba'i don to// rdo rje gar gyi sbyor ba yis// zhes bya ba la sogs pa la ni/ rdo rje khu tshur gnyis bcings la mdzub mo gnyis brkyang la/ sid+d+hi badzri badzra zhes brjod cing gar byas pa la/ rang gi snying gar rdo rje hUM mdzad kyi phyag rgya bcings la/ de nas gzungs kyi dkyil 'khor las gsungs pa'i cho gas sam/ phyag rgya dgrol ba ji lta ba bzhin du byas la/ mnyam pa'i thal mos mnyes pa'i bar du'o// de bzhin yang khro bo'i khu tshur gnyis bcings te/ gnyis kar byas nas/ g.yas pa'i khro bo'i khu tshur gyis g.yon pa'i mdzub mo bzung ste yongs su bsgyur nas dpral ba'i phyogs su g.yas pa'i mdzub mo'i rtse mo a he badzra zhes bya ba'i snying po 'dis gzhag pa 'di ni lan gyi phyag rgya'o// de bzhin gar yang dkrol nas ni// zhes bya ba la sogs pa ni snga ma bzhin du gar byas la/ mdzub mo gnyis pad+ma'i 'dab ma 'dra ba byas la rang gi snying gar gzhag par bya'o// bsam pa g.yos pas 'dud pa zhes bya ba ni rab tu 'dud pa'o// snying po ni 'di yin te/ ka ma ya badzra zhes pa'o// rdo rje khro bo'i mdzub bsnyams te// bkan nas mtheb mo sprad byas te// zhes bya ba la sogs pa ni/ rdo rje khro bo'i mdzub mo gnyis bsnyams te bkan zhing rtse mo sbyar ba byas nas/ yongs su bsgyur zhing gtsug tor gyi phyogs su mdzub mo gnyis kyi rtse mo'i phyag rgya bzhag la/ de nas g.yon phyogs su gar bya ba'i sbyor bas smad pa dang / yang g.yas phyogs su gar bya ba'i sbyor bas bstod de/ snying ga'i phyogs su bzhag la n+ya T+ya badzra zhes brjod par bya'o// phyag rgya ji lta ba bzhin du bkrol nas mnyam pa'i thal mos mnyes par bya ba ni re re zhing yang blta bar bya'o// 'jig rten gsum las rnam par rgyal ba'i dum bu las/ bcom ldan 'das rnam par snang mdzad kyi phyag rgya bzhi pa'i dkyil 'khor gyi 'grel pa'o// // ji ltar bcom ldan 'das rnam par snang mdzad kyi phyag rgya bzhi pa'i dkyil 'khor ji lta ba de bzhin du rdo rje hUM mdzad dang / rin chen dang / chos dang / las kyi hUM mdzad rnams kyang rang rang gi phyag rgyas dkyil 'khor bris nas dngos grub thams cad ster bar 'gyur ro// de la rdo rje hUM mdzad dbus su bris la mi bskyod pa'i gnas su gzungs kyi khro bo rdo rje sems dpa'i mtshan ma'i phyag rgya bri ba dang / rin chen 'byung ldan gyi gnas su khro bo rgyal po dang / don yod grub pa'i gnas su khro bo chags pa dang / 'od dpag tu med pa'i gnas su gzungs kyi khro bo legs pa'i mtshan ma'i phyag rgya bri bar bya'o// de dag gi phyag rgya ni 'di yin te/ hUM badzri ma Ta zhes bya ba ni bcom ldan 'das rdo rje hUM mdzad kyi'o// oM badzra kro d+ha sa ma ye dz+hi/ oM badzra ro Sha Na aM ku sh+ya a na ya sar+b+ba dz+hi/ oM badzra ro She ka ma badzra ni wa sha me a ya he dz+hi/ oM badzra tuSh+Ta kro d+he tu wa sha ya sar+b+ba dz+hi/ zhes bya ba ni lhag ma rnams kyi'o// de bzhin du dkyil 'khor bris nas/ dbus su bcom ldan 'das rin chen hUM mdzad bri ba'i phyag rgya hUM b+h+r-i ku Ti badzra rat+na zhes bya ba 'dis bri'o// mi bskyod pa'i gnas su gzungs kyi khro bo rdo rje khro gnyer/ oM badzra b+h+r-i ku Ti kro d+ha ra sar+b+ba ar+thany+dzi zhes bya ba 'dis bri'o// rin chen 'byung ldan gyi gnas su nyi ma/ oM badzra dz+wa la mA la pra b+he ma hA kro d+ha an+ne dz+wa la ra be ro Sha dz+ha/ zhes bya ba 'dis bri'o// don yod grub pa'i gnas su khro bo rdo rje rgyal mtshan gyi rtse mo'i dpung rgyan/ oM badzra d+h+wa dza a gra ke yU ra kro d+he de he ni sar+b+ba dzi zhes bya ba 'dis bri'o// 'od dpag tu med pa'i gnas su gzungs kyi khro bo bzhad pa'i phyag rgya/ oM badzra a ta ha si ni ha sa ha sa T+Ta T+Ta ha si ni ma ra dzi zhes bya ba 'dis bri'o// de bzhin du dkyil 'khor bris la/ dbus su bcom ldan 'das chos kyi hUM mdzad kyi phyag rgya hUM pad+ma badzra hri d+ha zhes bya ba 'dis bri'o// mi bskyod pa'i gnas su khro bo rdo rje dag pa/ oM badzra shud+d+ha kro d+ha ha ni mA ra ya sar+b+ba duSh+TAM di zhes bya ba 'dis bri'o// rin chen 'byung ldan gyi gnas su khro bo rdo rje rnon po/ oM ti k+Sh+nya kro d+he ts+tshan+da badzra ko She na sar+b+baM di zhes bya ba 'dis bri bar bya'o// don yod grub pa'i gnas su khro bo chen po rdo rje rgyu/ oM badzra he tu ma hA kro d+he pra bI she tsa kraM pA bi sha ya sar+b+baM di zhes bya ba 'dis bri'o// 'od dpag tu med pa'i gnas su khro bo chen po rdo rje lce/ oM badzra dzi hwAm hA kro d+ha ba sha baM tsa ma mu dzi b+hi zhes bya ba 'dis phyag rgya bri'o// de bzhin du dkyil 'khor bris la/ dbus su bcom ldan 'das las kyi hUM mdzad kyi phyag rgya'i hUM badzra kar+m+ma a gri krig ces bya ba 'dis bri'o// mi bskyod pa'i gnas su las thams cad pa/ oM sar+b+ba mu khaM kar+m+ma badzra Ni ma hA kro d+he ku ru sar+b+ba h+Ni/ rin chen 'byung ldan gyi gnas su khro bo rdo rje go cha/ oM badzra ka ba kro d+he ra kra maM h+Ta zhes bya ba 'dis bri'o// don yod par grub pa'i gnas su rdo rje gtum po/ oM badzra ban+d+ha kro d+he ma hA A sha ni badzra daMSh+T+wA ka rA lo grab+hi Sha Na b+ha sha pa ya h+Ni zhes bya ba 'dis bri'o// 'od dpag tu med pa'i gnas su gzungs kyi khro bo rdo rje khu tshur gyi mtshan ma'i phyag rgya/ oM badzra kro d+he muSh+Ti ban+d+ha h+Ni zhes bya ba 'dis bri bar bya'o// de la rdo rje hUM mdzad la sogs pa rnam pa bzhi ni/ 'jig rten gsum las rnam par rgyal ba'i dkyil 'khor chen po las gsungs pa'i sngags dang phyag rgya rang rang gi rnam pa bzhi gzung bar bya'o// lhag ma rnams ni 'jig rten gsum las rnam par rgyal ba'i gzungs kyi dkyil 'khor du bshad pa yin no// de ltar ras dang rtsig pa dang nam mkha' la bris pa de thams cad kyis phyag rgya bzhi pa'i dkyil 'khor gyi dngos grub thams cad thob pa yin par shes par bya'o// 'jig rten gsum las rnam par rgyal ba'i dum bu las/ phyag rgya bzhi pa'i dkyil 'khor gyi bshad pa rdzogs so// // de ltar bar ma la dga' ba'i sems can thams cad rjes su gzung ba'i phyir/ phyag rgya bzhi pa'i dkyil 'khor gsungs nas/ da ni mdor bsdus pa la dga' ba'i sems can rjes su gzung bar bya ba'i phyir/ de nas yang byang chub sems dpa' sems dpa' chen po phyag na rdo rjes zhes bya ba la sogs pa 'jig rten gsum las rnam par rgyal ba'i phyag rgya gcig pa'i dkyil 'khor gsungs pa yin no// de nas zhes bya ba ni de ma thag pa ste/ dang por sbyor ba'i ting nge 'dzin gyi rjes thogs la zhes bya ba'i don to// de la 'jig rten gsum las rnam par rgyal ba'i dkyil 'khor chen por gsungs pa'i tshul gyis rdo rje hUM mdzad kyi rnal 'byor byas la/ de las bshad pa'i rnal 'byor chen po'i sgrub pa bya'o// de nas rdo rje hUM mdzad kyi phyag rgya chen po bcings te/ nam mkha'i phyogs su 'dug la/ sangs rgyas kyi zhing 'di dag thams cad a kA ro mu khaM sar+b+ba d+har+m+ma NAM Abya nut+pan+na twAta ces bya ba 'di yid kyis brjod pas nam mkha' dang mtshungs par bsgom par bya'o// de nas 'og tu yaM las rlung gi dkyil 'khor/ de'i steng du baM las chu/ de'i steng du suM las gser gyi sa gzhi/ yang de'i steng du yi ge baM las rgya mtsho chen po/ de'i dbus su hUM suM hUM zhes bya ba las ri'i rgyal po ri rab ste/ rin po che bzhi'i rang bzhin can zur bzhi pa rin po che du mas brgyan pa stong gsum pa'i sangs rgyas kyi zhing gi tshad dang mnyam par bsam par bya'o// oM badzra d-i D+ho me b+hab rak+Sha sar+b+baM swA hA zhes brjod pa dang / rdo rje bsdams pa brkyang ba sa la reg pas sna tshogs rdo rje'i rang bzhin du byin gyis brlab par bya'o// de nas rdo rje chen po'i ri rab kyi rtse mor yi ge hUM las rtse mo rdo rje dang / nor bu dang rin po che las byas pa'i khang bu brtsegs pa sprul la/ yang dag par bsrungs te/ khang bu brtsegs pa'i dbus su hUM ga hUM zhes bya bas glang po che'i gdan gnyis bskyed la/ de'i steng du yi ge as zla ba'i dkyil 'khor gnyis bskyed de/ 'jig rten gsum las rnam par rgyal ba'i phyag rgya bcings te/ hUM bzhi brjod nas/ 'jig rten gyi khams kyi rdul phra rab dang mnyam pa de bzhin gshegs pa thams cad kyi thugs las rdo rje hUM mdzad kyi gzugs 'jig rten gyi khams thams cad kyi rdul phra rab dang mnyam pa phyung nas/ 'jig rten gyi khams thams cad kyi rdul phra rab dang mnyam pa'i 'jig rten gyi khams thams cad na gnas pa'i byang chub sems dpa'i 'khor gyi dkyil 'khor dang bcas pa'i de bzhin gshegs pa thams cad rdo rje rigs kyi gzugs su byin gyis brlabs nas 'jig rten gsum las rnam par rgyal ba'i dkyil 'khor chen por gyur pa gang yin pa rnams dgug pa dang / gzhug pa dang / bcing ba dang / dbang du byas te rang gi dam tshig la bzhag nas/ rdo rje hUM mdzad kyi sku gcig tu gyur te/ de bzhin gshegs pa thams cad kyi thugs la zhugs so// de nas de bzhin gshegs pa thams cad kyi thugs la g.yon brkyang bas bzhugs pa yan lag thams cad las bskal pa'i me chen po'i 'od dang mnyam pa 'jig rten gyi khams thams cad kyi rdul phra rab dang mnyam pa'i rdo rje khro bo phyung nas yang bsdus te khang pa brtsegs pa'i dbus su sngar gyi glang po che'i gdan gyi steng du bzhugs so zhes bya ba 'di ni dang por sbyor ba'i ting nge 'dzin yin no// phyag na rdo rje ni bshad ma thag pa'i rdo rje hUM mdzad do// yang zhes bya ba ni phyag rgya bzhi pa'i dkyil 'khor la ltos pas na yang zhes bya ba smos so// 'di zhes bya ba ni blo la gnas pa'i rdo rje dam tshig gi khro bo 'di gsungs so zhes bya ba'o// rang ni bdag nyid de las skyes pa'o// dam tshig gi khro bo ni 'da' bar mi bya ba'i khro bo ste/ rang gi rdo rje dam tshig gi khro bo ni bcom ldan 'das rdo rje hUM mdzad de yi ge hUM las de skyed par byed pa'o// de gsungs pa ni bshad pa'o// 'di skad ston pa yin te/ ji skad du bshad pa'i glang po che'i gdan la 'dug nas/ bcom ldan 'das rdo rje hUM mdzad kyi rang gi thugs las rdo rje hUM mdzad sprul la/ yi ge hUM 'don cing mdun du bskyed de/ glang po che'i steng du shar phyogs su kha bltas te gzhag par bya'o zhes bya ba 'di ni rdo rje hUM mdzad kyi dkyil 'khor rgyal po mchog ces bya ba'i ting nge 'dzin gnyis pa yin no// 'dir yang rnal 'byor pas ting nge 'dzin yang de bzhin du rjes su sbyangs nas/ de nas bsdu ba byas te las kyi rgyal po mchog bsgom pa snga ma bzhin du shes par bya'o// 'jig rten gsum las rnam par rgyal ba'i dum bur gsungs pa'i dngos grub thams cad rdo rje hUM mdzad kyi phyag rgya gcig pa'i dkyil 'khor du bshad pa'i dam tshig dang dbang bskur ba thob pas bsgrub par bya'o zhes bstan pa'i phyir/ de nas zhes bya ba la sogs pa gsungs te/ de nas zhes bya ba ni skabs su bab pa'o// bcom ldan 'das rdo rje hUM mdzad dpa' bo gcig tu bshad ma thag pa'i dkyil 'khor ni 'di yin no// de nas zhes bya ba ni bshad ma thag pa'i ste sngon du bsnyen pa byas pa'i rjes thogs la zhes bya ba'i don to// de nas rgyu de'i phyir ro// gang gi phyir phyag rgya gcig pa'i dkyil 'khor du 'jug pa med na mdor bsdus pa la dga' ba'i don grub par mi 'gyur ba de'i phyir rab tu bshad par bya'o// gsang ba'i dkyil 'khor dam pa ste// zhes bya ba ni/ de la 'jig rten gsum las rnam par rgyal ba'i dum bu las gsungs pa'i dngos grub thams cad ni rdo rje hUM mdzad gcig pus dngos grub thams cad bsdus par gyur pa'i phyag rgya gcig pa'i dkyil 'khor ni gsang bas na sba ba ste/ bcom ldan 'das rdo rje hUM mdzad kyi phyag rgya gcig pa'i dkyil 'khor ro// gsang ba yang yin la/ dkyil 'khor yang yin pas na gsang ba'i dkyil 'khor te 'di ni dam pa'o// de'i don ni 'di skad ston pa yin te/ bshad ma thag pa'i tshul gyis bcom ldan 'das rdo rje hUM mdzad kyi ting nge 'dzin rnam pa gsum bsgoms pa nas brtsams te/ hUM zhes brjod pas phyag rgya gcig pa'i dkyil 'khor bsgoms te/ nyin re zhing thun bzhi'i sbyor bas zla ba gcig gam/ zla ba drug gam/ lo gcig gi bar du ji srid mngon sum du mthong bar gyur pa de srid kyi bar du bsgom par bya'o// de'i rjes la dkyil 'khor bri bar bya'o// rdo rje dbyings dang 'dra bas na// zhes bya ba ni sprul pa'i rdo rje hUM mdzad kyi dkyil 'khor dang 'dra'o// rdo rje hUM zhes bya ba ste// zhes bya ba ni 'di la rdo rje hUM zhes bya ba'i ming btags pa'o// dkyil 'khor chen po'i tshul du ni// dkyil 'khor thams cad bri bar bya// zhes bya ba ni 'jig rten gsum las rnam par rgyal ba'i dkyil 'khor chen po'i tshul gyis nye ba'i khyams bor nas/ de las bshad pa'i phyi rol gyi dkyil 'khor bri bar bya'o// de'i dbus su zhes bya ba ni dkyil 'khor gyi dbus su'o// ci zhig bya zhe na/ legs bri ba zhes bya ba smos te/ rdo rje hUM mdzad kyi rdo rje'o// gang la zhe na/ zla ba'i dkyil 'khor la'o zhes bya ba smos te/ glang po che'i steng gi zla ba'i dkyil 'khor ro// ci 'dra ba zhig ce na/ rdo rje hUM gi phyag rgya che// lag na 'dzin pa rdo rje bcas// zhes bya ba ni rdo rje dang bcas pa'i hUM mdzad kyi phyag rgya chen po can ni phyag rgya chen po ste/ 'jig rten gsum las rnam par rgyal ba'o// lag na 'dzin pa ni 'dzin pa ste/ phyag gis 'dzin pas na lag na 'dzin pa'o// rdo rje hUM mdzad kyi phyag rgya chen po rdo rje dang bcas pa phyag gis 'dzin pa gang yin pa de la de skad ces bya'o// brkyang bskum tshul du gnas pa dang // zhes bya ba ni bshad zin te/ kha dog gzugs ni ji bzhin bya// zhes bya ba ni/ ut+pal cher sngo 'tsher ba'i mdog // sangs rgyas phreng ba la sogs brgyan// mche ba cung zad phyung ba'i zhal// khro dang bcas pas 'dzum pa yi// zhal bzhi phyag ni brgyad pa ste// 'bar ba'i phreng ba 'khrigs pa'i mdog // g.yon pa'i zhabs kyi mthil gyis ni// dbang phyug chen po mnan par bya// g.yas pa'i zhabs kyis u ma yi// nu ma'i steng du gnon par bri// de'i snying po ni 'di yin te/ yang na zhal gcig phyag gnyis pa bri bar bya'o// de nas zhes bya ba ni skabs su bab pa'o// 'dir zhes bya ba ni bshad ma thag pa'i gsang ba'i dkyil 'khor ro// tsho ga thams cad rgyas par bya ste zhes bya ba ni/ 'jig rten gsum las rnam par rgyal ba'i dkyil 'khor chen por bshad pa'i tshul gyis slob dpon gyi las kyi cho ga rgyas pa dang / slob ma 'jug pa'i cho ga rgyas par byas nas zhes bya ba'i don to// rdo rje hUM mdzad kyi phyag rgya gcig pa'i dkyil 'khor du dbang bskur ba thob pa la dngos grub sgrub pa bstan par bya'o zhes bstan pa'i phyir// rdo rje hUM zhes bya ba gsang ba'i phyag rgya'i ye shes la bslab pa'o zhes bya ba smos so// rdo rje hUM zhes bya ba'i gsang ba ni phyag rgya gcig pa'i dkyil 'khor ro// de'i phyag rgya ni khro bo'i sor mos bsgrub pa'i phyag rgya'o// de'i ye shes bslab pa ni brjod cing bshad do zhes bya ba'i tha tshig go// dkyil 'khor 'dir ni zhugs nas kyang // zhes bya ba ni/ rang nyid rdo rje hUM mdzad kyi dkyil 'khor 'dir zhugs pa'o// 'jig rten gsum rgyal mdzub mo ni// bu gar bcug nas bsgrubs nas ni// zhes bya ba ni g.yon pa'i khro bo'i khu tshur gyi sdigs mdzub kyis sgrub pa'o// ji ltar sgrub ce na/ bu gar bcug nas zhes bya ba smos te/ g.yon pa'i khro bo'i mdzub mo g.yas pa'i khro bo'i khu tshur gyis byang chub mchog gi tshul du gzhag cing bsgrub par bya'o// de skad du yang // rig pa la gnas bsgrubs na ni// zhes gsungs so// las kun rab tu bsgrub par 'gyur// zhes bya ba ni 'jig rten gsum las rnam par rgyal ba la sogs pa las thams cad la thogs pa med par 'grub par 'gyur ro// 'di skad ston te/ rdo rje hUM mdzad kyi sbyor bas/ hUM badzra sa ma ya ki Ta zhes bya ba'i snying po brjod cing thun bzhi'i sbyor bas lo gcig gi bar du bsgoms la/ rang gi bya ba byas te/ de nas dkyil 'khor bris la 'jug par bya'o// mtshan thog thag bzlas shing // 'jig rten gsum las rnam par rgyal ba'i mdzub mos bsgrub par byas na des 'grub par 'gyur ro// de ltar dam tshig gi phyag rgya bsgrub pa bshad nas/ da ni phyag rgya chen po bsgrub pa gsungs pa ni/ de nas zhes bya ba la sogs pa'o// de nas zhes bya ba ni de'i rjes la zhes bya ba'i don to// rdo rje hUM zhes bya ba ni gsang ba'i phyag rgya ni phyag rgya chen po'o// de'i ye shes bslab par bya'o// dkyil 'khor legs par zhugs nas ni// zhes bya ba ni/ bcom ldan 'das rdo rje hUM mdzad kyi bshad ma thag pa'i phyag rgya gcig pa'i dkyil 'khor du rang nyid kyis bris la 'jug par bya'o// ji ltar 'jug ce na/ legs pa zhes bya ba bsgom par bya ste/ 'di skad ston pa yin te/ hUM badzra sa ma ya hUM zhes bya ba'i snying po sngar bshad pa'i tshul gyis bzlas pa bye ba byas la lo gcig tsam du snying po brjod cing sngar bshad pa'i tshul gyis bsgom pa bya ste/ rtags byung ba na dkyil 'khor bris la 'jug par bya'o// de nas hUM badzra sa ma ya hUM zhes brjod cing // rdo rje hUM mdzad kyi phyag rgya chen po bcings te/ mtshan thog thag rdo rje hUM mdzad du bdag nyid bsgoms la 'di tsam gyis phyag rgya chen po mchog gnas pa'o// de ltar gnas na rdo rje hUM zhes bya ba nas sgrub pa pos/ las rnams kun ni byed par 'gyur// zhes bya'o// de ltar dam tshig gi phyag rgya sgrub pa dang / phyag rgya chen po sgrub pa rig pa'i thabs gzhan bshad nas/ da ni 'jig rten gsum las rnam par rgyal ba'i dum bu las bshad pa'i dngos grub thams cad 'jig rten gsum las rnam par rgyal ba'i dkyil 'khor chen por bshad pa'i phyag rgya chen po bzhis ji lta ba bzhin du rang gi lha'i rnal 'byor byas nas/ phyag rgya gcig pa'i dkyil 'khor bsgrub par bya'o// 'jig rten gsum las rnam par rgyal ba'i dum bu las bshad pa'i dngos grub thams cad dkyil 'khor chen por bshad pa'i rdo rje hUM mdzad kyi rnal 'byor dang / de las bshad pa'i rnal 'byor chen po byas la/ de las bshad pa'i phyag rgya rnams kyis bcom ldan 'das rdo rje hUM mdzad de la rgyas btab nas bsgrub par bya'o zhes bstan pa'i phyir ro// de nas zhes bya ba la sogs pa gsungs te/ de nas zhes bya ba ni de ma thag pa ste ye shes bslab pa'i rjes thogs la zhes bya ba'i tha tshig go// phyag rgya bzhi bcing ba ji lta ba bzhin du bslabs te zhes pa ni/ ji ltar 'jig rten gsum las rnam par rgyal ba'i dkyil 'khor chen por mna' bsgag pa sngon du song ba'i bcom ldan 'das rdo rje hUM mdzad kyi phyag rgya chen po la sogs pa'i phyag rgya bzhi bslab cing bstan pa de bzhin du 'dir yang bstan par bya ba'i don to// de bzhin du dngos grub tu 'gyur ro zhes bya ba ni/ ji ltar 'jig rten gsum las rnam par rgyal ba la sogs pa'i dkyil 'khor rnams su dngos grub tu 'gyur ba de bzhin du 'dir yang 'gyur ro zhes bya ba'i don to// gang gi phyir dngos grub thams cad bsdus par gyur pa'i dkyil 'khor 'di yin no zhes dgongs pa'i phyir ro// dkyil 'khor du ji lta ba de bzhin du ras la sogs pa la bris pa dang / lugs ma la sogs pa'i gzugs thams cad la yang dngos grub 'di thun mong yin no zhes bya ba ni/ ji ltar sa la bris pa'i dkyil 'khor du thams cad 'grub par 'gyur ba de bzhin du ras dang rtsig pa la sogs pa la phyag rgya gcig pa'i dkyil 'khor bris na thams cad 'grub par 'gyur ro// lugs ma la sogs pa zhes bya ba ni/ gser la sogs pa'i rang bzhin rnams so// de ltar rdo rje'i rigs chen po'i dkyil 'khor bstan nas/ da ni bcom ldan 'das phyag na rdo rjes rtog pa'i rgyal po yun ring du gnas par bya ba'i phyir/ de bzhin gshegs pa thams cad bos te/ byin gyis brlabs par gsol ba 'debs pa'o// bcom ldan 'das de bzhin gshegs pa thams cad kyis/ bdag gi rigs 'di la byin gyis brlab tu gsol/ ji ltar yang rigs thams cad byin gyis brlabs pas/ sems can thams cad ji ltar dga' ba bzhin du bgyis kyang // dka' ba med cing brtul zhugs med par dngos grub thams cad thob par bgyi ba'i slad du'o zhes bya bas/ de ltar bcom ldan 'das phyag na rdo rjes gsol ba btab par 'gyur te/ de nas zhes bya ba ni/ de'i rjes thogs la yang bcom ldan 'das de bzhin gshegs pa thams cad gcig tu 'dus te zhes bya ba dang / yang gi sgra ni sngar bshad pa'i bsdu ba la ltos pa'o// 'jig rten gsum las rnam par rgyal ba'i rtog pa'i rgyal po byin gyis brlab pa'i phyir/ rdo rje sems dpa' khyod legs so zhes bka' stsal to// de bzhin gshegs pa thams cad kyi rdo rje ni/ bcom ldan 'das phyag na rdo rje'i thugs kar gnas pa'i rdo rje 'bar ba'o// de'i dam tshig ni rdo rje rin po che'i rigs thams cad las skyes pa ste/ de ston par byed pa'i dam tshig gi tshogs la yang de bzhin gshegs pa thams cad kyi don rdo rje dam tshig gi yang khyad par du gyur pas na rtog pa'i rgyal po'o// de'i phyir rtog pa'i rgyal po rdo rje chen po'i rigs kyi rtog pa'i rgyal po chen po rgyas pa rdzogs par zhes bya ba ni rdo rje chen po ni ji skad du bshad pa'i rdo rje 'bar ba de'i rigs las skyes pa'o// de'i rtog pa'i cho ga ni dkyil 'khor chen po la sogs pa ston par byed pa'i sgra'i tshogs so// don rgyas pa ni dkyil 'khor chen po las gsungs pa'i sgrub pa rgyas pa rdzogs so zhes bya ba ni rtsa ba'i rgyud kyi mdo'i rang bzhin mthar thug pa'o// de bzhin gshegs pa thams cad kyi ye shes de'i rjes su 'jug pa'i dam tshig gi rang bzhin phyag rgya bzhi'i bdag nyid la'ang dam tshig gi phyag rgya zhes brjod de/ 'di dag thams cad ni rdo rje'i rigs chen po'i khro bos khro ba 'dul ba'i phyir gsungs pa yin no// gdug pa ma rungs 'dul ba'i phyir// khro bo'i sprul par rab grags pa// blo ldan rdo rje sems dpa' yis// rtog pa'i rgyal po 'di gsungs so// lus can byang chub bsgrub pa'i phyir// dri ma med pa de nyid ni// snang byed dag pa 'di bshad las// bdag gis bsod nams gang bsags pa// de yis 'jig rten ma lus pa// sangs rgyas kun mkhyen kun dga' che// snying po bsam mi khyab chen gtso// rdo rje 'dzin chen rgyal gyur cig // rdo rje chen po'i rigs 'jig rten gsum las rnam par rgyal ba'i dum bu bshad pa de kho na nyid snang bar byed pa zhes bya ba rdzogs so// // de ltar khro bos khro ba spangs pa'i phyir rdo rje'i rigs bstan nas/ da ni khyab 'jug la sogs pas dang po rab tu dga' ba rtogs nas/ phyir mi ldog pa la gzhag cing dngos su bsgrubs nas/ phyi rol gyi rdo rje'i rigs la mos pa'i sems can rnams kyi don du/ 'jig rten gsum gyi dkyil 'khor chen po gsungs pa ni/ de nas yang bcom ldan 'das zhes bya ba la sogs pa gsungs te/ de nas zhes bya ba'i sgra ni de ma thag pa ste/ dang por sbyor ba'i rjes thogs nyid la'o// de la 'jig rten gsum las rnam par rgyal ba'i dkyil 'khor chen po las gsungs pa'i dang po sbyor ba'i ting nge 'dzin rdzogs par byas nas/ rdo rje hUM mdzad dang / rin chen hUM mdzad dang / chos kyi hUM mdzad dang / las kyi hUM mdzad sprul nas/ 'jig rten pa'i 'khor lo thams cad 'dod pa'i rgyal pos bkug nas/ ji lta ba bzhin du rang gi bka' bsgo ba la nges par sbyar bar bya'o zhes bya ba 'di tsam ni dang po sbyor ba'i ting nge 'dzin te/ 'jig rten gyi khams thams cad kyi rdul phra rab dang mnyam pa'i rnam par snang mdzad dang / mi bskyod pa la sogs pa'i de bzhin gshegs pa thams cad slar yang gcig tu 'dus pa'o// yang gi sgra ni rdo rje chen po'i rigs byin gyis brlab pa'i phyir/ 'dus pa la ltos pa'i phyir ro// mkhyen bzhin du zhes bya ba ni/ kho bo cag gi bkas dbang phyug chen po'i lus zhabs kyi 'og nas nges par bstan par bya'o zhes bstan par bya ba'i phyir/ byang chub sems dpa' chen po phyag na rdo rje la 'di skad ces bka' stsal to// ci zhig bka' stsal zhe na/ de nas yang bcom ldan 'das de bzhin gshegs pa thams cad kyi bka' nyon la/ dbang phyug chen po'i lus 'di khyod kyi rkang pa'i 'og nas gtang bar byos zhes gsungs so// de nas bcom ldan 'das phyag na rdo rjes/ de bzhin gshegs pa thams cad la 'di skad ces gsol to// bdag ni bcom ldan 'das kyis ma rungs pa thams cad 'dul ba'i khro bor dbang bskur nas/ de bdag gis bkum lags na/ ji ltar bdag gis de gtang bar bgyi zhes bya ba ni/ rgyu ci'i phyir de bzhin gshegs pa thams cad kyis bka' stsal par mdzad snyam du bsams pa'o// 'di skad ston pa yin te/ de bzhin gshegs pa thams cad kyis bka' stsal pas bdag gis de bkum lags na/ de las de bzhin gshegs pas ji lta ba bzhin de gso ba mdzad pa lags pa de lta na/ de phyis gtang bar bya'o// de nas de bzhin gshegs pa thams cad kyis/ phyag na rdo rje'i bka' 'di gsan nas/ shi ba'i rnam par shes pa dgug pa'i snying po 'di thugs las phyung ngo zhes sbyar ro// de la shi ba ni thams cad nas thams cad du shi 'phos pa'o// de'i rnam par shes pa dgug pa ni/ 'jig rten gyi khams thal bas khebs pa na/ thal ba'i dbang po'i dbyangs zhes bya ba de bzhin gshegs pa'i gsang ba'i lcags kyus bkug nas lha chen po la bcug go// lha chen po brgyal ba bslang ba tsam ni ma yin gyi/ gang gi phyir nges par brgyal ba yongs su dag par bya ba'i phyir/ bcom ldan 'das rnam par snang mdzad kyi bka' dang / rdo rje'i tshig dang phyag rgya ji lta bas brgyal ba las bslangs nas/ bcom ldan 'das rdo rje hUM mdzad kyi zhabs kyi gnon pa de dag de la zhabs kyi mthil gyis reg pa'i mthus gzungs dang ting nge 'dzin gyi sgo la sogs pa bsam gyis mi khyab pa skyes nas/ ting nge 'dzin gyi mthus snga ma'i lus de yongs su btang ste/ thal bas khebs pa'i 'jig rten gyi khams su lha chen po srid pa tha ma'i byang chub sems dpa'i lus su bdag nyid du gyur nas mngon par rdzogs par sangs rgyas par gyur to// de nas lha chen po'i lus de thams cad nas thams cad du rnam par shes pa med pa la sogs par gyur to zhes bya'o// gal te la la dag brgyal ba de dang des rang nyid sangs rgyas pa lta bur snang bar mthong zhes 'chad de/ bshad pa 'di ni gzhung gi don ma yin no// gsang ba'i lcags kyu bsdams byas te// zhes bya ba ni rdo rje bsdams pa nang du bcings pa la mdzub mo gnyis brkyang ba cung zad bskum nas lcags kyu ltar byas pa 'di ni gsang ba'i lcags kyu ste/ 'jig rten gsum las rnam par rgyal ba'i gzungs kyi dkyil 'khor gyi rdo rje rgyal po'i gnas su bstan zin to// de dag brtan par byas la/ tha ma mnyam du brkyang byas la// zhes bya ba ni mthe'u chung gnyis khab ltar brkyang ba'o// shi ba'i mgo bor bzhag na ni// srog ni phyir yang thob par 'gyur// zhes bya ba ni 'dis ni thun mong bar gyur pa'i ngo bo 'di bshad pa yin no// e ma'o zhes bya ba ni ngo mtshar ba ste/ sangs rgyas thams cad kyi sangs rgyas kyi ye shes bla na med pa'o// 'dir ci zhig ngo mtshar che zhe na/ gang gi phyir ni shi ba'i lus 'di yang 'tsho ba'i khams su gyur pa yin no zhes smos te rnam par shes pa dang bcas par 'gyur ba'o// rdo rje khro bo mdzub legs pa// zhes bya ba ni rdo rje khro bo'i mdzub mo gnyis bkan te/ zur sprad nas sbyar te de'i rtse mo bsgyur bar byas nas/ 'og nas bslang ste 'byin pa'i phyag rgya'o// de ltar zhabs kyi 'og nas bton pa'i phyag rgyas rang gi zhabs kyi 'og nas bton te/ rdo rje bslang ba'i phyag rgyas bslang bar bya'o zhes shes par bya'o// de bzhin gshegs pa des zhes bya ba ni thal ba'i dbang po'i dbyangs des sos par byin gyis brlabs te/ sprul pa'i lus rnam par shes pa dang bcas pa brtan par mdzad do// rang nyid kyi rgyal tshab tu bcug go zhes bya ba ni nyon mongs pa dang bcas pa'i 'jig rten gyi khams kyi bdag po bcom ldan 'das rdo rje hUM mdzad mi mjed kyi 'jig rten gyi khams kyi rgyal po'i lha chen po rgyal tshab tu'o// lha chen po de thal ba'i dbang po'i dbyangs zhes bya ba rang nyid kyi rgyal tshab tu bcug pa ni des de gzhag pa'o// gang du zhe na mi mjed kyi 'jig rten gyi khams 'di nyid du'o// ci'i don du zhe na sems can gyi don du'o// ma rungs pa thams cad 'dul ba'i phyir zhes bya ba ni/ 'jigs byed kyi gzugs can gyis gdug pa'i sems can thams cad 'dul ba la rab tu gzhag pa'o// de nas zhes bya ba'i sgra ni de ma thag pa'o// dbang phyug chen po'i lus rgyal tshab tu bcug pa'i rjes thogs la'o// de nas ni de'i phyir te/ gang gi phyir bcom ldan 'das phyag na rdo rje'i zhabs kyi mthil gyis dbang phyug chen po mnan pa'i phyir ro// zhabs kyi mthil zhes bya ba ni thugs la dgongs nas so// zla ba'i zhabs kyis zhes bya ba ni/ kun nas bzang po'i zla ba'i gzugs kyi byang chub sems de'i zhabs kyi 'od zer gyi tshogs kyi snang ba can gyi rig pa ni zla ba'i zhabs zhes bya'o// 'di nyid bstan pa ni de bzhin gshegs pa thams cad kyi byang chub sems kyi phyag rgya ni/ de bzhin gshegs pa thams cad kyi byang chub kyi sems chen po kun du bzang po ste/ de gsal bar byed pa'i phyag rgya nges par 'byung ba'o// rdo rje bcing ba dam byas te// zhes bya ba ni rdo rje dbyings su gsungs pa'i rdo rje bsdams pa bcings la/ mthe bo dang mthe'u chung gnyis legs par brkyang nas dbang phyug chen po'i mgo bo'i rna ba g.yon pa'i steng du gzhag pa ni zla ba ri mo'i phyag rgya'o// zla ba'i bla ma de bzhin gshegs pa zhes bya ba ni byang chub kyi sems chen po zla ba'i gzugs can gyi bla ma ni/ gzhan las khyad par du gyur pas zla ba'i bla ma de bzhin gshegs pa byang chub kyi sems chen po rnam par snang mdzad chen po'o// phyag na rdo rje'i zhabs kyis mnan pas zla ba phyed pa'i dbang bskur bar gyur nas/ dbang phyug chen po'i mgo bo'i rna ba g.yon pa'i steng du zhabs kyis bzhag pas dbang phyug chen po byang chub kyi sems chen po rtogs nas/ dri ma med pa'i sems su gyur te/ de nas de bzhin gshegs pa thal pa'i dbang po'i dbyangs zhes bya bar bdag nyid skyes so zhes bstan par bya ba'i phyir/ gang gi phyir bskal pa chen po'i bar du bcom ldan 'das rdo rje hUM mdzad kyi zhabs kyis mnan cing gzhag pa dang dbang du bya ba'i don bstan pa yin no// dbang phyug chen po de yang bcom ldan 'das rdo rje hUM mdzad kyi zhabs kyis reg pas bla na med pa'i bde ba dang yid bde ba thob ste/ bla na med pa'i gzungs dang rnam par thar pa'i sgo dang / pha rol tu phyin pa rtogs par mdzad do// de nas zhabs kyi 'og tu 'chi 'phos nas 'jig rten gyi khams thal bas khebs par srid pa tha ma pa'i byang chub sems dpar gyur nas/ de nas mngon par sangs rgyas so// la la dag der skyes pa ni sems kyi snang ba tsam yin no snyam na/ de yang rigs pa ma yin te/ gsungs pa med pa'i phyir ro// de ltar bshad pa yin na/ de bzhin gshegs pa'i mthu chen po dang 'gal bar 'gyur ro// kho bo cag de bzhin gshegs pa mthong ba'i skal ba dang mi ldan pa yang de bzhin gshegs pa'i sngags la gus pas tshe 'di las sangs rgyas nyid rnyed pa dang / rdo rje 'dzin pa nyid thob par 'gyur ba na dbang phyug chen po rgyal tshab tu gyur pas thob par mi 'gyur ro zhes bya ba'i rigs pa dang yang 'gal ba yin no// de nas zhes bya ba ni dbang bskur ba'i rjes thogs la'o// lag tu rdo rje mdung rtse byin nas zhes bya ba ni/ dbang phyug chen po'i lag pa g.yon pa der/ de bzhin gshegs pa thams cad kyi phyag g.yas pas rdo rje mdung rtse byin nas/ rdo rje rig pa dam po zhes ming gi dbang bskur ba byin no// e ma'o zhes bya ba ni ngo mtshar ba'o// ci zhig ngo mtshar zhe na/ zhabs mchog gis ni gang reg pa// sangs rgyas nyid du grub pa thob// ces bya ba smos te/ bdag ni ngo mtshar che ba'o// 'di skad ston pa yin te/ rkang pas mnan cing tshar gcad pa rnams khro ba dang khon skyes pas ngan song du 'gro bar 'gyur la/ 'dir ni bcom ldan 'das phyag na rdo rje zhabs kyi mchog gis bdag la reg pas byang chub rtogs pa'i rgyur gyur pas na tshar gcad pa ni ma yin no// gang gi phyir bdag gis sangs rgyas nyid thob par gyur pa 'di la gdul bya rnams kyi zhabs kyis mnan cing tshar gcad par mthong ba ni ngo mtshar ba'o// de'i phyir rdo rje khro bo'i ting nge 'dzin de las langs nas zhes bya ba ni rdo rje hUM mdzad kyi ting nge 'dzin las bzhengs nas rdo rje sems dpa'i gzugs kyis gnas so zhes bya ba'i don to// gang gi phyir rdo rje sems dpa' nyid 'dir de bzhin gshegs pa'i 'khor los sgyur ba'i rdo rje hUM mdzad du gyur pa yin gyi/ lcang lo can na gnas pa'i sa bcu'i dbang phyug ni ma yin no// ci'i phyir ting nge 'dzin de las langs she na/ nyon mongs pa gzhan gyi dbang du ma gyur pa'i mnyam par bzhag pas de gnas dang gnas ma yin pa mkhyen cing ji lta ba bzhin du gyur pa la gzhug par bya zhes bstan pa'i don du dgongs pa yod pas na bzhengs pa yin no// de rnams zhes bya ba la sogs pa ni gnang pa nod pa dang gnas kyi nges pa'i don du de ltar gsol ba 'debs par byed pa yin no// oM satwa uSh+NI Sha phaT ces bya ba'i snying po 'dis bcom ldan 'das rnam par snang mdzad kyis de la bka' stsal nas srung bar byed pa yin no// de'i don ni 'di skad ston pa yin te/ gsang sngags kyi sgo'i spyad pa spyod par 'dod pa rnams kyis nyon mongs pa dang / nye ba'i nyon mongs pa spang bar bya ba'i phyir/ bdag nyid srung ba byas la 'jig rten pa'i 'khor lo thams cad la bka' bsgo ba bya'o// de lta ma yin na 'jig rten pa'i 'khor lo de dag 'tshe bar byed par 'gyur ro// de nas 'di bshad ma thag tu zhes bya ba ni de ma thag kho nar 'jig rten gyi khams thams cad kyi rdul phra rab dang mnyam pa'i rnam par snang mdzad la sogs pa de bzhin gshegs pa'i gtsug tor rnams las dngos su'o// bcom ldan 'das phyag na rdo rje de nyid ni de bzhin gshegs pa thams cad kyi thugs la gnas pa'i rdo rje 'dzin pa chen po'o// kha dog du ma'i 'od zer du 'gyur te// zhes bya ba ni sngon po dang / ser po dang / dmar po dang / ljang gu dang dkar po'i kha dog gi 'od zer du gyur nas/ de bzhin gshegs pa thams cad kyi ji skad bshad pa'i gtsug tor nas byung nas/ 'jig rten gyi khams thams cad snang bar byas nas yang // bcom ldan 'das phyag na rdo rje'i gtsug gi mtshams kyi skyes bu chen po'i mtshan gyi ngo bor gyur te gnas so// de nas gzi brjid kyi phung po de las zhes bya ba ni bcom ldan 'das rdo rje sems dpa'i gtsug tor ro// de bzhin gshegs pa thams cad kyi gtsug tor nas 'di byung ngo zhes bya ba ni nges par phyung ba'o// yang 'di skad ston pa yin te/ sems dpa'i gtsug tor gyis bdag nyid srung ba byas la/ yang 'bar ba'i 'khor lo'i phyag gis gtsug tor gzi brjid kyi phung po bsgrubs la gzhag par bya ste phyis 'jig rten pa'i 'khor lo la bka' bsgo ba bya'o// de ltar rdo rje sems dpas gtsug tor dang gzi brjid phung po'i phyag rgya dang sngags dag gis bdag nyid srung ba byas nas/ da ni de nas byang chub sems dpa' chen po phyag na rdo rjes rang gi rig pa dam pa 'di gsungs so zhes bya ba nas/ oM badzra sa ma ya karma sa d+ha ya kr-ita/ 'di zhes bya ba'i bar du 'jig rten pa'i 'khor lo'i dkyil 'khor chen po'i lha rnams sprul pa bshad pa yin no// de nas bcom ldan 'das de bzhin gshegs pa thams cad ces bya ba nas/ sa da kr-ita ces bya ba'i bar du 'jig rten gsum gyi 'khor lo chen po'i dkyil 'khor rgyal po mchog ces bya ba'i ting nge 'dzin gnyis pa bstan pa yin na// de nas bsdu ba byas la byin gyis brlabs pa nas brtsams pa ni/ 'jig rten gsum gyi 'khor lo chen po'i las kyi mchog ces bya ba'i ting nge 'dzin gsum pa ni rdo rje dbyings kyi dkyil 'khor chen por bshad pa'i tshul du 'dir yang shes par bya'o// 'jig rten pa'i 'khor lo'i dkyil 'khor chen por dam tshig dang dbang bskur ba thob pas de las bshad pa'i dngos grub rnams bsgrub par bya'o zhes bstan pa'i phyir ro// de nas bcom ldan 'das phyag na rdo rje zhes bya ba la sogs pas slob dpon gyi las kyi cho ga dang slob ma 'jug pa'i cho ga rgyas pa gsungs pa yin no// de nas zhes bya ba ni skabs su bab pa ste/ rdo rje'i rigs thams cad ni 'jig rten dang 'jig rten las 'das pa rnams so// de dag gi dkyil 'khor ni 'jig rten gsum gyi 'khor lo phyag rgya chen po'i gtso bor gyur pa 'di bstan pa'o// de nas zhes bya ba ni de ma thag pa ste/ 'jig rten gsum gyi dkyil 'khor chen po bsgom pa'i mtshan ma thob pa de'i rjes thogs nyid la'o// de nas ni rgyu de'i phyir zhes bya ba'i don to// gang gi phyir 'jig rten gsum gyi 'khor lo'i dkyil 'khor chen por 'jug pa med na des 'dul pa'i sems can gyi khams rnams de las bshad pa'i dngos grub tu mi 'gyur ba de'i phyir rab tu bshad par bya'o// dkyil 'khor chen po dam pa ste// chos kyi 'khor lo 'dra ba ni// dkyil 'khor thams cad srad bu bre// zhes bya ba ni zlum por ro// dkyil 'khor gyi dbus su yang // seng ldeng phur bu btab nas ni// zhes bya ba la sogs pa ni mkhas pas so// oM badzra kI li kI la ya sar+b+ba bag+h+nIM ban+d+ha baM hUM phaT ces bya ba ni/ sngags 'dis steng rdo rje rtse lnga pa lta bu 'og rdo rje rtse gcig pa lta bu seng ldeng gi phur bu la brgya rtsa brgyad bzlas te/ dkyil 'khor gyi dbus su gdab par bya'o// tshon sna lnga'i skud pa phur bu la nyis ldab tu byas la btags te/ dkyil 'khor thams cad kyi srad bu bre bar bya'o// srad bu bzhi dang ldan pa dang / zhes bya ba ni 'khor lo byas nas phyogs dang mtshams kyi thig gdab par bya'o// de yi phyi rol byung nas ni// zhes bya ba ni/ phyi rol gyi rim pa la thig skud nyis 'gyur du bya'o// dkyil 'khor gsum pa la thig skud sum 'gyur gyis thig gdab par bya'o// phyogs mtshams 'khor lo'i rtsibs tshul du// grwa yi ri mo srad bu bre// zhes bya ba ni mtshams rnams su ri mo bzhi rdo rje rtse gcig pa lta bu bya'o// 'di skad ston pa yin te/ dkyil 'khor nyis 'gyur gyi tshad las lhag pa'i tshon sna lnga'i srad bu seng ldeng gi phur pa la btags te/ gal te dkyil 'khor thams cad la khru bcu gnyis kyi tshad yod na de las khru de'i tshad kyi thig skud kyis dbus ma'i thig gdab par bya'o// gnyis pa la khru bzhi'i tshad dang / gsum pa la khru drug gi tshad dang / de ltar dkyil 'khor cha mnyam pa'i rim pa gsum la rim pa re re zhing sgo bzhi bzhi yod par thig gdab par bya'o// de nas khro bo'i lta bas snga ma bzhin du sgo rnams phye la/ de nas srad bu bres pa der dag pa'i tshon gyis dgang bar bya zhes bya ba ni/ 'jig rten gsum las rnam par rgyal ba'i 'khor lo'i dkyil 'khor chen por bshad ma thag pa'i cho gas thig gdab par bya ste/ oM badzra rA ga sa ma ya hUM zhes bya ba 'jig rten gsum las rnam par rgyal ba'i dkyil 'khor chen por bshad pa'i tshon gyi phyag rgya dang bcas pas dkar po la sogs pa kha dog re re zhing sngags lan bdun bzlas pa byas nas kha dog rnam pa lngas dgang bar bya'o// thog mar ji ltar brtsam par bya ba yin zhe na// g.yon pa'i rdo rje khu tshur ches// cho ga bzhin du gzung bar bya// dang po bris nas zhes bya ba ni/ thog mar g.yon pa'i rdo rje khu tshur gyis tshon rtsi blangs la bri bar bya'o// phyis ci bde ba zhes bya ba ni/ tshon rtsi'i las byed pa na'o// de nas rdo rje slob dpon ni/ mnyam par bzhag la dbus 'dug nas// zhes bya ba ni/ de la de nas zhes bya ba ni/ tshon sna lngas so so zhing yang dkyil 'khor bri ba ni/ rnam par snang mdzad la sogs pa nas/ rdo rje 'bebs pa'i bar gyi gnas rnams su bri bar bya'o// snga ma bzhin du khro bo ti rIn+ti ri'i phyag rgyas zhugs te/ dkyil 'khor gyi sgo thams cad dbye bar bya ba ni/ oM badzrod+g+ha Ta sa ma ya pra be sha shI g+h+ri sma ra badzra sa ma ya hUM phaT/ ces brjod pas sngar bshad pa'i phyag rgyas dkyil 'khor gyi sgo rnams dbye bar bya'o// de ltar nye bar mtshon pa'i tshig bstan nas da ni rnam par snang mdzad la sogs pa ji lta ba de bzhin du bri bar bya'o zhes rnam par 'grel pa ni/ gser ram yang na dngul yang rung // zhes bya ba la sogs pa ni/ de la dkyil 'khor gyi dbus na gnas pa'i phur bu hUM bzhi brjod cing bton la/ de'i khung bu dri zhim po dang bcas pa'i tshon sna lngas bkang la/ 'jig rten gsum las rnam par rgyal ba'i dkyil 'khor chen po las bshad pa'i sku mdog dang dbyibs kyis bcom ldan 'das rnam par snang mdzad dkyil 'khor gyi dbus su gzhag par bya'o// oM sarba bid ces brjod do// rdo rje hUM mdzad la sogs pa yang 'jig rten gsum las rnam par rgyal ba'i dkyil 'khor chen po las bshad pa'i tshul gyis/ bcom ldan 'das kyi shar phyogs la sogs par bri bar bya ste/ oM suM b+ha ni suM b+ha hUM/ gr-i h+Na gr-i h+Na hUM/ gr-i h+NA pa ya gr-i h+NA pa ya hUM/ A na ya ho b+ha ga nA na badzra hUM phaT/ ces bya ba la sogs pa ni snying po'o// bcom ldan 'das rdo rje hUM mdzad kyi zhabs drung du dbang phyug chen po dang / u ma yang snga ma bzhin bri bar bya'o// 'jug gam phyir ni 'byung ba na// zhes bya ba la sogs pa ni/ srad bu 'og tu bdag nyid 'dzul bar yid kyis bsams la bya'o// 'jug gam phyir ni 'byung ba na// zhes bya ba 'dis rdo rje shugs bshad pa yin no// dkyil 'khor gnyis par de bzhin du// zhes bya ba ni/ dbus kyi snying po'i dkyil 'khor la ltos nas rim pa gnyis pa'i dkyil 'khor du 'gyur ro// de'i shar phyogs kyi rim pa la sgyu ma rdo rje dang / rdo rje dril bu dang / thub pa rdo rje dang / rdo rje mtshon cha rnams sngar bshad pa'i mtshan nyid du bri bar bya'o// lho phyogs su khro bo rdo rje 'khyil pa dang / rdo rje 'od dang / rdo rje dbyig pa dang / rdo rje ser skya rnams so// dkyil 'khor 'di'i shar phyogs kyi sgor tshogs kyi bdag po rdo rje glang sna/ lho'i sgor rdo rje phreng ba/ nub kyi sgor rdo rje dbang // byang gi sgor rdo rje rgyal ba/ yang dkyil 'khor 'di'i nub phyogs su pho nya rdo rje gtun shing // rdo rje rlung // rdo rje me/ rdo rje 'jigs pa rnams sngar bshad pa'i mtshan nyid kyis bri bar bya'o// byang phyogs su bran rdo rje mche ba/ rdo rje dus/ rdo rje bgegs kyi gtso bo/ klu rdo rje rnams bri bar bya'o// rdo rje shugs kyis brgal nas ni// phyi rol dkyil 'khor gzhag pa ni// ltag 'og rim pa ji bzhin du// ma mo thams cad bri bar bya// zhes bya ba ni/ de la dbus kyi snying po'i dkyil 'khor la ltos nas/ dkyil 'khor gsum pa ni thams cad kyi phyi rol te/ de la gnas pa lha mo dka' bzlog ma la sogs pa ma mo thams cad bri bar bya'o// de la shar phyogs kyi rim pa la dka' bzlog ma dang / rdo rje gser dang / rdo rje gzhon nu ma dang / rdo rje 'jo ma dang / rdo rje zhi ba ma dang / rdo rje khu tshur gyi ming can bri bar bya'o// lho phyogs su 'jigs ma dang / rdo rje bdud rtsi ma dang / rdo rje mdangs ma dang / rdo rje zab mo dang / rdo rje dbyig mchog ma dang / rdo rje rked bcings ma'o// nub phyogs su dpa' mo dang / rdo rje pho nya mo dang / rdo rje shugs can ma dang / rdo rje bgo ba mo dang / rdo rje 'bar ma dang / rdo rje 'khyor ma'o// byang phyogs su dbyangs can ma dang / rdo rje kha dang / rdo rje dus dang / rdo rje dbang mo dang / rdo rje rul pa mo dang / rdo rje chu srin mo bri bar bya'o// 'jig rten pa de dag thams cad 'jig rten gsum las rnam par rgyal ba'i dkyil 'khor chen por mtshan nyid bshad zin pas yang bshad par mi bya'o// 'jig rten pa'i 'khor lo'i las kyi dkyil 'khor las gsungs pa'i rig pas ma mo rnams bri bar bya'o// de'i phyi dang nang gi sgo rnams su khro bo rdo rje lcags kyu la sogs pa sgo skyong ba rnams bri bar bya ste/ rdo rje'i sgo ni thams cad du// sgo ba rnams kyang de nyid do// zhes bya ba smos te/ de nas rab tu bshad bya ba// cho ga rgyas pa ji bzhin pa'i// zhes bya ba ni bris pa'i rjes thogs la bum pa la sogs pas mchod par byas nas/ legs par khrus byas la rdo rje gnod sbyin gyi sngags bzlas nas stod g.yogs dang / smad g.yogs dang gtsug tor bcings la/ rgyan thams cad kyis brgyan te/ rdo rje hUM mdzad kyi rnal 'byor dang rnal 'byor chen po bya'o// de nas ji lta ba'i rdo rje gzungs kyi phyag rgyas 'jig rten pa'i 'khor lo'i dkyil 'khor chen por zhugs te/ bya ba thams cad bya'o zhes bya ba de ji lta ba'i cho ga rgyas pa'o// de nas zhes bya ba ni de ma thag pa ste/ rang gi cho ga thams cad rjes su spyad la dkyil 'khor rdo rjes bsgrubs te/ bsdu ba byas la rdo rje hUM mdzad du bsgoms nas snga ma bzhin du mtshan brgya rtsa brgyad pas bstod pa'i rjes thogs la/ dgug pa la sogs pa'i las bya ste zhes bya ba ni/ de la dgug pa'i las ni khro bo rdo rje lcags kyu'i las kyi phyag rgya 'jig rten pa'i 'khor lor bshad pa de'i snying pos rang rang gi sgo la mngon du phyogs par lha rnams bkug cing gzhag pa dang / zhags pa la sogs pa lhag ma rnams kyis gzhug pa dang / bcing ba dang / dbang du byas la/ rdo rje gnod sbyin gyi dam tshig gi phyag rgyas bgegs bskrad pa la sogs pa byas nas/ rdo rje khu tshur gyis sgo bcad de rdo rje go chas srung ba rnams yang dag par bsrungs la/ rdo rje hUM mdzad kyis dkyil 'khor gyi lha rnams la mchod yon phul nas phyag rgya bzhis rgyas gdab pa la sogs pa cho ga thams cad byed pa ni 'dir sogs pa'i sgra'i don yin no// dgug pa la sogs pa'i las gang yin pa de ni dgug pa la sogs pa de byed pa'o// rdo rje slob dpon nyid khro bo ti rA n+ti ri'i phyag rgya bcings te zhes bya ba la sogs pa go sla'o// rdo rje dam tshig gi ye shes// zhes bya ba ni rnam par snang mdzad dang rdo rje hUM mdzad la sogs pa nas ma mo rnams kyi bar du dkyil 'khor gyi phyag rgya la sogs pa ni rdo rje dam tshig gi ye shes so// de bskyed par bya zhes bya ba ni/ de bas na khyed kyis su la yang ma smra shig // gang gi phyir dam tshig mi shes pa la brjod pa 'dis sems can dmyal bar ltung ba dang / dus ma yin par 'chi bar 'gyur ba de'i phyir/ khyod kyis dam tshig mi shes pa su la 'ang ma smra shig ces bya'o// lhag ma ni go sla'o// mthe chung mthe bo sbrel ba dang // lag gnyis bla dang 'og tu btang // zhes bya ba ni lag pa g.yon pa kha thur du bstan la mdun du thad kar brkyang ste/ de'i steng du lag pa g.yas pa de bzhin du brkyang ste bkan nas/ g.yon pa'i mthe'u chung gis g.yas pa'i mthe bo dang g.yas pa'i mthe bos g.yon pa'i mthe'u chung dang lu gu rgyud ltar sbrel ba yang g.yas pa'i mthe'u chung gis g.yon pa'i mthe bo dang / g.yon pa'i mthe bos g.yas pa'i mthe'u chung lu gu rgyud ltar sbrel bar byas nas/ lhag ma sor mo gsum pa rdo rje rtse mo gsum pa ltar byas pa 'di ni rdo rje 'chang ba'i'o// de nas zhes bya ba ni/ dkyil 'khor bstan pa'i rjes thogs la// zhes bya ba'i don to// gnas skabs 'dir dbang bskur ba mi srid pas/ phyi rol gyi bum pa'i dbang bskur ba gang yin pa de yang rdo rje 'dzin pa'i phyag rgya sngon du 'gro ba yin gyi phyi nas ni ma yin pas so// de bas na gdong g.yogs bcings pa'i rjes thogs la 'jug par byed pa yin pa'i phyir ro// de la thog mar re zhig slob ma dkyil 'khor du 'jug pa na/ slob dpon la 'di skad ces brjod par bya'o// dga' chen khyod bdag ston pa bas// slob dpon khyod ni dgongs su gsol// byang chub chen po'i tshul bstan pa// mgon po chen po bdag 'tshal lo// dam tshig dag kyang bdag la stsol// sdom pa dag kyang bdag la stsol// sangs rgyas chos dang dge 'dun te// skyabs gsum po yang bdag la stsol// thar pa chen po'i grong mchog tu// mgon po bdag ni gzhug par mdzod// ces brjod du bcug la/ de'i rjes thogs la gsol ba 'debs pa de rnams byang chub tu sems bskyed pa dang / gsum la skyabs su 'gro ba byin la/ gdong g.yogs bcing ba byas nas/ de nas gzhug pa byas te/ oM pra be sha ya badzra pra be sha ya zhes bya ba la sogs pa'i snying po 'dis kyang zhugs so// de nas snying po 'dis me tog gtor ro zhes bya ba ni/ oM pra tIts+tsha a d+hi tiSh+Tha badzra ho/ de nas phreng ba bcing ba byas te/ oM pra ti gr-i h+Na dang i maM satwa ma hA ba la zhes bya ba ni/ de nas gdong g.yogs bcings pa ji lta ba bzhin du bcings pa de bzhin du bkrol nas/ rdo rje lcags kyu nas brtsams nas rnam par snang mdzad kyi bar du/ dkyil 'khor rim pa bzhin du bstan te/ lha gang yin pa de ni de la mi bstan te zhes bya ba ni/ lha rnams kyi rang bzhin ci zhig yin zhe na/ lha rnams kyi de kho na nyid bstan par mi bya'o// rdo rje lcags kyu nas brtsams nas/ rnam par snang mdzad kyi bar du gzugs brnyan tsam zhig bstan par bya'o// de ci'i phyir zhe na zhes bya ba ni de'i phyir/ gzugs brnyan tsam zhig ston la/ lha rnams kyi de kho na nyid mi ston zhe na/ sems can log par lta ba dag kyang yod de zhes bya ba la sogs pa smos te/ gang gi phyir de dag kyang yod de zhes bya ba ni/ yang dag par bdog pa'o// sems can ji lta bu zhig ce na/ log par lta ba can no// gang zhig dad pa med pa la bcom ldan 'das rdo rje hUM mdzad kyis/ oM suM b+ha ni suM b+ha d+hUM/ gr-i h+Na gr-i h+Na hUM/ gr-i h+NA pa ya gr-i h+NA pa ya hUM/ A na ya ho b+ha ga bA na badzra hUM phaT/ ces brjod pas de bzhin gshegs pa thams cad kyi thugs las byung nas/ 'jig rten gyi khams rab 'byam sprin rgya mtsho thams cad kyi de bzhin gshegs pa thams cad byang chub sems dpa'i 'khor gyi dkyil 'khor dang bcas pa ji snyed pa byin gyis brlabs te bkug nas 'jig rten gsum las rnam par rgyal ba'i 'khor lo'i dkyil 'khor chen por gzhug pa dang / dam tshig gis bcing ba dang / rang gi ye shes la nges par sbyor ba zhes bya ba des so sor spong bar 'gyur ba'i 'jig rten pas/ rdo rje hUM mdzad la sogs pa'i lha rnams kyi de kho na nyid bstan par mi bya bas so// da ni spong ba de dag 'dir bstan par bya'o// gang dag ji ltar sangs rgyas bcom ldan 'das rnams kyi ye shes gdon mi za ba zhes bya ba la sogs pa ni/ de ltar khas blangs par gyur pa ci zhig spong zhe na/ gdon mi za bar yod pa'i sangs rgyas bcom ldan 'das rnams kyi ye shes su mi 'gyur te/ gzhan gyi dbang du gyur pa'i phyir ro// ji ltar yin zhe na/ ji ltar de bzhin gshegs pa'i rigs su phyag na rdo rjes dbang bskur ba zhes bya ba smos te/ ji ltar khyed kyis 'di ltar bcom ldan 'das rdo rje hUM mdzad de bzhin gshegs pas byin gyis brlabs nas/ 'jig rten gsum gsum gyi 'khor lo'i dkyil 'khor chen por bcug cing dbang bskur dgos par brjod pa'i phyir ro// ci 'di ltar sangs rgyas bcom ldan 'das rnams kyi ye shes su gyur te/ mi 'gyur ba dang / gdon mi za ba'i ye shes su de bzhin gshegs pa rnams bzhengs pa'i phyir ro// de'i phyir de bzhin gshegs pa nyid ces bya ba smos te/ de bzhin gshegs pa nyid kyi ye shes ni thun mong ma yin pa de bzhin gshegs pa'i dam tshig ces bya ba'i don to// de'i phyir phyag na rdo rjes dbang bskur bar mi 'gyur ba dang / spong bar 'gyur ro snyam pa de'i phyir/ lha rnams kyi de kho na nyid bstan par mi bya'o// gzhan du na zhes bya ba ni spong ba'i tshig gi don to// lha gang dag la dad pa zhes bya ba ni bcom ldan 'das rdo rje hUM mdzad la sogs pa nas ma mo'i dkyil 'khor gyi mthar thug pa'i lha gang dag la dad pa de dag la mna'i snying po byin nas/ dpal rdo rje hUM mdzad la sogs pa la de kho na nyid bstan par bya'o// 'di skad ston pa yin te/ nyan thos dang rang rgyal ba'i theg par mos pa dang / theg pa chen por mos pa'i mdo sde pa gang yin pa de dag rdo rje 'chang chen po'i bdag nyid chen po mi shes pas dkyil 'khor du gzhug pa dang bstan par mi bya'o// 'jug par mos pa gang yin pa de dag ni gzhug par bya zhing lha rnams kyi de kho na nyid kyang bstan par bya'o// de nas rdo rje rin po ches mtshan pa'i phreng bas dbang bskur nas zhes bya ba ni/ 'jig rten gsum las rnam par rgyal ba'i dkyil 'khor chen por bshad pa'i chogs rdo rje 'chang ba'i phyag rgya khro bo ti rIn+ti ri'i phyag rgya ji lta ba bzhin du slob ma'i snying gar tiSh+Tha badzra zhes bya ba la sogs pas bkrol la chu'i dbang bskur ba dang / rdo rje dbyings su bshad pa'i rdo rje rin chen gyi dbang bskur bas slob ma dbang bskur la/ rdo rje rtse gsum pa'i dbang bskur te/ de nas ming gi dbang bskur ro// ji ltar bya zhe na/ ji ltar rdo rje dam tshig gi dkyil 'khor chen po bzhin du bya'o zhes bya ba smos te/ 'jig rten gsum las rnam par rgyal ba'i dkyil 'khor chen po ji lta ba bzhin du bya'o zhes bya ba'i tha tshig go// 'di skad ston pa yin te/ 'jig rten gsum las rnam par rgyal ba'i dkyil 'khor chen por gsungs pa'i cho gas/ rdo rje hUM mdzad kyi sbyor ba byas la de las gsungs pa'i rnal 'byor chen po dang / 'jig rten gsum gyi 'khor lo de'i ting nge 'dzin gsum bsgoms la bsdu ba byas te/ 'jig rten gsum gyi 'khor lo thams cad kyi phyag rgya bzhis rgyas gdab pa dang / ji lta ba bzhin du dbang bskur ba dang / mchod pa rnams kyis yang dag par mchod la/ zla ba gcig gam zla ba drug gam lo gcig gi bar du rdo rje hUM mdzad kyi bsgom pa dang bzlas pa byas la/ de nas dkyil 'khor bris te/ rang nyid dbang bskur nas slob ma gzhug par bya'o// de la thog mar re zhig slob ma ji lta ba bzhin du lhag par gnas pa byas la/ rdo rje hUM mdzad la sogs pa phyag bzhi ji lta ba bzhin du byed du bcug la/ de nas rdo rje hUM mdzad kyis byin gyis brlabs pa'i phyir rol na gnas pa'i bum pa'i chus dbang bskur te/ rdo rje hUM mdzad du de byin gyis brlabs la/ rang nyid rdo rje 'chang ba'i las kyi phyag rgya bcing ba dad/ slob ma yang snying po 'dis bcing ngo // oM sarba ta thA ga ta badzra d+ha ra gr-i h+Na gr-i h+Na ban+d+ha sa ma ya hUM/ zhes bya ba dang / de nas phyag rgya 'di dang me tog gi phreng ba blangs te/ dkyil 'khor chen por zhugs la shar phyogs kyi sgo nas/ oM pra be sha ya badzra pra be+e sha ya/ badzra A be sha ya badzra a d+hi tiSh+Tha hUM/ zhes bya ba'i snying po 'di dang / 'jig rten pa'i 'khor lo'i dkyil 'khor chen por bshad pa'i khro bo rdo rje lcags kyu'i las kyi phyag rgyas dgug pa dang / de nas lho phyogs kyi sgo nas snga ma bzhin du bcug ste/ rdo rje zhags pa'i las kyi phyag rgyas gzhug pa dang / de nas nub phyogs kyi sgo nas bcug la/ rdo rje lcags sgrog gis bcing ba dang / de nas byang phyogs kyi sgo nas bcug la khro bo rdo rje 'bebs pa'i las kyi phyag rgyas dbang du byas la/ de nas yang shar phyogs kyi sgo nas bcug la 'di skad du yang bsgos shig // deng khyod de bzhin gshegs pa'i rigs su zhugs kyis/ ngas khyod la ye shes gang gis de bzhin gshegs pa thams cad kyi rdo rje rigs su grub pa yang thob na/ dngos grub gzhan lta smos kyang ci dgos/ de lta bu'i ye shes rdo rje bskyed par byas kyis khyod kyis dkyil 'khor chen po ma mthong ba rnams la ma smra zhig // dam tshig nyams par gyur ta re/ de nas rdo rje slob dpon nyid kyis khro bo ti rIn+ti ri'i phyag rgya bcings la 'di skad ces brjod par bya'o// ngas khyod la rdo rje dam tshig gi ye shes bskyed par bya yis/ de khyod kyis su la yang ma smra zhig mi bde ba ma spangs par khyod dus byas te/ dmyal bar ltung bar gyur ta re zhes bsgo la mna'i snying po 'di sbyin no// rdo rje khro bo te rIn+ti ri'i phyag rgya yang ston cig // rdo rje 'di ni rdo rje che// dam tshig 'od kyi rigs bsregs pas// gal te 'das na klad pa nas// brtsams te lus rnams 'jig par byed// de nas yang rdo rje slob dpon ni rang nyid rdo rje 'dzin pa'i phyag rgya kha thur du bstan pa dang gyen du bstan pa bcings la/ rdo rje slob ma'i spyi bor bzhag ste/ 'di skad ces brjod par bya'o// 'di ni khyod kyi rdo rje dam tshig yin gyis// gal te 'ga' zhig la smras na klad pa 'gas par 'gyur ro// de nas dam tshig gi phyag rgya de nyid dang / mna'i chu'i snying po lan cig bsngags la slob ma de 'thung du gzhug go// de la mna'i snying po ni 'di yin te/ rdo rje sems dpa' der khyod kyi// snying la yang dag zhugs par 'gyur// gal te tshul 'di smras na ni// de ma thag tu dral te gshegs// oM badzra u da ka tha/ de nas slob ma la 'di skad brjod de/ deng phyin chad khyod kyi phyag na rdo rje nga yin gyis ngas byos shig ces bsgo ba gang yin pa de bya dgos so// khyod kyis nga la brnyas par ma byed cig // mi bde ba ma spangs par khyod dus byas nas dmyal bar ltung bar gyur ta re zhes smras la 'di skad du/ de bzhin gshegs pa thams cad kyis byin gyis rlobs la/ rdo rje sems dpa' bdag la dbab par gyur cig ces smros shig par bsgo'o// de nas rdo rje 'bebs pa'i dam tshig gi phyag rgya 'di dang / oM badzra A be sha a zhes bya ba'i snying po 'dis dbab la bskyed par bya'o// de nas oM pra tIts+tsha a d+hi tiSh+Tha badzra ho// zhes bya ba'i snying po 'dis me tog dor bar bya'o// de nas oM pra ti gr-ih+Na twaM mi maM satwa ma hA ba la zhes bya ba nges phreng ba blangs te/ de nyid kyi mgo la bcing bar bya'o// de nas/ oM rdo rje sems dpa' deng khyod kyi// mig 'byed par ni brtson par mdzad/ rdo rje mig ni bla med pa// de ring nyid du 'byed par shog // ces bya ba 'di dang / de ltar bcings pa'i gdong g.yogs dgrol bar bya'o// de nas he badzra pA sh+ya zhes bya bas rdo rje lcags kyu nas brtsams nas rnam par snang mdzad kyi mthar thug pa'i dkyil 'khor bstan to// slob mas rdo rje 'dzin pa'i phyag rgya dang / tiSh+Tha badzra zhes bya ba la sogs pa'i snying po 'dis slob ma'i snying gar dgrol bar bya'o// de nas rnam par rgyal ba'i bum pa las/ rdo rje khu tshur gyis chu blangs la/ oM a b+hi Shiny+tsa badzra d+ha ra te sa ma yA gra gra zhes bya ba 'dis dbang bskur bar bya'o// de nas phyag rgya'i dbang bskur ba dang / mtshan ma'i dbang bskur ba dang / ming gi dbang bskur ba ji lta ba bzhin du sbyin pa ni 'jig rten gsum las rnam par rgyal ba'i dkyil 'khor chen po'i slob ma'i cho ga bzhin du bya'o/ de ltar 'jig rten pa'i 'khor lo'i dkyil 'khor chen po'i slob dpon gyi las kyi cho ga dang / slob ma 'jug pa'i las kyi cho ga rgyas par bstan nas 'jig rten gsum pa'i 'khor lo'i dkyil 'khor chen po'i dam tshig dang dbang bskur ba thob pas ji ltar mngon par 'dod pa'i dngos grub rnams bsgrub par 'dod pa na slob dpon gyi phyag rgya dang snying po byin no zhes bstan par bya ba'i phyir/ de nas phyag rgya chen po bcings pa bslab po zhes bya ba smos te/ 'dir phyag rgya chen po 'ching ba na/ dam tshig gi phyag rgya nyid yin no zhes bya bar dgongs so// phyag rgya chen po bcing ba yang rnam par snang mdzad dang / rdo rje hUM mdzad la sogs pa nas ma mo'i mthar thug pa rnams 'jig rten gsum las rnam par rgyal ba'i dkyil 'khor chen por bshad pa'i rjes su 'brang ba shes par bya'o// rdo rje bcing ba dam bcas te// zhes bya ba la sogs pa ni/ rdo rje dbyings su bshad pa'i rdo rje bcings pa bsdams pa bstan par byas nas/ de nyid kyi mthe bo gnyis nang du bkug nas/ mdzub mo gnyis nang du bkug la des mthe bo gnyis ka'i rgyab bkab pa ni/ sems dpa' gtsug tor gyi phyag rgya'o// oM badzras twa uSh+NI Sha hUM phaT/ ces bya ba'i snying po 'dis lha thams cad dang rnal 'byor pas ye shes sems dpa' bcug nas byin gyis brlabs la/ bdag nyid bsrung ba'i phyir rang gi gtsug tor sbyar bar bya'o// rdo rje bcing ba byas nas ni/ mthe bo gung mo zhes bya ba ni rdo rje dbyings su gsungs pa nyid kyis rdo rje bsdams pa bcings la/ mthe bo dang gung mo dang mthe'u chung rnams so sor bsgreng bar byas pa 'di ni/ gzi brjed phung bo'i phyag rgya ste/ oM na maHsar+b+ba ta thA ga to Sh+NI She te dzo a ba lo ki te mUrta hUM dz+wa la d+ha ka bi d+ha ts+tshin+da bin+d+ha hUM phaT/ ces bya ba'i sngags 'dis spyi gtsug gi steng du gzi brjed phung po'i 'khor lo'i lag pa 'di bzhag pas/ sgrub pa pos dngos grub chen po bsgrub par bsgoms la 'di bsgrub par bya'o// gang gi rdo rje sems dpa'i gtsug tor bsgrub par bdag nyid sbyor ba yin pa de'i tshe/ g.yon brkyang ba'i gnas pas gnas pa sku mdog sngon po g.yon pa'i khro bo'i khu tshur gyis snying gar sdigs mdzub byed pa/ de las gzhan pa g.yas pa'i rdo rje khu tshur rdo rje rtse lnga pa spyi gtsug tu 'phangs nas 'dzin cing gnas par bdag nyid bsgoms la/ gzi brjid phung po yang sku mdog dmar po/ phyag g.yas pa'i gung mo la rdo rje 'khor lo rtsibs brgyad pa bskor zhing gnas pa/ phyag g.yon pa gdan la brten zhing bzhugs pa rgyal po chen po'i cha lugs can/ zhabs g.yas pa brkyang ba/ zhabs g.yon pa gdan la phyed krung gi sbyor bas bzhugs pa bsam par bya'o// rdo rje rin po che cod pan gyi dbang bskur ba yang 'dir shes par bya'o// rdo rje phyag rgya gnyis bcings te/ mthe bo mthe'u chung sbrel ba ni// zhes bya ba ni/ rdo rje khu tshur gnyis dam du bcings la rdo rje lag ngar gnyis bsnyams te/ mthe'u chung gnyis dang / mthe bo gnyis lcags kyu ltar bcing ba byas la bcom ldan 'das rdo rje hUM mdzad kyi oM ni suM b+ha badzra hUM phaT/ ces bya ba'i snying po ni 'di yin no// rig pa chen po'i dam pa zhes bya ba la sogs pa ni/ bcom ldan 'das rdo rje hUM mdzad kyi bshad ma thag pa'i phyag rgya de bcings shing // mthe bo'i ngos gnyis kyis btsir ba ni 'dod pa'i rgyal po'o// snying po ni 'di yin te/ oM Tak+ki dzaHsnying po 'di dang / rdo rje hUM mdzad kyi sbyor bas snying gar 'dod pa'i rgyal po gzhag go// de nyid las gung mo dang srin lag// sor mo rab tu bsdams pas na// zhes bya ba la sogs pa ni/ rig pa mchog gi dam tshig gi phyag rgya bcings la srin lag gnyis dang gung mo gnyis kyi rgyab bskum nas/ rin po che gnyis kyi tshul du byas te bsgyur nas smin mtshams kyi phyogs su rin po che gnyis gzhag pa ni rin chen hUM mdzad kyi'o// 'di'i snying po ni/ oM badzra rat+na ut+ta ma dz+wa la hUM phaT/ ces bya ba'o// de nyid las zhes bya ba ni/ rig pa mchog gi phyag rgya de nyid do// bskyed de gzhag ces bya ba ni/ bkan nas gzhag par bya'o// gang du gzhag par bya zhe na/ snying gar yang ni bsgyur bar bya// zhes bya ba smos so// rang gi snying ga'i phyogs su bsgyur zhing yongs su bskor bar byas la/ mthe bo dang mthe'u chung gnyis lcags sgrog ltar sbrel bar byas te gzhag pa 'di ni pad+ma'i rig pa dam pa chos kyi hUM mdzad kyi'o// 'di'i snying po ni/ swa b+hA ba shud+d+he badzra pad+ma sho d+ha ya sarba pA paM bit+yA ut+ta rtam hUM phaT/ ces bya ba'o// de nyid spyi bo nas brtsams te// lus kyi dkyil 'khor bskor bar bya// zhes bya ba ni rig pa chen po dam pa'i dam tshig gi phyag rgya de nyid spyi bo nas brtsams te dgod pa'i sbyor bas lus thams cad bstan pa'i tshul gyis bskor la yang de nyid kyi spyi bor gzhag pa 'di ni sna tshogs rdo rje'i'o// 'di'i snying po ni/ oM badzra karma ut+ta ma badzra d+ha ra sa ma ya ma nus sma ra suM b+ha ni suM b+ha A kaR+Sha ya pra be sha ya/ ban+d+ha ya/ sa ma ya g+ha d+ha ya sar+b+ba karma ni me ku ru ma hA sa twa hUM phaT ces bya ba'o// sems ma rdo rje dam byas te// zhes bya ba la sogs pa ni/ rdo rje dbyings su gsungs pa'i sems ma rdo rje ma'i bcing ba dam por byas te/ mthe'u chung gnyis bsgreng bar byas pa ni bcom ldan 'das rnam par snang mdzad kyi phyag rgya'o// di'i snying po ni/ oM sa r+b+ba ces bya'o// mthe bo mthe chung gnyis bcings nas// g.yon pa'i sor mo dbus ma gsum// zhes bya ba la sogs pa ni rig pa chen po'i dam pa'i phyag rgya las g.yon pa'i sor mo dbus ma gsum mdung rtse gsum pa'i sen mo rtse mor byas pa ni rdo rje'i rig pa dam pa'i dbang phyug chen po'i rdo rje mdung gi phyag rgya'o// rdo rje bcing ba dam byas te// g.yon pa'i rdo rje btsir bar bya// zhes bya ba ni rdo rje dbyings las bshad pa'i rdo rje bsdams pa bcing ba brtan par byas la/ g.yon pa'i rdo rje bcing ba byas te/ bshad ma thag pa'i rdo rje bcing ba gnyis su byas pas/ rdo rje khu tshur gnyis su 'gyur ro// de la g.yas pa'i khu tshur dang / g.yon pa'i khu tshur bshad ma thag pa gnyis su bcing ba byas pa 'di ni phyi rol gyi rdo rje khu tshur gyi phyag rgya ste/ khyab 'jug la sogs pa'i phyag rgya bskyed pa'i rgyur gyur pa yin no// ji ltar rdo rje khu tshur zhes bshad do// rdo rje rigs ni kun gyi 'di'o// zhes smos te/ sgyu ma'i rdo rje la sogs pa nas chu zla'i mthar thug pa'i rang gi rdo rje'i rigs thams cad kyi spyod yul du gyur pa de rnams ni 'di yin no zhes shes par bya'o// bshad ma thag pa'i rdo rje khu tshur gyi mtshan nyid gang yin pa 'di ni/ rdo rje gnyis su byas nas 'jig rten pa'i rdo rje khu tshur gnyis su 'gyur ro// mtshan ma kun ni des gzhag go// zhes bya ba ni 'khor lo la sogs pa'i mtshan ma rnams 'khor lo la sogs pa'i tshul gyi gzugs su 'jog pa ni phyag rgya'o// gang dag gi zhe na/ rdo rje'i rigs ni thams cad kyi// phyag rgya rnams kyang 'byung ba ste// zhes bya ba smos te/ kyang zhes bya ba ni phyag rgya rnams kyang 'byung ba zhes nges par gzung ba'o// 'di skad ston pa yin te/ 'khor lo la sogs pa'i mtshan ma rnams dgod pa gang yin pa de ni rdo rje'i rigs thams cad kyi rdo rje'i phyag rgyar 'gyur ro// de'i phyir 'khor lo la sogs pa'i rang gi phyag rgya'i tshul gyis de dag dgod par bya'o// mdun brkyang steng du gzhag pa dang // zhes bya ba ni/ g.yon pa'i khu tshur gyi mdzub mo brkyang ba g.yas pa'i khu tshur gyi rgyab tu gzhag pa ni rdo rje sgyu ma'i dam tshig gi phyag rgya'o// mdzub mo mtheb gdong sbyor ba dang // zhes bya ba ni g.yon pa'i khu tshur gyi mthe bo dang mdzub mo gnyis phan tshun du gdong sbyar la zlum por byas te thur du bstan nas dril bu 'dzin pa ltar byed pa ni rdo rje dril bu'o// oM zhes bya ba spyi bor gzhag // ces bya ba ni g.yon pa'i khu tshur/ g.yas pa'i mthe bong gi steng du gzhag pa ni thub pa rdo rje'i'o// rdo rje'i steng du gzhag pa'o// zhes bya ba ni g.yas pa'i khu tshur g.yon pa'i khu tshur gyi steng du gzhag pa ni rdo rje mtshon cha'i khu tshur gyi phyag rgya'o// rab tu brkyang nas lag gnas pa'o// zhes bya ba ni lag pa g.yas pa brkyang pa'i steng du g.yon pa'i lag pa brkyang nas kha thur du bstan nas gzhag pa ni rdo rje 'khyil pa'i'o// lag pa rgyab tu de bzhin te// zhes bya ba ni/ g.yas pa'i lag pa brkyang pa'i rgyab tu g.yon pa'i lag pa brkyang ste kha phub nas gzhag pa ni rdo rje 'od kyi'o// khu tshur bcings gzhag lag ngar bskum// zhes bya ba ni g.yon pa'i khu tshur gyis dpung pa'i phyed tsam du bskum la mdun du dbyug pa 'dzin pa'i tshul du byas pa 'di ni rdo rje dbyig pa'i'o// kha yi phyogs su bskor bar bya// zhes bya ba ni/ g.yon pa'i khu tshur kha'i phyogs su bskor ba 'di ni rdo rje ser skya'i'o// g.yon pa'i mthe bo'i steng du gzhag // ces bya ba ni g.yas pa'i khu tshur g.yon pa'i mthe bo'i steng du gzhag pa ni rdo rje glang sna'i'o// phreng ba 'ching ba'i thabs su sbyar// zhes bya ba ni/ g.yon pa'i khu tshur gyis rang gi mgo bo la phreng ba 'ching ba'i tshul du byed pa ni rdo rje phreng ba'i'o// nor sbyin par ni g.yas pa ste/ zhes bya ba ni/ lag pa g.yas pa'i khu tshur yang dang yang nor sbyin pa'i tshul du byed pa ni rdo rje dbang gi'o// ral gri'i phyag rgya khu tshur mchog // ces bya ba ni g.yas pa'i khu tshur ral gri 'dzin pa'i tshul du byed pa ni/ rdo rje rnam par rgyal ba'o// g.yas pa'i mdun du gtun rings 'dzin// zhes bya ba ni/ g.yas pa'i khu tshur gyis gtun rings mdun du 'dzin pa'i tshul du byed pa ni rdo rje gtun rings kyi'o// g.yas pa brkyang ba de bzhin te// zhes bya ba ni/ lag ngar gnyis bteg ste brkyang la/ rlung gis khyer ba'i dar 'dzin pa'i tshul du byed pa ni rdo rje rlung gi'o// g.yas pas 'od ni 'bar bar bstan// zhes bya ba ni/ g.yas pa'i khu tshur gyis brkyang nas me 'bar ba'i tshul du byed pa ni rdo rje me'i'o// rdo rje khu tshur bskyod pa'o// zhes bya ba ni/ g.yon pa'i khu tshur bskyod cing mdun du gzhag pa ni rdo rje 'jigs byed kyi'o// bsgyings bcas mdzub mo khar mche ba// zhes bya ba ni/ g.yon pa'i khu tshur gyi mdzub mo lcags kyu ltar khar mche ba'i tshul du bzhag nas/ g.yas pa'i khu tshur rked par gzhag pa ni rdo rje lcags kyu'o// dbyig pa bsdu na zhing mnan pa dang // zhes bya ba ni/ g.yon pa'i khu tshur spyi bor bzhag nas bsnun pa ltar byed pa ni rdo rje dus kyi'o// dpung pa bskum zhing dpyang ba dang // zhes bya ba ni/ g.yon pa'i lag ngar bskum la dpyang ba ltar byas pa ni/ rdo rje bgegs kyi gtso bo'i'o// g.yas pa g.yon gyis 'dren pa'o// zhes bya ba ni/ g.yon pa'i khu tshur gyi lag ngar gyi zhags pa g.yas pa'i khu tshur gyis 'dren pa'i tshul du byed pa ni klu rdo rje dam tshig gi phyag rgya'o// u ma la sogs pa'i ma mo rnams kyi dam tshig gi phyag rgya ni 'jig rten gsum gyi 'khor lo gzungs kyi dkyil 'khor du 'chad par 'gyur ro// khro bo rdo rje lcags kyu la sogs pa'i dam tshig gi phyag rgya ni 'jig rten gsum las rnam par rgyal ba'i dkyil 'khor chen por bshad zin to// rnam par snang mdzad la sogs pa'i chos kyi phyag rgya ni 'jig rten gsum las rnam par rgyal ba'i dkyil 'khor chen por bshad zin to// klu rdo rje la mthar thug pa'i 'jig rten pa'i lha thams cad kyi chos kyi phyag rgya ni/ rang gi chos kyi dkyil 'khor du gsungs pa'i sngags rnams so// rnam par snang mdzad kyi las kyi phyag rgya ni 'jig rten gsum las rnam par rgyal ba'i dkyil 'khor chen por bshad zin to// dpal rdo rje hUM mdzad la sogs pa nas rdo rje 'bebs pa'i bar dang / ma mo'i tshogs kyi mthar thug pa'i 'jig rten pa'i lha rnams kyi las kyi phyag rgya ni 'jig rten pa'i 'khor lo'i las kyi dkyil 'khor du gsungs pa de gzung bar bya'o// dkyil 'khor kun du brtag pa ni// g.yon pas rdo rje bzung nas so// zhes bya ba ni/ thig skud 'debs pa dang tshon 'dri ba'i dus su thog mar g.yon pa'i rdo rje khu tshur byas la/ phyis ci bde bar bya'o// de nas rab tu bshad pa ni// zhes bya ba la sogs pa ni/ de ltar phyag rgya'i ye shes bslabs nas/ phyag rgya bsgrub pa'i las bshad par bya ste/ de la/ sems dpa' gang gi phyag rgya gang // zhes bya ba ni/ rnam par snang mdzad la sogs pa nas/ ma mo'i mthar thug pa'i phyag rgya chen po la sogs pa'i phyag rgya rnams su bsgom pa na deng bdag nyid phyag rgya'i gzugs su gyur par bdag nyid bsgom par bya'o// phyag rgya bsgrub pa dam par 'gyur// zhes bya ba ni/ 'di skad ston pa yin te rnam par snang mdzad dang / rdo rje hUM mdzad la sogs pa nas rdo rje 'bebs pa'i bar du 'jig rten gsum las rnam par rgyal ba'i dkyil 'khor chen por bshad pa bzhin du bsgrub pa dang / phyi'i rdo rje rigs rnams kyang rdo rje thal mo dang / rdo rje bsdams pa bcing ba dang de nas rdo rje bsdams pa snying gar dgrol la/ bdag nyid la dbab pa dang / dam tshig gi rdo rje khu tshur bcing bar bya'o// de nas oM suM b+ha ni suM b+ha rA dzA bid+ya ut+ta ma hUM phaT/ ces bya ba la sogs pa'i snying ga'i nang du rdo rje la yid kyis bris nas/ de nyid yid kyis brjod cing chos thams cad bdag med par bsgoms la/ der zla ba'i dkyil 'khor gyi rnam pa dang / de'i steng du yang zla ba'i dkyil 'khor gnyis pa yang de dag sngags dang bcas pa las rdo rje rtse lnga pa 'bar ba'i rdo rje'o// de nyid las rdo rje rtse gsum pa la sogs pa de'i nang du snying po bsam par bya'o// phyag rgya gang yin pa de ni lha yin la/ lha gang yin pa de ni bdag yin no zhes bsgoms la/ de nas phyag rgya'i gzugs de badzra satwa hUM zhes brjod pas/ rdo rje sems dpa'i bdag nyid du bsgom par bya'o// yang bsnyems pa dang bcas pas rdo rje gsor zhing 'di skad brjod do// badzra satwa haM zhes brjod de rdo rje sems dpa'o// de nas rdo rje sems dpa' de ni suM b+ha ni suM b+ha badzra bid+ya ut+ta ma hUM phaT/ ces bya ba la sogs pa brjod pas/ rdo rje rig pa mchog la sogs pa'i gzugs kyi bdag nyid du nges par byas la/ ma hA sa ma ya satwa haM zhes brjod do// de nas de'i dam tshig gi phyag rgya bcings la sa ma you0f85haM zhes brjod do// yang de nyid kyi dam tshig gi phyag rgya des snying ga dang / dpral ba dang / lkog ma dang / spyi bor byin gyis brlabs par byas te/ sa ma ya s+t+waM tiSh+Tha swa maM zhes bya'o// de nas rtse gsum pa la sogs pa blangs la snying po brjod cing // rdo rje rig pa mchog la sogs pa'i dbyings su de dag gi phyag rgya chen por byin gyis brlabs te/ de nas mdun du rdo rje mdung la sogs pa phab la/ badzra shU la mu dra haM zhes bya bas nga rgyal bskyed nas badzra bid+yA ma At+ma kou0f85haM/ zhes bya ba la sogs pa brjod pas/ rdo rje rig pa mchog la sogs pa'i gzugs su rang gi phyag rgya de bsgom par bya'o// de nas khro bo rdo rje lcags kyu la sogs pa'i las kyi phyag rgya sa rdo rje rig pa mchog la sogs pa dgug pa dang / gzhug pa dang / bcing ba dang / dbang du byas te rdo rje rtse gsum pa la sogs pa'i dam tshig gi phyag rgya rnams kyis/ oM suM b+ha ni suM b+ha badzra bid+ya ut+ta ma hUM phaT dr-i sh+ya zhes brjod cing // rdo rje rig pa mchog la sogs pa bltas la/ de nyid kyi dam tshig gi phyag rgya dang / dza hUM baM hoHzhes bya bas rang gi lus la bcug nas sa ma ya s+t+waM zhes brjod pas/ zla ba'i dkyil 'khor bskyed la sa ma ya s+t+waM/ a haM zhes brjod pas/ rdo rje rig pa mchog la sogs pa'i gzugs dang gcig tu gyur pas bdag nyid rdo rje rig pa mchog la sogs pa bsgom par bya'o// de nas rang gi chos dang las dang phyag rgya chen po rnams kyis bdag nyid la rgyas btab la 'jig rten gsum las rnam par rgyal ba'i phyag rgyas snying ga dang / mdzod spu dang / lkog ma dang / spyi bor bdag nyid byin gyis brlabs la rdo rje dbyings las gsungs pa'i rdo rje rin chen gyi dam tshig gi phyag rgyas rin po che cod pan gyi dbang gis dbang bskur nas rdo rje rig pa mchog gi rnal 'byor pas yang zla ba'i ri mos bdag nyid la dbang bskur bar bya'o// de nas sgeg mo la sogs pa'i gsang ba'i mchod pa bzhis bdag nyid yang dag par mchod la 'jig rten gsum gyi las kyi 'khor lo'i dkyil 'khor las bshad pa'i rdo rje gser la sogs pa'i las kyi phyag rgya rnams kyis mchod la/ de nas phyag bzhi byas te/ rang gi phyag rgya chen po'am/ dam tshig gam/ las kyi phyag rgya bsgom pa'am bzlas pa bya'o// de nas bsgom pa dang bzlas pas skyo ba na yang mchod pa dang / phyag bya ba dang / 'dod pa'i don gyi dngos grub kyi phyir dge ba'i rtsa ba bsngo ba dang / phyag rgya dgrol bar 'dod pas yang dang yang du badzra satwa zhes bzlas la/ oM khyed kyis sems can don kun mdzad// rjes su mthun pa'i dngos grub stsol// sangs rgyas yul du gshegs nas kyang // slar yang 'byon par mdzad du gsol// zhes gsol ba btab la/ rdo rje 'chang gi phyag rgya gyen du bkrol te/ hUM muHzhes bya'o// de lta bus ni rang gi lha gshegs su gsol bar 'gyur ro// de nas rdo rje srung ba dang / gnod sbyin dang / khu tshur rnams kyis bdag nyid bsrungs la/ yi ge brgya pa dang / badzra satwa zhes brjod cing ldang bar bya'o// de ltar nyid re zhing byas la/ ji srid mtshan ma mthong bar 'gyur ba'am/ bzlas pa'i grangs yongs su rdzogs par byas nas/ de nas mtshan thog thag bsgom pa dang / bzlas pa byas na/ rdo rje rig pa mchog la sogs pa'i dngos grub 'grub par 'gyur ro// de ltar sgrub pa rgyas par bstan nas/ da ni phyag rgya rnams kyi las bstan par bya ste/ gtsug tor chen po srung ba che// zhes bya ba de la gtsug tor chen po ni rdo rje sems dpa'i gtsug tor ro// srung ba che ni srung ba dam pa'o// gzi brjid phung po rab sgrub ster// zhes bya ba ni dngos grub bzang po ster ba'o// rdo rje hUM zhes bya kun byed// ces bya ba ni las thams cad byed pas na bya ba kun byed pa'o// rdo rje hUM mdzad kyi phyag rgya brgya rtsa brgyad bstan pa des las thams cad byed do zhes bya ba'i don to// snying gar bzhag pas thams cad 'gugs// zhes bya ba ni khro bo 'dod pa'i rgyal po'i phyag rgyas thams cad 'gugs par byed pa'o// thams cad rig pas thams cad 'grub// ces bya ba ni bcom ldan 'das rnam par snang mdzad kyi phyag rgyas de'i dngos grub thams cad ster ba'o// rdo rje rig pa dam pa'o// zhes bya ba ni/ oM suM b+ha ni suM b+ha badzra bid+yA ut+ta ma hUM phaT/ ces bya ba'i sngags dang phyag rgya 'dis phyi rol gyi rdo rje thams cad la khyab par gyur pas rig pa dam pa'o// rdo rje rig pa dam pas dngos grub dam pa ster ba'o// rdo rje mdung gi phyag rgya ches// grub pa chen po sbyin par byed// oM hUM badzra shU la zhes bya bas lha chen po 'jigs byed kyi gzugs 'dzin pa'i khro bo rdo rje rig pa'i rgyal po'i phyag rgya de yang phyi rol gyi rdo rje'i rigs thams cad las mchog tu gyur pa'i dngos grub ster ba'o// sgyu ma'i rdo rje rab grub ste// zhes bya ba ni sgyu ma'i rdo rje des dge zhing bzang po'i dngos grub ster ro// dril bu yis ni yang dag 'bebs// zhes bya ba ni/ rdo rje dril bu dang bcas pa'i phyag rgya gang yin pa des 'bebs pa'i las byed do// dbyug pa'i shing gi tshangs pa'i phyag rgya gang yin pa des mya ngan las 'das pa ster ba'o// rdo rje ni rdo rje mtshon cha'i gang yin pa des gdug cing ma rungs pa rnams gsod pa'o// 'bar ba'i mchog ni rdo rje 'khyil pa'i phyag rgya gang yin pa des gdug cing ma rungs pa rnams 'dul bar byed pa'o// zhi ba'i mchog gi rdo rje 'od kyi phyag rgya gang yin pa des thams cad gsod par byed do// dbyug pa mchog ni rdo rje glang sna'i phyag rgya gang yin pa des thams cad 'tshog par byed do// 'jigs pa'i mig ni rdo rje ser skya'i phyag rgya gang yin pa des 'jigs shing skrag par byed do// myos pa'i rdo rje glang sna'i phyag rgya gang yin pa des rab tu myos pa'i las byed do// phreng ba ni rdo rje phreng ba'i phyag rgya gang yin pa des dbang dang 'ching ba la sogs pa'i las rnams byed do// 'dod par byed pa'i rdo rje dbang gi phyag rgya ste/ des khro ba zhi bar byed cing dga' ba skyed par byed do// gsod pa ni rnam par rgyal ba'i rdo rje ste/ phyag rgya gang yin pa des thams cad gsod par byed do// tho bas gdug pa 'joms par byed// ces bya ba ni/ rdo rje tun rings kyi phyag rgya des gdug pa rnams 'joms par byed do// rdo rje rlung gi phyag rgya ste// ras kyi rgyu'i dar gyis dngos grub ster ro// 'bar ba'i mchog ni rdo rje me'i phyag rgya ste/ des gdug pa rnams sreg par byed do// rdo rje mche ba za ba ste// zhes bya ba ni/ rdo rje lcags kyu'i phyag rgya des thams cad za bar byed do// gsod pa ni rdo rje dus kyi phyag rgya ste/ des thams cad gsod par byed do// bgegs bzang po ni rdo rje bgegs kyi gtso bo ste/ phyag rgya gang yin pa des thams cad kyi bgegs skyed par byed do// 'phrog ma ni rdo rje klu rdo rje ste/ phyag rgya gang yin pa des thams cad 'phrog par byed do// de bzhin gshegs pa thams cad kyi rdo rje dam tshig ni de bzhin gshegs pa thams cad kyi rdo rje dam tshig gang yin pa de las so// rtog pa yang yin la 'di rgyal po chen po yang yin pas de'i phyir rtog pa'i rgyal po chen po'o// 'jig rten gsum gyi dkyil 'khor chen po'i cho ga'i rgyal po rdzogs so zhes bya ba ni mthar thug pa'o// 'jig rten gsum gyi dkyil 'khor chen po'i 'grel pa rdzogs so// // de ltar phyag rgya chen po gtsor gyur pa'i 'jig rten gsum gyi 'khor lo'i dkyil 'khor chen pos 'dul ba'i skye bo rnams rjes su gzung bar bya ba'i phyir de bstan nas/ da ni dam tshig gi phyag rgya gtso bor gyur pa'i 'jig rten gsum gyi gzungs kyi dkyil 'khor gyis 'dul ba'i sems can rnams rjes su gzung ba'i phyir/ de nas yang bcom ldan 'das zhes bya ba la sogs pa gsungs te/ de nas zhes bya ba'i sgra ni de ma thag pa ste/ dang bor sbyor ba'i rjes thogs la// zhes bya ba'i don to// 'dir dang po sbyor ba'i ting nge 'dzin ni 'jig rten gsum gyi 'khor lo'i dkyil 'khor chen por bshad pa gzung bar bya'o// bcom ldan 'das zhes bya ba ni rnam par snang mdzad do// de nas yang zhes bya ba ni 'jig rten gsum gyi 'khor lo'i dkyil 'khor chen po la ltos pas na yang zhes smos so// de bzhin gshegs pa thams cad ni bcom ldan 'das rnam par snang mdzad do// de'i rdo rje'i gzungs ni dran pa dang / shes rab dang yang dag par ldan pa'i sems so// de'i dam tshig ni rnam par snang mdzad kyi dkyil 'khor bsgom pa'o// de las byung ba ni rnam par snang mdzad kyi thugs kar gnas pa'i thugs kyi rdo rje gang yin pa des/ byin gyis brlabs pa'i ting nge 'dzin gang la ming de skad ces bya ba'i ting nge 'dzin de la snyoms par zhugs nas/ rang gi rig pa dam pa 'di gzungs pa ni bshad pa'o// de nas yang byang chub sems dpa' chen po phyag na rdo rje zhes bya ba la sogs pa ni go sla'o// de nas zhes bya ba nas brtsams nas/ rdo rje bran gyi phyag rgya rnams so zhes bya ba'i bar gyi gzhung 'di tsam gyis ni/ 'jig rten gsum gyi 'khor lo'i gzungs kyi dkyil 'khor gyi rgyal po mchog ces bya ba'i ting nge 'dzin gnyis pa'o// de nas bsdu ba dang byin gyis brlabs pa nas brtsams pa ni las kyi rgyal po mchog ces bya ba'i ting nge 'dzin gsum pa yin par shes par bya'o// 'jig rten gsum gyi 'khor lo'i gzungs kyi dkyil 'khor du gsungs pa'i dngos grub rnams ni 'jig rten gsum gyi 'khor lo'i gzungs kyi dkyil 'khor du dam tshig dang dbang bskur ba thob pas bsgrub par bya'o zhes bstan pa'i phyir/ de nas yang phyag na rdo rje zhes bya ba la sogs pa slob dpon gyi las kyi cho ga dang / slob ma 'jug pa'i cho ga rgyas par gsungs so// de nas zhes bya ba ni skabs su bab pa'o// phyag na rdo rjes zhes bya ba ni rdo rje hUM mdzad do// yang zhes bya ba ni 'jig rten gsum gyi 'khor lo'i dkyil 'khor chen po la ltos pa'o// rdo rje'i rigs thams cad ni 'jig rten dang 'jig rten las 'das pa'i rigs so// de'i rdo rje'i dkyil 'khor ni mtshan ma'i phyag rgya'i dkyil 'khor gsungs shing bshad pa'o// de nas zhes bya ba ni rjes thogs la ste/ 'jig rten gsum gyi 'khor lo'i dkyil 'khor chen por bshad pa'i rdo rje hUM mdzad kyi rnal 'byor dang / de las bshad pa'i rnal 'byor chen pos byas la/ de nas 'jig rten gsum gyi 'khor lo'i gzugs rnams la/ re re zhing yang bzlas pa khri bya ba'am/ ting nge 'dzin gsum bsgom pa sngon du 'gro ba'i 'jig rten gsum gyi gzugs kyi dkyil 'khor ji srid mngon sum du mthong bar gyur pa de srid du bsgom par bya'o// de nas de'i rjes la dkyil 'khor bri bar bya'o// de nas zhes bya ba ni rgyu de'i phyir te/ gang gi phyir 'jig rten gsum gyi 'khor lo'i gzungs kyi dkyil 'khor du 'jug pas 'dul ba'i sems can rnams 'dul ba dang / mngon par 'dod pa'i dngos grub kyi phyir/ de nas rab tu bshad bya ba// rdo rje dkyil 'khor dam pa ste// zhes bya ba smos so// de la 'jig rten pa'i dkyil 'khor thams cad kyi mchog yin pas na dam pa'o// gru bzhi pa la byang phyogs sgo// phyi rol dkyil 'khor srad bu bre// de yi nang du der yang ni// zhes bya ba ni/ de'i phyi rol gyi dkyil 'khor gyi nang ma'i/ de bzhin sgo ni shar phyogs btod// ces bya ba ni nang gi'o// de bzhin du zhes bya ba smos pa ni ji ltar phyi rol gyi dkyil 'khor zur bzhi pa sgo gcig byang phyogs su btod pa de bzhin du dbus ma'i dkyil 'khor la yang sgo shar phyogs su btod pa yin no zhes bya ba'i don to// de'i dbus su zhes bya ba ni bshad ma thag pa'i dkyil 'khor nang ma'i dbus su'o// ci rigs par bya zhes bya ba ni/ de nas srad bu bres nas ni/ dag pa'i tshon gyis dgang bar bya// zhes bya ba'i tshul gyis/ sangs rgyas gzugs ni gzhag par bya// zhes bya'o// 'jig rten gsum rgyal la sogs pa// zhes bya ba ni/ rdo rjes mnan pa'i rtse gsum pa'i phyag rgya ni 'jig rten gsum las rnam par rgyal ba ste/ de dang por byas pa gang yin pa de 'jig rten gsum las rnam par rgyal ba'i phyag rgya'o/ rin chen hUM mdzad dang / chos dang las kyi hUM mdzad kyi gzungs kyi dkyil 'khor du bshad pa'i bri ba'i phyag rgya rnam pa bzhi la sogs pa yin no zhes bri bas nges par bshad pa'o// bcom ldan 'das rnam par snang mdzad de'i phyogs bzhi po kun du de rnams su gzhag par bya'o// 'di skad ston pa yin te/ phyi'i dkyil 'khor ji lta ba bzhin du bris pa'i nang du cha drug tu bgos pa las/ cha bzhi ni dkyil 'khor gnyis pa bri bar bya'o// dkyil 'khor gnyis pa de yang de'i phyed kyi tshad la gru bzhi pa/ de'i dbus su rnam par snang mdzad la sogs pa'i gnas su seng ge dang / glang po che dang / rta dang / rma bya dang / mkha' lding gi gdan la zla ba'i dkyil 'khor dang ldan pa bri bar bya'o// de nas ji skad bshad pa'i seng ge'i gdan la rnam par snang mdzad 'jig rten gsum las rnam par rgyal ba'i dkyil 'khor chen po las gsungs pa'i tshul du gzhag par bya'o// de'i shar phyogs su glang po che'i gdan la mdung rtse gsum pa'i rdo rje'i phyag rgyas mnan pa'o// de'i g.yas phyogs su rta'i gdan gyi steng du 'khor lo'i lte bar rdo rje rin po che/ nub phyogs su rma bya'i gdan gyi steng du pad+ma 'dab ma brgyad pa/ de'i steng du 'dab ma bcu drug pa'i rdo rjes mtshan pa'o// byang phyogs su mkha' lding gi gdan la dbang po'i rdo rje'i steng du mdung rtse gsum pa/ de'i steng du sna tshogs rdo rje de la sna tshogs rdo rje phra mo'i dkyil 'khor gyi tshul gyis bskor ba bri bar bya'o// dkyil 'khor de bzhin mchog rnams su// rdo rje'i phyag rgya bri bar bya// zhes bya ba ni/ dkyil 'khor gnyis pa'i shar phyogs kyi dbus kyi cha rdo rje rtse lnga pa 'bar ba de bzhin du lho phyogs dang / nub phyogs dang / byang phyogs su bri bar bya'o// de'i phyogs rnams thams cad du// rigs kyi phyag rgya bri bar bya// zhes bya ba ni/ rdo rje'i phyag rgya de'i phyogs rnam pa bzhi'i g.yon dang g.yas kyi logs su sgyu ma rdo rje la sogs pa'i phyag rgya rnams bri bar bya'o// rdo rje glang sna la sogs pa// bzhi po rnams ni sgo srung ngo // zhes bya ba ni/ dkyil 'khor nang ma'i sgo la rdo rje glang sna dang rdo rje phreng ba ma bri bar bya'o// phyi rol gyi dkyil 'khor gyi sgo la rdo rje dbang dang / rnam par rgyal ba'i rdo rje bri bar bya'o// 'jigs ma dpal dang sgra dbang dang / zhes bya ba la sogs pa ni/ dkyil 'khor gnyis pa de'i/ shar lho'i mtshams su 'jigs ma/ lho nub kyi mtshams su dpal mo/ nub byang gi mtshams su sgra'i dbang mo// byang shar gyi mtshams su dka' bzlog ma/ sngar bshad pa'i mtshan nyid kyis bri bar bya'o// phyi yi grwa rnams phyag rgya ni/ de rnams nyid ni bri bar bya// zhes bya ba ni/ phyi'i dkyil 'khor gyi me'i mtshams su 'jigs ma'i ral gri/ bden bral gyi mtshams su dpal mo'i pad+ma/ rlung du sgra'i dbang mo'i pi wang // dbang ldan gyi mtshams su pa ti sa bri bar bya'o// phyi yi dkyil 'khor rnams su ni// lha mo rnams kyang bri bar bya// zhes bya ba ni/ phyi'i dkyil 'khor de nyid kyi shar phyogs la sogs par sgyu ma rdo rje la sogs pa dang / lho phyogs su khro bo rnams dang / nub phyogs su pho nya rnams bri bar bya'o// byang phyogs su bran rnams bri bar bya'o// 'di skad ston pa yin te/ dkyil 'khor gnyis pa'i lho'i khyams su ji skad bshad pa'i rdo rje'i phyag rgya bzhi bri bar bya ste/ de'i phyogs bzhi dang dbus kyi cha dang ldan par bris la/ de'i shar phyogs kyi dbus su rdo rje/ de'i byang phyogs su sgyu ma rdo rje'i 'khor lo/ der yang rdo rje dril bu bris la/ rdo rje'i phyag rgya de nyid kyi lho phyogs su thub pa rdo rje'i dbyig pa/ yang rdo rjes mtshan pa'i rdo rje'o// lho phyogs kyi rdo rje phyag rgya de'i shar phyogs su rdo rje 'khyil ba'i nyi ma'i dkyil 'khor/ yang rdo rje 'od kyi zla ba'i dkyil 'khor/ rdo rje'i phyag rgya de nyid kyi nub phyogs su rdo rje dbyig pa'i ber ka dang / yang rdo rje ser skya'i khar mi ro za ba dang / nub phyogs kyi rdo rje phyag rgya'i lho'i phyogs su rdo rje gtun shing gi gtun rings dang / yang rdo rje rlung gi ba dan no// rdo rje phyag rgya de nyid kyi byang phyogs su rdo rje me'i dbyu gu dang / yang rdo rje 'jigs byed kyi be con no// byang phyogs kyi rdo rje phyag rgya'i nub phyogs su rdo rje lcags kyu'i lcags kyu dang / yang rdo rje dus kyi gshin rje'i dbyig pa dang / rdo rje'i phyag rgya de nyid kyi shar phyogs su rdo rje bgegs kyi gtso bo'i dgra ste dang / yang rlung gi rdo rje'i klu'i zhags pa bri bar bya'o// de nas phyi'i dkyil 'khor gyi shar phyogs la sogs pa'i lha'i khyams su dbang ldan nas brtsams te g.yas skor phyogs su bri ste/ de dag gi rim pa ni sgyu ma rdo rje dang / dril bu dang / thub pa rdo rje dang / rdo rje mtshon cha la sogs pa rnams ni 'jig rten gsum gyi 'khor lo'i dkyil 'khor chen por bshad pa'i snying po nyid bri bar bya'o// lho phyogs su me nas brtsams te/ rdo rje 'khyil pa dang / rdo rje 'od dang / rdo rje dbyig pa dang / rdo rje ser skya'o// nub phyogs su bden bral nas brtsams te/ rdo rje gtun shing dang / rdo rje rlung dang / rdo rje me dang / rdo rje 'jigs byed rnams so// byang phyogs su rlung mtshams nas brtsams te/ rdo rje lcags kyu dang / rdo rje dus dang / rdo rje bgegs kyi gtso bo dang / klu rdo rje rnams 'jig rten gsum gyi 'khor lo'i dkyil 'khor chen por bshad pa'i snying pos bri bar bya'o// de nas cho ga rgyas pa rnams// ji bzhin par ni bshad par bya// zhes bya ba ni/ slob dpon gyi las dang / slob ma 'jug pa'i cho ga rgyas pa'o// de nas zhes bya ba ni de ma thag pa'o// 'jig rten gsum las rnam par rgyal ba'i dkyil 'khor chen po las bshad pa'i cho gas slob dpon gyis dpal rdo rje hUM mdzad kyi rnal 'byor dang rnal 'byor chen po byas la/ ji lta ba bzhin du bshad pa'i rdo rje 'dzin pa'i phyag rgya bcings la/ 'jug pa la sogs pa'i cho ga thams cad rjes su spyad la/ de nas dkyil 'khor rdo rjes bsgrubs la bsdu ba byas te/ mtshan brgya rtsa brgyad pas bcom ldan 'das rdo rje hUM mdzad la bstod la/ de nas de'i rjes la mdun gyi dkyil 'khor gyi khro bo rdo rje lcags kyu la sogs pas 'jig rten gsum gyi 'khor lo'i dkyil 'khor chen po las bshad pa'i las kyi phyag rgya dang bcas pa'i dam tshig gi las kyi rnam par snang mdzad la sogs pa dgug pa dang / gzhug pa dang / bcing ba dang / dbang du byas te/ dam tshig dang / chos dang / las dang / phyag rgya chen po rnams kyis ji lta ba bzhin du rgyas btab la dbang bskur te/ mchod pa thams cad kyis yang dag par mchod la/ bzlas pa bya ste/ slob ma gzhug pa'i don du/ gnang ba ma nos pa nas rdo rje 'dzin ma'i phyag rgya bcings te/ ji lta ba bzhin du brjod par bya'o// ji skad bshad pa'i mtshan nyid kyis rdo rje 'chang ba'i phyag rgya cho ga bzhin du chings shig ces slob ma la brjod do// su'i mdun du ni dam tshig ma mthong ba dang 'jig rten pa'i 'khor lo'i gzungs kyi dkyil 'khor ma mthong ba'i mdun du'o// dam tshig gi phyag rgya de rnams ni ji ltar bris pa bzhin ma smra shig pa'o// gsang ba 'phel bar ma byed cig // ces bya ba ni/ dam tshig phyag rgya 'di khyod kyi// rtag tu las kun byed pa ste// ma dang sring mo rnams dang ni// chung ma bu mo rnams rjes 'brang // zhes bya ba gang yin pa de nyid kyang brjod par mi bgyi'o// de nas las kyi rdo rje zhes bya ba ni/ gang gi cho slob dpon gyi lag na gnas pa'i rdo rje rtse gsum pa rdo rje 'chang ba'i phyag rgya'i steng du bzhag ste/ cho ga bzhin du chug shig ces bya ba ni/ gdong g.yogs bcing ba la sogs pa byas nas/ 'jig rten gsum gyi 'khor lo'i dkyil 'khor chen po las bshad pa'i cho gas slob ma gzhug par bya'o// zhugs nas rdo rje de de bzhin du bor cig ces bya ba ni/ ji lta ba bzhin du dbab pa byas nas/ oM pra tIts+tsha a d+hi tiSh+Tha badzra hoHzhes bya ba 'dis rdo rje de dkyil 'khor du dor bar bya'o// gang la dbab pa'i dam tshig gi phyag rgya de de'i dbang du 'gyur ro zhes bya ba ni ma la sogs pa'i gzugs kyis bsgrub bya bsgrub par 'gyur ba dang / de'i 'bras bu dbang du byed par 'gyur ro zhes bya ba'i don to// de nyid bshad pa ni des las thams cad byed do zhes bya ba'o// de nas zhes bya ba la sogs pa ni/ de ltar dkyil 'khor du zhugs nas rdo rje 'phangs te/ de nas gdong g.yogs pa 'dis bkrol te/ oM rdo rje sems dpa' deng khyod kyi// mig 'byed pa ni brtson par mdzad// rdo rje'i mig ni bla med pa/ de ring nyid du 'byed par shog // ces bya ba'i snying po 'dis gdong g.yogs bcings pa dgrol bar bya'o// yi ge hUM las mig gnyis su rdo rje gnyis bsgoms la 'di skad ces brjod de/ he badzra pa sh+ya zhes pas sgo srung nas brtsams te/ dkyil 'khor rim pa bzhin bstan la/ de'i snying gar phyag rgya dgrol bar bya ste/ de nas slob ma de bzhin du dbang bskur bar bya'o// 'di skad ston pa yin te/ ji lta ba bzhin du slob ma lhag par gnas par byas nas/ thog mar phyag bzhi ji lta ba bzhin du byas la/ de nas rdo rje hUM mdzad du byin gyis brlabs la/ phyi rol na gnas pa bum pa'i chus dbang bskur la/ rang nyid rdo rje 'dzin pa'i phyag rgya bcings te/ oM sar+b+ba ta thA ga ta badzra d+ha ra gr-i h+Na badzra sa ma ya hUM/ zhes bya ba 'dis slob ma yang 'ching du gzhug go// de nas rdo rje rtse gsum pa me tog phreng ba bcings pa rdo rje 'chang ba'i steng du gzhug pa slob mas dor bar bya ste/ oM bra be sha badzra pra be sha ya badzra A be sha badzra a d+hi tiSh+Tha badzra hUM zhes bya ba'i snying po 'dis gzhug par bya'o// de nas khro bo rdo rje lcags kyu la sogs pa'i las kyi phyag rgya bzhis slob ma dgug pa dang / gzhug pa dang / bcing ba dang / dbang du bya ba'o// deng khyod de bzhin gshegs pa thams cad kyi rdo rje'i rigs su zhugs kyis ngas khyod la ye shes gang gis de bzhin gshegs pa thams cad kyi rdo rje'i rigs kyi dngos grub kyang 'grub par 'gyur na/ dngos grub gzhan lta smos kyang ci dgos/ de lta bu'i rdo rje ye shes bskyed par byas/ khyod kyis dkyil 'khor chen po ma mthong ba rnams la ma smra zhig// khyod kyi dam tshig nyams par gyur ta re/ de nas rdo rje 'dzin ma'i phyag rgya bcings la/ 'di skad ces brjod do// su'i mdun du yang dam tshig gi phyag rgya de rnams ma smra shig // gsang ba 'phel bar ma byed cig ces bya'o// de nas rdo rje slob dpon rang nyid rdo rje 'dzin ma'i phyag rgya kha thur du bstan pa dang / gyen du bstan pa bcings te/ slob ma'i spyi bor bzhag ste 'di skad ces brjod par bya'o// 'di ni khyod kyi dam tshig gi rdo rje yin gyis/ gal te 'ga' zhig la smras na klad pa 'gas par 'gyur ro// de nas dam tshig gi phyag rgya de nyid dang / mna'i chu'i snying po bsngags la de 'thung du gzhug go// de la mna'i snying po ni 'di yin te/ rdo rje sems dpa'i deng khyod kyi// snying la yang dag zhugs par 'gyur// gal te tshul 'di smras na ni// de ma thag tu dral te gshegs// oM badzra u da ka ThaH/ de nas slob ma la 'di skad brjod do// deng phyin chad khyod kyi phyag na rdo rje nga yin gyis/ ngas 'di byos shig ces bsgo ba gang yin pa de bya dgos so// khyod kyis nga la brnyas par ma byed cig// mi bde ba ma spangs par khyod dus byas nas dmyal bar ltung bar gyur ta re zhes smras la/ 'di skad du/ de bzhin gshegs pa thams cad kyis byin gyis rlobs la/ rdo rje sems dpa' bdag la dbab par gyur cig ces bsgo'o// de nas rdo rje 'bebs pa'i dam tshig gi phyag rgya dang / badzra A be shA aHzhes bya ba'i snying po 'dis dbab pa bskyed par bya'o// de nas rdo rje rtse gsum gyis dkyil 'khor du dor ro// snying po ni 'di yin te/ oM pra tIts+tsha a d+hi tiSh+Tha badzra hoHzhes bya ba'o// de nas rdo rje de blangs te/ rang gi spyi bor bzhag la phreng ba bcing bar bya'o// snying po ni 'di yin te/ oM pra ti gr-i h+Na twaM mi maM satwa ma hA ba la/ de nas gdong g.yogs de de bzhin du bcings pa dgrol lo// snying po ni 'di yin te/ rdo rje sems dpa' deng khyod kyi// mig 'byed pa ni brtson par mdzad// rdo rje mig ni bla med pa// thams cad mig ni deng 'byed shog // he badzra pA sh+ya/ de nas sgo ba nas brtsams nas/ rnam par snang mdzad kyi bar du thams cad bstan par bya'o// de nas rdo rje 'dzin ma'i phyag rgya bcings la de'i snying gar dgrol lo// snying po ni 'di yin te/ tiSh+Tha badzra dr-i D+ho me b+ha ba/ shA shwa to me b+ha ba/ hr-i da ya me a d+hi tiSh+Tha sar+b+ba sid+d+hi m+me pra yats+tsha hUM ha ha ha ha hoH/ de nas rdo rje chus dbang bskur bar bya'o// snying po ni 'di yin te/ oM badzra a b+hi Shiny+tsa badzra d+ha ra te sa ma ya ga gra/ de nas phyag rgya phreng ba'i dbang bskur ba dang / mtshan ma'i dbang bskur ba dang / ming gi dbang bskur ba sbyin par bya ste/ lhag ma ni 'jig rten gsum las rnam par rgyal ba'i dkyil 'khor chen por bstan pa'i cho gas shes par bya'o// de ltar slob dpon gyi las kyi cho ga dang / slob ma gzhug pa'i cho ga rgyas par bstan nas/ da ni 'jig rten gsum gyi 'khor lo'i gzungs kyi dkyil 'khor las bshad pa'i dngos grub rnams ni 'jig rten gsum gyi gzungs kyi dkyil 'khor du dam tshig dang dbang bskur ba thob pas bsgrub par bya'o zhes bstan pa'i phyir/ dam tshig gi phyag rgya'i gsang ba 'di smros shig ces bya ba gsungs te/ de la gsang ba'i sgra ni sba bar bya'i zhes bya ba'i don to// u ma la sogs pa bud med kyi gzugs rab tu sbas nas mdung rtse gsum pa la sogs pa'i gzugs su gnas pas gsang ba'o// de'i phyir de las byung ba'i 'bras bu gang yin pa de ni gsang ba'o// gsang ba'i dngos po ni gsang bar bya ste/ dam tshig gi phyag rgya'i gsang ba ni dam tshig gi phyag rgya gsang ba'i btsun mo'i dngos grub bo// dam tshig phyag rgya 'di khyod kyi// rtag tu las kun byed pas na// zhes bya ba la sogs pas gsang ba gsungs pa yin no// ji skad du bshad pa'i rtse gsum pa la sogs pa'i mtshan ma'i rang bzhin gyi phyag rgya 'di dag ni/ dam tshig gi phyag rgya yin gyi sku'i phyag rgya ni ma yin no// 'di khyod kyi/ rtag tu las kun byed pa ste// zhes bya ba ni las thams cad dus thams cad kyi tshe phyed pa'o// ji ltar las thams cad byed ce na/ chung ma bu mo rnams rjes 'brang // zhes bya ba smos so// 'di skad ston pa yin te/ sgrub pa po'i mngon par 'dod pa la sogs pa'i gzugs kyis sgrub par byed pa dang / ma'i las la sogs pa byed do zhes bya ba'i tha tshig go// de la ma dang / sring mo dang / chung ma dang / bu mo rnams ni go sla'o// rjes su 'brang ba ni grogs mo'am phyi bzhin 'brang ba'o// de dang lhan cig tu bzlas pa byas pas/ bud med thams cad dbang du byed par 'gyur ro// bshad ma thag pa'i rig pa 'dis u ma la sogs pa'i bud med thams cad dbang du byas nas/ chung ma bzhin du spyad pa dang / chung ma don du gnyer bar bsgrub pas na longs spyod par bshad kyang chos ma yin pa dang / 'dod pas log par g.yem par mi 'gyur ro// rig pas u ma la sogs pa'i gzugs su sprul nas sgrub pa po la ster bar byed pa ni/ u ma la sogs pa bud med kyi gzugs kyi rgyud gzhan ma yin pa de bas na/ gzhan gyi chung ma phrog pa med pas chos ma yin par mi 'gyur ro// ci dga' bar thams cad du spyad nas bsgrub pa byas na dka' thub la sogs pa med par yang 'grub par 'gyur ro zhes bya ba'i tha tshig go// de nas thams cad dag pa sems kyis rig na zhes bya ba ni/ de nas dngos grub thob nas dus phyis gang gi tshe chung ma'i longs spyod pas nye bar spyad pa de'i tshe/ chos thams cad sgyu ma lta bur rtogs pa des dbang du byas pa las nye bar skyes pas 'di ni bud med do// bdag ni skyes pa'o zhes bya ba thams cad dag par sems kyis rig nas/ sangs rgyas dang chu lha yang mthar thug pa'i 'jig rten gsum gyi 'khor lo thams cad yid kyis kyang rtogs pa dang / dam pa ni rab tu dga' ba la sogs pa'i sa rnams rdzogs par byed pa'i las bsgrub par 'dod pa byed par 'gyur ro zhes bcom ldan 'das rdo rje 'chang bas gsungs so// 'di skad ston pa yin te/ 'jig rten gsum las rnam par rgyal ba'i dkyil 'khor chen po las gsungs pa'i dpal rdo rje hUM mdzad kyi rnal 'byor byas la rdo rje gtsug tor la sogs pa nas/ rdo rje 'bebs pa'i mthar thug pa'i bar du sngar bshad pa bzhin du rang gi lus la bkod la/ mdun du bcom ldan 'das rdo rje 'dzin ma ut+pal sngon po'i mdog can phyag na rdo rje rtse gsum pa bsnams pa rdo rje phreng ba'i cod pan gyi dbang bskur ba'i rdo rje rtse gsum pa'i phyag rgya dang // oM sar+b+ba badzra ga mi Ni b+hak+She sa d+ha ya hUM ha badzra pA Ni hUM phaT ces bya bas sprul la bsdu ba byas te/ khro bo rdo rje lcags kyu la sogs pa'i las kyi phyag rgyas dgug pa dang / gzhug pa dang / bcing ba dang / dbang du byas te/ rdo rje 'dzin ma'i phyag rgya 'di nyid kyis rig pa la blta zhing bsgrub par bya ste/ dzaHhUM baM hoHsa sa ma ya s+t+waM sa ma ya s+t+waM a haM dang mthar rig pa lan gsum du bzlas brjod bya'o// de nas de'i ljags la yi ge hUM dgod pa dang / yi ge a las rang gi snying gar sna tshogs rdo rje bsams la/ rdo rje rtse gsum pa blangs te/ rdo rje 'dzin ma'i gnas su 'dug la/ bcom ldan 'das ma'i las kyi phyag rgya gar las byung ba 'di bshad ma thag pa'i rig pa brjod do// de nas yi ge hUM las thugs kar rdo rje 'bar ba bsgoms te/ rdo rje rtse gsum pa blangs te/ bcom ldan 'das ma'i phyag rgya chen po bstan zhing de nyid kyi rig pa brjod par bya ste/ g.yon pa'i khro bo khu tshur snying gar bzhag la g.yas pa'i rdo rje khu tshur gyis rdo rje rtse gsum pa gsor ba dang bcas pas g.yon brkyang ba'i gnas pas bzhugs pa bcom ldan 'das ma'i phyag rgya chen po'o// de nas oM badzra dz+wa la a na lArka hUM zhes bya ba dang / rdo rje ti rIn+ti ri'i phyag rgyas bcom ldan 'das ma rang nyid la rdo rje phreng ba'i dbang gis dbang bskur ba dang / gzungs kyi dkyil 'khor las gsungs pa'i khro mo sgeg mo la sogs pa'i las kyi phyag rgya rnams kyis yang dag par mchod la phyag byas te/ de'i snying gar rdo rje 'bar ba'i dbus su rig pa'i yi ge bkod la thun bzhi'i sbyor bas gnas te/ rig pa de 'bum bzlas par bya'o// de nas mtshan thog thag bzlas pa byas na/ bcom ldan 'das rdo rje hUM mdzad byon nas sgrub pa po la/ de'i bcom ldan 'das ma chung mar stsol bar 'gyur ro// de nas 'jig rten gsum las rnam par rgyal ba'i rdo rje hUM mdzad kyi bcom ldan 'das dang 'dra bar 'gyur ro// de nas lha mo u ma la sogs pa'i phyag rgya rnams kyi bsgrub pa 'byung ste/ de la rtse gsum pa la sogs pa'i phyag rgya ras la bris la/ oM badzra shU la a gre swA hA zhes bya ba la sogs pa'i rig pa rnams kyis lha mo u ma sprul la bsdu ba bya ste/ phyi rol gyi gzungs kyi khro bo rdo rje lcags kyu la sogs pa'i phyag rgya rnams kyis dgug pa dang / gzhug pa dang / bcing ba dang / dbang du byas te/ rdo rje mdung la sogs pa'i rang gi dam tshig gi phyag rgya rnams kyis bsgrubs te/ oM badzra shU la a gri swA hA/ dr-i sh+ya dzaHhUM baM hoHsa ma ya s+t+waM a haM/ oM badzra shU la a gre swA hA/ zhes bya ba lan gsum bzlas so// de nas de'i ljags la oM badzra shU la a gre swA hA/ zhes bya ba dgod pa dang 'jig rten gsum gyi 'khor lo'i las kyi dkyil 'khor du bshad pa'i las kyi phyag rgya bstan la/ 'jig rten gsum gyi 'khor lo'i gzungs kyi dkyil 'khor du bshad pa'i rang gi snying gar rdo rje rtse lnga pa 'bar ba bsams la/ dam tshig gi phyag rgya bstan par bya'o// de nas rdo rje dbyings su bshad pa'i rdo rje rin chen gyi phyag rgyas dbang bskur la 'jig rten gsum gyi 'khor lo'i las kyi dkyil 'khor du 'chad pa'i sgeg mo la sogs pa'i las kyi phyag rgya rnam pa bzhi dang / rdo rje gser la sogs pa'i las kyi phyag rgya rnams kyis yang dag par mchod la/ 'jig rten gsum las rnam par rgyal ba'i gzungs kyi dkyil 'khor las bshad pa'i rdo rje rgyal po'i dam tshig gi phyag rgya'i gsang ba'i phyag rgya bcings la/ oM sar+b+ba badzra ga mi ni sar+b+ba b+hak+She kro d+ha badzra ag+na ye sA d+ha ya guh+ya badzri Ni hUM phaT ces bya ba'i rig pa brjod la/ mdung rtse gsum pa'i phyag rgya yongs su gyur pa las/ lha mo u ma de nyid dang bcas pa bsams nas khri bzlas nas/ rang gi mtshan ma la lcags kyu kha dog dmar po 'od zer dmar po 'phro ba bsams pas bsgrub par bya ba bud med kyi gzugs can gyi rtags phug nas drangs par bsam/ de nas mtshan thog thag bzlas pa byas na langs nas chung ma byed par 'gyur ro// gang yang lha'i btsun mo bsgrub par 'dod pa de nyid kyi sbyor ba des bsgrub par bya'o// ma dang sring mo dang bu mo la sogs pa bsgrub par 'dod na sbyor ba'i dngos po mi bya'o// 'on kyang gsang ba'i lcags kyu bcings la/ 'od zer dmar po 'bar ba'i lcags kyus bsgrub par bya ba'i bud med kyi pad+ma phug nas drang bar bya'o// de ltar phyi rol gyi rdo rje'i rigs kyi lha mo thams cad btsun mo la sogs pa'i gzugs kyis bsgrub par bya'o// ji ltar mngon par 'dod pa bzhin du bsgrubs la/ gang la longs spyod par 'dod pa de'i tshe gsang ba'i lcags kyu bcings la/ ji skad bshad pa'i sbyor bas rig pa lan cig bzlas pas dgug pa dang dbang du byed do// de ltar gsang ba'i dam tshig phyag rgya bstan nas/ 'jig rten gsum gyi 'khor lo'i gzungs kyi phyag rgya bsgrub pa na/ 'jig rten gsum gyi 'khor lo'i dkyil 'khor chen po las bshad pa'i phyag rgya bzhis rang gi lha'i rnal 'byor byas la/ phyis gzungs kyi dkyil 'khor gyi phyag rgya bcings te/ dpal rdo rje hUM mdzad kyi rnal 'byor chen pos 'jig rten gsum gyi 'khor lo'i gzungs kyi dkyil 'khor gyi phyag rgya rnams bsgrub par bya'o zhes bstan par bya ba'i phyir/ de nas zhes bya ba la sogs pa gsungs te/ de nas ni de'i phyir ro// dngos grub kyi ye shes bslab pa bstan pa'i rjes la dam tshig gi phyag rgya bsgrub par bya'o// dam tshig khro bo'i mdzub bcug la// zhes bya ba ni/ 'jig rten gsum las rnam par rgyal ba'i phyag rgya'i mdzub mo'i rtse mo gnyis spyi gtsug tu gzhag pa 'di ni rnam par snang mdzad kyi dam tshig gi phyag rgya'o// de nyid snying gar mdzub mo gnyis bsdams pa'i tshul du byed pa ni rdo rje hUM mdzad kyi'o// de nyid kyi mdzub mo'i g.yas ngos gnyis dpral bar gzhag pa ni rin chen hUM mdzad kyi'o// de nyid kha nas 'dren pa ni chos kyi hUM mdzad kyi'o// de nyid spyi bor bzhag nas gnyis su byas pa ni las kyi hUM mdzad kyi dam tshig gi phyag rgya'o// g.yon pa'i rdo rje mdzub bcings la// rtse gsum mtshan ma mnan par bya// zhes bya ba ni/ 'jig rten gsum las rnam par rgyal ba'i phyag rgya nyid las g.yas pa'i sor mo dbus ma gsum mdung rtse gsum pa ltar byas la/ g.yon pa'i mdzub mo gnon pa ltar byed pa 'di ni rdo rje rig pa mchog gi'o// rdo rje'i rigs ni thams cad kyi// g.yon pa'i rdo rje gtso bor 'dus// dam tshig cho ga ji bzhin par// phyag rgya bcings pa bshad par bya// zhes bya ba ni/ sgyu ma rdo rje la sogs pa nas/ klu'i rdo rje'i mthar thug pa'i rdo rje'i rigs gzhan thams cad kyi'o// phyi rol pa de dag gi rdo rje'i khu tshur gnyis 'jig rten gsum gyi 'khor lo'i dkyil 'khor chen po las bshad pa'i tshul gyis bcings la/ g.yon pa'i khu tshur gyis mtshan ma thams cad kyi tshul gyis rdo rje mdzub mos sdud pa'i phyag rgya bcings te/ g.yon pa'i rdo rje mdzub mo de nyid kyis 'dus pa'i phyag rgya bcings la/ 'chad par 'gyur ba'i tshul gyis gzungs kyi dam tshig gi phyag rgya'o// 'dir ji lta bu'i cho ga yin zhe na/ 'jig rten gsum gyi 'khor lo'i dkyil 'khor chen por bshad pa'i tshul gyis rdo rje bcing ba gnyis su byas la/ g.yas pa'i rdo rje khu tshur gyis g.yon pa'i rdo rje khu tshur bkan nas/ yang gnyis su byas te/ khu tshur gnyis su byed pa 'di ni cho ga ji bzhin pa zhes bya ba'i sgra'i don yin no// thams cad 'khor lo sor rtse gsum// zhes bya ba ni/ g.yon pa'i khu tshur gyi sor mo thams cad brkyang la mdzub mo cung zad bskums te/ 'khor lo lta bur gzhag pa ni sgyu ma rdo rje'i gzungs kyi phyag rgya'o// dril bu'i phyag rgya de bzhin no// zhes bya ba ni g.yon pa'i khu tshur gyi mdzub mo'i gdong dang mthe bong gi gdong gnyis sbyar la/ kha thur du bstan la dril bu 'dzin pa'i tshul du byed pa ni rdo rje dril bu'o// de bzhin oM gyi phyag rgya dang // zhes bya ba ni/ 'jig rten gsum gyi 'khor lo'i dkyil 'khor chen por bshad pa'i thub pa rdo rje'i phyag rgya de bzhin du 'dir yang de ltar rtogs par bya'o// g.yas pa'i phyi rol gyi khu tshur mthe bo'i steng du g.yon pa'i khu tshur gzhag pa 'di ni thub pa rdo rje oM gyi spyi bor gzhag pa ni oM gyi phyag rgya'o// seng ge'i rna bar yongs su gzung // zhes bya ba ni/ g.yon pa'i khu tshur gyi mdzub mo rang gi mthe bo'i steng du bzhag la/ rgyab bskum pas ni rdo rje'i khyil pa lta bu seng ge'i rna bar yongs su 'dzin pa ni rdo rje mtshon cha'i'o// 'bar ba kun du 'dzin pa dang // zhes bya ba ni/ g.yon pa'i khu tshur brkyang la/ nyi ma'i 'od zer kun du 'dzin pa ltar byas nas/ rang gi snying gar bskor ba 'di ni rdo rje 'khyil pa'i'o// 'od ni yang dag 'dus pa nyid// ces bya ba ni/ g.yon pa'i khu tshur gyi rgyab tu 'od kyi dkyil 'khor du byed pa ni rdo rje 'od zer gyi'o// dbyig pa'i khu tshur 'dzin pa dang // zhes bya ba ni/ g.yon pa'i khu tshur dpung pa'i phyed tsam du bskums la/ dbyig pa 'dzin pa'i tshul du byed pa ni rdo rje dbyig pa'i'o// kha 'gram phyag rgya bskor ba'o// zhes bya ba ni/ g.yon pa'i khu tshur mi'i sha za ba'i tshul gyis kha'i 'gram du yongs su skor ba byed pa ni rdo rje ser skya'i'o// btung ba'i phyag rgya zhes bya ba ni/ g.yon pa'i khu tshur gyi mthe bo dang mdzub mo dang gung mo rnams kham phor gyi tshul gyis khar 'jog pa de ni rdo rje glang sna'i'o// phreng ba zhes bya ba ni/ g.yon pa'i khu tshur gyis rang gi mgo bo la phreng ba 'ching ba'i tshul du byed pa ni rdo rje phreng ba'i'o// rdo rje mnan nas btud pa ste// zhes bya ba ni/ g.yas pa'i khu tshur gyis g.yon pa'i khu tshur gnon pa'i tshul du byed pa ni rdo rje dbang gi'o// spyi bor gzhag pa tshogs kyis te// zhes bya ba ni/ g.yon pa'i khu tshur spyi bor gzhag pa ni rnam par rgyal ba'i rdo rje'i'o// lag pa bskum pa khar bzhag ste// zhes bya ba ni/ g.yon pa'i lag ngar bskum nas khar gzhag pa ni rdo rje gtun rings kyi'o// rgyab tu yang ni bskor bar bya// zhes bya ba ni/ g.yon pa'i khu tshur yongs su bskor nas rgyab tu gzhag pa ni rdo rje rlung gi'o// 'bar dang me stag gtong ba ste// zhes bya ba ni/ g.yon pa'i khu tshur sor mo thams cad brkyang la 'bar ba'i me stag gtong ba'i tshul du byed pa ni rdo rje me'i'o// phye nas khar yang gnas par bya// zhes bya ba ni/ g.yon pa'i khu tshur phye nas khar gzhag pa ni rdo rje 'jigs byed kyi'o// tha ma gnyis ni khar bcug dang // zhes bya ba ni/ g.yon pa'i khu tshur gyi mthe bong dang mthe'u chung gnyis brkyang ste phye nas rang gi khar bcug pa ni rdo rje lcags kyu'i'o// brtsir zhing rab tu gnon pa'o// zhes bya ba ni/ g.yon pa'i khu tshur gyis g.yas pa'i khu tshur mnan la 'og tu ltung ba ltar byed pa ni rdo rje dus kyi'o// dpung pa bsnol bas bsnol ba dang // zhes bya ba ni/ dpung pa gnyis phan tshun bsnol la kha thur du bstan pa 'di ni rdo rje bgegs kyi gtso bo'o// myur du 'phrog pa'ang de bzhin no// zhes bya ba ni/ g.yon pa'i khu tshur gyis g.yas pa'i khu tshur bzung nas 'dren par byed pa ni klu rdo rje'i gzungs kyi dam tshig gi phyag rgya'o// phyag rgya chen po'i sbyor bas rnam par snang mdzad la sogs pa nas klu rdo rje'i mthar thug pa de dag 'jig rten gsum gyi 'khor lo'i gzungs kyi dkyil 'khor gyi phyag rgya chen por 'gyur ro// chos kyi phyag rgya ni rnam par snang mdzad la sogs pa nas las kyi bar du 'jig rten gsum las rnam par rgyal ba'i gzungs kyi dkyil 'khor las gsungs pas zhes bya'o// lhag ma ni gzungs kyi rig pa nyid yin no// rnam par snang mdzad la sogs pa'i las kyi phyag rgya ni// 'jig rten gsum las rnam par rgyal ba'i gzungs kyi dkyil 'khor du bshad pa nyid gzung bar bya'o// lhag ma ni 'jig rten gsum gyi 'khor lo'i las kyi dkyil 'khor du bshad pa nyid yin no// 'jigs ma dang / dpal mo dang / dbyangs can ma dang / dka' bzlog ma rnams ni rdo rje 'dzin ma'i phyag rgya'o// oM sar+b+ba badzra ga mi ni sar+b+ba b+ha k+She sA d+ha ya guh+ya badzra Ni hUM phaT/ ces bya ba'i rig pa 'di yang chos kyi phyag rgya gzung bar bya ba nyid do// de dag gi phyag rgya chen po'i tshul gyi las kyi phyag rgya'i sbyor bas 'ching ba ni/ las kyi phyag rgyar shes par bya'o// de bzhin gshegs pa thams cad kyi rdo rje dam tshig ni kun rdzob ste/ rdo rje 'bar ba las skyes pa'i rdo rje'i rigs ston pa'i sgra'i tshogs la yang dam tshig ces bya'o// de nyid kyi rtog pa'i rgyal po las rdo rje'i dkyil 'khor gyi cho ga rgyas pa ste/ 'jig rten gsum gyi 'khor lo'i gzungs kyi dkyil 'khor gyi cho ga rgyas pa mthar rdzogs pa ni mthar thug pa'o// 'jig rten gsum las rnam par rgyal ba'i 'jig rten gsum gyi 'khor lo'i gzungs kyi dkyil 'khor gyi 'grel pa rdzogs so// // de ltar 'jig rten gsum gyi 'khor lo'i gzungs kyi dkyil 'khor gyis 'dul ba'i skye bo rjes su gzung ba'i phyir bstan nas da ni 'jig rten gsum gyi 'khor lo chos kyi phyag rgya gtso bor gyur pa des 'dul ba'i skye bo rjes su gzung ba'i phyir/ chos kyi dkyil 'khor ni/ de nas yang bcom ldan 'das zhes bya ba la sogs pa gsungs so// de nas kyi sgra ni de ma thag pa ste/ dang por sbyor ba'i ting nge 'dzin gyi rjes thogs nyid la'o// 'dir yang dang po sbyor ba'i ting nge 'dzin ni 'jig rten gsum gyi 'khor lo'i gzungs kyi dkyil 'khor nyid las bshad pa nyid las gzung bar bya'o// bcom ldan 'das zhes bya ba ni rnam par snang mdzad do// yang zhes bya ba ni 'jig rten gsum gyi 'khor lo'i gzungs kyi dkyil 'khor la ltos pa'o// de bzhin gshegs pa thams cad kyi chos ni rang bzhin gyis rnam par dag pa'o// thams cad kyi chos zhes bya ba ni ting nge 'dzin to// de'i dam tshig ni bcom ldan 'das rnam par snang mdzad 'jig rten gsum gyi 'khor lo'i nang du chud pa'i chos kyi dkyil 'khor de las byung ba ni skyes pa ste/ de'i rgyu las byung ba zhes bya'o// de gang las she na de las so// bcom ldan 'das phyag na rdo rje'i thugs kar chud pa'i rdo rje 'bar ba gang yin pa des byin gyis brlabs pa'i ting nge 'dzin gang yin pa de'i don gyi rjes su song ba'i ming de skad ces bya ba'i ting nge 'dzin gang yin pa de la snyoms par zhugs pa ni mngon sum du mdzad pa'o// 'di zhes bya ba ni bdag nyid kyi blo la gnas pa'o// rang gi rig pa dam pa ni mchog tu gyur pa'i rig pa dam pa ste/ de gsungs pa ni bshad pa'o// 'di skad ston pa yin te/ bcom ldan 'das rnam par snang mdzad kyi rang gi chos kyi dkyil 'khor sprul pa'i phyir/ rdo rje hUM mdzad kyi thugs ka na gnas pa'i rdo rje byin gyis brlabs pa'i rnam par thugs rtse gcig tu mdzad ces bya ste/ lhag ma bran rnams kyi mthar thug pa bstan pa ni go bla'o// de nas bcom ldan 'das zhes bya ba nas brtsams nas/ bran rnams kyi'o zhes bya ba ni/ gzhung 'di tsam gyis ni 'jig rten gsum gyi 'khor lo'i chos kyi dkyil 'khor rgyal po mchog ces bya ba'i ting nge 'dzin bstan pa yin no// de nas bsdu ba dang byin gyis brlabs pa la sogs pa sngon du 'gro ba ni/ las kyi rgyal po mchog ces bya ba'i ting nge 'dzin gsum pa yin par shes par bya'o// 'jig rten gsum gyi 'khor lo'i chos kyi dkyil 'khor du bshad pa'i dngos grub rnams ni/ 'jig rten gsum gyi 'khor lo'i chos kyi dkyil 'khor gyi dam tshig dang dbang bskur ba thob pas bsgrub par bya ba'o zhes bya ba'i don bstan par bya ba'i phyir/ de nas yang phyag na rdo rje zhes bya ba la sogs pas/ slob dpon gyi las kyi cho ga dang / slob ma 'jug pa'i las kyi cho ga rgyas par gsungs pa yin no// de nas zhes bya ba ni skabs su bab pa'o// phyag na rdo rje ni rdo rje hUM mdzad do// yang zhes bya ba ni 'jig rten gsum gyi 'khor lo'i gzungs kyi dkyil 'khor la ltos pa'o// rdo rje'i rigs thams cad ni 'jig rten las 'das pa'o// de'i chos kyi dam tshig gi dkyil 'khor bshad pa'o// de nas zhes bya ba ni de ma thag pa'o// 'jig rten gsum las rnam par rgyal ba'i dkyil 'khor chen po las gsungs pa'i tshul gyis/ rdo rje hUM mdzad kyi rnal 'byor dang / de las bshad pa'i rnal 'byor chen po byas te/ de nas 'jig rten gsum gyi 'khor lo'i chos kyi dkyil 'khor las gsungs pa'i sngags thams cad bzlas brjod re re zhing bzlas brjod 'bum byas pa'am/ 'jig rten gsum gyi 'khor lo'i chos kyi dkyil 'khor bsgom pa na/ ting nge 'dzin rnam pa gsum sgom pa sngon du 'gro bas de'i mtshan ma thob pa'i rjes thogs nyid la dkyil 'khor bri bar bya'o// de nas zhes bya ba ni rgyu de'i phyir te/ gang gi phyir 'jig rten gsum gyi 'khor lo'i chos kyi dkyil 'khor du 'jug pa med na des 'dul ba'i skye bo rjes su gzung bar mi 'gyur ba de'i phyir rab tu bshad par bya'o// dam tshig chen po'i dkyil 'khor te// zhes bya ba ni/ de la dam tshig kyang 'di yin la chen po yang 'di yin pas na dam tshig chen po ste/ chos thams cad rang bzhin gyis rnam par dag pa'i ting nge 'dzin de las skyes pa'i dkyil 'khor ni dam tshig chen po'i dkyil 'khor te/ 'jig rten gsum gyi 'khor lo'i chos kyi dkyil 'khor ro// 'jig rten gsum gyi 'khor lo bzhin// dkyil 'khor thams cad bri bar bya/ zhes bya ba ni 'jig rten gsum gyi 'khor lo'i dkyil 'khor chen po dang 'dra bar 'dir yang rim pa gnyis par phyi'i dkyil 'khor thams cad bri bar bya zhes bya ba'i don to// sangs rgyas rdo rje 'dzin la sogs// thams cad snyoms par zhugs pa'o// chos kyi dkyil 'khor tshul lta bur// snying gar mtshan ma yang dag gzhag// ces bya ba ni ji ltar 'jig rten gsum las rnam par rgyal ba'i chos kyi dkyil 'khor gyi ye shes kyi rdo rje'i steng du rdo rje skyil krung bcas te/ snying ga'i phyi rol gyi phyogs su nas 'bras tsam gyi rdo rje phra mo'i mtshan ma bzhag la/ rdo rje bsdams pa bkan te/ skyil krung gi steng du snod 'dzin pa'i tshul gyis bzhag nas/ mgrin pa bkug la sna'i rtse mor gtad pa'i lus drang por bsrang ba'i rnam par snang mdzad dang / rdo rje hUM mdzad la sogs pa nas/ klu rdo rje la mthar thug pa ting nge 'dzin la snyoms par zhugs pa de bzhin du bri bar bya'o// 'di skad ston pa yin te/ 'jig rten gsum gyi 'khor lo'i dkyil 'khor chen por bshad pa'i tshul gyis/ ji lta ba bzhin gyi dkyil 'khor dbus su phur bu btab la skud pa btags te/ dkyil 'khor zlum po sgo bzhi dang ldan par thig btab la/ de'i phyi rol du gnyis pa yang zlum po sgo bzhi dang ldan par thig gdab par bya'o// de nas dkyil 'khor gyi dbus na gnas pa'i phur bu hUM bzhis bton la/ khung bu tshon lngas bkang ste/ tshon sna lngas dkyil 'khor gnyis bris la/ de nas dkyil 'khor gyi dbus su seng ge'i gdan gyi steng du rnam par snang mdzad do// de'i shar phyogs su glang po che'i gdan gyi steng du rdo rje hUM mdzad/ de'i zhabs dang nye ba'i mdun phyogs su rdo rje rig pa mchog yang dag par bri ba'o// bcom ldan 'das rnam par snang mdzad kyi g.yas phyogs su rta'i gdan la rin chen hUM mdzad/ rgyab tu rma bya'i gdan la chos kyi hUM mdzad/ g.yon du mkha' lding gi gdan la las kyi hUM mdzad bri bar bya'o// shar phyogs kyi sgo'i dbus su khro bo rdo rje lcags kyu/ lho phyogs su khro bo rdo rje zhags pa/ nub phyogs su khro bo rdo rje lcags sgrog // byang phyogs kyi sgo'i dbus su khro bo rdo rje 'babs pa bri bar bya'o// phyi'i dkyil 'khor gyi shar phyogs su sgyu ma rdo rje/ rdo rje dril bu/ thub pa rdo rje/ rdo rje mtshon cha rnams go rims bzhin du bri bar bya'o/ lho phyogs su rdo rje 'khyil pa/ rdo rje 'od/ rdo rje dbyig pa/ rdo rje ser skya rnams bri'o// nub tu rdo rje gtun rings/ rdo rje rlung // rdo rje me/ rdo rje 'jigs byed do// byang phyogs su rdo rje lcags kyu/ rdo rje dus/ rdo rje bgegs kyi gtso bo// klu rdo rje bri bar bya'o// dkyil 'khor de nyid kyi shar phyogs kyi sgo'i dbus su rdo rje glang sna/ lho phyogs su rdo rje phreng ba/ nub phyogs su rdo rje dbang // byang du rnam par rgyal ba'i rdo rje bri bar bya'o// de nas kyi sgra ni de ma thag pa ste/ slob dpon gyi las kyi rjes thogs la'o// de la slob dpon gyi las ni/ de ltar dkyil 'khor bris la/ dgongs ka'i dus su rang nyid khrus byas/ lus dris byugs/ ji snyed pa'i rgyan gdags shing // shin tu sngo ba'i gos bgos la/ dri zhim phreng bas gdong yang brgyan/ phra mo'i rdo rje dang / phra mo'i dril bu blangs te/ 'jig rten gsum las rnam par rgyal ba'i dkyil 'khor chen po las bshad pa'i dpal rdo rje hUM mdzad kyi rnal 'byor dang / de las bshad pa'i rnal 'byor chen po byas la/ phyis 'jig rten gsum gyi 'khor lo'i chos kyi dkyil 'khor las bshad pa'i bcom ldan 'das rdo rje hUM mdzad kyi phyag rgya chen po bcings te/ de nas dkyil 'khor ji lta ba bzhin du sgo phya la/ bum pa la sogs pa bcug nas/ ji lta ba bzhin du phyag bzhi byas nas zhugs la/ dngos grub kyi rdo rje brtul zhugs kyi mthar thug par cho ga thams cad rjes su spyad la/ yang bdag la byin gyis rlob pa la sogs pa byas te/ dkyil 'khor gyi lha thams cad spyan drangs la/ phyag rgya bzhis rgyas btab nas/ dbang bskur la mchod pa thams cad kyis yang dag par mchod de phyag byas la gnang ba nod do// de nas 'dir chos kyi dam tshig gi dkyil 'khor gyi 'jig rten gsum gyi 'khor lo'i chos kyi dkyil 'khor gyi las byas par gyur nas/ de ltar las byas te/ ji lta ba bzhin du slob ma gzhug pa ni/ 'jig rten gsum gyi 'khor lo'i dkyil 'khor chen po las bshad pa'i cho gas bya'o zhes bya ba'o// rdo rje 'chang zhes bya ba la sogs pa smos te/ rdo rje 'chang ba'i phyag rgya khyad par ji lta bu zhig ce na/ rdo rje dril bur bcas pa bcings pa'o// rdo rje rtse gsum pa dang / rdo rje rtse gsum pas mtshan pa'i dril bu ni/ 'dir rdo rje dang bcas pa'i dril bu gang la mnga' ba de ni rdo rje dril bu dang / bcas pa'o// rdo rje 'chang ba'i phyag rgya bcings la/ 'ching du bcug ste phyag byas la/ 'jig rten gsum gyi 'khor lor bshad pa'i cho gas bcug la/ 'di skad ces bsgo shig // khyod kyis dam tshig ma mthong ba dang zhes bya ba ni/ dam tshig gi chos kyi dkyil 'khor 'di mthong ba gang yin pa de ni dam tshig mthong ba yin la/ dam tshig ma mthong ba ni 'jig rten gsum gyi 'khor lo'i chos kyi dkyil 'khor du gzhug pa zhes bya ba'i don to// lha'i rigs ma mthong ba zhes bya ba ni/ sgo srung nas brtsams nas rnam par snang mdzad kyi bar du lha'i rigs rnams ma mthong ba'o// gang gis lha'i rigs mthong bar byas pa de'i lha'i rigs mthong ba med par ni lha'i rigs ma mthong ba'o// de'i lha'i rigs ma mthong ba ni/ de ltar bdag nyid kyi dkyil 'khor mthong ba de bzhin du/ de la lha'i gzugs dang bzhugs lugs 'di yin zhes su la yang ma smra shig // ces bsgo la dril bu 'khrol du chugs shig // 'di skad bsgo nas kyang zhes bya ba ni/ ji ltar dril bu 'di dkrol ba// zhes bya ba la sogs pa'o// ci zhig byas nas 'di skad ces bsgo zhe na/ mna' yi snying po byin pa la// zhes bya ba smos so// 'jig rten gsum gyi 'khor lo'i dkyil 'khor chen po las bshad pa'i mna'i snying po 'di brjod do// ji ltar dril bu 'di dkrol ba// zhes bya ba ni/ ji ltar rgyu gang gis dril bu 'di dkrol ba'i sgra 'don pa'o// sgra ji ltar mi rtag pa de bzhin du las kyi rdo rjes khyod ma rungs par byed pa'o// khyad par ji lta bu zhig ce na/ mi rtag pa ste/ 'chad par 'gyur ba'i dam tshig las 'das pa rnams dus ma yin par 'chi ba'o// dam tshig las 'das na dus ma yin par 'chi ba nges su zhig ce na/ rdo rje slob dpon bsti stang med// de la rdo rje slob dpon ni gsang sngags kyi theg pa la/ sangs rgyas kyi dkyil 'khor byed pa ni slob dpon no// de la bsti stang med pa ni tshul khrims nyams pa'o// brtson 'grus chung ba'o zhes bya ba la sogs par smos pa'o// rdo rje spun la mi mdza' dang // zhes bya ba ni// sangs rgyas kyi dkyil 'khor du zhugs pa'i slob ma ste/ grogs po de rnams la sdang ba'o// gdug la byams dang chags bral bar// zhes pa ni/ dkon mchog gsum la 'khu ba dang / sems can mang po la gnod pa byed pas na gdug pa'o// de rnams la byams pa ni bde bas sdud pa'i bsam pa'o// chags pa dang bral ba ni byang chub kyi sems chen po btang ba'o// gal te khyod kyis 'di byas na/ dus ma yin par 'chi bar 'gyur bas/ de'i phyir khyod kyis 'di mi bya'o// de nas gdong g.yogs pa bkrol la zhes bya ba ni/ ji lta ba bzhin du cho ga thams cad byas te/ 'jig rten gsum gyi 'khor lor bshad pa'i cho gas dkyil 'khor bstan la/ de'i snying gar rdo rje 'chang ba'i phyag rgya dgrol lo// de nas dbang bskur ba la sogs pa bya'o// 'di skad ston pa yin te/ 'jig rten gsum las rnam par rgyal ba'i dkyil 'khor du bshad pa'i cho gas slob ma lhag par gnas pa byas la/ ji lta ba bzhin du phyag bzhi byed du bcug nas/ de nas chos kyi dkyil 'khor du bshad pa'i rdo rje hUM mdzad du byin gyis brlabs te/ phyi rol na gnas pa'i bum pa'i chus dbang bskur te rdo rje hUM mdzad du byin gyis brlabs la/ rdo rje 'chang ba'i las kyi phyag rgya rang nyid la bcings la slob ma 'ching du gzhug go// snying po ni 'di yin te/ oM sarba thA ga ta badzra d+ha ra gr-i h+Na ban+d+has sa ma ya hUM zhes bya ba'o// de nas rdo rje rtse gsum pa dang bcas pa'i dril bu'i phyag rgya de nyid dang me tog gi phreng ba 'dzin du bcug la/ 'jig rten gsum gyi 'khor lo'i chos kyi dkyil 'khor gyi shar phyogs kyi sgo nas bcug la/ snying po ni 'di yin te/ oM badzra pra be sha badzra A+o be sha badzra a d+hi tish+tha badzra hUM/ 'jig rten gsum gyi chos kyi dkyil 'khor los gsungs pa'i khro bo rdo rje lcags kyu'i las kyi phyag rgyas dgug pa dang / de nas lho'i phyogs kyi sgo nas snga ma bzhin du bcug la/ khro bo rdo rje zhags pa'i las kyi phyag rgyas gzhug pa dang / de nas nub phyogs kyi sgo nas bcug la/ khro bo rdo rje lcags sgrog gi las kyi phyag rgyas bcing ba dang / de nas byang phyogs kyi sgo nas bcug la/ khro bo rdo rje 'bebs pa'i las kyi phyag rgyas 'jig rten gsum gyi 'khor lo'i chos kyi dkyil 'khor du bshad pa'i tshul gyis dbab par bya'o// yang shar phyogs kyi sgo nas bcug la/ 'di skad brjod de deng khyod de bzhin gshegs pa thams cad kyi rdo rje'i rigs su zhugs kyi ngas khyod la ye shes gang gis de bzhin gshegs pa thams cad kyi rdo rje rigs su grub pa yang thob na/ dngos grub gzhan lta smos kyang ci dgos te/ de lta bu'i rdo rje ye shes bskyed par bya'o// khyod kyis dkyil 'khor chen po ma mthong ba rnams la ma smra shig // dam tshig nyams par gyur ta re/ de nas rdo rje slob dpon rang nyid kyis rdo rje khro bo ti rIrnyi dz+wari'i phyag rgya bcings te/ 'di skad brjod par bya'o// ngas khyod la rdo rje dam tshig gi ye shes bskyed par byas kyi/ khyod kyis 'ga' zhig la ma smra shig // mi bde ba ma spangs par dus byas nas sems can dmyal bar stung bar gyur ta re/ de nas mna'i snying po byin la/ rdo rje khro bo ti rI n+ti ri'i phyag rgya bstan nas so// rdo rje 'di ni khro bo che// dam tshig khyod kyi rigs bsregs pas// gal te 'das na klad pa nas// brtsams te lus rnams 'jig par byed// dam tshig bcing bar bya'o/ de nas yang slob dpon bdag nyid kyis rdo rje 'dzin pa'i phyag rgya kha thur du bstan pa dang / gyen du bstan pa bcings te/ slob ma'i spyi bor bzhag la 'di skad ces brjod do// 'di ni khyod kyi rdo rje'i dam tshig yin gyis/ gal te 'ga' zhig la smras na klad pa 'gas par 'gyur ro// de nas dam tshig gi phyag rgya de nyid dang / mna'i snying pos bsngags la rdo rje slob ma de 'thung du gzhug go// de la mna'i snying po ni 'di yin te/ rdo rje sems dpa' deng khyod kyi// snying la yang dag bzhugs par gyur// gal te tshul 'di smras na ni// de ma thag tu dral te gshegs// badzra u da kaHzhes bya ba'i tshig gis so// de nas slob ma yang rdo rje 'dzin ma'i phyag rgya rdo rje dril bu dang bcas pa bcings la/ 'di skad ces bsgo shig // khyod kyis dam tshig ma mthong ba dang / lha'i rigs ma mthong ba su la yang ma smra shig ces bsgo la dril bu dkrol du gzhug go// ji ltar dril bu 'di dkrol ba// de'i sgra ji ltar mi rtag pa// de bzhi na las kyi rdo rje khyod// mi rtag par ni ma rung byed// ces de skad du brjod la/ rdo rje slob dpon bsti stang med// rdo rje spun la mi mdza' dang // gdug la byams dang chags bral bar// gal te khyod kyis byas na'o// zhes bya ba dang / de nas yang 'di skad du brjod de/ deng nas brtsams te khyod kyi phyag na rdo rje nga yin gyis/ ngas 'di byos shig ces bsgo ba gang yin pa de bya dgos so// khyod kyis nga la brnyas par ma byed cig // mi bde ba ma spangs par khyod dus byas nas dmyal bar ltung ba gyur ta re zhes smras la/ 'di skad du/ de bzhin gshegs pa thams cad kyis byin gyis rlobs la/ rdo rje sems dpa' bdag la dbab par gyur cig ces smros shig ces bsgo'o// de nas rdo rje 'bebs pa'i dam tshig gi phyag rgya bcings la dbab pa bskyed par bya'o// snying po ni 'di yin te/ badzra A be sha aH/ de nas me tog gi phreng ba dor te/ snying po ni 'di yin te/ oM pra tI ts+tsha a d+hi tiSh+Tha badzra ho/ de nas me tog de blangs te de'i spyi bor bcing ngo // 'di'i sngags ni// oM pra ti gr-i h+Na twa mi maM satwa ma hA ba la/ de nas/ oM rdo rje sems dpa' deng khyod kyi// mig 'byed par ni brtson par mdzad// rdo rje'i mig ni bla med pa// thams cad mig ni deng 'byed shog // ces bya ba 'di dang de bzhin du gdong g.yogs bcings pa dgrol bar bya'o// de nas sgo gsum nas brtsams nas rnam par snang mdzad kyi bar du bstan la// he badzra pa sh+ya rdo rje 'chang ba'i phyag rgya slob ma'i snying gar bkrol la/ tiSh+Tha badzra dr-i D+ho me b+ha ba/ shA shwa to me b+ha ba hr-i da yaM a d+hi tiSh+Tha sarba sin+him+mi pra yats+tsha hUM ha ha ha ha hoHzhes bya ba 'di brjod do// de nas rnam par rgyal ba'i bum pa las/ rdo rje khu tshur gyis chu blangs te dbang bskur ro// de'i snying po ni 'di yin te/ oM badzra a b+hi Shiny+tsa badzra d+ha ra te sa ma ya gra gra / de nas phyag rgya'i dbang bskur ba dang / mtshan ma'i dbang bskur ba dang / ming gi dbang bskur ba ji lta ba bzhin du byin la/ cho ga lhag ma ni 'jig rten gsum las rnam par rgyal ba'i dkyil 'khor chen por bshad pa gzung ngo // de ltar slob dpon gyi las kyi cho ga dang / slob ma 'jug pa'i cho ga rgyas par bstan nas/ da ni 'jig rten gsum gyi 'khor lo'i chos kyi dkyil 'khor du dam tshig dang dbang bskur ba thob pas/ 'jig rten gsum gyi 'khor lo'i chos kyi dkyil 'khor du gsungs pa'i dngos grub rnams bsgrub dgos pas/ 'jig rten gsum gyi 'khor lo'i dkyil 'khor chen po las bshad pa'i lha'i sbyor ba dang / phyi rol gyi rdo rje'i rigs kyi sbyor ba byas la/ phyi nas 'jig rten gsum gyi 'khor lo ni chos kyi dkyil 'khor gyi phyag rgya chen po la sogs pa bcings la bsgrub par bya'o zhes bstan pa'i phyir/ chos kyi dam tshig ces bya ba la sogs pa gsungs te/ de la chos kyi dam tshig ni 'jig rten gsum gyi 'khor lo'i chos kyi dkyil 'khor ro// de'i phyag rgya ni ting nge 'dzin des sems can gyi khams la rgyas 'debs pa'o// de'i ye shes bslab pa ni de bstan pa'o// sangs rgyas rdo rje 'dzin la sogs// zhes bya ba ni/ rnam par snang mdzad nas brtsams nas rdo rje 'bebs pa'i bar ro// chos kyi dkyil 'khor de bzhin no// zhes bya ba ni/ rnam par snang mdzad nas brtsams nas/ 'jig rten gsum las rnam par rgyal ba'i chos kyi 'khor lo lta bu'o// de ji lta bu zhe na/ bsam gtan zhes bya ba la sogs pa smos te/ bsam gtan ni ting nge 'dzin to// de la de bzhin gshegs pa thams cad gcig tu bsdus pa ni bcom ldan 'das rnam par snang mdzad de/ rang bzhin gyis rnam par dag pa chos kyi ting nge 'dzin 'di ni rnam par snang mdzad do// de bzhin gshegs pa thams cad kyi rjes su slob pa dang / 'jig pa dang / ltung ba dang / 'gugs pa'i ngo bo'i chos ni bcom ldan 'das rdo rje hUM mdzad do// rang bzhin gyis rnam par dag pa'i phyir/ 'di ni bsam gtan yin no// dbang bskur ba'i dam tshig ni rin chen hUM mdzad kyi'o// shes rab kyi pha rol tu phyin pa'i ngo bo zhes bya ba ni/ chos kyi hUM mdzad kyi'o// brtson 'grus kyi pha rol tu phyin pa'i ngo bo chos thams cad rang bzhin gyis rnam par dag pa'o zhes bya ba ni las kyi hUM mdzad kyi bsam gtan no// de bzhin gshegs pa thams cad spyan 'dren par byed pa zhes bya ba ni khro bo rdo rje lcags kyu'i'o// de bzhin gshegs pa thams cad gzhug pa ni rdo rje zhags pa'i'o// de bzhin gshegs pa thams cad 'ching bar byed pa ni rdo rje lcags sgrog gi'o// de bzhin gshegs pa thams cad dbang du byed pa'i chos kyi rang bzhin gyis rnam par dag pa zhes bya ba ni khro bo rdo rje 'bebs pa'i bsam gtan no// thams cad mnyam pa nyid bsam pa/ rdo rje rig pa dam pa ste// zhes bya ba ni chos kyi dbyings rang bzhin gyis rnam par dag pa'i chos thams cad mnyam pa nyid ces bya ba'i don to// 'gro ba 'di kun sgyu ma bzhin// zhes bya ba ni sgyu ma rdo rje'i'o// de bzhin sdug bsngal dril bu 'dra// zhes bya ba ni 'bras bur gyur pa phung po'i sdug bsngal lo// de skad cig ma yin no zhes sdug bsngal dril bu'i sgra lta bur zhes pa ni dril bu'i bsam gtan no// sdug bsngal thams cad mya ngan 'das// zhes bya ba ni thub pa rdo rje ste/ de la thams cad kyang yin la sdug bsngal yang yin pas de sdug bsngal thams cad de/ byang chub sems dpa'i sa las bshad pa'i sdug bsngal gyi rnam pa brgya rtsa bcu'o// de'i mya ngan las 'das pa ni sdug bsngal thams cad 'gog pas 'gog pa'i bden pa ste/ thub pa rdo rje bsam gtan bshad pa'o// rdo rje 'joms pa bla na med// ces bya ba ni/ rdo rje mtshon cha'i bsam gtan te/ stong pa nyid kyi rdo rje'i rnal 'byor bsam gtan no zhes bya ba'i don to// sems can 'dul phyir khro bo mchog// ces bya ba ni gdug cing ma rungs pa'i sems can rnams thugs rjes 'dul ba'i phyir khro bo mchog gi gzugs ston pa'i bsam gtan ni rdo rje 'khyil pa'o// zhi ba yis ni nges par gsod// ces bya ba ni zhi bar gyur pa ni zla ba ste/ rtag pa dang / chad pa dang / nyon mongs pa dang bcas pa'i bag chags spangs pas na/ de nyid gsod pa zhes bya ba'i don bsam gtan 'di ni rdo rje 'od kyi'o// dbyig pa 'dra la 'tshog pa med// ces bya ba ni rdo rje dbyig pa'i bsam gtan te dbyig pa ni tshar gcod pa'o// 'tshog pa ni mtshon cha bsnun pa'o// 'di skad ston pa yin te/ chos bdag med pa bsgoms pas gzung ba dang 'dzin pa'i rnam par rtog pa thams cad nub pa 'di ni 'dir dbyig pas 'tshog pa ste/ des rnam par rtog pa rnams kyang mi 'byung bar 'gyur ro// de'i phyir/ dbyig pa 'dra la 'tshog pa med// ces bya ba 'di ni rdo rje dbyig pa'i bsam gtan no// log par lta ba 'jigs par byed// ces bya ba ni/ chos thams cad ma skyes pa'i phyir chos thams cad med par ston pa ni log par lta ba ste/ des byis pa'i skye bo skrag par byed pa'i phyir ro/ ra ro 'dra ba dpa' ba med// ces bya ba ni rdo rje glang sna'i bsam gtan te/ de la chos thams cad kyi rang bzhin gyis rnam par dag pa'o zhes bsgoms pas/ gang gi tshe dngos po la mngon par zhen par gyur pa de'i tshe ting nge 'dzin gyis ra ro bar gyur pa yin te/ de ltar gyur pa'i rnal 'byor pa de ra ro ba 'dra bar dpa' ba med ces bya ste rnam par rtog pa thams cad med par gyur pas srog chags dang / srog chags ma yin pas mi g.yos pa'i phyir ro// phreng ba 'dra bar 'ching ba med// ces bya ba ni me tog gi phreng ba nyid las gzhan pa ni 'ching ba med de/ gang 'dod pa des bcings par gyur ni/ 'chi ba'am 'chi ba la thug pa tsam gyi sdug bsngal 'thob par 'gyur yang 'dod pa yongs su spangs par mi nus so// dpe de bzhin du byang chub kyi yan lag gi me tog gi phreng ba bcings par gyur pas/ byang chub sems dpa' la sogs pa'i 'dod pa yongs su spang bar mi nus so zhes bya ba 'di ni rdo rje phreng ba'i bsam gtan no// bud med 'dod pas 'gro dbang byed// ces bya ba ni/ rdo rje dbang gi bsam gtan ni/ gsal ba thams cad kyi dbye ba tha dad pas dam tshig dang chos dang / las dang / phyag rgya chen po'i mtshan nyid kyi bud med la chags pa de rang bzhin gyis rnam par dag pa la mos pas/ sangs rgyas la sogs pa sems can gyi khams la chags pa'o// gang la zhe na/ 'gro dbang byed ces bya ba smos so// brtan pa tsam gyis gzhan 'pham mo// zhes bya ba ni/ rnam par rgyal ba'i rdo rje'i bsam gtan te/ shes rab kyi ral gri gzung ba dang / 'dzin pa'i rnam par rtog pa thams cad kyis mi skrag pas na brtan pa ste/ des na gzhan la ltos pa med pas brtan pa tsam gyis gzhan 'pham par byed pa'o// 'tshog pa 'chad pa'i mtshon yin te// zhes bya ba ni rdo rje gtun rings kyi bsam gtan no// chos thams cad rang bzhin gyis rnam par dag po'i zhes bya ba shes rab kyi ting nge 'dzin gyi gtun shing gis chos thams cad spong bas 'tshog pa ste/ de ni tshar gcod pa'i mchog yin te/ ting nge 'dzin ni de thob pas dngos por 'dzin pa ma skyes pa'i phyir ro// reg pa rnams ni rlung gi'o// zhes bya ba ni mchog ces bya bar sbyar ro// 'jig rten ni rdo rje rlung gi bsam gtan yin te/ chos thams cad rang bzhin gyis 'od gsal ba'o zhes bya ba sems kyi mtshan nyid med pa'i brtson 'grus kyi las kyi bdag nyid de mngon sum du byed pa ni reg bya'o// de'i phyir de ltar gyur pa'i reg bya las gzhan mchog tu gyur pa med do// gzi brjid can ni byin za mchog // ces bya ba 'di ni/ rdo rje me'i bsam gtan te/ chos thams cad bdag med pa'i ye shes kyi mes rnam par rtog pa rnams bsregs pas yang skye bar mi 'gyur ba de'i phyir/ de las gtso bo dang mchog tu gyur pa med do// zas rnams kyi nang na khrag dam pa zhes bya ba ni/ rdo rje 'jigs byed kyi bsam gtan te/ khrag la sems pa zhes grags pa yin no// 'dir chos thams cad rang bzhin gyis rnam par dag pa'o zhes bya bar nges pa'i ye shes gang yin pa de ni sangs rgyas rnams kyi thugs te/ de mngon sum du byed pa'i rnal 'byor pa rnams kyi bza' ba yin no// mche ba dag par zhugs pa ste// zhes bya ba ni/ mche ba yang dag pa'i rno ba brtan par gyur pa gang la mnga' bar gyur pa de ni mche ba dag pa'o// des gsod cing dngos po gcod pas der zhugs pa yin te/ mche ba dag pa 'di ni mche ba'i lta ba rnam par dag pa'o// chos thams cad rang bzhin gyis 'od gsal ba'o zhes bstan pa ni// lta ba des rnam pa lnga'i chos kyi bdag nyid kyi sangs rgyas kyi sar zhugs par gyur te 'di ni rdo rje lcags kyu'i bsam gtan to// 'chi bdag thams cad gnas na 'dug // ces bya ba ni/ rdo rje lus kyi bsam gtan te/ 'dus byas thams cad skad cig ma yin no zhes bya ba'i tha tshig go// 'di skad ston pa yin te/ skad cig re re zhing 'jig par 'gyur ba de'i phyir/ don dam par thams cad med pa yin no zhes bya bar gnas pa'o// 'jigs las lhag pa'i bgegs gzhan med// ces bya ba ni/ rdo rje bgegs kyi gtso bo'i bsam gtan te/ sems can la bsnun par 'dod pas 'jigs pa'o// 'di skad ston pa yin te/ phyi rol gyi bgegs kyi gtso bos bgegs byed do zhes bya ba 'di dag log par rtog pa ste/ gang gi phyir chos thams cad rang bzhin gyis rnam par dag pas phyi rol gyi don med pa yin pa de'i phyir/ rang gi rnam par rtog pa las byung ba kho na'i bgegs de las gzhan pa'i bgegs yod pa ma yin no zhes de ltar shes pa'i byang chub kyi sems goms pa de las sangs rgyas dang / byang chub sems dpa' nyid du 'gyur ro// chu las lhag pa'i ro gzhan med// ces bya ba ni// klu'i rdo rje'i bsam gtan te/ gzung ba dang / 'dzin pa'i rnam par rtog pa spangs pa'i bcom ldan 'das rnam par snang mdzad kyi gnyis su med pa'i ye shes kyi bdud rtsi'i chu 'thungs pas mngon du gyur pa des skom pa thams cad bsal ba 'di dang mtshungs pa'i chu gzhan med do// rdo rje chen po'i rigs 'di dang // de las gzhan pa'i phyi rol gyi rdo rje'i rigs rnams kyi chos kyi phyag rgya bzlas pas/ byang chub chen po thob par 'gyur ro// ji ltar bris pa dang / rjes su mthun par rdo rje chen po'i rigs dang / phyi rol gyi rdo rje'i rigs 'di dag gis 'jig rten gsum gyi 'khor lo'i chos kyi dkyil 'khor gyi phyag rgya chen po bcings la/ 'jig rten gsum gyi 'khor lo'i dkyil 'khor chen po las bshad pa'i dam tshig gi phyag rgya dang / 'jig rten gsum gyi 'khor lo'i las kyi dkyil 'khor las bshad pa'i las kyi phyag rgya blta bar bya'o// // 'jig rten gsum gyi 'khor lo'i dkyil 'khor gyi 'grel pa rdzogs so// de ltar chos kyi phyag rgya'i gtso bor gyur pa'i 'jig rten gsum gyi 'khor lo'i chos kyi dkyil 'khor bstan nas/ da ni las kyi phyag rgya gtso bor gyur pa'i 'jig rten gsum gyi 'khor lo'i las kyi dkyil 'khor gyis 'dul ba'i sems can rjes su gzung ba'i phyir/ de nas bcom ldan 'das zhes bya ba la sogs pa smos te/ de nas zhes bya ba'i sgra ni de ma thag pa ste/ dang por sbyor ba'i ting nge 'dzin gyi rjes thogs la zhes bya ba'i don to// 'dir dang por sbyor ba'i ting nge 'dzin ni 'jig rten gsum gyi 'khor lo'i dkyil 'khor chen por bshad pa nyid gzung bar bya'o// bcom ldan 'das zhes bya ba ni rnam par snang mdzad do// yang zhes bya ba ni 'jig rten gsum gyi 'khor lo'i chos kyi dkyil 'khor la ltos pas na yang zhes bya'o// de bzhin gshegs pa thams cad ni las kyi brtson 'grus kyi pha rol tu phyin pa'o// 'di'i dam tshig ni 'jig rten gsum gyi 'khor lo'i las kyi dkyil 'khor 'di nyid do// de las byung ba ni skyes pa ste/ rdo rje hUM mdzad kyi thugs la gnas pa'i rdo rje rtse lnga pa 'bar ba las byung ba'o// des byin gyis brlabs pa ni brtan par byas pa'i ting nge 'dzin gang yin pa de skad ces bya ba de la snyoms par zhugs nas/ 'jig rten gsum gyi 'khor lo'i las kyi dkyil 'khor sprul pa'i phyir/ phyag na rdo rje'i thugs kar gnas pa'i rdo rje brtan par byed pa'i rnam par thugs rtse gcig tu mdzad ces bya ba'i don to// 'di zhes bya ba ni blo la gnas pa ste/ bdag nyid rang gi rig pa dam pa 'di gsungs pa ni bshad pa'o// oM badzra karma pra brta ni sa ma ye hUM zhes bya ba 'di ni/ 'jig rten gsum gyi 'khor lo thams cad kyi las kyi dkyil 'khor bskyed pa'i rgyur gyur pa nyid kyis rig pa thams cad kyi nang na mchog tu gyur pas na rig pa dam pa'o// de nas byang chub sems dpa' sems dpa' chen po phyag na rdo rje zhes bya ba nas brtsams te/ rdo rje bran mo rnams kyi'o zhes bya ba'i bar du bstan pa ni go sla'o// de nas yang bcom ldan 'das zhes bya ba nas brtsams nas bran mo rnams kyi'o zhes bya ba'i bar du bstan pa'i gzhung 'dis ni 'jig rten gsum gyi 'khor lo'i las kyi dkyil 'khor gyi dkyil 'khor rgyal po mchog ces bya ba'i ting nge 'dzin gnyis pa gsungs pa yin no// de nas bsdu ba dang byin gyis brlab pa la sogs pa bstan pa ni/ 'jig rten gsum gyi 'khor lo'i las kyi dkyil 'khor gyi las kyi rgyal po mchog ces bya ba'i ting nge 'dzin gsum pa yin par shes par bya'o// 'jig rten gyi 'khor lo'i las kyi dkyil 'khor du dam tshig dang / dbang bskur ba thob pa rnams kyis de las gsungs pa'i dngos grub bsgrub par bya'o zhes bstan pa'i phyir/ de nas phyag na rdo rjes zhes bya ba la sogs pa 'jig rten gsum gyi 'khor lo'i las kyi dkyil 'khor gyi slob dpon gyi las kyi cho ga dang / slob ma 'jug pa'i cho ga rgyas par gsungs pa yin no// de nas zhes bya ba ni skabs su bab pa'o// phyag na rdo rje ni rdo rje hUM mdzad do// yang zhes bya ba ni chos kyi 'khor lo la ltos pa'o// rdo rje'i rigs thams cad ni 'jig rten dang 'jig rten las 'das pa'i las kyi dkyil 'khor 'di gsungs so// de nas zhes bya ba ni de ma thag pa ste/ sngar bsnyen pa byas pa'i rjes thogs la zhes bya ba'i don to// de'i don ni 'di skad ston pa yin te/ 'jig rten gsum las rnam par rgyal ba'i dkyil 'khor chen po las bshad pa'i cho gas dpal rdo rje hUM mdzad kyi rnal 'byor dang / de las bshad pa'i rnal 'byor chen po byas la/ de nas 'jig rten gsum gyi 'khor lo'i las kyi dkyil 'khor du gsungs pa'i rig pa rnams re re zhing yang bzlas pa khri bya'o// de ltar byas na sngon du bsnyen par 'gyur ro// de nas 'jig rten gsum gyi 'khor lo'i las kyi dkyil 'khor du gsungs pa'i ting nge 'dzin gsum bsgom pa sngon du 'gro bas zhag bdun bsgom par bya'o// de nas de'i rjes thogs nyid la dkyil 'khor bri ba'am/ 'jig rten gsum gyi 'khor lo'i las kyi dkyil 'khor las gsungs pa'i ting nge 'dzin rnam pa gsum bsgom pa sngon du 'gro bas 'jig rten gsum gyi 'khor lo'i las kyi dkyil 'khor zla ba gcig gam zla ba drug gam/ lo gcig gi bar du bsgoms la ji srid mngon sum du gyur pa de srid kyi bar du bsgom par bya'o// de nas de'i rjes la dkyil 'khor 'di bri bar bya'o// de nas zhes bya ba ni rgyu de'i phyir zhes bya ba'i don to// gang gi phyir 'jig rten gsum gyi 'khor lo'i las kyi dkyil 'khor du 'jug pa med na/ des 'dul ba'i sems can gyi khams rnams kyi 'dod pa'i don gyi dngos grub tu mi 'gyur ba de'i phyir/ rab tu bshad par bya zhing rnam par dbye bar bya'o// las kyi dkyil 'khor dam pa ste// rdo rje'i dkyil 'khor tshul gyis ni// dkyil 'khor thams cad srad bus bre// zhes bya ba ni/ 'jig rten gsum gyi 'khor lo'i gzungs kyi dkyil 'khor ni rdo rje'i dkyil 'khor ro// 'dir de'i tshul gyis las kyi dkyil 'khor 'di thams cad srad bus bre bar bya'o// de 'dir bstan pa ni/ grwa bzhi pa la byang phyogs sgo// phyi rol dkyil 'khor srad bus bre// de yi nang du der yang ni// de bzhin sgo ni shar phyogs gdod// ces bya ba gsungs so// dkyil 'khor mchog gi gnas su phyogs bzhi'i dbus kyi cha thams cad du sangs rgyas dbus na bzhugs par bya/ zhes bya ba ni/ sangs rgyas dbus na bzhugs pa rnams ni sangs rgyas dbus na bzhugs pa ste/ dkyil 'khor gyi mchog go// de la rdo rje hUM mdzad dang / rin chen dang / chos dang / las kyi hUM mdzad nyid sangs rgyas su 'dod kyi/ rnam par snang mdzad la sogs pa ni ma yin te/ gang gi phyir 'dir rdo rje hUM mdzad la sogs pa'i gzugs kyis gnas pa'i phyir ro// de dag gis ni zhes bya ba ni/ de bzhin gshegs pa bzhi'i rang rang gi phyogs gnyis kar rim pa bzhin du bya'o// yang gi sgra ni nges par gzung ba ste rim pa nyid do// sems dpa' chen po rnams kyang gzhag ces bya ba ni/ khro bo rdo rje sems dpa' la sogs pa nas/ khro bo rdo rje khu tshur gyi bar du bri bar bya'o// de'i zhes bya ba ni/ bshad ma thag pa'i phyir dkyil 'khor de'i'o// dbus ni nang gi dkyil 'khor gyi lte ba'i phyogs su'o// rdo rje rig pa dam pa chung ma dang bcas pa dang / rdo rje sgeg mo la sogs pa'i gsang ba'i mchod pa bzhi'o// de yi lha mo go rims bzhin// rdo rje'i dkyil 'khor tshul bzhin du// zhes bya ba ni/ nang gi dkyil 'khor gyi go rims bzhin rdo rje gser la sogs pa'i lha mo rnams 'jig rten gsum gyi 'khor lo'i gzungs kyi dkyil 'khor gyi tshul gyis rim pa bzhin du bri bar bya'o// ji lta bur gyur pa zhig bri bar bya zhe na/ rang gi phyag rgya phyag rgya 'dra// gar byed pa ni bri bar bya// zhes bya ba ni/ de la rdo rje gser dang / rdo rje gzhon nu ma dang / rdo rje zhi ba mo dang / rdo rje khu tshur dang / rdo rje bdud rtsi dang / rdo rje mda' dang / rdo rje dbyug pa dang / rdo rje rked bcings dang / rdo rje 'ju ma dang / rdo rje zab mo rnams kyi phyag rgya gang yin pa de ni de'i phyag rgya'o// rdo rje chu srin ma dang / rdo rje rul pa mo dang / rdo rje dus dang / rdo rje kha dang / rdo rje 'khor ma dang / rdo rje 'bar ma dang / rdo rje mgyogs ma dang / rdo rje pho nya ma dang / rdo rje dbang mo dang / rdo rje sgo ba ma rnams kyi phyag rgya gang yin pa de ni lan gyi phyag rgyar brjod do// lugs su byung ba dang / lugs las bzlog pa'i tshul gyis phyag rgya dang phyag rgya'i lan du shes par bya'o// de la rdo rje gser gyi gar gyi mchod pa byas la/ rdo rje chu srin gyi gar gyi mchod pas phyag rgya'i lan bya'o// de bzhin du rdo rje za ba'i gar gyi mchod pa bya ste/ rdo rje sgo ba ma'i gar gyi mchod pas phyag rgya'i lan gyi bar du bya'o// de ltar rang gi phyag rgya dang / phyag rgya'i lan gyis gar byed pa'i tshul gyis bri bar bya'o// ci'i phyir de ltar bri bar bya zhe na/ sangs rgyas rdo rje can mchod phyir// zhes bya ba smos so// ji ltar bya zhe na/ rdo rje gar gyi tshul gyis so// zhes bya ba smos te/ gar byed pa'i tshul du bri bar bya'o// de ltar rdo rje gar byed pa'i tshul gyis glog 'gyu ba lta bu mdun du bskor ba 'di ni rdo rje gar byed pa zhes grags so// grwa dang sgo'i phyogs rnams su 'dug pa la sogs pa rim pa bzhin zhes bya ba ni/ phyi rol gyi dkyil 'khor gyi mtshams rnams su bdug pa ma la sogs pa'i lha mo bzhi dang / nang gi dkyil 'khor gyi sgor rdo rje glang sna ma dang / phreng ba ma dang / phyi rol gyi dkyil 'khor gyi sgor rdo rje dbang dang / rnam par rgyal ba'i rdo rje dag 'jig rten gsum gyi 'khor lo'i gzungs kyi dkyil 'khor las bshad pa'i cho ga bzhin du bri bar bya'o zhes bya ba 'di ni rim pa bzhin zhes bya ba'i don yin no// 'di skad ston pa yin te/ sngon po dang / ser po dang / dmar po dang / ljang gu dang / dkar po'i kha dog gis thig skud so sor kha bsgyur la/ de nyid kyi rim pa bzhin bzhag la hUM trAM hrIH a A zhes bya ba de bzhin gshegs pa rnam pa lnga'i sa bon gyi yi ge de rnams rang rang gi kha dog gi thig skud de rnams la rim pa bzhin du mi bskyod pa la sogs pa'i de bzhin gshegs pa rnams bkod la bar snang gi phyogs na bzhugs pa rnams las rang gi sa bon las byung ba'i 'od zer dang yang 'bar ba'i lta bas blta zhing bkug la lag na gnas pa'i sngon po la sogs pa'i thig skud de rnams bkang la/ a n+yo n+ya a nu ga ta sar+b+ba d+har+m+mA s+phar s+phar a nu pra biSh+Ta sar+b+ba d+har+m+mA a t+yan ta a nu pra biSh+Ta sar+b+ba d+harmA/ oM sum+b+ha ni sum+b+ha hUM gr-i h+Na gr-i h+Na hUM/ gr-i h+NA pa ya gr-i h+NA pa ya hUM/ A na ya ho/ b+ha ga wAn badzra hUM phaT/ ces bya bas bsgril bar bya'o// de nas dris byugs la/ gser la sogs pa'i snod du thig skud de bzhag la/ me tog gtor ba dang / bdug pa phul la rdo rje bsdams pas bzung la/ oM badzra sU tra A kaR+Sha ya sar+b+ba maN+Da la hUM/ zhes bya ba des sngags lan brgya rtsa brgyad bzla bar bya'o// de nas rdo rje hUM mdzad dang / rin chen dang / chos dang las kyi hUM mdzad kyang bzla bar bya'o// de nas rim pa ji lta ba bzhin du g.yon pa'i khu tshur gyis thig skud de blangs la/ oM badzra sU tra a kaR+Sha ya sar+b+ba maN+Da la hUM zhes bya ba'i snying po 'dis dkyil 'khor thig gdab par bya'o// dang por re zhig tshangs pa'i thig gnyis gdab ste// de nas phyi'i dkyil 'khor zur bzhi pa/ byang phyogs su sgo btod pa thig btab la de'i nang du cha drug tu phye ba las dkyil 'khor gnyis pa cha bzhi pa sgo shar du btod pa'o// dkyil 'khor gnyis pa de'i dbus su de'i phyed kyi tshad rdo rje rig pa dam pa'i gnas thig gdab par bya'o// de nas srad bu bres pa der dag pa'i tshon gyis dgang bar bya'o// tshon rtsi 'dri ba'i snying po dang // g.yon pa'i rdo rje khu tshur ches// cho ga bzhin du gzung bar bya// dang po bris nas phyis ci bder// de la 'di ni tshon gyi snying po yin te/ oM badzra rA ka sa ma ya hUM/ tshon rtsi 'dri ba ni tshon rtsi dkar po la yi ge a las/ de bzhin gshegs pa rnam par snang mdzad kyi gzugs brnyan dkar po dang / sngon po la yi ge hUM las de bzhin gshegs pa mi bskyod pa'i gzugs brnyan sngon po dang / ser po la yi ge twAM las de bzhin gshegs pa rin chen 'byung ldan gyi gzugs brnyan ser po dang / dmar po la yi ge hrIHlas de bzhin gshegs pa 'od dpag med kyi gzugs brnyan dmar po/ ljang gu la yi ge a las/ de bzhin gshegs pa don yod grub pa'i gzugs brnyan ljang gu bskyed la/ sngar bshad pa'i tshon rtsi byin gyis brlab pa'i phyag rgya dang / oM badzra rA ka sa ma ya hUM/ zhes bya pa 'di re re zhing lan bdun bdun bzlas par bya'o// de la dang por sngon po dang / de nas ser po dang / de nas dmar po dang / de nas ljang gu dang / de nas thams cad kyi nang du dkar pos dkyil 'khor gnyis tshon sna lngas bri bar bya'o// de ltar 'jig rten gsum gyi 'khor lo'i dkyil 'khor chen po dang / gzungs kyi dkyil 'khor rnams la yang shes par bya'o// de ltar dkyil 'khor bris la/ dkyil 'khor dbus ma'i dbus su/ rdo rje rig pa dam pa rang gi chung ma dang bcas pa gar byed pa'i sbyor bas gnas pa bri bar bya'o// dkyil 'khor de nyid kyi shar lho'i mtshams kyi cha la sgeg mo/ lho nub kyi mtshams su phreng ba ma/ nub byang gi mtshams su glu ma/ byang shar gyi mtshams su gar ma bri bar bya'o// dkyil 'khor gnyis pa'i shar phyogs kyi lha'i snam bu'i dbus su rdo rje rtse lnga pa 'bar ba bri ba dang / de bzhin du lho phyogs dang / nub phyogs dang / byang gi phyogs su yang bri bar bya'o// de nas shar phyogs kyi rdo rje'i phyag rgya'i byang gi cha la rdo rje gser dang / rdo rje gzhon nu ma gnyis bri bar bya'o// rdo rje'i phyag rgya de nyid kyi lho phyogs kyi cha la rdo rje zhi ba dang / rdo rje khu tshur ro// lho phyogs kyi rdo rje phyag rgya'i shar phyogs kyi cha la rdo rje bdud rtsi dang / rdo rje 'od do// rdo rje'i phyag rgya de nyid kyi nub phyogs kyi cha la/ rdo rje dbyig pa dang / rdo rje rked bcings ma'o// nub phyogs kyi rdo rje phyag rgya'i lho phyogs kyi cha la/ rdo rje pho nya ma dang / rdo rje mgyogs ma'o// rdo rje'i phyag rgya de nyid kyi byang phyogs kyi cha la/ rdo rje 'bar ba dang / rdo rje 'khyor ma'o// byang phyogs kyi rdo rje nub phyogs kyi cha la/ rdo rje kha dang / rdo rje dus so// rdo rje'i phyag rgya de nyid kyi shar phyogs kyi cha la rdo rje rul pa mo dang / rdo rje chu srin mo bri bar bya'o// de nyid kyi dkyil 'khor gnyis pa me'i mtshams kyi cha la 'jigs ma/ bden bral du dpal mo/ rlung du dbyangs can ma/ dbang ldan du dka' bzlog ma bri bar bya'o// dkyil 'khor de nyid kyi sgo'i dbus su rdo rje 'ju ma dang / rdo rje za ba ma'o// phyi rol gyi dkyil 'khor gyi lha'i snam bu'i shar phyogs kyi dbus kyi cha la rdo rje hUM mdzad/ de'i byang phyogs kyi logs su khro bo rdo rje sems dpa' dang / khro bo rdo rje rgyal po'o// rdo rje hUM mdzad de nyid kyi lho phyogs kyi cha la khro bo rdo rje chags pa dang / khro bo rdo rje legs pa bri'o// dkyil 'khor de nyid kyi lho phyogs kyi cha la rin chen hUM mdzad dang / de'i shar phyogs kyi logs su khro bo rdo rje rin chen dang / khro bo rdo rje nyi ma'o// de nyid kyi nub phyogs kyi cha la khro bo rdo rje dpal dang / khro bo rdo rje bzhad pa'o// nub phyogs kyi lha'i snam bu'i dbus kyi cha la chos kyi hUM mdzad/ de'i g.yas phyogs kyi logs su khro bo rdo rje chos dang / khro bo rdo rje rnon po'o// de nyid g.yon phyogs kyi logs su khro bo rdo rje rgyu dang / khro bo rdo rje srung ba'o// de'i byang phyogs kyi lha'i snam bu'i dbus kyi cha la las kyi hUM mdzad/ de'i g.yas phyogs kyi logs su khro bo rdo rje las dang / khro bo rdo rje srung ba'o// de'i g.yon phyogs kyi cha la khro bo rdo rje gnod sbyin dang / khro bo rdo rje khu tshur bri bar bya'o// phyi'i dkyil 'khor de nyid kyi me'i mtshams kyi cha la/ rdo rje bdug pa ma dang / 'jigs ma'i mtshan ma'i phyag rgya bri bar bya'o// bden bral du rdo rje me tog ma dang / lha mo dpal mo'i mtshan ma'i phyag rgya'o// rlung du rdo rje mar me dang / dbyangs can ma'i mtshan ma'i phyag rgya'o// dbang ldan gyi mtshams kyi cha la rdo rje dri ma dang / dka' bzlog ma'i mtshan ma'i phyag rgya bri bar bya'o// phyi'i dkyil 'khor gyi sgo'i dbus su rdo rje sgo ba ma dang / rdo rje dbang mo dag bri bar bya'o// de la rdo rje hUM mdzad dang / rin chen dang / chos dang / las kyi hUM mdzad ni 'jig rten gsum gyi 'khor lo'i dkyil 'khor chen por bshad pa'i phyag rgya chen po/ 'jig rten gsum gyi 'khor lo'i chos kyi dkyil 'khor las bshad pa'i rig pa rnams kyis bri bar bya'o// khro bo rdo rje sems dpa' la sogs pa nas/ rdo rje dril bu'i mthar thug pa bri bar bya'o// sgeg mo la sogs pa ni 'jig rten gsum las rnam par rgyal ba'i dkyil 'khor chen por bshad pa'i phyag rgya chen po'i sngags kyis bri bar bya'o// rdo rje rig pa mchog la sogs pa nas rdo rje chu srin gyi mthar thug pa ni/ 'jig rten gsum gyi 'khor lo'i las kyi dkyil 'khor du bshad pa'i phyag rgya chen po'i rig pa rnams kyis bri bar bya'o// 'jigs ma la sogs pa'i/ oM sar+b+ba badzra ga mi ni sar+b+ba ba k+She sA d+ha ya gu h+ya badzri Ni hUM zhes bya ba ni/ 'jig rten gsum gyi 'khor lo'i gzungs kyi dkyil 'khor las bshad pa'i ma mo thams cad kyi spyi'i rig pa yin no// de ltar dkyil 'khor bris nas/ rdo rje hUM mdzad kyi rnal 'byor pas/ khro bo ti rI n+ti ri'i phyag rgya bcings nas/ des me tog gi phreng ba blangs te/ rdo rje shugs kyis zhugs la/ hUM bzhi brjod cing dkyil 'khor du zhugs nas lan bdun bskor ba byas te/ lhag pa dang ma tshang ba'i nyes pa zhi bar bya ba'i phyir/ rdo rje dril bu dkrol zhing blta bar bya'o// de nas bcom ldan 'das rdo rje hUM mdzad la me tog gi phreng ba phul nas gar byas te blangs la rang gi spyi bor bcing bar bya'o// de nas 'jig rten gsum las rnam par rgyal ba'i dkyil 'khor chen po las bshad pa'i sgo dbye ba'i phyag rgyas dkyil 'khor gyi sgo gnyis ka dbye bar bya'o// snying po ni 'di yin te/ oM badzra ut+g+ha Ta ya sa ma ya pra be sha shI g+h+raM sma ra badzra sa ma ya hUM phaT/ de nas bum pa gzhug pa la sogs pa'i cho ga rjes su spyad nas/ slob dpon gyis dngos grub kyi rdo rje brtul zhugs kyi mthar thug pa'i rang nyid 'jug pa'i cho ga dang / slob ma 'jug pa la sogs pa'i cho ga'i tshul du rjes su spyad pas de nas bdag la byin gyis brlab pa la sogs pa ji lta ba bzhin du byas te/ dkyil 'khor rdo rjes bsgrub par bya'o// de nas bsdu ba byas la/ 'jig rten gsum las rnam par rgyal ba'i dkyil 'khor chen po las bshad pa'i rdo rje hUM mdzad kyi mtshan brgya rtsa brgyad pas bcom ldan 'das rdo rje hUM mdzad la bstod par bya'o// de nas zhes bya ba ni/ de ma thag pa ste/ mtshan brgya rtsa brgyad pas bstod pa'i rjes thogs la zhes bya ba'i don to// 'jig rten gsum gyi 'khor lo'i las kyi dkyil 'khor 'dir dgug pa la sogs pa'i las byas nas zhes bya ba ni/ de la 'jig rten gsum gyi 'khor lo'i gzungs kyi dkyil 'khor las bshad pa'i khro bo rdo rje lcags kyu'i las kyi phyag rgyas dgug pa'i las ni// de nyid dang por byas pa'i dgug pa la sogs pa las gang yin pa de byed pa'o// 'di skad ston pa yin te/ ji skad bshad pa'i khro bo rdo rje lcags kyu'i las kyi phyag rgyas rdo rje hUM mdzad la sogs pa dgug pa dang / de nas 'jig rten gsum las rnam par rgyal ba'i 'khor lo'i gzungs kyi dkyil 'khor las bshad pa'i zhags pa'i phyag rgyas dkyil 'khor du gzhug pa dang / lcags sgrog gi phyag rgyas bcing ba dang / 'jig rten gsum gyi 'khor lo'i gzungs kyi dkyil 'khor las bshad pa'i khro bo rdo rje 'bebs pa'i las kyi phyag rgyas dbang du bya'o// de nas khro bo rdo rje gnod sbyin kyis bgegs bskrad la/ khro bo rdo rje khu tshur gyis sgo bcad nas/ khro bo rdo rje go chas bsrung ba thams cad yang dag par bsrung bar bya'o// de nas rdo rje hUM mdzad kyis mchod yon phul la/ rang gi dam tshig gi phyag rgyas rdo rje hUM mdzad la sogs pa thams cad snga ma bzhin du bsgrubs la/ de nas chos dang las dang phyag rgya chen po rnams kyis rgyas btab ste/ dbang bskur nas phyi rol gyi mchod pa dang rdo rje sgeg mo la sogs pa mchod pa rnam pa brgyad dang / rdo rje gser la sogs pa las kyi phyag rgya rnams kyis las kyi dkyil 'khor thams cad yang dag par mchod la/ de bzhin gshegs pa thams cad la phyag byas te/ slob ma gzhug pa'i gnang ba nod par bya'o// de nas snga ma bzhin du slob ma la phyag bzhi byed du bcug la/ rdo rje hUM mdzad du byin gyis brlabs te/ rdo rje hUM mdzad yongs su bzlas pa'i phyi rol na gnas pa'i chus dbang bskur ro// rdo rje 'chang ba'i las kyi dam tshig gi phyag rgya ji lta ba bzhin du bcings te zhes bya ba ni/ de ltar dbang bskur nas slob dpon rang nyid rdo rje 'chang ba'i sngar bshad pa'i mtshan nyid can bcings la/ slob ma yang 'ching du gzhug go// 'di'i snying po ni/ oM sar+b+ba ta thA ga ta badzra d+hA ra gr-i h+Na sa ma ya hUM/ 'di skad du smros shig // khyod kyis lha'i rigs ma mthong ba dang / las mi shes pa su la yang gsang ba'i las 'di ma smra shig ces bya ba las mi shes pa'i las kyi dkyil 'khor du ma zhugs pas/ las kyi dkyil 'khor ma mthong ba las mi shes pa zhes brjod do// 'dir 'chad par 'gyur ba'i las kyi dkyil 'khor las bshad pa'i gsang ba de thams cad brjod par mi bya'o// khyod dam tshig nyams par gyur ta re zhes bya ba ni gzir bar 'gyur ba'o// de nas yon gyi mchog blangs la/ rdo rje 'dzin ma'i phyag rgyas me tog gi phreng ba 'dzin du bcug ste/ rdo rje slob dpon rang gi las kyi rdo rje 'dzin pa'i dam tshig gi phyag rgya bcings te zhes bya ba ni/ slob dpon rang nyid kyis las kyi dkyil 'khor gyi rdo rje 'dzin ma'i dam tshig gi phyag rgya ji lta ba bzhin du bcings te/ khro bo'i lta bas blta zhing slob ma la dbab par bya'o// slob ma 'di skad brjod du gzhug go// oM badzra dzir+ya zhes bya ba la sogs pa des 'bab par 'gyur ro// yang babs na/ bdag nyid kyis 'jug par bya ste/ rdo rje shugs kyi snying po 'dis 'jug par bya'o// oM pra be+e sha badzra pra be sha badzra A be sha badzra a d+hi tiSh+Tha badzra hUM/ gal te snga ma'i 'jug pas bya'o zhe na/ ma yin te dbab pa tsam yin pa'i phyir ro// 'di nyid kyis babs nas 'jug par bya'o// de nas snga ma bzhin du rdo rje lcags kyu la sogs pa rnams kyis dgug pa dang / gzhug pa dang / bcing ba dang / dbang du bya'o// phyag rgya dang ldan gyi phyag rgya rnams kyi gar gyi mchod pas mchod par bya'o zhes bya ba ni babs pa'i mthus ma brlabs pa'i slob ma rnams kyang rdo rje gser gyi phyag rgya 'ching ba dang / de nas de bkrol na rdo rje chu srin gyi phyag rgya 'ching ba dang / de bzhin du rdo rje bza' ba ma'i bar gyi phyag rgya bcings te/ de nas de bkrol la rdo rje sgo ba ma'i phyag rgya bcing bar bya'o// de ltar na de ni phyag rgya dang lan gyi phyag rgya rnams kyis gar gyi mchod pas mchod pa yin no// de ltar byas par gyur na des ci zhig tu 'gyur zhe na deng phyin chad ces bya ba smos te/ deng nas brtsams te/ las thams cad kyi rdo rje gser la sogs pa'i las byed par 'gyur ro// gang rnams kyis byed par 'gyur zhe na/ lus dang ngag dang lta ba dang yid dang / rdo rje'i phyag rgya rnams kyis zhes bya ba smos te/ de la lus kyi phyag rgya ni rdo rje hUM mdzad la sogs pa dang / rdo rje rig pa dam pa la sogs pa rnams kyi phyag rgya chen po'o// ngag gi phyag rgya ni de dag gi rig pa'o// lta ba'i phyag rgya ni khro bo'i lta ba'o// yid kyi phyag rgya ni sgom pa'o// rdo rje'i phyag rgya ni rdo rje 'bar ba la sogs pa nas/ klu'i rdo rje klu'i zhags pa'i phyag rgya'i mtshan ma'i phyag rgya'o// der 'dod pa zhes bya ba ni/ bsam pa nyid kyis byed pa ste/ 'di ni phan yon bshad pa yin no// de nas yang gdong g.yogs pa bkrol te zhes bya ba ni/ de nas dus phyis gdong g.yogs bkrol par bya'o// bkrol nas dngos grub kyi rdo rje brtul zhugs kyi bar gyi dbang bskur bar bya'o// de'i don ni 'di skad ston pa yin to// de ltar gar bya zhing mchod pa byas na yang // de nas slob ma de la slob dpon gyis 'di skad ces brjod do// deng khyod de bzhin gshegs pa thams cad kyi rdo rje'i rigs su zhugs kyis/ ngas khyod la ye shes gang gis de bzhin gshegs pa thams cad kyi rdo rje'i rigs kyi grub pa yang thob na/ dngos grub gzhan lta smos kyang ci dgos te/ khyod kyis las kyi dkyil 'khor ma mthong ba rnams la ma smra shig // dam tshig nyams par gyur ta re/ de nas rdo rje 'dzin ma'i phyag rgya bcings la 'di skad ces brjod do// khyod kyis lha'i rigs ma mthong ba dang las mi shes pa su la yang gsang ba'i las 'di ma smra shig khyod dam tshig nyams par gyur ta re zhes bya'o// de nas rdo rje slob dpon rang nyid rdo rje 'dzin ma'i phyag rgya kha thur dang / gyen du bstan pa bcings te/ slob ma'i spyi bor bzhag la 'di skad ces brjod do// 'di ni khyod kyi dam tshig rdo rje yin gyis/ gal te 'ga' zhig la smras na klad pa 'gas par 'gyur ro// de nas dam tshig gi phyag rgya de nyid dang / mna'i chu snying pos sngags la/ slob ma de 'thung du gzhug go// de la mna'i snying po ni 'di yin te/ rdo rje sems dpa' deng khyod kyi// snying la yang dag zhugs par 'gyur// gal te tshul 'di smras na ni// de ma thag tu dral te gshegs// oM badzra u ta ka Tha zhes bya ba'i tshul gyis so// de nas slob ma la 'di skad bsgo shig // deng phyin chad khyod kyi phyag na rdo rje nga yin gyis ngas 'di byos shig ces bsgo ba gang yin pa de bya dgos so// khyod kyis nga la brnyas pa ma byed cig // mi bde ba ma spangs pas dus byas nas dmyal bar ltung bar gyur ta re zhes smras la/ 'di skad du de bzhin gshegs pa thams cad kyis byin gyis rlob la/ rdo rje sems dpa' bdag la dbab par gyur cig ces smros shig ces bsgo'o// de nas de rdo rje 'bebs pa'i phyag rgya dang / badzra A be+e sha aHzhes bya ba'i snying po 'dis dbab pa bskyed par bya'o// de nas me tog dor ro// snying po ni 'di yin te/ oM pra tIts+tsha a d+hi tiSh+Tha badzra ho// de nas me tog gi phreng ba blangs la spyi bor bcing bar bya'o// snying po ni 'di yin te/ oM pra ti gr-ih+Na stAM mi maM satwa ma hA ba la/ de nas de bzhin du gdong g.yogs dgrol lo// snying po ni 'di yin te/ oM rdo rje sems dpa' deng khyod kyis// mig 'byed par ni brtson par mdzad// rdo rje'i mig ni bla med pa// thams cad mig ni deng 'byed shog // he badzra pA sh+ya// de nas sgo srung nas brtsams nas/ rig pa dam pa'i bar du dkyil 'khor bstan to// de nas rdo rje 'dzin ma'i phyag rgya bcings la/ de snying gar bkrol du gzhug go// tiSh+Tha badzra dr-i D+ho me b+hA ba shA shwa to me b+ha ba/ hr-i da ya me a d+hi tiSh+Tha sar+b+ba sid+d+hi m+me pra yats+tsha hUM ha ha ha ha ho// de nas chu'i dbang bskur bar bya'o// 'di'i snying po ni/ oM badzra a b+hi She ka a b+hi Shiny+tsa badzra d+ha ra tri sa ma ya gra gra/ de nas rdo rje dbyings su bshad pa'i rdo rje rin chen gyi phyag rgyas dbang bskur la sngar bshad pa'i rdo rje rtse gsum pa la sogs pa'i snying pos rdo rje rig pa dam pa la sogs pa la byin la/ ming gis dbang bskur bar bya'o// rdo rje hUM mdzad la sogs pas dbang bskur pa ni 'jig rten gsum las rnam par rgyal ba'i las kyi dkyil 'khor du bshad pa'i las kyi cho ga bya'o// de ltar slob dpon gyis las kyi cho ga dang / slob ma 'jug pa'i cho ga rgyas par bstan nas/ da ni 'jig rten gsum gyi 'khor lo'i las kyi dkyil 'khor las bshad pa'i dngos grub rnams 'jig rten gsum gyi dkyil 'khor chen po las bshad pa'i rnal 'byor dang phyi'i rdo rje rigs kyi bzlas pa byas te/ phyis las kyi dkyil 'khor las bshad pa'i phyag rgya chen po la sogs pa bcing pa'am rdo rje chen po'i rigs kyi rnal 'byor pas/ 'jig rten gsum las rnam par rgyal ba'i dkyil 'khor chen po las bshad pa'i lha'i rnal 'byor byas la bsgrub par bya'o zhes bstan pa'i phyir gar gyi mchod pa'i phyag rgya'i ye shes slobs shig ces gsungs so// gar gyi mchod pa ni gar gyi mchod pa ste/ 'dir phyag rgya bcings pa'i ye shes te slobs shig par bstan pa'o// sangs rgyas rdo rje 'dzin sogs kyi// dam tshig phyag rgya gnyis byas te// zhes bya ba ni/ de la sangs rgyas ni rdo rje hUM mdzad dang / rin chen dang / chos dang / las kyi hUM mdzad do// rdo rje 'dzin ni khro bo rdo rje sems dpa'o// sogs pa smos pa ni/ rdo rje rgyal po nas brtsams nas/ rdo rje sgeg mo la sogs pa'i mchod pa brgyad kyi mthar thug pa'i bar du 'dir gzung bar bya'o// sangs rgyas rdo rje 'dzin pa rnams ni sangs rgyas rdo rje 'dzin pa ste/ de dang por byas pa ma yin pa de ni sangs rgyas rdo rje 'dzin sogs kyi'o// de dag sangs rgyas rdo rje 'dzin sogs kyis zhes bya bar sbyar ro// dam tshig mchog ni gnyis su bya// zhes bya ba ni/ mchod pa'i phyag rgyar gyur pa'o// 'jig rten gsum las rnam par rgyal ba'i dkyil 'khor chen por bshad pa'i 'jig rten gsum las rnam par rgyal ba la sogs pa'i dam tshig gi phyag rgya nas rdo rje dri'i dam tshig gi phyag rgya'i mthar thug pa'i dam tshig mchog ces brjod do// sangs rgyas dang rdo rje 'dzin pa gnyis su byas pas las kyi dkyil 'khor 'di ru de dag gi mchod pa'i phyag rgyar 'gyur ro// de rnams kyis// las kyi dkyil 'khor mchod par bya// zhes bya bar sbyar ro// rdo rje lA s+ya la sogs mchod// rdo rje rig pa dam pa ste/ zhes bya ba ni/ rdo rje'i sgra ni nges par gzung ba'o// rdo rje sgeg mo la sogs ni// gsang ba'i mchod pa'i phyag rgya'o// rdo rje rig pa dam pa ste// zhes bya ba ni/ phyag rgya lhag ma rnams so// lha thams cad mchod pa byed pa yin no zhes bstan to// rig pa 'di rnams thams cad kyang // zhes bya ba ni rdo rje gser nas brtsams nas/ rdo rje chu srin gyi bar du gar gyis mchod par byed pa'i rig pa rnams yin no zhes bya bar sbyar ro// las kyi dkyil 'khor mchod par bya// ji ltar mchod par bya zhe na// ltag 'og go rims ji bzhin du// zhes bya ba smos te/ slob ma'am gzhan yang rung ba rdo rje gser la sogs pa byed pa na/ slob dpon gyis rdo rje chu srin bcing bar bya'o// de bzhin du rdo rje za ba 'ching bar byed pa na slob dpon gyis rdo rje sgo ba mo bcing bar bya'o zhes bya ba ni/ ltag 'og go rims ji bzhin du// zhes bya ba ni sgra'i don yin no// sangs rgyas rdo rje 'dzin sogs kyi// dam tshig mchog ni gnyis su bya// mchod pa'i phyag rgyar 'dir 'gyur ro// zhes bshad pa de ni mi shes te/ ji ltar gnyis su byas nas mchod pa'i phyag rgyar 'gyur ro zhe na/ de bshad pa ni/ rdo rje gar gyi tshul gyis ni// phyag rgya chen po mdor bsdus so// zhes bya ba smos te/ 'jig rten gsum las rnam par rgyal ba'i dkyil 'khor chen po las bshad pa'i sngags brjod cing // 'jig rten gsum las rnam par rgyal ba'i dkyil 'khor chen po las bshad pa'i gar bya'o// dam tshig mchog ni gnyis byas te/ zhes bya ba ni/ phyag rgya chen po mdor bsdus pa de dag go// rdo rje hUM mdzad dang / rin chen dang / chos dang / las kyi hUM mdzad rnams kyis 'jig rten gsum gyi 'khor lo'i las kyi dkyil 'khor las bshad pa'i rang gi rig pa brjod cing dam tshig gi phyag rgya gnyis su bya'o// lan gyi phyag rgya dgrol par bya// zhes bya ba ni/ khro bo rdo rje sems dpa'i dam tshig gi phyag rgya gnyis su byas nas gang gi tshe slob ma'am/ gzhan yang rung ba mchod pa byed par 'gyur ba de'i tshe slob dpon gyis khro bo rdo rje khu tshur gyi dam tshig gi phyag rgya gnyis su byas te/ las kyi dkyil 'khor mchod par bya'o// de ltar khro bo rdo rje bzhad pa'i dam tshig gi phyag rgya gnyis su byas nas/ gang gi tshe 'ga' zhig gi las kyi dkyil 'khor la mchod pa byed pa de'i tshe/ slob dpon gyis khro bo rdo rje chos kyi dam tshig gi phyag rgya gnyis su byas nas/ las kyi dkyil 'khor la mchod par bya'o// gang gi tshe 'ga' zhig gis rdo rje hUM mdzad kyi phyag rgya gnyis su byas nas mchod pa byed pa de'i tshe slob dpon gyis las kyi hUM mdzad kyi phyag rgya gnyis su bya'o// gang gi tshe rin chen hUM mdzad kyi dam tshig gi phyag rgya byed pa de'i tshe slob dpon gyis chos kyi hUM mdzad kyi dam tshig gi phyag rgya gnyis su byas nas/ las kyi dkyil 'khor la mchod pa bya'o// gang gi tshe rdo rje gser gyi phyag rgya byed pa de'i tshe/ rdo rje chu srin gyi phyag rgya bstan par bya'o// de bzhin du gang gi tshe 'ga' zhig rdo rje zab mo 'ching ba de'i tshe/ slob dpon gyis rdo rje sgo ba ma'i bar du phyag rgya bstan par bya'o// de ltar na lan gyi phyag rgya dgrol bar bya ba yin no// gar gyi mchod pa'i phyag rgya 'di yis ni// mchod pa'i rgyur gyur pas so// gtso bo thams cad ni de bzhin gshegs pa thams cad do// rdo rje 'dzin pa che sogs ni khro bo rdo rje sems dpa' la sogs pa'o// rdo rje hUM mdzad nas khro bo rdo rje 'bebs pa'i bar gyi mchod pa byas pa yin no zhes bya ba'i don to// de ltar gyur pas cir 'gyur zhe na/ las grub par yang nges par 'gyur ro zhes bya ba smos te/ rdo rje 'chang chen po la sogs pa'i las kyi dngos grub rnams nges par 'gyur ro// 'di skad ston pa yin te/ gang gi tshe 'ga' zhig rdo rje hUM mdzad kyi dam tshig gi phyag rgya gnyis su byas nas/ gar byed par ston pa de'i tshe slob dpon gyis las kyi hUM mdzad kyi dam tshig gi phyag rgya bcings la/ de bzhin du gnyis su byas pa bstan par bya'o// de bzhin du gang gi tshe rin chen hUM mdzad kyi dam tshig gi phyag rgya gnyis su byas nas de bzhin du ston pa de'i tshe/ slob dpon gyis chos kyi hUM mdzad kyi phyag rgya de bzhin du gnyis su byas la bstan par bya'o// de bzhin du gang gi tshe khro bo rdo rje sems dpa'i phyag rgya gnyis su byas pa de'i tshe khro bo rdo rje khu tshur gyi phyag rgya'o// khro bo rdo rje rgyal po'i phyag rgya byed pa na khro bo rdo rje gnod sbyin gyi phyag rgya'o// khro bo rdo rje chags pa'i phyag rgya byed pa na khro bo rdo rje srung ba'i phyag rgya'o// rdo rje legs pa'i phyag rgya byed pa na rdo rje las kyi phyag rgya'o// rdo rje rin chen gyi phyag rgya byed pa na/ rdo rje srung ba'i phyag rgya'o// rdo rje gzi brjid kyi phyag rgya byed pa na/ rdo rje lcags kyu'i phyag rgya'o// rdo rje rgyal mtshan gyi phyag rgya byed pa na/ rdo rje rnon po'i phyag rgya'o// rdo rje bzhad pa'i phyag rgya byed pa na// rdo rje chos kyi phyag rgya'o// rdo rje sgeg mo byed pa na/ rdo rje gar ma bya'o// rdo rje phreng ba ma byed pa na/ rdo rje glu ma bya'o// rdo rje bdug pa ma byed pa na/ rdo rje dri chab ma'o// rdo rje me tog ma byed pa na/ rdo rje mar me ma byas te/ de bzhin du gnyis su byas la bstan par bya'o// de ltar 'jig rten pa'i dam tshig gi khu tshur gar byas pa las byung bas/ rdo rje gser gyi phyag rgya byed pa na/ de nas rdo rje chu srin gyi phyag rgya bya'o// rdo rje gzhon nu ma'i phyag rgya byed pa na/ de nas rdo rje rul pa ma'i phyag rgya bya'o// rdo rje zhi ba ma'i phyag rgya byed pa na/ de nas rdo rje dus kyi phyag rgya bya'o// rdo rje khu tshur gyi phyag rgya byed pa na/ de nas rdo rje kha'i phyag rgya bya'o// rdo rje bdud rtsi'i phyag rgya byed pa na/ de nas 'khyor ma'i phyag rgya bya'o// rdo rje mdangs kyi phyag rgya byed pa na/ rdo rje 'bar ma'i phyag rgya bya'o// rdo rje dbyig mchog ma'i phyag rgya byed pa na/ mgyogs ma rdo rje ma'i phyag rgya bya'o// rdo rje rked bcings ma'i phyag rgya byed pa na/ rdo rje pho nya ma'i phyag rgya bya'o// rdo rje 'ju ma'i phyag rgya byed pa na/ rdo rje dbang mo'i phyag rgya bya'o// 'jig rten pa'i dam tshig gi khu tshur gnyis su byas na/ gar byas pa las byung ba'i phyag rgya bcings par bya'o// khro bo rdo rje rig pa dam pa'i phyag rgya byed pa na/ rdo rje ma'i phyag rgya gnyis kyis gar byed pa ni mchod pa'i phyag rgya yin gyi lan gyi phyag rgya ni med do// 'di dag ni gar gyi mchod pa'i phyag rgya'i ye shes so// de la rdo rje hUM mdzad dang / rin chen dang / chos dang / las kyi hUM mdzad dang / rdo rje rig pa mchog la sogs pa nas/ rdo rje chu srin gyi mthar thug pa ni 'jig rten gsum gyi 'khor lo'i gzungs kyi dkyil 'khor las bshad pa'i dam tshig gi phyag rgya yin par shes par bya'o// khro bo rdo rje sems dpa' nas brtsams nas/ khro bo rdo rje dril bu ma'i mthar thug pa rnams ni/ 'jig rten gsum las rnam par rgyal ba'i dkyil 'khor chen por bshad pa'i yi ge hUM ni rdo rje hUM mdzad kyi chos kyi phyag rgya'o// yi ge trAM ni rin chen hUM mdzad kyi chos kyi phyag rgya'o// yi ge hrIHni chos kyi hUM mdzad kyi'o// yi ge a ni las kyi hUM mdzad kyi'o// hUM he traM taM hi hri/ de ha d+he ga ti/ hUM graM ke baM tre A/ rdo rje sems dpa' la sogs pa nas rdo rje khu tshur gyi bar gyi'o// ma hA ra ti hUM/ rU pa sho b+he hUM/ sho tra sau khya hUM/ sar+b+ba pU tse hUM/ pra h+lA da ni pha la ga mi hUM/ su te dzaM gra hUM/ sau gan+d+ha gi hUM/ zhes bya ba sgeg mo la sogs pa nas/ khro bo rdo rje dri chab ma'i bar gyi chos kyi phyag rgya'o// phyi rol gyi rdo rje'i rigs rnams kyi ni rang gi rig pa'o// sngar bshad pa'i gar byed pa'i phyag rgya ni 'jig rten dang 'jig rten las 'das pa'i lha thams cad kyi las kyi phyag rgya yin no// rdo rje hUM mdzad la sogs pa dang / rdo rje sems dpa' la sogs pa rnams ni 'jig rten gsum las rnam par rgyal ba'i dkyil 'khor chen po las bshad pa'i phyag rgya chen po yin no// rdo rje sgeg mo la sogs pa gsang ba'i mchod pa rnams dang / rdo rje rig pa dam pa la sogs pa nas/ rdo rje chu srin la mthar thug gi bar du ma b+ha ma dang bcas pas gar byed pa/ sbyor ba can ni 'dir phyag rgya chen po yin no// 'di'i mdog dang phyag rgya dang mtshan ma rnams kyi nges pa ni 'jig rten gsum las rnam par rgyal ba'i dkyil 'khor chen por bstan zin pas de nyid du shes par bya'o// 'jig rten gsum las rnam par rgyal ba'i dkyil 'khor chen por bshad pa'i cho ga lhag ma rnams kyang gzung bar bya'o// 'jig rten gsum gyi 'khor lo'i las kyi dkyil 'khor gyi 'grel pa rdzogs so// // de nas zhes bya ba'i sgra ni de ma thag pa ste/ phyi rol gyi rdo rje'i rigs thams cad phyir mi ldog pa'i sa la rab tu gzhag pa'i rjes thogs nyid la'o// phyag na rdo rje ni rdo rje hUM mdzad do// rdo rje'i rigs de dag thams cad ni phyi rol gyi rdo rje'i rigs thams cad kyi sems can thams cad kyi don la yang dag par sbyor ba'o// sems can kyang yin la de thams cad kyang yin pas na sems can de dag thams cad kyi don to// 'jig rten dang 'jig rten las 'das pa thams cad kyis ji ltar mngon par 'dod pa'i dngos grub de bsgom pa ni sems can gyi don to// khyod kyis de ltar yang dag par nges par sbyor zhing yongs su mi gtong bas/ dus 'di nas nye par bzung ste snying po byang chub la mthar thug gi bar du sems can gyi don mdzad pa'o// phyir mi ldog pa'i sa la rab tu gzhag ste zhes bya ba ni/ phyir mi ldog pa rnams bla na med pa yang dag par rdzogs pa'i byang chub thob pa'i lam la gnas pa yin pa de'i phyir/ 'khor ba'i lam la mi 'jug cing mi ldog pa des ni phyir mi ldog pa'i tha snyad du byed de phyir mi ldog pa med cing mi ldog pa ni phyir mi ldog pa'o// sa de la mngon par 'dus byas pas byang chub sems dpa'i sa brgyad pa rtogs par 'gyur ro// des na phyir mi ldog pa'i sa la rab tu gzhag pa/ sems can lhag ma rnams kyi don bya ba'i phyir de bzhin gshegs pa thams cad kyi gsang ba la/ bcom ldan 'das phyag na rdo rjes de bzhin gshegs pa thams cad la zhus pa yin no// mkhyen bzhin du zhes bya ba ni/ de bzhin gshegs pa thams cad kyi gsang ba mkhyen du zin kyang sgyu ma rdo rje la sogs pa bcom ldan 'das rnam par snang mdzad kyis lung bstan pa'i de bzhin gshegs pa thams cad kyi gsang ba nyon cig ces bya ba de gang lags/ nyan pa ni rang nyid nyams su len pa dang / gzhan la gdams ngag ston pas na/ bdag gsang ba thams cad 'dzin par dbang bskur na zhes bya ba ni bdag nyid gsang ba 'dzin pa'i rgyu mtshan gyis dbang bskur ba yin pas rgyu de'i phyir/ de bzhin gshegs pa thams cad kyi gsang ba de gang lags/ bka' stsol cig ces pa ste/ kun nas bdag gis rtogs par byed pas na dka'o// de nas zhes bya ba ni/ de ma thag pa'o// de bzhin gshegs pa thams cad kyi gsang ba de'i rdo rje ni de bzhin gshegs pa thams cad kyi gsang ba'i rdo rje ste/ ma chags pa dang ma sdang ba dang ma rmongs pa dang / 'dod chags la sogs pa'i spyod pa bstan nas/ sems can gyi don mdzad pas na gsang ba'o// de la dmigs pa'i ting nge 'dzin ni de bzhin gshegs pa thams cad kyi gsang ba'i rdo rje zhes bya ba'i ting nge 'dzin la snyoms par zhugs shing mngon sum du mdzad pa'o// 'di zhes bya ba ni blo la gnas pa'o// de bzhin gshegs pa thams cad kyi gsang ba 'di gsungs pa ni bshad pa'o// ji lta ji ltar 'dul 'gyur ba// zhes bya ba ni gang dang gang gi gzugs kyis 'dul zhing lung dang rtogs pa la rab tu bzhag pa'o// sems can rnams kyi rang bzhin ni// zhes bya ba ni/ rang gi bdag nyid du gyur pa'i ngo bo ni rang bzhin te/ de la rang gi bdag nyid ni rang bzhin no// 'di skad ston pa yin te/ 'dod chags spyod pa la sogs pa gang yin pa de dag gi 'dod chags kyis 'dod chags spang ba dang / zhe sdang spyod pa gang yin pa de dag la khro bas khro ba spang ba dang / gti mug la spyod pa gang yin pa de dag la khyab 'jug sgyu ma'i gzugs bstan pa la sogs pas 'dul bar byed pa yin no// 'di nyid bshad pa ni/ de lta de ltar sems can don// zhes pa la sogs pa ste/ 'dod chags la sogs pa'i spyod pa bstan pa de dang des/ de lta de ltar sems can gyi don byas pas/ sems can mngon par 'dod pa'i don yongs su rdzogs par 'gyur ro// ji ltar byed ce na/ 'dod chags la sogs gtsang bas bya// zhes bya ba gsungs te/ thugs rje chen po gzhan gyi dbang gis ma chags pa dang / ma sdang ba dang ma rmongs pa yin pa'i phyir ro// sems can kun la phan pa'i phyir ni/ bde ba'i rnam par smin pa'i las de'i phyir dang / sangs rgyas rnams kyis bstan pa'i phyir 'di ltar sems can yongs su sbyang ba'i phyir khyed kyis gsad par bya'o zhes gnang ba mdzad pa'i rgyu mtshan 'dis bsad pa ni brgyal bar byed pa nyid yin no// gang la zhe na// sems can thams cad la'o// srog gcod pa'i kun nas slong ba'i sdig pas gos par mi 'gyur ro zhes bya ba ni/ thugs rje gzhan gyi dbang gis phan pa dang bde ba la nges par sbyor ba'i gsod pa yin pa'i phyir ro// sems can thams cad phan phyir dang // zhes bya ba ni snga ma bzhin no// sangs rgyas rnams kyi don ni sangs rgyas don te/ pha rol po longs spyod dang rgyags pas dregs pa'i phyug pa de las nyams par byas nas bstan pa la gnas par bya ba'i phyir ro// de'i don la sbyor bas sangs rgyas kyi don du rab tu sbyor ba de'i phyir sangs rgyas kyi 'bras bu la rab tu sbyor ba ni/ sangs rgyas kyi don du sbyor ba'o// pha rol nor rnams phrogs pa ni// rgyal po la sogs pa'i'o// ma byin par len pas kun nas bslang ba'i sdig pas rnal 'byor ba de la gos par mi 'gyur ro// 'dod chags 'dra ba'i bde ba med// ces bya ba ni/ de la 'dod chags ni chos bdag med pa'i chags pa ste/ mi dmigs pa'i thugs rje chen po'o// de skad du yang // chos bdag med pa'i chags pa yis// mkhas pa rnams ni dga' bar byed// ces gsungs so// 'dra ba ni mtshungs pa ste bde ba gzhan na med pa'o// de lta bur gyur pa'i bde ba de rgyal ba rnams dang de bzhin gshegs pa rnams la de phul bar bsgom pa'i stobs kyis mngon sum du byas pa'o// sems can gyi phyir sems can thams cad la phan pa dang bde ba dang dngos grub dam pa'i rgyu'i phyir ro// gzhan gyi chung ma ni gzhan gyi bud med do// gzhan gyi bud med mchog tu gyur pa ni phyag rgya chen po dang dam tshig dang chos dang las kyi phyag rgya'i gzugs so// bsten pa ni bsgom pa'o// bsod nams thob par 'gyur zhes bya ba ni rnyed par 'gyur ba'o// de la bsod nams zhes bya ba ni dag byed kyi bsod nams te gzung ba dang 'dzin pa'i dri ma 'khrud par byed pa zhes bya ba'i don to// de yang chos thams cad rang bzhin gyis rnam par dag pa'o zhes bya ba'i ting nge 'dzin 'di mngon par 'dod pa'i phyir ro// sems can kun la phan phyir dang // sangs rgyas rnams kyis bstan pa'i phyir// zhes bya ba ni snga ma bzhin no// las rnams thams cad byas pa yis// zhes bya ba ni/ sbyor ba dang / yongs su sbyor ba dang / sor rtog pa dang nan tan du byed pa'i brtson 'grus kyi rang bzhin rnam pa bzhi'i brtson 'grus kyi pha rol tu phyin pa'i las thams cad ni las thams cad do// thams cad kyis sems can thams cad la phan pa dang bde ba dang yid bde ba'i dngos grub byed pa'i rgyu'i phyir ro// byams pa'i zhes bya ba ni bsgom pa'o// shin tu phul du byung bar 'gyur ba nam mkha'i khams thams cad khyab pa'i bsod nams bya ba nan tan grub pa'i ye shes kyi mtshan nyid thob cing rnyed pa'o// yang na srog bcad pa dang ma byin par len pa rnams ni bcom ldan 'das kyis rnam grangs gzhan du gsungs pa ltar bshad par bya'o// de la byang chub kyi sems kyi mtshan nyid rtogs pas sems can du 'dzin pa bsad pa na sems can thams cad bsad pa'o// 'dis bsad pa'i sems can rnams mi bskyod rdo rje'i sangs rgyas kyi zhing khams su rgyal ba'i sras su 'gyur ro zhes gsungs so// nam mkha' dang mnyam pa nyid kyi ye shes kyi sems can thams cad kyi rgyud kyi nyon mongs pa'i bag chags phrogs pas na/ pha rol nor rnams phrogs pa ste// nyon mongs sems can nor zhes bshad// ces gsungs so// nyon mongs 'jig rten khams rnams kyi// dbang byas khro bo cher sprul nas// blo ldan rdo rje mgon po yis// rtogs pa'i rgyal po 'di gsungs so// sems can khro ba rab grub phyir// dri ma med pa'i de nyid ni// snang byed dge ba 'di bshad las// bdag gis bsod nams gang bsags pa// de yis 'jig rten ma lus pa// rdo rje khro chen kun dga' che// snying po bsam mi khyab chen gtso// rdo rje hUM mdzad gtso gyur cig // de kho na nyid snang ba zhes bya ba las phyi rol gyi rdo rje rigs kyi bshad pa rdzogs so// // de ltar khro bas khro ba spang ba'i phyir/ gnang ba nod pas de'i rjes su 'jug pa'i rdo rje'i rigs chen po dang phyi'i rdo rje'i rigs des 'dul ba'i sems can rjes su gzung ba'i phyir/ dam tshig gi phyag rgya gtso bor gyur pa bstan nas/ da ni gti mug gi gnyen por gyur pa shes rab kyi pha rol tu phyin pa chos kyi phyag rgya gtso bor gyur pa'i pad+ma'i rigs des 'dul ba'i sems can rjes su gzung ba'i phyir/ de nas yang de bzhin gshegs pa thams cad ces bya ba la sogs pa gsungs pa la/ de nas zhes bya ba'i sgra ni/ de ma thag pa ste dang por sbyor ba'i ting nge 'dzin gyi rjes thogs la zhes bya ba'i tha tshig go// 'dir dang po sbyor ba'i ting nge 'dzin ni/ rdo rje dbyings las gsungs pa'i dang por sbyor ba'i ting nge 'dzin gyi rjes thogs su rdo rje sems dpa' dang / rdo rje snying po dang / pad+ma'i rigs kyi bdag po rdo rje spyan dang / rdo rje spyan gnyis pa rdo rje sna tshogs sprul pas bsnan pa yin par shes par bya'o// de ltar yang ji ltar shes she na/ gang gi phyir/ byang chub sems dpa' sems dpa' chen po spyan ras gzigs kyi dbang pos de bzhin gshegs pa thams cad kyis gsol ba btab pa'i tshig thos nas/ bcom ldan 'das shAkya thub pa de bzhin gshegs pa ga la ba der mngon du phyogs te 'dug nas/ de nas bcom ldan 'das kyis byin gyis brlabs pa'i rjes thogs la phyag na rdo rje dang / rdo rje snying po dang / rdo rje lta ba dang / rdo rje sna tshogs su byin gyis brlabs te/ de nas des byin gyis brlabs pas de thams cad tha dad par gyur to// thams cad kyi gzugs ston pa'i ting nge 'dzin la snyoms par zhugs nas/ pad+ma'i rigs sprul par mdzad do zhes de ma thag tu 'chad par 'gyur ba'i phyir ro// thams cad kyang yin la de bzhin gshegs pa yang de yin pas na de bzhin gshegs pa thams cad de/ 'jig rten gyi khams thams cad kyi rdul phra mo dang mnyam pa'i rnam par snang mdzad dang / mi bskyod pa dang / rin chen 'byung ldan dang / 'od dpag tu med pa dang / don yod grub pa la sogs pa sangs rgyas bcom ldan 'das rnams yang gcig tu 'dus te zhes bya ba ni/ sngar rdo rje'i rigs kyis 'dul ba'i phyir 'du bar mdzad nas rdo rje sems dpa' la gsol ba btab pa yin la/ da ni 'chad par 'gyur ba la ltos pas yang gi sgra smos so// 'du zhing tshogs par mdzad pa de ni gcig tu 'dus pa'o// bcom ldan 'das ni bdud bzhi las rgyal ba'o// phyag na rdo rje de nyid ces bya ba ni/ de bzhin gshegs pa thams cad kyi thugs la gnas pa'i rdo rje sems dpa'i gzugs can rdo rje 'chang chen po'o// chos thams cad kyi bdag po ni chos kyang yin la thams cad kyang de yin pas chos thams cad de pad+ma'i rigs kyi gzugs can gyi sangs rgyas la sogs pa'o// de'i bdag po ni mnga' bdag ste/ thams cad byed pas na chos kyi dbang phyug go// spyan ras gzigs kyi dbang po zhes bya ba ni chos thams cad rang bzhin gyis rnam par dag pa'o zhes so sor rtog pa dang / sems can thams cad yongs su skyob pa la gzigs pas na spyan ras gzigs so// de la dbang po ni spyan ras gzigs kyi mnga' bdag yin pas na spyan ras gzigs kyi dbang phyug go// 'dis zhes bya ba ni 'chad par 'gyur ba de blo la gnas pa'o// de bzhin gshegs pas mtshan brgya rtsa brgyad pa des gsol ba btab pa ni don du gnyer ba'o// 'di skad ston pa yin te/ rdo rje 'chang chen po de nyid spyan ras gzigs kyi dbang po'i gzugs 'dzin pa la de bzhin gshegs pa thams cad kyi pad+ma'i rigs sprul pa'i phyir mtshan brgya rtsa brgyad pas gsol ba 'debs pa yin gyis la gnas pa'i byang chub sems dpa' ni ma yin no// pad+mo zhes bya ba ni rang bzhin gyis rnam par dag pa'o// sems dpa' ni pad+ma'i sems dpa'o// pad+ma che zhes bya ba ni rang bzhin gyis rnam par dag pa'i gzugs des thams cad du song bas na pad+ma chen po'o// 'jig rten dbang po zhes pa ni 'jig rten dbang phyug gi gzugs kyis bzhugs pa de'i 'jig rten dbang po'o// dbang phyug che zhes bya ba ni dbang phyug chen po'i gzugs kyis 'dul ba rnams la don yod par zhags pa'i gzugs kyis bzhugs pas na dbang phyug chen po'o// spyan ras gzigs dbang po zhes bya ba ni/ chos thams cad rang bzhin gyis rnam par dag pa'o zhes gzigs pa dang sems can la gzigs pa 'di la mnga' bas na de ni 'dir spyan ras gzigs kyi dbang po zhes bya'o// brtan pa'i mchog ces bya ba ni// brtan pa ni 'jigs pa med pa'o// de dag gi mchog ni shes rab kyi pha rol tu phyin pa'i ting nge 'dzin gyi rang bzhin gyis gzung ba dang 'dzin pa'i rnam par rtog pa skrag pa dang rtag tu bral ba'i phyir ro// rdo rje chos zhes bya ba ni rdo rje ni stong pa nyid kyi ting nge 'dzin to// de'i chos ni gzugs sna tshogs bstan nas/ sems can gyi don mdzad pas na spyan ras gzigs dbang phyug ste/ rdo rje chos ni rdo rje chos so// yang na rdo rje dang chos ni rdo rje chos te/ stong pa nyid ni gzugs so// gzugs nyid ni stong pa'o zhes gsungs te bdun no// chos kyi rgyal po zhes bya ba ni nam mkha' dang mnyam pa'i ye shes ni chos so// des 'jig rten gyi khams kyi bdag po'i gzugs kyis rgyal po ltar gsal bar byed pas na chos kyi rgyal po'o// dag pa chen po zhes bya ba ni de nyid kyis nam mkha' dang mnyam pa'i ye shes kyi gzugs kyis thams cad du song ba'i phyir dang bag chags dang bcas pa'i nyon mongs pa spangs pa'i phyir/ dag pa yang yin la chen po yang yin pas na dag pa chen po'o// sems dpa'i rgyal po ni pad+ma'i rigs thams cad kyi lha sems dpa'i gzugs 'dzin pa'i rgyal po ni sems dpa'i rgyal po ste/ de dag gi spyi bor 'od dpag tu med pa'i gzugs kyis bzhugs pa'i phyir ro// blo gros che zhes bya ba ni shes rab kyi pha rol tu phyin pa'i tshul gyis bzhugs pas na de bzhin gshegs pa thams cad kyi blo gros chen po'o// pad+ma'i bdag nyid ces bya ba ni rang bzhin gyis rnam par dag pa'i ting nge 'dzin gyis pad+ma nyid dri ma thams cad dang bral ba'i phyir/ pad+ma'i bdag nyid ni de'i rang bzhin du gyur pas na pad+ma'i bdag nyid do// pad+ma che zhes bya ba ni rang bzhin gyis rnam par dag pa'i gzugs de nyid kyis thams cad du song ba'i phyir/ pad+ma yang yin la chen po yang yin pas na pad+ma chen po'o// pad+ma'i mgon po zhes bya ba ni pad+ma'i rigs kyi pad+ma de'i mgon po ni pad+ma'i mgon po'o// des pad+ma'i rigs la sogs pa dbang du byed pa ste/ mtshan bdun no// pad+ma las byung zhes bya ba ni pad+ma'i rgyu las byung bas na pad+ma las byung ngo // pad+ma'i rigs thams cad rdo rje pad+ma'i gzugs las byung ba'i phyir ro// pad bzang 'od ces bya ba ni pad+ma'i rnam pa can gyi 'od zer 'byung ba'i phyir ro// de skad du yang de bzhin gshegs pa thams cad kyi thugs ka nas pad+mo lta bu'i 'od zer kha dog dang / gzugs dang / rtags dang spyod lam rnam pa du ma 'byung ste/ 'phags pa spyan ras gzigs dbang po'i thugs kar zhugs so zhes 'chad par 'gyur ro// pad+ma dag pa zhes bya ba ni pad+ma yis dag pas na pad+ma dag pa ste/ rang bzhin gyis rnam par dag pa'i ting nge 'dzin gyi dri ma thams cad spangs pa'i phyir ro// rab dag byed ces bya ba ni shin tu dag par byed pa'i phyir na rab dag go// pad+ma'i ting nge 'dzin des rang dang gzhan gyi bag chags dang bcas pa'i nyon mongs pa'i dri ma 'khrud par byed pa'i phyir ro// rdo rje pad+mo zhes bya ba ni rdo rje pad+ma'i gzugs kyis so// pad mchog sku zhes bya ba ni pad+ma bzang po ni pad+ma mchog ste/ bcom ldan 'das kyi phyag rgya'i gzugs so// de'i sku mdog dkar dmar gyi sku mnga' ba ni pad mchog sku'o// pad+mo pad+mo zhes bya ba ni bcom ldan 'das 'od dpag tu med pa pad+ma'i ting nge 'dzin la bzhugs pa gang yin pa de la pad+mo'i pad+ma zhes phyis 'chad par 'gyur ro// de skad du yang // bdag nyid kyis ni bdag nyid dang // rdo rje chos kyi ting 'dzin gnas// pad+mo'i pad+mo bsgoms na ni// zad mi shes pa'i go 'phang thob// ces 'chad par 'gyur bas te gzugs su bya ba yin te mtshan bdun no// sna tshogs chen po zhes bya ba ni sna tshogs kyang yin la chen po yang yin pas na/ sna tshogs chen po ste thams cad kyi gzugs 'dzin pas 'gro ba 'dul ba'i rang bzhin no// snang ba che zhes bya ba ni snang ba yang yin la chen po yang de yin pas na snang ba che ste/ pad+ma nyi ma'i 'od kyis nam mkha' thams cad 'gengs pa'o// dgos pa chen po zhes bya ba ni dgos pa chen po 'di la mnga' bas na dgos pa che ste/ sems can gyi don du des thams cad pa'i gzugs bstan nas nam mkha' thams cad 'gengs pa'o// de dang mtshungs zhes bya ba ni chen po ni de bzhin gshegs pa'o// 'di'i dpe de dang mtshungs pas na che dang mtshungs pa ste/ de bzhin gshegs pa dang mtshungs zhes bya ba'i don to// sku dang gsung dang thugs rdo rje ltar gyur pa nam mkha'i khams thams cad du rtag tu bzhugs pa'i gzugs dang mtshungs pa'o// brtan pa chen po zhes bya ba ni rang bzhin gyis rnam par dag pa'i ting nge 'dzin gyi ngo bo des nam mkha'i khams thams cad du khyab cing skrag pa med pas na brtan pa chen po'o// dpa' bo che zhes bya ba ni rang nyid dri ma med pa'i rdo rje 'chang ba'i gzugs kyis dmigs pa thams cad la spyod pa'i sems can skrag cing 'jigs par byed pas na dpa' bo che'o// dpa' chen zhes bya ba ni dpa' ba ni gzi brjid de gzi brjid can rnams kyi nang na gzi brjid che bas na dpa'i chen no// rdo rje nyi ma 'khor los sgyur ba'i rgyal po'i gzugs kyis rgyal srid thams cad 'phrog par byed pas na dpa' bo che ba ste mtshan bdun no// sems can bsam pa zhes bya ba ni sems can thams cad kyi sems kyi 'dod pa gang yin pa la bsam pa zhes bshad do// theg pa che zhes bya ba ni sems can thams cad kyi sems de nyid goms pa'i stobs kyis byang chub sems dpa'i lam gyi rang bzhin 'bras bu dang bcas par 'gyur ba de'i phyir theg pa chen po'o// rnal 'byor chen po zhes bya ba ni brtan pa dang g.yo ba'i dngos po thams cad kyi rang bzhin ni rnal 'byor che'o// de skad du yang // phyag rgya chen po'i ting 'dzin gyis// de nyid chen po rjod byed cing // thams cad re re'ang bdag yin par// sgom pa sems pa'i sbyor ba'o// zhes 'chad par 'gyur ro// tshangs pa'i gzugs kyis 'dul ba'i sems can rnams 'dul bar byed pas na mes po che'o// bde za zhes bya ba ni sha ma ni bde ba'o// de la spyod pas na za ba'o// yang na lha chen pos 'dul ba'i sems can rnams rjes su gzung ba'i phyir/ de'i gzugs ston pas na bde za'o// bde byed ces bya ba ni bde bar byed pas na bde byed do// dag pa'i don zhes bya ba ni dag pa chos kyi dbyings de nyid 'di la mnga' bas na dag pa'i don to// sangs rgyas pad+mo zhes bya ba ni rdo rje sems dpa'i gnas su 'byung ba ste/ sangs rgyas kyang yin la pad+ma yang yin pas na sangs rgyas pad+ma ste mtshan brgyad do// chos kyi de nyid ni/ pad+ma'i rigs kyi dkyil 'khor te// de rnams rkyang kho na nyid ni chos kyi de nyid do// mi mnyam med pas zur bzhi mnyam// zhes bya ba la sogs pas bshad zin pa de'i don ni 'dir chos kyi de kho na nyid kyi don to// dam pa'i chos dam pa ni sangs rgyas dang byang chub sems dpa' rnams kyi chos yin pas na dam pa'i chos te pad+ma'i rigs kyi dkyil 'khor re// dag pa'i chos zhes bya ba ni/ dkyil 'khor de nyid kyis 'dod chags la sogs spong ba de'i phyir/ dag pa yang yin la chos kyang de yin pas na dag pa'i chos so// chos rab byed ces bya ba ni/ pad+ma'i rigs kyi dkyil 'khor de nyid pad+ma'i rigs kyi ting nge 'dzin des skyed par byed pa'i phyir ro// bzang po'i chos byed pa'i phyir chos rab byed do// chos chen po zhes bya ba ni/ pad+ma'i rigs kyi dkyil 'khor de nyid rgyud phyi ma phyi ma las bshad pa'i tshul gyis thams cad du song bas na chos kyang yin la chen po yang yin pas na chos chen po'o// chos bzang mchog ces bya ba ni/ chos dge ba'i chos ni chos bzang po ste/ shes rab kyi pha rol tu phyin pa'i chos de'i mchog ni chos bzang mchog ste dkyil 'khor nyid do// chos kyi 'khor lo zhes bya ba ni pad+ma'i rigs kyi dkyil 'khor thams cad kyi rang bzhin du 'gro ba yin pa de'i phyir/ chos kyi 'khor lo mtshan bdun no// sangs rgyas sems dpa' zhes bya ba ni sangs rgyas ni nye bar mtshon pa ste/ sangs rgyas kyi sems dpa' ni sems can no// de bzhin gshegs pa 'od dpag tu med pa'i spyi bo na bzhugs pa des nye bar mtshon pa'i phyir ro// sems bzang mchog ces bya ba ni/ dag pa'i sems ni sems bzang ste/ sangs rgyas pad+ma la sogs pa de dag gi mchog tu gyur pas na sems bzang mchog ste pad+ma'i rigs kyi bdag po'o// chos kyi sems dpa' zhes bya ba ni/ chos thams cad rang bzhin gyis dag pa las byung ba'i chos kyi sems ni sems dpa'i chos so// sems mchog 'dzin zhes bya ba ni/ dge ba'i sems ni sems kyi mchog ste// sems can kun gyi sems gang yin// brtan phyir sems dpa' zhes brjod do// zhes gang la 'chad par 'gyur ba ni 'dir sems dpa'i mchog 'dzin pa des na sems mchog 'dzin zhes bya ba/ sems dpa'i dam pa zhes bya ba bshad ma thag pa'i rdo rje dang mtshungs pa'i sems de nyid rdo rje'i gzugs can yin pas na sems dpa' dam pa'o// sems mchog ces bya ba ni bshad ma thag pa'i sems dpa' dam pa de nyid legs par shes pas na sems mchog ces so// sems can sems dpa' zhes bya ba ni/ rdo rje'i bdag nyid du bsgoms pas zla ba'i dkyil 'khor gyi steng du sems dpa'i rdo rjer gyur pa de nyid sems dpar byin gyis brlabs pa'i sbyor bas rdo rje sems dpar gyur pa'i sems ni sems can sems dpa' zhes bya ste mtshan bdun no// spyan ras gzigs dbang zhes bya ba ni/ rang bzhin gyis rnam par dag pa'i so sor rtog par de bzhin gshegs pa thams cad kyis gzigs pa'i phyir spyan ras gzigs so// spyan ras gzigs kyi dbang phyug gi gzugs 'dzin pas na spyan ras gzigs dbang ngo // mgon po mchog ces bya ba ni/ byang chub sems dpa' sems can gyi skyabs dang mgon byed pa de dag gi nang na mchog yin pas na mgon po mchog go// mgon po chen po zhes bya ba ni mgon po yang yin la chen po yang yin pas na mgon po chen po ste/ thams cad kyi gzugs su bstan nas sems can thams cad yongs su skyob pa'i phyir dang / thams cad du 'gro ba'i phyir ro// rnam par gzigs zhes bya ba ni bye brag tu gzigs pa ni rnam par gzigs so// gang la yongs su bskyab pa'i don yin zhe na/ snang ba zhes bya ba smos te/ ye shes kyi snang bas so// sems can dang snod kyi 'jig rten gyi gzugs kyis sems can gyi don byed pas ni snang ba'o// 'jig rten don zhes bya ba ni 'jig rten pas don du gnyer ba ni 'jig rten don to// 'jig rten mgon khyod ces bya ba ni/ ming gi sgo nas 'di skad btags pa yin no// mtshan brgyad do// 'jig rten yi ge zhes bya ba ni/ 'jig rten pa'i yi ge ni 'jig rten yi ge ste/ mi zad pa'i phyir na yi ge zhes bya ba'i tshig go// yi ge che zhes bya ba ni/ mi zad pa'i phyir yi ge che ste/ yi ge chen po ni chos kyi dbyings kyi rang bzhin gyis thams cad du song ba'i phyir zhes bya ba'i don to// yi ge mchog ces bya ba ni/ 'jig rten pa 'ga' zhig yi ge 'ga' zhig 'dod pa de dag gi nang na mchog yin pas na mdzes pa'o// yi ge 'dra zhes bya ba ni/ de bzhin gshegs pa de'i gzugs dang 'dra ba'i yi ge de la 'di skad ces brjod do// yi ge'i yi ge zhes pa na/ de bzhin gshegs pa'i sprul pa'i sku ni yi ge'o// yi ge de dag gi yi ge ni longs spyod rdzogs pa'i skus rtag tu gnas pa'i phyir ro// thams cad spyan zhes bya ba ni/ thams cad kyi spyan ni spyan lnga ste thams cad spyan zhes bya'o// 'khor lo yi ge zhes bya ba ni/ gdul bya'i skye bo'i rgyud la rim gyis 'pho bas na 'khor lo ste/ stong pa nyid dang mtshan ma med pa dang / smon pa med pa dang / rang bzhin gyis 'od gsal ba'i rnam par thar pa'i sgo de nyid mi zad pas na yi ge ste/ de'i rang bzhin nyid yi ge 'khor lo'i mtshan bdun no// phyag na pad+mo zhes bya ba ni phyag na pad+mo mnga' ba ni phyag na pad+ma'o// phyag chen po zhes bya ba ni/ phyag chen po mnga' bas na phyag chen po ste/ nam mkha'i khams kyang phyag gis khyab pa'o// dbugs 'byin pa zhes bya ba ni/ ngan song du song ba dang / mya ngan dang / shi pa la sogs pa'i 'jigs pas skrag pa'i sems can rnams bsrung ba'i phyir na dbugs 'byin pa'o// sbyin pa po zhes bya ba ni nam mkha'i snying po'i ting nge 'dzin gyis sems can thams cad kyi bsam pa yongs su rdzogs par mdzad pa'o// sangs rgyas chos zhes bya ba ni/ theg pa gsum ston pa'i chos kyi ngo bo yin pa'i phyir sangs rgyas rnams kyi chos ni sangs rgyas chos so// sangs rgyas che zhes bya ba ni/ rnam par snang mdzad chen po'i gzugs kyis thams cad du song bas na/ sangs rgyas kyang yin la chen po yang yin pas na sangs rgyas chen po'o// sangs rgyas bdag nyid ces bya ba ni/ sangs rgyas thams cad kyis rdul phra rab las bsgrub pa'i phyir sangs rgyas bdag nyid do// mtshan bdun no// sangs rgyas gzugs zhes bya ba ni/ rdo rje sems dpa'i gnas su pad+ma sangs rgyas kyi gzugs kyis bzhugs pa'i phyir sangs rgyas gzugs so// gzugs chen po zhes bya ba ni/ thams cad kyi gzugs kyis nam mkha'i khams spros pas na gzugs chen po'o// rdo rje'i gzugs zhes bya ba ni/ thams cad kyi phyag rgya'i gzugs kyis bzhugs pa'i phyir rdo rje'i gzugs so// gzugs bzang 'chang zhes bya ba ni/ gzugs bzang po lta bas chog mi shes pa mnga' bas na gzugs bzang 'chang ngo // chos kyi snang ba zhes bya ba ni/ sa dang pha rol tu phyin pa'i chos rnams kyis snang bar byed pas na chos kyi snang ba'o// gzi brjid mchog ces bya ba ni/ dge ba'i gzi brjid ji lta ji lta bu'i gzi brjid mchog de lta bu de la mnga' bas na gzi brjid mchog go// byang chub sems dpa' chen po rdo rje gzi brjid ni 'khor los sgyur ba'i rgyal po'i gzugs kyis rgyal po chos thams cad kyi gzi brjid zil gyis gnon par bzhugs pa'i phyir ro// gzugs de nyid kyis khams gsum pa ma lus pa'i sems can dang snod kyi 'jig rten snang bar byed pas na/ 'jig rten snang byed do// mtshan bdun no// pad+mo'i dpal gyi mgon po zhes bya ba ni/ pad+ma'i rigs skyed par byed pa'i pad+mo'i dpal de ni mgon po ste bdag po'o// mgon po mchog ces bya ba ni/ sems can rnams skyob pas na mgon po'o// sangs rgyas pad+ma la sogs pa de dag gis 'gro ba rnams 'dul bar byed pas na mchog go// chos dpal mgon po zhes bya ba ni/ chos so so yang dag par rig pa bzhi'i rang bzhin gyi shes rab ni chos so// dpal ni phun sum tshogs pa'o// de'i mgon po ni gnyis su med pa'i shes rab kyi pha rol tu phyin pa'i ting nge 'dzin la gnas pa'i ngo bo yin pa de'i phyir de las skyes pa'o// mgon ldan pa zhes bya ba ni/ mgon po rnam par snang mdzad de/ des byin gyis brlabs pa'i stobs kyis pad+ma'i rigs bskyed pa'i phyir ro// de'i phyir mgon po de la mnga' bas na mgon ldan pa'o// tshangs pa'i mgon po zhes bya ba ni/ tshangs pa ni bsam gtan dang po bskyed pa ste/ stong gsum pa'i bdag po tshangs pa'i gzugs kyis bdag po mdzad pas na tshangs pa'i mgon po'o// tshangs pa chen po zhes bya ba ni/ de nyid tshangs pa mgon po'i gzugs kyis tshangs pa thams cad kyi gzugs las mchog tu gyur pas na tshangs pa chen po'o// tshangs sras zhes bya ba ni/ tshangs pas bskyed pa'i drang srong ni tshangs pa'i sras te/ des 'dul ba'i sems can gyi khams rnams 'dul bar byed pa'i gzugs de 'dzin pas na tshangs pa'i sras te mtshan bdun yin no// snang ba zhes bya ba ni smon lam gyi pha rol tu phyin pa'i snang bas phyi dang nang du bcas pa'i mun pa rnams sel ba'i phyir/ sgron ma lta bu yin pas na sgron ma snang ba'o// snang mchog ces bya ba ni/ gzugs de nyid kyis 'jig rten pa'i snang ba'i nang nas mchog tu gyur bas na snang ba mchog go// snang ba'i gtso bo zhes bya ba ni/ bag chags dang bcas pa'i nyon mongs pa de spong ba'i gzugs kyis smon lam gyi pha rol tu phyin pa'i ye shes kyi snang ba rno ba'i phyir snang ba'i gtso bo'o// snang gsal zhes bya ba ni/ pad+ma snang zhing gsal bas phyi rol gyi snang ba'i gsal ba ches gsal bar byed pa'o// shin tu snang ba zhes bya ba ni/ shin tu snang bas rab tu gsal bar byed pa pad+ma'i snang ba'i gzugs de nyid kyis dngos po thams cad gsal bar byed pa'i phyir shin tu snang ba'o// snang ba'i mgon po zhes bya ba ni/ pad+ma'i snang zhing gsal ba thams cad kyi bdag po yin pas na mgon po'o// snang ba che zhes bya ba ni/ pad+ma snang zhing gsal bas nam mkha' khyab pas snang ba che'o// sangs rgyas snang khyod ces bya ba ni/ bshad ma thag pa'i snang ba thams cad kyi nang nas sangs rgyas bcom ldan 'das gang yin pa de ni sangs rgyas snang ba ste/ mtshan brgyad yin no// sangs rgyas dbang bskur ba zhes bya ba ni/ khyod dam pa'i chos kyi 'khor lo bskor zhig par dbang bskur ba ni sangs rgyas kyi dbang bskur ba'o// sangs rgyas mchog ces bya ba ni/ mnyam pa nyid kyi ye shes kyi ngo bos sprul pa'i sku'i rang bzhin sangs rgyas rnams kyi mchog ni sangs rgyas mchog go// sangs rgyas sras po zhes bya ba ni/ de bzhin gshegs pa thams cad kyi thugs las skyes pa na sangs rgyas sras so// mkhas chen po zhes bya ba ni/ thams cad mkhyen pa'i ye shes kyi rnal 'byor chen pos don thams cad yongs su mkhyen pa ni mkhas pa chen po'o// sangs rgyas dbang bskur ba zhes bya ba ni/ nam mkha'i snying po rin po che'i cod pan gyi gzugs kyis dbang bskur ba ni/ sangs rgyas dbang bskur ro// gtsug gi mchog ces bya ba ni pad+ma'i rigs kyi lha rnams kyi gzugs kyi spyi gtsug na/ de bzhin gshegs pa 'od dpag tu med pa 'chang ba'am/ gzhan yang rung ba rnams ni mchog ste/ gtsug gi mchog go// sangs rgyas zhes bya ba ni/ pad+ma'i rigs kyi lha rnams kyi gzugs de dag la sangs rgyas kyi rang bzhin gyi spyi bor bzhugs pas na sangs rgyas sangs rgyas khyod de/ 'jig rten dbang phyug nyid la snang ba mtha' yas zhugs pa yang yin pas mtshan bdun yin no// sangs rgyas spyan zhes bya ba ni/ sangs rgyas rnams kyi spyan yin pas na sangs rgyas kyi spyan te/ thams cad mkhyen pa'i ye shes so// spyan chen po zhes bya ba ni/ lha'i spyan yang de yin la/ chen po yang de yin pas na spyan chen po'o// chos spyan zhes bya ba ni/ yul yongs su ma spangs par mkhyen nas chos ston pa gang yin pa de ni chos spyan no// gzigs pa chen po zhes bya ba ni/ shes rab kyi spyan gyis ngo bo la gzigs pa chen po 'di la mnga' bas na gzigs pa chen po'o// ting nge 'dzin gyi ye shes zhes bya ba ni/ ting nge 'dzin ni chos thams cad rang bzhin gyis rnam par dag pa'i ting nge 'dzin gyi ye shes su nges pa'o// thams cad pa zhes bya ba ni/ shes rab kyi pha rol tu phyin pa'i rang bzhin gyis sangs rgyas bcom ldan 'das rnams kyi thams cad pa ni khyod do// rdo rje spyan zhes bya ba ni/ sha'i spyan gyi ngo bo ni rdo rje spyan te/ rdo rje spyan des nye bar mtshon pa ni rdo rje spyan zhes bshad pa ste mtshan bdun yin no// de ltar mtshan brgya rtsa brgyad pas bstod pa'i phan yon gsungs pa ni bdag nyid kun gyis zhes bya ba smos te/ 'ga' zhig bshad ma thag pa 'dis bdag nyid kun gyis dngos po thams cad kyi sgo nas so// yon tan gyi rgyu mtshan gyi yon tan no// khyod kyi mtshan brgya rtsa brgyad pa rnams ni khyod kyi mtshan brgya rtsa brgyad pa yang dag par brjod pa'o// bstod dam ni bstod pa'i bsam pas bstod par 'dod pa'o// sgom par byed pa ni don mngon du byed pa gang yin pa des kyang 'jig rten gyi dbang po dang mtshungs par 'gyur ro// dpa' bo khyod la gsol btab pa// zhes bya ba ni/ gus pa sngon du 'gro bas don du gnyer bas gsol ba 'debs pa ni don gyi ched kar gsol ba 'debs pa'o// dmigs pa thams cad las rnam par rgyal bas na dpa' bo'o// rang gi rigs ni bskyed nas kyang // zhes bya ba ni pad+ma'i rigs bskyed pa'o// chos kyi dkyil 'khor dam pa ni// zhes bya ba ni chos kyi dkyil 'khor gyi rang gi bdag nyid mchog tu gyur pa khyod kyis bshad du gsol zhes de bzhin gshegs pa rnams kyis gsol ba 'debs pa'o// thub pa chen pos bshad du gsol// zhes bya ba ni lus dang ngag dang yid gsum thub pa dang ldan pas na thub pa'o// thub pa rnams kyi nang na thub pa yin pas na thub pa chen po'o// de la lus thub pa ni/ lus kyi mi dge ba'i las kyi lam rnam pa gsum dang bral ba'o// ngag gi las kyi lam rnam pa bzhi dang bral bas na ngag thub pa'o// yid kyi mi dge ba'i las kyi lam rnam pa gsum dang bral bas na yid thub pa'o// de nas zhes bya ba la sogs pa la/ de nas kyi sgra ni de ma thag pa'o// de bzhin gshegs pa thams cad kyis gsol ba btab pa'i rjes thogs nyid la spyan ras gzigs kyi dbang po phyag na rdo rje'i gzugs 'dzin pas de bzhin gshegs pa thams cad kyis gsol ba btab pa'i tshig thos nas/ bcom ldan 'das shAkya thub pa de bzhin gshegs pa ga la ba der mngon du phyogs te 'dug nas so// 'dug nas ci zhig byed ce na/ rdo rje pad+mo de rang gi thugs kar bzhag ste/ ched du brjod pa 'di ched du brjod do zhes bya ba ni/ dang por sbyor ba'i ting nge 'dzin rdzogs pa'i dus su de bzhin gshegs pa thams cad kyis chos kyi sku'i dbang bskur ba gang yin pa des dbang bskur ro// de nas rang gi thugs ka'i phyogs su phyag g.yon pa brkyang ba'i tshul gyis bzung nas gnas pa la/ phyag g.yas pas 'byed pa'i tshul du mdzad nas 'di ched du brjod do// e ma'o zhes bya ba ni ngo mtshar ba'o// rab tu dag pa'i sa zhes bya ba ni/ mchog tu gyur pas na rab tu'o// ci'i phyir 'di rab tu dag pa yin zhe na/ gang gi phyir dri ma thams cad dang bral bas na dag pa'i tha tshig go// de su'i yin zhe na/ rdo rje pad+mo 'di dag gi / zhes smos te/ 'dir ci'i phyir ngo mtshar che zhe na/ pha yin bdag gi bu yang yin// zhes bya ba smos te/ pha ni rdo rje pad+ma'i ste/ 'di yang bdag nyid yin la bu yang bdag yin pas na/ bskyed par bya ba yin pa'i phyir 'di ngo mtshar ba'o// 'di skad ston pa yin te/ 'di gang yin pa yang bdag yin la bdag gang yin pa'ang 'di yin pas na rdo rje pad+mas 'dul ba rnams kyis de ltar mthong ba yin no// 'jig rten dbang phyug las pad+ma 'byung la/ de las kyang 'jig rten dbang phyug tu byung ba 'di ngo mtshar ba'o// rigs 'di byin gyis brlab par mdzod// ces bya ba ni/ rang gi rigs byin gyis brlabs nas gang gis sems can gyi don byed pa'i phyir bdag la gtad pa'o// rigs 'di ni zhes bya ba ni rang gi thugs kar bzhag pa gang yin pa 'di'o// de'i don ni 'di skad ston pa yin te/ 'di ltar bcom ldan 'das khyed kyi thugs la rdo rje 'chang chen po'i gzugs kyis pad+ma'i rigs su rnam par gnas pa gang yin pa de bdag cag gi rigs kyi nus pa bskyed pa'i phyir/ bdag la de gtad pa yin gyi gzhan du ni ma yin no// de'i phyir rang gi rigs 'di byin gyis brlab par mdzod ces bya ba yin no// de nas zhes bya ba ni de ma thag pa ste/ gsol ba btab pa'i rjes thogs nyid la bya'o// de bzhin gshegs pa thams cad kyi rdo rje chos ni shes rab kyi pha rol tu phyin pa'i ngo bo'o// de'i dam tshig ni hrIHzhes bya ba thugs la gnas so// de las byung ba ni rnam par snang mdzad kyi thugs la gnas pa'i sems dpa'i rdo rje gang las pad+ma lta bur byung ba de skad du bshad pa des byin gyis brlabs shing brtan par mdzad nas/ pad+mo lta bu la dmigs pa'i ting nge 'dzin gang yin pa ming de skad ces bya ba de la snyoms par zhugs shing mngon sum du mdzad nas so// 'di zhes bya ba ni blo la gnas pa'o// de bzhin gshegs pa thams cad kyi chos ni pad+ma'i 'od zer gyi gzugs can no// dam tshig ces bya ba ni rgyu'o// de bzhin gshegs pa thams cad kyi snying po ni rang gi thugs la gnas pa'i thugs ka'i sems dpa'i rdo rje las byung ba ni nges par byung ba'o// 'di skad ston pa yin te/ pad+ma'i rigs sprul ba'i phyir dang pad+ma'i rnam pa'i 'od zer las 'phags pa spyan ras gzigs dbang phyug tu byin gyis brlabs pa'i phyir sems dpa'i rdo rje byin gyis brlabs pa'i rnam par thugs rtse gcig tu mdzad nas bcom ldan 'das rnam par snang mdzad kyis rnam par snang mdzad chen po la bskul bar gyur pa yin no// de bzhin gshegs pa thams cad kyi thugs ka nas zhas bya ba ni/ bsdu bas byin nas rnam par snang mdzad la sogs pa'i thugs las so// pad+ma lta bu ni pad+ma'i rnam par ro// kha dog du ma ni sngon po dang / ser po dang / dmar po dang / ljang gu dang / dkar po'i kha dog go// gzugs du ma ni dbyibs sna tshogs pa'o// rtags du ma ni mtshan ma sna tshogs pa'o// spyod lam du ma ni gnas pa dang / 'gro ba dang / 'chag pa dang / 'dug pa dang / nyal ba'i rang bzhin gyi pad+ma lta bu'i 'od zer byung nas/ 'dod chags la sogs pa rnam par dag pa dang zhes bya ba ni/ de la mi dmigs pa'i thugs rje chen po chags pa'o// sogs pa smos pa ni byang chub kyi sems la sogs pa sngar bshad pa rnams gzung ba'o// 'dod chags dang por byas pa gang yin pa ni 'dod chags la sogs pa'o// de nyid rnam par dag pa dang / chos nyid kyi ye shes kyis 'dod chags la sogs pa bag chags dang bcas pa'i nyon mongs pa spangs pa'i phyir ro// der nges pa'i ye shes kyi gzugs kyis de rnams yang dag par sbyang zhing dag pa las 'phags pa spyan ras gzigs kyi dbang po'i ye shes la sogs pa gdul bya la bskyed par bya zhes bya ba'i don to// yang slar log ste 'phags pa spyan ras gzigs dbang po'i thugs kar zhugs so zhes bya ba ni/ 'od zer zhugs pa'o// 'phags pa spyan ras gzigs dbang phyug 'dis pad+ma'i rigs sprul par byin gyis rlob pa yin no zhes gsungs pa yin no// de nas bcom ldan 'das de bzhin gshegs pa thams cad kyi chos kyi dam tshig ces bya ba ni/ 'phags pa spyan ras gzigs kyi dbang por byin gyis brlabs pa'i rjes thogs nyid la/ bcom ldan 'das rnam par snang mdzad kyis de bzhin gshegs pa thams cad kyi gnyis su med pa'i sems dang sems las byung ba'i pad+ma'i rigs kyi lha rnams so// de dag gi chos ni pad+ma'i rigs kyi rten dang brten pa'i dkyil 'khor ro// de'i dam tshig ni skyed par byed pa'i rgyu'o// ming de skad ces bya ba gang yin pa de rig pa dam pa 'di gsungs so// de ltar phyag na rdo rje dang / rdo rje snying po dang / rdo rje spyan dang / rdo rje sna tshogs rnams kyis de bzhin gshegs pa thams cad kyi chos kyi dam tshig gi rig pa dam pa 'di gsungs so// de nas zhes bya ba ni de ma thag pa'o// 'phags pa spyan ras gzigs kyi dbang po ni rdo rje chos so// pad+ma'i rigs sprul cing byin gyis brlabs pa'i phyir/ gzugs kyang de yin la thams cad kyang de yin pas na gzugs thams cad pa ste/ pad+ma'i sangs rgyas la sogs pa'o// des 'dul ba'i rgyud la yang dag par ston pas na/ gzugs thams cad ston pa'o// rgyu mtshan des ming de skad ces bya ba'i ting nge 'dzin gang yin pa de la snyoms par zhugs pa yin no zhes bya ba 'di ni thugs la gnas pa'o// 'gro ba thams cad 'dul ba'i dam tshig ces bya ba ni/ sems can gyi khams kyi 'gro ba thams cad 'dis 'dul bar byed pas 'gro ba thams cad 'dul ba'o// pad+ma'i rigs de'i dam tshig gi rgyur gyur pa ste skyed par byed pa'i snying po ni sgra'i gzugs te/ 'gro ba thams cad 'dul ba'i dam tshig ces bya ba 'di gsungs shig pa'o// 'phags pa spyan ras gzigs dbang po'i thugs las zhes bya ba ni/ gzung ba dang 'dzin pa'i rnam par rtog pa thams cad las 'phags shing ring du song bas na 'phags pa'o// sems can gyi khams rnams 'dul bar byed pa gang yin pa dang / rang gi rigs la gzigs pas na spyan ras gzigs so// de la dbang po ni mnga' bdag ste/ 'phags pa spyan ras gzigs kyi dbang po'o// de'i thugs la zhes bya ba ni/ snying ga'i zla ba'i dkyil 'khor la gnas pa'i rdo rje pad+ma'i 'phags pa spyan ras gzigs dbang phyug gi thugs de las so// bcom ldan 'das rdo rje 'dzin pa de nyid ces bya ba ni de bzhin gshegs pa thams cad kyi thugs la gnas pa'i sems dpa' rdo rje'i gzugs ni rdo rje 'chang chen po'o// 'phags pa spyan ras gzigs kyi dbang po'i gzugs 'dzin pa zhes bya ba ni/ sangs rgyas pad+mo nas brtsams nas pad+ma 'bebs pa'i mthar thug pa de'i nang nas gang la 'phags pa spyan ras gzigs dbang po'i gzugs 'dzin pa de ni 'phags pa spyan ras gzigs dbang po'i gzugs 'dzin pa'o// pad+ma'i gdan la zla ba'i dkyil 'khor gyi steng du bzhugs pas na pad+ma la bzhugs pa'o// rdo rje rtse lnga pa la sogs pa nas dril bu'i mthar thug pa pad+mas mtshan pa'i mtshan ma'i phyag rgya 'dzin pa'i phyir na/ phyag rgya'i mtshan ma pad+ma 'dzin pa'o// kha dog sna tshogs pa ni sngon po dang ser po la sogs pa'o// gzugs ni dbyibs ring ba dang thung ba la sogs pa'o// cha lugs ni sangs rgyas pad+ma la sogs pa nas pad+ma 'bebs pa'i bar ni cha byad do// de nyid kyi rgyan ni btags pa'o// kha dog dang gzugs dang / cha byad dang / rgyan sna tshogs pa gang yin pa de dag ni sna tshogs pa'i gzugs kyi cha byad dang rgyan no// de bzhin gshegs pa la sogs pa zhes bya ba ni sangs rgyas pad+ma la sogs pa'o// sems dpa' thams cad kyi gzugs 'dzin pa zhes bya ba ni/ de bzhin gshegs pa la sogs pa sems dpa' thams cad kyi gzugs 'dzin pa'o// de ltar gyur pa'i byang chub sems dpa' chen po'i lus su gyur nas byung ste/ zla ba'i dkyil 'khor rnams la 'khod nas ched du brjod pa ni ched du brjod do zhes bya bar sbyar ro// ci zhig byas nas ched du brjod pa 'di ched du brjod ce na/ 'jig rten gyi khams thams cad du zhes bya ba smos te/ 'jig rten gyi khams thams cad du rnam par gnas pa'i sems can gang yin pa de dag la gang dang gang gi gzugs kyis 'dul bar gyur pa de dang de'i gzugs kyis de dag rang gi gzugs su bstan nas 'dul bar byas te/ slar log nas rdo rje dbyings kyi dkyil 'khor chen po'i tshul du bcom ldan 'das shAkya thub pa rnam par snang mdzad la sogs pa'i phyogs dang mtshams su de bzhin gshegs pa la sogs pa dang / sems dpa' thams cad kyi gzugs kyis zla ba'i dkyil 'khor rnams la 'khod de pad+ma dang zla ba'i dkyil 'khor la 'dug nas ched du brjod pa gsungs so// e ma'o zhes bya ba ni ngo mtshar ba'o// skal ba ji lta ba'i sems can 'dul ba'i phyir/ sangs rgyas pad+ma la sogs pa'i gzugs bstan pa ni sangs rgyas thams cad kyi thabs so// snying rje'i bdag nyid ni dmigs pa med pa'i thugs rje'i rang bzhin no// 'dir ci zhig ngo mtshar zhe na/ gang du thabs kyis 'dul mdzad na// zhes bya ba smos te/ dmigs pa'i thugs rje la gnas nas lha rnams su yang gyur pa yin no// 'khor ba'i phung po thams cad las bzlog nas/ las dang nyon mongs pa bag chags dang bcas pa spangs su zin kyang lha chen po la sogs pa lha'i gzugs su yang 'gyur ba 'di ni ngo mtshar ba'o/ 'di skad ston pa yin te/ chos kyi dbyings kyi rang bzhin gyi de bzhin gshegs pa ni gzugs kyi sku ma yin yang lha la sogs pa'i gzugs kyis 'dul ba la mos pa rnams kyis mthong ba yin no// de nas de bzhin gshegs pa thams cad ces bya ba nas/ lha rnams su yang gyur pa yin zhes bya ba'i bar gyi gzhung 'di tsam gyis 'gro ba 'dul ba'i dkyil 'khor chen po'i dkyil 'khor rgyal po mchog ces bya ba'i ting nge 'dzin gnyis pa bstan pa yin no// de nas bsdu ba dang byin gyis brlabs pa la sogs pa ni las kyi rgyal po mchog ces bya ba'i ting nge 'dzin gsum pa yin par shes par bya'o// 'gro ba 'dul ba'i dkyil 'khor chen po las gsungs pa'i dngos grub rnams ni 'gro ba 'dul ba'i dkyil 'khor chen por dam tshig dang dbang bskur bas bsgrub par bya'o zhes bstan pa'i phyir// de nas yang bcom ldan 'das zhes bya ba la sogs pa gsungs pa ni slob dpon gyi las dang slob ma 'jug pa'i cho ga rgyas pa yin no// rang gi rigs kyi dkyil 'khor sprul pa'i phyir/ de bzhin gshegs pa thams cad la phul nas/ 'gro ba 'dul ba'i dkyil 'khor chen po 'di bshad do zhes bya bar sbyar ro// sems can thams cad ces bya ba la sogs pa dgos pa'i don ci zhig yin zhe na/ sems can thams cad la ngan song du ltung ba dang 'chi ba la sogs pas mi 'jigs pa ni/ mi 'jigs pa sbyin pa dang don thob pa'o// dngos grub dam pa ni de sangs rgyas dang byang chub sems dpa' grub pa'o// rdo rje chos nyid ni pad+ma'i rigs rdo rje gsang ba'i rang bzhin no// de'i ye shes ni nges pa'o// mngon par shes pa ni drug go// sems can de thams cad la mi 'jigs pa sbyin pa dang / don dang dngos grub dam pa dang / rdo rje chos nyid dang / ye shes dang / mngon par shes pa'i 'bras bu rnyed pa'i rgyu de'i phyir phul lo// 'di zhes bya ba ni blo la gnas pa'o// 'gro ba thams cad 'dul ba'i zhes bya ba phyag rgya chen po gtso bor gyur pa'i dkyil 'khor te/ dkyil 'khor chen po de gsungs shing bshad pa'o// de nas zhes bya ba ni de ma thag pa de sngon du bsnyen pa'i rjes thogs la'o// de nas zhes bya ba ni rgyu de'i phyir te gang gi phyir 'gro ba 'dul ba'i dkyil 'khor chen por 'jug pa med par des 'dul ba'i sems can gyi khams rnams la de las gsungs pa'i dngos grub tu mi 'gyur ba de'i phyir rab tu bshad par bya ba ste/ rab tu phye nas yang dag par bshad par bya'o// dkyil 'khor chen po dam pa ste// zhes bya ba ni mchog tu gyur pa'o// rdo rje dbyings dang 'dra ba ni// zhes bya ba la sprul pa'i dkyil 'khor dang 'dra bas na/ 'gro ba 'dul ba'i dkyil 'khor chen po'o// mtshan gang yin zhe na/ 'gro ba 'dul ba zhes bya ba ste/ 'gro ba 'dul ba zhes ming du btags pa'o// de ci 'dra ba zhig ce na/ gru bzhi pa la sgo bzhi pa// zhes bya ba ni de dbyibs bshad pa yin no// de yi nang du srad bus ni// gru bzhi pa ni bri bar bya// zhes bya ba ni phyi'i dkyil 'khor de nyid kyi nang du nang gi srad bu gru bzhi bar de ltar bri bar bya'o// de ltar yin na ni ci zhig tu 'gyur zhe na/ gnyis pa'i grwar ni sgo btod cing // zhes bya ba smos te/ dkyil 'khor gnyis pa zhes bya ba'i tha tshig go// gnyis pa de gru bzhi bar bri bar byas nas dkyil 'khor gnyis pa de'i grwa bzhi phyi'i dkyil 'khor gyi sgo la mngon du phyogs par byas te/ gnyis pa'i grwar ni sgo btod cing // zhes bya ba bshad pa yin no// grwa sgo la mngon du phyogs pa gang yin pa de ni der yang pad+ma'i rnam pas zur sgor btod pa yin no// pad+ma 'dab ma 'dra bar bya ba yin// zhes smos so// de yang ji ltar bri bar bya zhe na/ ka ba brgyad kyi tshul du ni// pad+ma 'dab ma brgyad pa bri// zhes bya ba smos te/ cha gsum mnyam par thig btab la// phyogs dang mtshams rnams su pad+ma'i 'dab ma bzhi bzhi bris la/ 'dab ma rnams la rdo rje bri'o// de yi ge sar dbus su ni// sangs rgyas kyi ni sku gzugs gzhag // ces bya ba ni dkyil 'khor gnyis pa de'i pad+ma'i lte ba'i dbus su rnam par snang mdzad bri bar bya'o// sangs rgyas phyogs kun bri ba ni// pad+ma'i dbus su gnas pa yi// zhes bya ba ni bcom ldan 'das rnam par snang mdzad de nyid kyi pad+ma'i lte ba'i phyogs bzhi'i pad+ma'i gdan la bri bar bya'o// ci zhig bri zhe na/ rdo rje rin chen pad+ma dang // sna tshogs pad+mo de bzhin no// zhes bya ba smos te/ rdo rje sems ma'i gnas su rdo rje rtse lnga pas mtshan pa'i pad+ma'o// rdo rje rin chen ma'i gnas su yid bzhin gyi nor bu rin po che pad+ma 'ba' zhig gis mtshan pa'o// rdo rje chos ma'i gnas su pad+ma 'dab ma bcu drug pa'i rdo rje pad+ma'o// rdo rje las ma'i gnas su sna tshogs pad+ma 'dab ma bzhi pa bri bar bya'o// rdo rje shugs kyis brgal nas ni// zhes bya ba ni bshad zin to// 'gro ba 'dul ba'i dkyil 'khor du// zhes bya ba ni/ sems can gyi khams kyi 'gro ba de 'dul bar byed pa 'di ni 'gro ba 'dul ba ste 'jig rten dbang phyug go// gzugs rnams thams cad 'byin pa ni// ting nge 'dzin la bzhugs pa'o// dkyil 'khor gyi shar phyogs kyi pad+ma'i 'dab ma la der ni spyan ras gzigs dbang phyug bri bar bya'o// gzugs rnams ni sangs rgyas pad+ma la sogs pa nas/ pad+ma 'bebs pa'i mthar thug pa'o// 'byin pa ni rang gi gzugs kyi spyi gtsug la sogs pa'i gnas rnams nas/ 'od zer gyi tshogs 'byin pa'o// 'phags pa spyan ras gzigs dbang phyug de'i phyogs ni/ thams cad du ni phyogs bzhir ro// rdo rje 'gying la sogs tshul du// zhes bya ba ni rdo rje dbyings las bshad pa'i rdo rje sems dpa' la sogs pa'i phyag rgya chen po'i tshul gyis so// sangs rgyas la sogs sems dpa' che// mtshan ma pad+mo 'chang ba bri// zhes bya ba ni bri'o zhes bya bar shes par bya'o// de la sangs rgyas ni sangs rgyas pad+mo la sogs pa smos pas ni pad+ma'i lcags kyu dang pad+ma chags pa dang / pad+ma legs pa rnams gzung bar bya'o// sangs rgyas dang por byas pa gang yin pa de ni/ sangs rgyas la sogs sems dpa' che ste/ bri bar bya zhes bya ba'i don to// sangs rgyas la sogs pa de dag ji ltar bri bar bya zhe na/ mtshan ma pad+ma 'chang ba bri// zhes bya ba smos te/ pad+mo'i rtags kyi mtshan ma can gyi rdo rje la sogs pa 'chang ba ni mtshan ma pad+mo 'chang ba ste/ pad+ma'i mtshan ma can gyi sangs rgyas la sogs pa bri bar bya'o// thams cad du rang gi snying po brjod cing // snying po'i don bri bar bya'o// de yi dbus su bri ba ni// zhes bya ba ni lho phyogs kyi pad+ma'i 'dab ma'i dbus su'o// thor tshugs dbus na'ang de bzhin gshegs// zhes bya ba ni 'jig rten dbang phyug gi ral pa'i thor tshugs bris la/ de'i dbus su de bzhin gshegs pa 'od dpag tu med pa bri bar bya'o// de'i phyogs ni thams cad du ni thor tshugs kyi phyogs bzhir ro// khro gnyer la sogs tshul du ni// zhes bya ba ni de la pad+ma'i khro gnyer ni bcom ldan 'das nam mkha'i snying po'o// mtshan mar pad+mo 'chang ba ni pad+ma'i khu tshur de'i sbyor bas g.yon bsnyems pa dang bcas pas pad+ma'i dril bu bzung la/ de bzhin du phyag g.yas pa'i khu tshur pad+mas mtshan pa'i yid bzhin gyi nor bu dbang bskur ba'i gnas su 'jog pa'o// sogs pa smos pas ni/ pad+ma'i nyi ma dang / dpal dang bzhad pa rnams gzung bar bya'o// khro gnyer la sogs pa'i tshul can ni khro gnyer la sogs pa'i tshul te/ khro gnyer la sogs pa'i sbyor ba des mtshan ma pad+mo 'chang ba bri bar bya'o// mtshan ma de dag ni rdo rje dbyings kyi dkyil 'khor chen por bstan pa gang yin pa de thams cad pad+ma'i mtshan ma can du bya'o zhes bya ba'i don to// ltag 'og go rims ji bzhin du// zhes bya ba ni rdo rje dbyings kyi dkyil 'khor chen por bshad pa'i cho gas bri'o zhes bya ba'i tha tshig go// dkyil 'khor gsum pa'ang de bzhin te// zhes bya ba ni nub phyogs kyi pad+ma'i 'dab ma ni dkyil 'khor gsum pa'o// de bzhin du zhes bya ba'i rnam pa 'di ni rdo rje dbyings las bshad pa'i cho ga nyid kyis bya'o zhes bya ba'i don to// sems dpa' chen po snyoms zhugs pa'i ting nge 'dzin mchog gi phyag rgyas bzhugs pa ni/ sems dpa' chen po snyoms par zhugs par bri'o// gang du zhe na/ pad+ma'i steng du'o// sogs zhes bya ba de ni snga ma bzhin no// pad+mo gzigs sogs tshul du ni// zhes bya ba ni de la rdo rje chos kyi ting nge 'dzin gyi sbyor bas pad+ma la gzigs nas/ pad+ma'i 'dab mkha' byed par mdzad pa'o// sogs pa smos pas ni/ de bzhin gshegs pa thams cad gcod pa la sogs pa gzung ngo // dkyil 'khor bzhi pa'ang de bzhin te// zhes bya ba ni byang phyogs kyi pad+ma'i 'dab ma'o// der ni pad+mo zhal bzhi pa// pad+ma mdung rtse thogs pa bri// zhes bya ba ni spyan ras gzigs dbang phyug chen po'i gzugs 'dzin pa zhal bzhi pa/ pad+ma'i mdung bsnams pa bri bar bya'o zhes bya ba'i don to// de yi phyogs ni thams cad du// zhes bya ba ni snga ma bzhin no// rdo rje gar sogs tshul du ni// zhes bya ba ni bcom ldan 'das pad+ma gar gyi dbang phyug gi gar gyis bzhugs pa ni rdo rje gar ro// de nyid thog mar byas pa gang yin pa de ni rdo rje gar la sogs pa'o// de dag gi tshul gyis legs par bzhugs pa'i sbyor ba des dkyil 'khor de la mtshan mar pad+mo 'dzin pa bri'o// grwa rnams kun du bri ba ni// zhes bya ba la sogs pa ni rdo rje dbyings las gsungs pa'i cho gas shes par bya'o// de bzhin du pad+ma la sogs pa mchod pa bzhi zhes bya ba ni bdug pa ma la sogs pa'o// de nas tshogs la sogs pa kun// zhes bya ba ni gnas kyi nges pa tsam yang shes par bya'o// yang // de nas rab tu bshad bya ba// dkyil 'khor chen po dam pa ste// zhes bya ba la sogs pa ni don rgyas pa brjod par bya ste/ ji ltar bcom ldan 'das kyis bshad pa'i mdzad pa bzhin du bya'o// de la re zhig dkyil 'khor bri bar 'dod/ pas chos thams cad rang bzhin gyis rnam par dag pa bdag yin no zhes bsgoms la nang gi bdag nyid can gyis khrus byas te/ snying po byang chub la thug gi bar du dngos por 'dzin pa'i mngon par zhen pa mi bya'o// phyi'i khrus la mngon par zhen pa yin na yang khrus kyi cho ga yin pas khrus bya'o// de la lha'i khang pa dang nye ba na rkang pa dang lag pa bkru ste/ lha'i khang pa'i bgegs bskrad nas/ lha'i khang par zhugs la/ bdag nyid bsrung ba dang / gnas bsrung ba byas la pad+ma'i rgyu'i phyag rgyas 'gro ba 'dul ba'i dkyil 'khor chen po sprul la/ mngon sum lta bur dmigs te/ me tog la sogs pas yang dag par mchod la phyogs thams cad nas dkyil 'khor lnga pa dang / oM sar+b+ba ta thA ga ta kA ya wAka tsit+ta pra Na mya na badzra ban+da naM ka ro mi/ zhes bya ba'i snying po 'dis phyag byas la de nas phyag bzhi bya ste/ 'di ltar shar phyogs nas rdo rje thal mo brkyang la lus thams cad phab ste/ oM sar+b+ba ta thA ga ta pU dzo pas+thA nA ya At+ma nAM ni Ra ta yA mi sar+b+ba ta thA ga ta badzras twa ad+hi tiSh+ThA swa mAM/ zhes bya ba 'dis phyag bya'o// de nas lho phyogs nas de bzhin du gnas pa las rdo rje thal mo snying gar sbyar te/ dpral ba sa la reg par byas la/ oM sar+b+ba ta thA ga ta pU dza a b+hi Shi kA ya At+ma nAM na R+yI ta yA mi/ sar+b+ba ta thA ga ta badzra rat+na a b+hi Shany+tsi mAM/ zhes bya ba 'dis phyag bya'o// de nas nub phyogs nas de bzhin du gnas pa las/ ji lta ba'i rdo rje thal mo spyi bor bzhag ste kha sa la reg pa dang / oM sar+b+ba ta thA ga ta pU dza pra brta nA ya At+ma nAM ni R+yA ta yA mi/ sar+b+ba ta thA ga ta badzra d+har+m+ma pra brta ya mAM/ zhes bya ba 'dis phyag bya'o// de nas byang phyogs nas de bzhin du gnas pa las rdo rje thal mo spyi po nas phab ste/ snying gar sbyar la spyi bo sa la reg par sbyar te/ oM sar+b+ba ta thA ga ta pU dza karma Ne At+ma nAM ni R+YA ta yA mi/ sar+b+ba ta thA ga ta badzra karma ku ru mAM/ zhes bya ba 'dis phyag bya'o// pus mo g.yas pa'i lhang sa la btsugs te/ rdo rje thal mo snying gar sbyar la sdig pa thams cad bshags par bya'o// phyogs bcu'i sangs rgyas dang byang chub sems dpa' rnams dang / de bzhin gshegs pa dang / rdo rje dang / rin po che dang / pad+ma dang / las kyi rigs su zhugs pa thams cad dang / phyag rgya dang / gsang sngags dang / rig sngags kyi lha thams cad bdag la dgongs su gsol/ bdag ming rdo rje che ge mo zhes bya ba/ phyogs bcu'i sangs rgyas dang byang chub sems dpa' thams cad dang / de bzhin gshegs pa dang / rdo rje dang / rin po che dang / pad+ma dang / las kyi rigs su bzhugs pa thams cad dang / phyag rgya dang / gsang sngags dang / rig sngags kyi lha thams cad kyi spyan sngar sdig pa thams cad so sor bshags pas so sor bshags par bgyi'o// phyogs bcu na 'das pa dang / ma byon pa dang / da ltar byung ba'i sangs rgyas dang byang chub sems dpa' rnams dang / rang sangs rgyas rnams dang / 'phags pa nyan thos yang dag par song ba rnams dang / yang dag par zhugs pa rnams dang / sems can gyi tshogs thams cad kyi bsod nams thams cad la rgya cher rjes su yi rang bar bgyi'o// phyogs bcu'i sangs rgyas bcom ldan 'das chos kyi 'khor lo bskor bar mi mdzad pa thams cad la chos kyi 'khor lo bskor ba'i phyir bskul bar bgyi'o// phyogs bcu'i sangs rgyas bcom ldan 'das yongs su mya ngan las 'da' bar bzhed pa gang yin pa de thams cad la mya ngan las mi 'da' bar gsol bar 'tshal lo// de nas me tog ma'i phyag rgya bcings la 'di skad ces brjod par bya ste/ gang yang 'jig rten gyi khams 'di'am/ gang yang phyogs bcu'i 'jig rten gyi khams thams cad na lha dang mi rnams kyi me tog gi bye brag // yid las byung ba'am/ chu las skyes pa'am/ thang las skyes pa gang dag yod pa de rnams 'di lta ste/ ma lus shing lus pa med pa'i de bzhin gshegs pa thams cad la mchod pa'i las bya ba'i phyir/ phyogs bcu'i sangs rgyas dang byang chub sems dpa' rigs lnga dang bcas par bzhugs pa thams cad dang / phyag rgya dang / gsang sngags dang / rig sngags kyi lha thams cad la dbul bar bgyi'o// oM sar+b+ba ta thA ga ta puSh+pe pU dza me g+ha sa mu dra s+pha ra Na sa ma ye hUM/ bdug pa ma'i phyag rgya bcings la 'di skad ces brjod par bya ste/ gang yang 'jig rten gyi khams 'di'am/ gang yang phyogs bcu'i 'jig rten gyi khams thams cad na/ lha dang mi rnams kyi bdug pa'i bye brag lhan cig skyes pa'am/ yang dag par sbyar ba'am/ yongs su gyur pa gang dag yod pa de rnams 'di lta ste/ ma lus shing lus pa med pa'i de bzhin gshegs pa thams cad la mchod pa'i las bya ba'i phyir zhes bya ba la sogs pa dang / oM sar+b+ba ta thA ga ta d+hU be pU dza me g+ha sa mu dra s+phar Na sa ma ye hUM/ mar me'i phyag rgya bcings la/ 'di skad ces brjod par bya ste/ gang yang 'jig rten gyi khams 'di'am/ gang yang phyogs bcu'i 'jig rten gyi khams thams cad na lha dang mi rnams kyi snang ba'i bye brag ces bya ba la sogs pas dbul bar bya'o// oM sar+b+ba ta thA ga ta A lo ke pU dza me g+ha sa mu dra s+pha ra Na sa ma ye hUM/ dri'i phyag rgya bcings la 'di skad ces brjod par bya ste/ gang yang phyogs bcu'i 'jig rten gyi khams 'di'am/ gang yang phyogs bcu'i 'jig rten gyi khams thams cad na/ lha dang mi rnams kyi dri'i bye brag lhan cig skyes pa'am/ yang dag par sbyar ba'am/ yongs su gyur pa gang dag yod pa de rnams 'di lta ste zhes bya ba la sogs pa dang / oM sar+b+ba ta thA ga ta gan+d+he pU dza me g+ha sa mu dra s+pha ra Na sa ma ye hUM/ thal mo khong stong du sbyar ba bcings la/ 'di skad ces brjod par bya ste/ gang yang 'jig rten gyi khams 'di'am/ gang yang phyogs bcu'i 'jig rten gyi khams thams cad na/ rin po che'i ri bo 'am/ rgya mtsho las byung ba'i rin po che'i tshogs gang dag yod pa de rnams 'di lta ste zhes bya ba la sogs pa dang / oM sar+b+ba ta thA ga ta bo d+h+yaM ga rat+na A laM ka ra pU dza mi g+ha sa mu dra s+pha ra Na sa ma ye hUM/ gang yang 'jig rten gyi khams 'di'am/ gang yang phyogs bcu'i 'jig rten gyi khams thams cad na/ lha dang mi thams cad kyi dgod pa dang / sgeg pa dang / dga' ba dang / rtse 'jo'i bde ba'i bye brag gang dag yod pa de rnams 'di lta ste zhes bya ba la sogs pa dang / oM sar+b+ba ta thA ga ta hA s+ya lA s+ya ra ta kri Di sau khya a nut+ta ra pU dza me g+ha sa mu dra s+pha ra Na sa ma ye hUM/ gang yang 'jig rten gyi khams 'di'am/ gang yang phyogs bcu'i 'jig rten gyi khams thams cad na/ dpag bsam gyi shing gang dag yod pa de rnams 'di lta ste zhes bya ba la sogs pa dang / oM sar+b+ba ta thA ga ta a nut+ta ra bo d+h+yaM A laM ka ra wa s+t+ra pU dza me g+ha sa mu dra s+pha ra Na sa ma ye hUM/ de nas rdo rje sems dpa'i las kyi phyag rgya bcings la/ 'di skad ces brjod par bya ste/ sems can thams cad kyis 'khor ba'i sdug bsngal rjes su dran par byas nas/ snying rje'i dbang gis sems can thams cad bsgral bar bya ba'i phyir byang chub tu sems bskyed de/ ma bsgral ba rnams bsgral bar bya ba'i phyir dang / ma grol ba rnams dgrol bar bya ba'i phyir dang / dbugs ma phyin pa rnams dbugs 'byin par bya ba'i phyir dang / yongs su mya ngan las ma 'das pa rnams yongs su mya ngan las bzla bar bya ba'i phyir dang / sems can gyi khams ma lus pa 'khor ba'i rgya mtsho las bsgral bar bya ba'i phyir/ byang chub tu sems bskyed par bgyi'o// oM sar+b+ba ta thA ga ta badzra bo d+hi tsit+ta pU dza me g+ha sa mu dra spa ra Na sa ma ye hUM/ de nas sgeg mo'i phyag rgya bcings la/ 'di skad ces brjod par bya ste/ sems can thams cad yo byad thams cad kyis yang dag par 'byor cing // phun sum tshogs pa thams cad 'dod pa tsam la rag las par gyur cig // oM sar+b+ba ta thA ga ta ma hA badzrod b+ha ba dA na pA ra mi tA pU dza me g+ha sa mu dra s+pha ra Na sa ma ye hUM/ rdo rje phreng ba ma'i phyag rgya bcings la 'di skad ces brjod par bya ste/ sems can thams cad mi dge ba'i lus dang / ngag dang yid kyi las kyi mtha' thams cad dang yang dag par bral bar gyur cig // dge ba'i lus dang ngag dang / yid kyi las kyi mtha' thams cad dang yang dag par ldan par gyur cig // oM sar+b+ba ta thA ga ta a nut+ta ra ma hA bo d+hi ha ra shI la pA ra mi tA pU dza me g+ha sa mu dra s+pha ra Na sa ma ye hUM/ rdo rje glu mkhan ma'i phyag rgya bcings la 'di skad ces brjod par bya ste/ sems can thams cad mtshan dang dpe byad thams cad kyis yang dag par brgyan par byas pa dang / rtag tu phan tshun 'jigs pa med pa dang / zhe 'gras pa med par zhugs shing // mig dang yid mngon par dga' ba dang / chos zab mo la bzod pa dang ldan par gyur cig // oM sar+b+ba ta thA ga ta a nut+ta ra bo d+hi k+Shan+ti pA ra mi tA pU dza me g+ha sa mu dra s+pha ra Na sa ma ye hUM/ gar mkhan ma'i phyag rgya bcings la 'di skad ces brjod par bya ste/ sems can thams cad byang chub sems dpa'i spyod pa la mngon par brtson pa dang ldan pa dang / sangs rgyas nyid du yongs su gzhol zhing 'khor ba yongs su spong ba'i brtson 'grus dang ldan par gyur cig // oM sar+b+ba ta thA ga ta san sa rA ba ri t+yaM ga a nut+ta ra ma hA biR+yA pA ra mi tA pU dza me g+ha sa mu dra s+pha ra Na sa ma ye hUM/ me tog gi phyag rgya bcings la 'di skad ces brjod par bya ste/ sems can thams cad nyon mongs pa dang nye ba'i nyon mongs pa rnams dang bral bar gyur cig // bsam gtan dang rnam par thar pa dang / ting nge 'dzin dang snyoms par 'jug pa dang / mngon par shes pa rnams dang / rig pa thams cad dbang du gyur pa phun sum tshogs par gyur cig // oM sar+b+ba ta thA ga ta a nut+ta ra sau khya bi hA ra d+ha na pA ra mi tA bU dza me g+ha sa mu dra s+pha ra Na sa ma ye hUM/ bdug pa ma'i phyag rgya bcings la 'di skad ces brjod par bya ste/ sems can thams cad 'jig rten dang 'jig rten las 'das pa'i shes rab dang ye shes dang yang dag par ldan par gyur cig // so so yang dag par rig pa bzhi thob ste/ bzo dang bstan bcos thams cad shes shing sgyu rtsal dang ldan la gsang ba'i cho ga shes pa dang / de kho na nyid mthong ste/ nyon mongs pa dang / shes bya'i sgrib pa thams cad yang dag par gcod pa'i ye shes thob par gyur cig // oM sar+b+ba ta thA ga ta a nut+ta ra kle sha ts+tshe da ma hA pra dz+nyA pA ra mi tA pU dza me g+ha sa mu dra spa ra Na sa ma ye hUM/ lus kyis bsnyen bkur bya ba'i phyir/ bdag nyid phyogs bcu'i 'jig rten gyi khams ma lus pa'i de bzhin gshegs pa thams cad kyi zhabs kyi drung du phyin par lhag par mos par byas la/ oM sar+b+ba ta thA ga ta kA ya ni R+yIta na bU dza me g+ha sa mu dra s+pha ra Na sa ma ye hUM/ thams cad du lce brgya stong snyed kyi sgo nas/ mnyam nyid mi g.yo zhes bya ba'i bstod pas mchod par lhag par mos pa byas la/ oM sar+b+ba ta thA ga ta wAka ni R+yA ta na pU dza me g+ha sa mu dra s+pha ra Na sa ma ye hUM/ byang chub sems dpa' thams cad dang bsam pa gcig pa'i sbyor bas chos thams cad mnyam pa nyid la lhag par mos pa byas la/ oM sar+b+ba ta thA ga ta tsit+ta ni R+yA ta na pU dza me g+ha sa mu dra s+pha ra Na sa ma ye hUM/ chos thams cad stong pa nyid dang / mtshan ma med pa dang / smon pa med pa dang / dngos po med pa'i ngo bo nyid kyis rnam par dag par mos pa byas la/ oM sar+b+ba ta thA ga ta gu h+ya pU dza me g+ha sa mu dra s+pha ra Na sa ma ye hUM/ zhes brjod par bya'o// de ltar mchod pa nyi shus mchod nas/ de bzhin gshegs pa thams cad la bdag nyid dbul gyis bdag dus thams cad dang / rnam pa thams cad du so sor bzhes su gsol/ thugs rje chen po dang ldan pa'i mgon po khyed rnams kyis dam tshig chen po'i dngos grub bdag la stsal du gsol/ zhes brjod la/ dge ba'i rtsa ba de yang sems can thams cad dang thun mong du byas te dge ba'i rtsa ba 'di dag gis/ bdag dang sems can thams cad 'jig rten dang 'jig rten las 'das pa'i rgud pa thams cad bral bar gyur cig // 'jig rten dang 'jig rten las 'das pa'i phun sum tshogs pa thams cad dang yang dag par ldan pa'i bde ba nyid dang yid bde ba nyid kyis mi'i mchog tu sems can thams cad gyur cig // bdag gi dge ba'i las rnams 'di dag gis// 'jig rten du ni myur du sangs rgyas shog // 'gro la phan phyir chos rnams ston bgyid cing // sems can sdug bsngal mang pos gzir las grol// zhes bla na med pa yang dag par rdzogs pa'i byang chub tu bsngos la sdom pa gzung bar bgyi'o// ji ltar dus gsum mgon po rnams// byang chub tu ni nges mdzad pa// byang chub sems ni bla med pa// dam pa bdag gis bskyed par bgyi// sangs rgyas rnal 'byor sdom pa la// tshul khrims kyis ni bslab pa dang // dge ba'i chos ni sdud pa dang // sems can don byed tshul khrims gsum// bdag gis brtan por gzung bar bgyi// sangs rgyas chos dang dge 'dun dang // bla na med pa'i dkon mchog gsum// deng nas brtsams te gzung bar bgyi// nam du yang ni mi spong ngo // rdo rje'i rigs mchog chen po la// rdo rje dril bu'i phyag rgya yang // yang dag nyid du gzung bar bgyi// slob dpon dag kyang gzung bar bgyi// rin chen rigs mchog chen po yi// dam tshig yid du 'ong ba la// nyin re bzhin du dus drug tu// sbyin pa rnam bzhi rab tu sbyin// byang chub chen po las byung ba'i// pad+ma'i rigs mchog dag pa la/ phyi nang gsang ba'i theg pa gsum// dam pa'i chos ni gzung bar bgyi// las kyi rigs mchog chen po la// sdom pa thams cad ldan par ni// yang dag nyid du gzung bar bgyi// mchod pa'i las kyang ci nus bgyi// byang chub sems ni bla med pa// dam pa bdag gis bskyed bgyis nas// sems can kun gyi don gyi phyir// bdag gis sdom pa ma lus gzung // ma grol ba rnams dgrol bar bgyi// ma bsgral ba ni bsgral bar bgyi// dbugs ma phyin pa dbugs dbyung zhing // sems can mya ngan 'das la dgod// ces brjod do// de nas badzra any+tsa li zhes bya bas rdo rje thal mo bcing bar bya'o// badzra ban+d+ha zhes bya bas rdo rje bsdams pa bcing bar bya'o// badzra ban+d+ha traT zhes bya bas rdo rje bsdams pa snying gar dgrol bar bya'o// badzra A be sha / zhes bya bas rdo rje 'bebs pa'i dam tshig gi phyag rgya bcings la/ a zhes bya bas bdag nyid la dbab par rig par bya'o// tiSh+Tha badzra dr-i d+ho me zhes bya ba la sogs pas dbab pa de yang brtan par bya'o// badzra muSh+Ti/ zhes bya bas rdo rje dbyings las gsungs pa'i rdo rje khu tshur gyi dam tshig gi phyag rgya bcings la/ oM badzra san+d+hi baM zhes brjod do// oM sar+b+ba a ba ya A kaR+Sha Na bi sho d+ha ne badzras ma ya hUM phaT/ ces bya ba phyag rgya dang bcas pas ngan 'gro thams cad dgug par bya'o// rdo rje phyag rgya gnyis nang du// mdzub mo gnyis ni bcings nas kyang // legs par gyen du 'phangs pa ni// ltung ba slong ba'i dam pa'o// zhes bya ba'i phyag rgyas ngan song rnams bkug la/ de nas de rnams la gsum la skyabs su 'gro ba sbyin no// dus 'di nas bzung ste/ ji srid snying po byang chub la 'dug gi bar du yang dag par rdzogs pa'i sangs rgyas dang / chos dang / dge 'dun dang / phyag rgya dang bcas pa la skyabs su mchi'o// de nas sdig pa bral ba'i phyag rgya bstan la/ oM badzra pA Ni bi spo Ta ya sar+b+ba a pa ya/ ban+d+ha Ni pra mo k+Sha ya/ sar+b+ba a pa ya ga te b+h+ya sat+tha satwa na san+d+ra ta thA ga ta b+ha ba ta badzra sa ma ya traT/ ces brjod cing // rdo rje bcings pa dam bcas te// gung mo gnyis ka sbyar nas ni// tha ma bzhi yi rtse mo sbyar// sdig pa 'joms par grags pa yin// de nas rnam par snang mdzad la sogs pa nas/ pad+ma 'bebs pa'i mthar thug pa rnams kyi dam tshig gi phyag rgya bcings la/ sar+b+ba shud+d+ho zhes brjod par bya'o// sngags de lan gsum brjod cing badzra muHzhes bya ba 'dis rang gi snying gar gzhug par bya'o// de'i tshe oM hUM hrIHhoHzhes bya ba'i snying po rang gi snying gar zla ba la gnas pa'i pad+ma'i steng du bsam par bya zhing // chos thams cad rang bzhin gyis rnam par dag pa'o zhes chos thams cad bdag med par bsgoms la/ de'i snying po yang yid kyis brjod par bya'o// de nas snying po de nyid dbyangs yig bcu drug dang bcas pa'i zla ba'i dkyil 'khor gyi rnam par rang gi sems bsam par bya'o// de nas de'i steng du snying po de nyid dang yi ge ka la sogs pa nas/ k+Sha'i mthar thug pa dang bcas pa las zla ba'i dkyil 'khor gnyis par bsam mo// zla ba'i dkyil 'khor gnyis pa de nyid bshad ma thag pa'i snying po dang bcas pa las rdo rje rtse lnga pa snying po de nyid brjod pas rdo rje de bcom ldan 'das 'gro ba 'dul ba sna tshogs pad+mar bsam par bya'o// de nas de'i dbus su snying po bkod la bi shwa pad+ma a haM zhes phyag rgya'i nga rgyal bskyed par bya'o// phyag rgya'i gzugs de sems dpar byin gyis brlab pa'i sbyor bas rdo rje sems dpar bsgoms la/ badzra satwa a haM zhes brjod par bya'o// de nas bsnyems pa dang bcas pas rdo rje gsor zhing 'di skad brjod do// badzra satwa a haM zhes bya ba dang / oM hUM hrIHhoHdza gad bi na ya a haM zhes brjod la/ rdo rje sems dpa' de 'gro ba 'dul ba'i bdag nyid du bsam par bya'o// ma hA sa ma ya satwa a haM zhes brjod do// de nas 'gro ba 'dul ba'i dam tshig gi phyag rgya bcings la/ sa ma ya a haM zhes bya'o// dam tshig gi phyag rgya de nyid kyis snying ga dang dpral ba dang / lkog ma dang / spyi bor byin gyis brlab par bya'o// sa ma ya satwa a d+hi tiSh+t+ra swa mAM zhes bya'o// de nas sna tshogs pad+ma 'dzin pa'i bcom ldan 'das kyi phyag rgya chen po bcings te/ de'i snying po brjod la/ sku dang gsung dang thugs rdo rje rnams 'gro ba 'dul ba'i bdag nyid du bsgom par bya'o/ de nas nam mkha' dang mnyam pa'i sbyor bas rang gi snying gar zhugs la/ pad+ma'i rgyu'i phyag rgyas stong gsum pa'i sangs rgyas kyi zhing gi tshad dang mnyam pa'i 'gro ba 'dul ba'i dkyil 'khor chen por sprul la rigs kyi dam tshig gi phyag rgya bcings nas/ me tog gi phreng ba blangs te/ ji lta ba bzhin du zhugs nas rang gi spyi bor me tog gi phreng ba dor te bcing bar byas na/ dngos grub kyi pad+ma brtul zhugs kyi bar du spyad la dkyil 'khor de mngon sum du gyur pa lta bur bsgom par bya'o// yang bcom ldan 'das 'gro ba 'dul ba'i phyag rgya bcings te/ rang gi lus la lha thams cad kyi gnas rnams su yi ge hrIHlas pad+ma'i gdan bskyed la/ yang de rnams la sa ma ya a/ zhes bya bas zla ba'i dkyil 'khor bsams te/ yid kyis rang gi lus kyi gnas su 'dug la/ rang gi lus las phyi rol gyi mdun du/ oM hUM hrIHhoHa/ zhes bya ba 'dis zla ba'i dkyil 'khor gyi steng du bcom ldan 'das 'gro ba 'dul ba'i sna tshogs pad+ma sprul la pad+mo a haM zhes pa pad+mo'i nga rgyal bsgom par bya'o// de nas dza gad bi na ya a haM zhes bya bas 'gro ba 'dul bar bdag nyid bsams la/ de nyid la rta mgrin la sogs pa'i las kyi phyag rgya rnams kyis bcom ldan 'das dgug pa dang / gzhug pa dang / bcing ba dang dbang du bya'o// oM hUM hrIHhoHdr-i sh+ya zhes bya ba dang / bcom ldan 'das kyi dam tshig gi phyag rgyas bcom ldan 'das la bltas te/ dzaHhUM baM hoH/ zhes brjod pa de nyid kyis rang gi lus kyi gnas su gnas pa la gzhug par bya'o// sa ma ya s+t+waM zhes brjod pas 'od kyi dkyil 'khor gyi rnam par bsgoms la/ des grub pa dang sa ma ya s+t+waM a haM/ oM hUM hrIHhoHzhes brjod pas bcom ldan 'das la zhugs pa dang / bdag nyid dang lhan cig tha mi dad par bsgom par bya'o// de bzhin du rdo rje 'bebs pa'i bar gyi phyag rgya chen po bcings la yid kyis rang gi lus kyi gnas su 'dug ste/ rang gi lus las phyi rol gyi mdun du pad+ma 'bebs pa'i yi ge a'i mtha' can gyi sngags kyis zla ba'i dkyil 'khor gyi steng du pad+ma'i dril bu bskyed la pad+mo g+han+Ta a haM/ zhes pad+ma'i dril bu'i nga rgyal bya'o// pad+ma A be+e sha a haM/ zhes bya ba des pad+ma 'bebs pa'i gzugs su bsgoms la/ de nas pad+ma 'bebs pa de nyid la rta mgrin la sogs pa'i las kyi phyag rgya rnams kyis dgug pa dang / gzhug pa dang / bcing ba dang dbang du byas te/ rang gi dam tshig gi phyag rgyas bltas la/ de'i sngags brjod cing dr-i sh+ya zhes kyang brjod do// de nas dam tshig gi phyag rgya de nyid dang / dzaHhUM baM hoHzhes brjod pas rang gi lus la bcug la/ sa ma ya s+t+waM zhes bya bas 'od kyi dkyil 'khor dbab pa dang / sa ma ya s+t+waM a haM/ zhes pa dang sngags brjod pas pad+ma 'bebs pa dang / bdag nyid lhan cig tu gyur par bsam par bya'o// de nas 'gro ba 'dul ba la sogs pa'i rten dang / brten pa'i lus la rnam par snang mdzad dang / mi bskyod pa la sogs pa'i de bzhin gshegs pa thams cad dzaHhUM baM hoHzhes brjod cing // yid kyis legs pa'i sbyor ba yis/ dam tshig gi phyag rgya rnams kyis gzhug cing bsgrub par bya'o// de nas de bzhin gshegs pa la sogs pa nas/ pad+ma 'bebs pa'i mthar thug pa'i bar du chos dang / las dang phyag rgya chen po rnams kyis rgyas btab la rdo rje dbyings kyi dbang phyug ma'i phyag rgya dang rdo rje sems ma dang / rin chen dang / chos dang / rdo rje las ma'i phyag rgya rnams kyis de bzhin gshegs pa rnams byin gyis brlab pa dang / 'gro ba 'dul ba la sogs pa nas/ pad+ma 'bebs pa'i bar du rdo rje pad+ma'i dam tshig gi phyag rgyas rang gi lus kyi snying ga dang / dpral ba dang / lkog ma dang / spyi bor rim pa bzhin du byin gyis brlabs te/ snying ga'i pad+ma'i phyogs rnams su rdo rje pad+ma sangs rgyas kyis dbang bskur ba dpral ba'i phyogs rnams kyi rdo rje rin chen ma'i gnas su bshad zin pa'i rin po che pad+ma'o// lkog ma'i phyogs rnams kyi rdo rje chos ma'i gnas su bshad zin pa'i pad+mo'i rdo rje pad+ma'o// thams cad kyi spyi bo'i phyogs kyi rdo rje las ma'i gnas su bshad zin pa'i sna tshogs pad+ma dang zla ba'i gdan rnams la sna tshogs pad+ma re re zhing rim gyis bskyed par bya'o// de nas rdo rje dbyings las bshad pa'i rdo rje rin chen gyi dam tshig gi phyag rgyas de bzhin gshegs pa rnams la dbang bskur la 'gro ba 'dul ba la sogs pa nas/ pad+ma 'bebs pa'i mthar thug pa'i bar du/ 'gro ba 'dul ba'i gzungs kyi dkyil 'khor las gsungs pa'i rdo rje chos ma'i phyag rgyas dbang bskur bar bya'o// de nas rdo rje pad+ma'i phyag rgyas dbang bskur ba dang / bdag po'i dbang bskur ba dang / ming gi dbang bskur ba dang / dngos grub kyi pad+ma'i brtul zhugs blangs la/ pad+ma'i sgeg mo la sogs pa rnams kyis mchod pa dang / pad+ma'i rigs kyi las kyi dkyil 'khor las bshad pa'i mchod pa bcu drug gis yang dag par mchod la/ de nyid kyis na pad+ma gzung // chos kyi dril bu dkrol bar bya// dam tshig gi ni phyag rgya che// byin gyis brlabs nas snying po bzla// de nas oM badzra At+ma kou0f85haM/ zhes brjod pas lha thams cad kyi sku dang gsung dang thugs rdo rje'i rang bzhin du bdag nyid bsgom par bya'o// oM swa b+hA wa shud+d+hou0f85haM/ zhes bya bas gzugs brnyan dang mtshungs pa'i stong pa nyid kyi rang bzhin du mos pa dang / oM sarba sa mo haM zhes bya bas bdag gnyis su med pa'i ye shes su bskyed par bya'o// lha thams cad kyi ngo bo nyid bdag yin no snyam du bsams la 'di tsam gyis ni rnal 'byor chen po rdzogs par 'gyur ba yin no// da ni gnas kyi nges pa brjod par bya ste/ de la sngags pa'i snying gar gnas pa'i zla ba la zla ba dang pad+ma'i gdan gyi dbus su 'gro ba 'dul ba'i mdun du pad+ma'i sangs rgyas/ g.yas su pad+ma'i rgyal po/ g.yon du pad+ma'i chags pa/ rgyab tu pad+ma'i legs pa/ mdzod spu'i phyogs su gtsug phud sangs rgyas dang / pad+ma'i khro gnyer rig pa'i rgyal po'o// mgo bo'i rgyab tu pad+ma'i nyi ma/ phrag pa gnyis su pad+ma'i dpal/ so'i phreng ba gnyis la pad+ma'i bzhad pa/ lkog ma'i phyogs su dbus kyi cha la pad+ma'i ting nge 'dzin/ de'i mdun du pad+ma'i sgrol ma/ rnal 'byor pa'i nu ma gnyis la pad+ma rnon po'o// lte bar pad+ma'i rgyu/ lce la pad+ma'i bsrung ba/ spyi gtsug tu pad+ma don yod pa'i dbang phyug // de'i mdun du pad+ma gar gyi dbang phyug // rnal 'byor pa'i nam 'tshang gnyis su pad+ma'i bsrung ba/ khar pad+ma'i gnod sbyin/ rked par pad+ma'i khu tshur/ sangs rgyas pad+ma'i g.yon logs su pad+ma'i sgeg mo dang / pad+ma'i khro gnyer/ rig pa'i rgyal po'i g.yon logs su pad+ma'i phreng ba ma/ pad+ma sgrol ma'i g.yon logs su pad+ma'i glu ma/ pad+ma gar gyi dbang phyug gi g.yon logs su pad+ma'i gar ma/ rnal 'byor pa'i snam logs kyi gsang ba'i gnas su pad+ma'i bdug pa ma/ mgo la pad+ma'i me tog ma/ mig la pad+ma'i mar me ma/ nu ma dang brang dang / snying gar pad+ma'i byug pa ma/ brla g.yas pa la rta mgrin/ brla g.yon pa la don yod pa'i zhags pa/ byin pa g.yas pa la pad+ma'i lcags sgrog // byin pa g.yon pa la pad+ma'i 'bebs pa/ de bzhin gshegs pa rnams ni rten dang brten pa'i lus kyi yan lag thams cad la til dang til mar gyi tshul gyis bzhugs so// nyin re zhing rnal 'byor chen po lan re bsgrub par bya'o// de ltar rnal 'byor chen po byas nas/ thun bzhi'i sbyor bas thams cad kyi sngags bzlas brjod 'bum bya ba'am/ yang na rang gi snying gar 'chad par 'gyur ba'i 'gro ba 'dul ba'i phyag rgya bzhi pa'i dkyil 'khor las bshad pa'i tshul gyis dkyil 'khor sprul la zla ba gcig gam/ zla ba drug drug gam/ lo gcig gi bar du ji srid rgyun mi 'chad par dkyil 'khor mngon sum du mthong ba de srid kyi bar du bsgom par bya'o// yang na dang por sbyor ba dang / dkyil 'khor chen po rgyal mchog dang / las kyi rgyal mchog bsgoms la/ nyin re zhing thun bzhi'i sbyor ba zla ba gcig gam/ zla ba drug gam/ lo gcig gi bar du dkyil 'khor bsgom par bya'o// de ltar snga ma bzhin du rnal 'byor chen po bsgoms nas/ sa sbyang ba dang / sa gzung bar bya'o// de nas bdag nyid khrus byas la lus dris byugs/ ji snyed pa'i rgyan gdags shing // shin tu dkar ba'i gos bsgo zhing // me tog phreng bas gdong yang brgyan/ zhag bdun gyi bar du ting nge 'dzin gsum nas brtsams te/ dkyil 'khor bsgoms nas/ de nas dkyil 'khor gyi sa'i dbus su bdag dang gnas bsrung ba byas la/ sngar bshad pa'i pad+ma'i rgyu'i las kyi phyag rgyas dkyil 'khor sprul te/ phyag bya ba la sogs pa sngon du 'gro bas sdom pa blang ba dang / rnal 'byor chen po byas la/ de nas snga ma bzhin du/ de nyid kyis ni pad+ma gzung // chos kyi dril bu dkrol bar bya// dam tshig gis ni phyag rgya cher// byin gyis brlabs nas snying po bzla// de nas snying po gsum brjod cing // don gsum ni/ rdo rje'i bdag nyid dang / nam mkha' dang mtshungs pa dang / chos bdag med par mnyam pa nyid kyis sems can thams cad dang mtshungs so zhes bsgom par bya'o// de nas 'gro ba 'dul ba'i phyag rgya chen po bcings te/ nam mkha'i phyogs su gnas pa dang / a kA ro mu khaM sar+b+ba d+har+m+mA NAM/ A d+ya nu t+pan+na twa ta ces yid kyis brjod la/ stong gsum pa'i sangs rgyas kyi zhing gi nam mkha'i tshad dang mnyam par bsam par bya'o// de nas nam mkha'i phyogs der/ dang por yi ge yaM yongs su gyur pa las/ rlung gi dkyil 'khor/ de'i steng du yi ge baM las 'o ma'i rgya mtsho/ de'i steng du yi ge lo las gser gyi dkyil 'khor/ de'i steng du baM yongs su gyur pa las 'o ma'i rgya mtsho bsam par bya'o// de'i dbus su hUM suM hUM zhes bya ba las ri rab chen po zur bzhi pa/ rin po che sna bzhi'i rang bzhin can/ rin po ches brgyan pa/ stong gsum pa'i sangs rgyas kyi zhing gi tshad dang mnyam par bsgom mo// oM badzra dr-i D+ho me b+ha ba rak+Sha sar+b+baM swA hA/ zhes brjod cing rdo rje bsdams pa brkyang ste/ sa la bzhag nas rdo rje'i rang bzhin du byin gyis brlab par bya'o// de'i steng du pad+ma'i rgyu'i las kyi phyag rgyas 'gro ba 'dul ba'i khang bu brtsegs pa rtse mo rdo rje dang nor bu rin po che las byas pa sprul la/ pad+ma'i khang bu brtsegs pa'i dbus su a si aM zhes bya bas seng ge'i gdan dang / lha lhag ma rnams kyi gnas su yi ge hrIHlas pad+ma'i gdan dang / seng ge'i gdan la sogs pa de rnams la sa ma ya a zhes bya bas zla ba'i dkyil 'khor sprul la/ dkyil 'khor gyi sa'i dbus su sems dpa'i skyil mo krung gis 'dug ste bdag nyid spro ba bskyed par bya'o// deng dus bdag tshe 'bras bu yod// bdag gi gson pa'ang 'bras bur bcas// lha dang dam tshig gis mnyam par// gyur par yang ni the tshom med// byang chub sems dpa' sems gcig pas// mi ldog par ni bdag gyur te// pad+ma chen po'i rigs su ni// deng bdag skye bar the tshom med// deng bdag nyi ma dam pa ste// bdag gi mchog sbyin bla na med// sangs rgyas thams cad spyan 'dren pa// deng bdag 'dus pa'i mchog yin no// de nas yan lag thams cad kyis phyag byas la/ spos snod lag tu thogs te/ sangs rgyas thams cad spyan drang bar bya'o// ma lus phyogs na bzhugs pa yi// sangs rgyas thams cad dgongs su gsol// bdag ming che ge zhes bgyi bas// pad+ma can gyi dkyil 'khor bri// deng 'dir sangs rgyas kun gshegs te// dngos grub 'di ni stsal du gsol// zhes brjod la/ dang po'i sbyor ba dang / dkyil 'khor rgyal mchog dang / las kyi rgyal mchog rnams bsgoms la/ de nas 'gro ba 'dul ba'i gnas su 'gro ba 'dul ba'i phyag rgya chen por gnas te/ de'i sngags zlos pa la brtson pa'i rnal 'byor pa la sgrub pa'i grogs mchog de bzhin gshegs pa'i nga rgyal dang ldan pas dkyil 'khor bri ba'i phyir/ 'gro ba 'dul ba'i mtshan brgya rtsa brgyad pas gsol ba gdab par bya'o// de nas langs la de bzhin gshegs pa thams cad kyi zhabs la phyag byas la de bzhin gshegs pa thams cad kyis nam mkha'i khams gang bar mngon du bsams la/ bdag ni rang nyid pad+ma can// pad+ma'i sems dpar bdag rang nyid// bdag ni sangs rgyas rgyal po che// stobs can pad+ma can bdag yin// bdag ni rnal 'byor dbang phyug rgyal// phyag na pad+mo brtan bdag yin// bdag po pad+mo chen po bdag // byin gyis brlabs pa mi 'dor ro// oM hUM hrIHhoHzhes brjod la nga rgyal bskyed de/ badzra dr-i sh+ya phaT/ ces bya ba'i mig gnyis su bkod la yi ge aHlas rkang mthil du sna tshogs rdo rje bskyed la bdag nyid sna tshogs pad+ma'i phyag rgya bcings la/ oM hUM hrIHhoHbadzra ad+hi tiSh+Tha maN+Dal u tha ya zhes brjod cing dkyil 'khor nam mkha'i phyogs su gdeg par bya'o// de nas phyag rgya des bdag nyid la byin gyis brlabs la yang phyag rgya chen po bcings te/ phyag rgya la gnas de bzhin langs// kun du rnam par bltas nas ni/ oM hUM hrIHhoHzhes brjod nas// bsgyings pa'i tshul gyis rab tu bskor// de nas bgegs bsal ba la sogs pa byas nas/ yang sgo dbye ba'i phyag rgyas sgo phyi la sngags dang phyag rgya 'di dang ldan pas gsang ba'i dkyil 'khor dgug par bya'o// oM badzra maN+Dal hUM dzaHde'i phyag rgya ni 'di yin te/ rdo rje khu tshur gnyis kyi mdzub mo dang mthe bo gnyis rdo rjer byas la/ dkyil 'khor thams cad dgug par byed pa ni rdo rje 'khor lo'i phyag rgya'o// oM ma hA badzra tsakra a d+hi tiSh+Tha sid t+yA hUM zhes bya ba phyag rgya'i sbyor ba 'dis yang dkyil 'khor byin gyis brlab par bya'o// rdo rje dbyings kyi rdo rje rgyu'i las kyi phyag rgya ni 'di'i phyag rgya yin no// de nas lag pa g.yas pa'i mthe bos rang gi mthe chung gi sen mo mnan la/ sor mo lhag ma rnams rtse gsum pa ltar byas la g.yon pa'i rdo rje khu tshur gyis rdo rje rtse lnga pa blangs te/ dbang ldan gyi phyogs nas brtsams nas bskor te/ mtshams bzhi ru g.yon pa'i rdo rje khu tshur gyis rdo rje bzung la/ mtha' yas dang rnam par rgyal ba dang sprin sgra dang gsus po che zhes bya ba phur bu'i rnam pa lta bu grwa bzhir bskyed nas/ lag pa g.yas pa rdo rje rtse gsum pa ltar byas nas brdung zhing // 'di skad ces snying po bzla bar bya'o// oM g+ha g+ha g+hA ta ya g+hA ta ya/ sar+b+ba duSh+d+raM phaT/ kI la ya kI la ya/ sar+b+ba pA paM phaT/ hUM hUM hUM badzra kI la ya badzra d+ha ra Adz+nyA pa ya ti swA hA/ zhes bya ba'am/ 'jig rten gsum gyi dkyil 'khor chen po las bshad pa'i sngags kyis bya'o// seng ldeng las byas pa'i phur bu dkyil 'khor gyi zur bzhi dang lte bar mngon par bsngags la gdab par bya'o// de nas rdo rje gnod sbyin gyis yongs su bgegs bskrad la ra ba dang dra ba byas nas rdo rje khu tshur gyis sgo bcad la/ rdo rje chas bsrung ba thams cad yang dag par bsrungs la/ pad+ma'i gnod sbyin gyis yongs su bzlas pa'i chu'i bum pa dkyil 'khor gyi sgor bzhag la rdo rje rtse mo yongs su bzlas pa'i dri'i chus mchod pa thams cad bsangs te/ rdo rje me lan gsum bzlas la/ oM badzra puSh+pe hUM zhes bya ba la sogs pa'i sngags kyis yang lan gsum du bzla bar bya'o// de la rdo rje rtse mo la sogs pa'i phyag rgya dang sngags ni 'di yin te/ oM badzra shi kha re ru Ta ma Ta/ rdo rje rtse mo'i sngags so// oM badzra dz+wa la a na la ha na da ha pa tsa ma tha b+hany+dza ra Na hUM phaT/ rdo rje me'i sngags so// badzra puSh+pe hUM zhes bya ba me tog gi sngags so// oM badzra gan+d+he zhes bya ba dri'i sngags so// oM badzra d+hU pe hUM zhes bya ba bdug pa'i sngags so// a kA ro mu khaM sar+b+ba d+har+m+ma NaM/ Ad+ya nut+p+n+na twA ta ces pa lha bshos kyi sngags so// oM badzra A lo ke zhes bya ba mar me'i sngags so// rdo rje khu tshur gnyis ri bo 'degs pa'i tshul du byed pa ni rdo rje rtse mo'i'o// rdo rje bsdams pa nang du bcings la sor mo 'bar ba lta bu las mthe bo gnyis rdo rjer bsgreng ba ni rdo rje khro bo ti rAn+ti ri'i phyag rgya zhes bya ba 'di rdo rje me'i phyag rgya yin no// rdo rje khu tshur gnyis bcings la gyen du 'thor ba'i tshul du byed pa ni me tog gi phyag rgya'o// rdo rje khu tshur gnyis bcings la dris byug pa'i tshul du byed pa ni/ dri'i phyag rgya'o// rdo rje khu tshur gnyis kyis bdug pa 'thul ba'i tshul du byed pa ni bdug pa'i phyag rgya'o// rdo rje khu tshur gnyis kyis ral gri 'debs pa'i tshul du byed pa ni lha bshos kyi phyag rgya'o// rdo rje khu tshur gnyis bcings la mthe bo gnyis gshibs te bsgreng nas mar me'i sdong bu ltar byed pa ni mar me'i phyag rgya'o// oM hUM hrIHhoHzhes bya ba me tog gi rdo rje thal mo bcings la/ mthe bo gnyis brkyang ste thal mo 'byed pa'i tshul gyis yon chab la sngags lan bdun nam nyi shu rtsa gcig tu bzlas la gzhag par bya'o// de nas dkyil 'khor gyi gnas thams cad rdo rje rtse mo yongs su bzlas pa'i dri chu dang / pad+ma'i gnod sbyin yongs su bzlas pa'i chus byugs la/ de nyid yongs su bzlas pa'i dri'i chus lha rnams kyi gnas su dkyil 'khor bya'o// de nas dkyil 'khor thams cad kyi gnas rnams su yid kyis bzhag la rnam par snang mdzad la sogs pa'i sngags lan bdun bzlas te/ dri'i dkyil 'khor rnams la rnam par snang mdzad la sogs pa nas pad+ma 'bebs pa'i mthar thug pa nam mkha'i phyogs nas phab ste/ rang rang gi sngags kyis gzhag par bya'o// bskal pa bzang po pa rnams kyang rang gi gnas rnams su/ oM sar+b+ba saM ska ra pa ri shud+d+ha d+har+m+ma te ga ga na sa mung+ga te/ ma hA na ya pa ri bA re swA hA/ zhes bya bas gzhag par bya'o// de nas rnam par rgyal ba'i bum par dri'i chu cung zad cig blugs la/ rdo rje me dang / pad+ma'i gnod sbyin dang / 'gro ba 'dul ba'i sngags re re zhing brgya rtsa brgyad bzlas la lha'i rang bzhin du de bsgoms nas/ mchod yon gyi sngags dang re re zhing mchod yon phul la/ mchod pa thams cad phyag rgya dang bcas pas yang dag par mchod la rang gi dam tshig gi phyag rgyas me tog gi lcug ma bzung ste/ re re zhing sngags brgya rtsa brgyad mngon par bzlas la/ yang bdug pas bdugs la nyin zhag gnyis pa la de bzhin du bzlas par bya'o// bum pa de yang lhag par gnas pa ni bcom ldan 'das 'gro ba 'dul ba'i spyan sngar gzhag par bya'o// lhag par gnas pa thams cad ji lta ba bzhin du rdzas su spyad la de nas nyi ma 'char ka'i dus su rdo rje slong ba'i phyag rgya de nyid kyi dkyil 'khor nam mkhar bzhag la thig gdab par bya'o// de la dang por re zhig tshon rtsi sngon po dang ser po dang / dmar po dang / ljang gu dang / dkar po dri zhim pa bsgos la/ srad bu so sor kha bsgyur la go rims 'di nyid kyis bzhag ste/ hUM hrAM hrIHa oM zhes bya ba'i sa bon gyis mi bskyod pa la sogs pa srad bu de rnams la bkod de/ oM dIp+ta dr-iSh+Ti aM ku sha dzaHzhes mig gnyis su bkod la/ rab tu g.yo zhing 'bar ba'i mig // mig gi rdzi ma 'dren pa ni// zhes bya ba'i 'bar ba'i lha bas mi bskyod pa la sogs pa bskul zhing 'di skad ces brjod de/ bcom ldan 'das dkyil 'khor chen po'i thig gdab par bya ba'i phyir/ rdo rje'i thig bdag la stsol cig ces bya bas kyang bskul bar bya'o// de nas rang gi sa bon gyi 'od kyis bskul ba'i mi bskyod pa la sogs pa'i de bzhin gshegs pas btang ba'i srad bu 'bar ba'i lcags kyus bkug ste/ rang gi lag na gnas pa'i srad bu de gang bar byas la/ a n+yo n+ya a nu ga ta sar+b+ba d+har+m+ma s+phar s+phar a nu pra biSh+Ta sar+b+ba d+har+m+ma/ a t+yan ta a nu pra biSh+Ta sar+b+ba d+har+m+mA oM hUM hrIHhoH/ zhes bya ba zlos shing bsgril bar bya'o// bsgril nas mig g.yas dang g.yon du ma dang Ta las nyi ma dang zla ba bskyed la badzra dr-iSh+Ta phaT ces bya bas brtan par byas la/ srad bu de dris byugs la gser la sogs pa'i snod du bzhag nas/ dri dang me tog dang / bdug spos kyis mchod la/ oM badzra sa ma ya sU traM mA ti kra ma hUM zhes bya ba rdo rje bsdams pas bzung ste/ lan brgya rtsa brgyad bzla bar bya'o// de nas rnam par snang mdzad dang / 'gro ba 'dul ba dang / sangs rgyas thor tshugs dang / pad+ma'i ting nge 'dzin dang / pad+ma don yod dbang phyug dang sems dpa' bcu drug dang / rdo rje gnod sbyin bzlas pa'i dris dkyil 'khor gyi sa gzhi yang byugs la me tog gis mdzes par byas nas bar snang na bzhugs pa'i lha thams cad la phyag byas te/ oM hUM hrIHhoHzhes bya bas mchod yon phul la/ dkyil 'khor gyi lha thams cad la mchod pa rnam pa lnga dang / sgeg mo la sogs pas yang dag par mchod la/ mig g.yas g.yon du yi ge dzaHser po bkod la/ nyi ma dang zla ba ser po'i snang ba bskyed de/ glu dang rol mo la sogs pa'i mchod pa dang bcas pas dkyil 'khor brtag par bya'o// de la re zhig sngar sa mngon par bzlas pa'i kha dog dkar po dri zhim par srad bu mngon par sbangs la/ de nas 'gro ba 'dul ba'i phyag rgya chen po bcings te oM hUM hrIHhoHzhes bya ba 'dis rang gi snying ga'i pad+ma las grub pa'i grogs po pad+ma gar gyi dbang phyug gi gzugs kyis phyung la/ g.yon pa'i rdo rje khu tshur gyis srad bu de bzung ste/ dzaHzhes bya bas bsgrub pa'i grogs po'i lag tu srad bu de gtad la/ phyogs thams cad mnyam pa nyid du bsgom zhing shar phyogs su bltas te/ tshangs pa'i thig gdab par bya'o// dzaHdzaHdzaHzhes bya ba bsgrub pa'i grogs pos yi ge dzaHgsum gyis thig skud drang bar bya'o// yang slob dpon lho ru 'dug la byang du bltas te/ tshangs pa'i thig gnyis pa gdab par bya'o// de nas me'i char gnas la byang phyogs su bltas te phyi'i dkyil 'khor gyi shar gyi thig gdab bo// rlung gi phyogs su gnas la lho phyogs su bltas te nub kyi thig gdab bo// de nyid du 'dug ste shar du bltas nas byang gi phyogs kyi thig gdab bo// yang me'i mtshams su 'dug ste nub tu bltas la lho phyogs kyi thig gdab bo// de bzhin du lha'i snam bu dang / kha khyer gyi thig kyang gdab par bya'o// yang me'i mtshams su gnas te rlung gi phyogs kyi mtshams kyi bar du thig gdab pa dang / yang bden bral gyi mtshams su gnas te/ dbang ldan gyi mtshams kyi bar du thig gdab pa dang / de nas sgo dang / rta babs kyi thig kyang btab snal de'i nang du sngar bshad pa'i tshul gyis phyi'i dkyil 'khor gyi phyed kyi tshad la zur bzhi pa'i ri mo gnyis pa ni sgo la mngon par phyogs par thig gdab par bya'o// ri mo gnyis pa'i dbus su pad+ma'i phreng ba bris la/ ka ba brgyad dang ldan pa'i cha gsum mnyam par thig btab nas/ pad+ma 'dab ma brgyad pa'i thig ni gdab par bya'o// de la re zhig srad bu'i sngags ni/ oM badzra sa ma ya swA traM mA ti kra ma hUM/ de nas rdo rje hUM mdzad kyi sbyor ba byas la/ mig g.yas pa dang / g.yon par yi ge hrIHlas nyi ma dang zla ba bskyed la/ khro bo'i lta bas kun nas bltas pas sgo rnams dbye'o// slob dpon dang bsgrub pa'i grogs mchog bsgyings pa'i tshul gyis bskor phyogs su 'gro bar bya ba ni thig gi cho ga'o// de nas tshon rtsi byin gyis brlab par bya ste/ de la tshon dkar po la yi ge oM las rnam par snang mdzad sku mdog dkar po/ tshon sngon po la yi ge hUM las mi bskyod pa sku mdog mthing ga / tshon ser po la yi ge trAM las rin chen 'byung ldan sku mdog ser po/ tshon dmar po la yi ge hrIHlas 'od dpag tu med pa sku mdog dmar po/ tshon ljang gu la yi ge a las don yod grub pa sku mdog ljang gur bskyed la/ oM badzra tsi tra sa ma ya hUM zhes bya ba 'di phyag rgya dang ldan pas re re la yang lan bdun bdun bzla bar bya'o// de la phyag rgya ni 'di yin te/ rdo rje phyag rgya gnyis las ni// mdzub mo'i rtse mo mnyam sbyar ba// byas nas tshon rtsi thams cad ni// 'bar ba'i lta bas dgug par bya// yi ge hi zhes bya ba mthar sbyar bar bya'o// de nas oM badzra tsi tra sa ma ya hUM zhes bya ba'i snying po dang dbang ldan gyi phyogs nas brtsams te/ g.yas nas bskor ba'i rim pas g.yon pa'i rdo rje khu tshur gyis tshon rtsi thog mar bkye la phyi ma ni rdo rje khu tshur med kyang bya'o// rim pa ni 'di yin te/ sngon po dang / ser po dang / dmar po dang / ljang gu dang / thams cad kyi nang du dkar po bya'o// de nas ji skad du bshad pa'i phyi'i dkyil 'khor bris la/ nang gi dkyil 'khor ni zur bzhi bsnol ba'i ri mo gnyis pa bris la/ ri mo gnyis pa'i dbus su pad+ma'i phreng ba bris la/ pad+ma 'dab ma brgyad pa lta bu'i ka ba brgyad pa bri bar bya'o// pad+ma de'i ge sar gyi dbus su/ seng ge dang pad+ma'i gdan la zla ba'i dkyil 'khor la bzhugs pa rnam par snang mdzad sngar bshad pa'i tshul gyis bri bar bya'o// de'i phyogs rnams su pad+ma dang zla ba'i gdan la phyag rgya bzhi bri bar bya'o// de ltar 'gro ba 'dul ba la sogs pa yang zla ba dang pad+ma'i gdan la bri ba dang / bskal pa bzang po rnams kyang sngar bshad pa'i rim pas phyi'i dkyil 'khor gyi khyams rnams su/ byams pa la sogs pa'i bskal pa bzang po stong du bzhis ma tshang ba pad+ma dang / zla ba'i gdan la sems dpa'i skyil mo krung gis bzhugs pa bri bar bya'o// shar phyogs la sogs pa'i phyogs rnams su mnyam pa'i rim pa bzhin du bya'o// de nas shar gyi snam bu la/ sangs rgyas pad+ma bzhin du pad+ma'i rdo rje dang dril bu bsnams pa'o// lho phyogs kyi snam bu la rdo rje rin po che bzhin du rin chen pad+ma bsnams pa'o// yang nub phyogs kyi snam bu la rdo rje chos bzhin du rdo rje pad+ma bsnams pa'o// byang phyogs kyi snam bu la pad+ma gar gyi dbang phyug bzhin du sna tshogs pad+ma bsnams pa'o// de la bcom ldan 'das rnam par snang mdzad ni sku mdog dkar po/ byang chub mchog gi phyag rgyas rdo rje rtse lnga pa bsnams pa/ zhal bzhi pa/ zhal dang po shar du gzigs pa'o// rdo rje sems ma'i gnas su pad+mas mtshan pa'i rdo rje rtse lnga pa/ rdo rje rin chen ma'i gnas su yid bzhin gyi nor bu'i rtse mo pad+ma can/ rdo rje chos ma'i gnas su pad+ma 'dab ma bcu drug pa'i rdo rje pad+ma/ rdo rje las ma'i gnas su pad+ma 'dab ma bzhi pa/ kha dog sngon po dang / ser po dang / dmar po dang / ljang gu'i 'dab ma bzhi pa lte ba dkar po'o// bcom ldan 'das 'gro ba 'dul ba ni phyag gnyis pa sku mdog dkar dmar/ phyag g.yon pas pad+ma'i sdong bu bzung nas phyag g.yas pas thugs kar pad+ma 'byed par mdzad pas bzhugs pa'o// sangs rgyas pad+ma ni shAkya thub pa'i gzugs can gser gyi mdog mnga' ba/ g.yon bsnyems pas pad+ma'i dril bu bzung nas/ phyag g.yas pas kha T+wAM ga pad+mas mtshan pa'i rdo rje rtse lnga pa gung mo'i rtse mo la rang gi snying gar 'degs pa'i tshul gyis 'dzin pa'o// pad+ma'i rgyal po ni sku mdog ser po phyag g.yas kyi dang po na rdo rje/ gnyis pa na ral gri/ g.yon gyi dang po na lcags kyu/ g.yon gyi gnyis pa na pad+ma bsnams pa'o// pad+ma'i chags pa sku mdog dmar po pad+ma'i mda' gzhu 'gengs pas sangs rgyas thams cad gsod pa'i tshul du mdzad pa'o// pad+ma legs pa ni margad kyi mdog can pad+ma'i se gol brdabs pas de bzhin gshegs pa thams cad mnyes par mdzad pa'o// 'jig rten dbang phyug gi ral pa'i dbus na 'od dpag tu med pa phyag g.yon pas pad+ma bsnams pa/ phyag g.yas pa ting nge 'dzin mchog gis bzhugs pa/ sku mdog dmar po sangs rgyas thor tshugs zhes brjod pa'o// pad+ma'i khro gnyer ni sku mdog ser po phyag g.yas pa pad+ma'i khu tshur gyis pad+mas mtshan pa'i yid bzhin gyi nor bus dbang bskur ba'i gnas su 'jog pa'i phyag g.yon pa'i bsnyems pas pad+ma'i dril bu 'dzin pa'o// pad+ma'i nyi ma ni sku mdog dmar po nyi ma lta bu phyag g.yon pas pad+ma bsnams shing // phyag g.yas pas pad+ma la gnas pa'i nyi ma'i de bzhin gshegs pa thams cad 'od kyis snang bar mdzad pa bsnams pa'o// pad+ma'i dpal zla ba'i mdog dang de'i cha byad can phyag g.yon pas pad+mas mtshan pa'i yid bzhin gyi nor bu'i rgyal mtshan bsnams pa/ phyag g.yas pas mchog sbyin pa'o// pad+ma bzhad pa sku mdog dkar ser zhal bcu gcig pa/ phyag bcu gnyis pa tshangs pa'i cha byad can ral pa'i thor tshugs kyis brgyan pa dang / rgyan thams cad kyis rnam par brgyan pa'o// de la zhal dang po zhi ba/ de bzhin du zhal g.yas pa dang / g.yon pa'i phyogs kyang zhi ba yin la/ rgyab kyi zhal gcig ni mi sdug pa'i nyams can no// yang zhal dang po'i steng ma gcig ni mche ba gtsigs pa/ de'i g.yas g.yon gyi zhal gnyis ni mi sdug pa'i nyams can/ de'i rgyab ni mche ba rnam par gtsigs pa/ de'i steng ma'i zhal dang po ni mche ba gtsigs pa/ zhal g.yas pa ni mche ba phyung ba/ g.yon pa ni drag cing cher bzhad pa/ de'i steng ma gcig ni rdzogs pa'i sangs rgyas kyi zhal lo// phyag dang po gnyis ni chos ston pa'i phyag rgya'o// gnyis pa gnyis ni me tog gi thal mo mdzad pa/ phyag g.yas pa na so'i phreng ba pad+mar chud pa'i rdo rje can gyis mtshan pa des de bzhin gshegs pa thams cad 'dzum pa la nges par sbyor ba'o// g.yas kyi bzhi pa dang / lnga pa na ral gri dang bgrang phreng bsnams pa/ phyag gcig gis sems can thams cad dbugs 'byin par mdzad pa'o// phyag g.yon pas pad+ma dang glegs bam dang yid bzhin gyi nor bu dang / ril ba spyi blugs bsnams par bzhugs pa'o// pad+ma'i ting nge 'dzin ni brgya byin gyi cha lugs can/ spyan stong dang ldan pa sku mdog dmar po ting nge 'dzin mchog gi phyag rgya'i phyag g.yon pas rdo rje pad+ma bsnams pa/ pad+ma'i sgrol ma ni rdo rje chos kyi gzugs can no// gzhon nu ni gdong drug bzhin du sku mdog dmar po phyag bzhi pa/ phyag g.yon pa pad+ma'i khu tshur gyis shes rab kyi pha rol tu phyin pa'i glegs bam bsnams pa/ phyag g.yas pa'i khu tshur gyis pad+ma'i ral gris de bzhin gshegs pa thams cad gcod par mdzad pa'o// g.yas kyi gnyis pa na mdung bsnams pa/ g.yon gyi gnyis pa na pad+ma bsnams pa'o// pad+ma'i rgyu khyab 'jug gi gzugs can/ mgrin pa sngon po spyan gsum pa phyag g.yas pa gnyis na 'khor lo dang be con bsnams pa/ g.yon pa gnyis na pad+ma dang dung bsnams pa/ stag gi pags pa'i sham thabs can sbrul nag po'i mchod phyir thogs 'chang ba/ ri dgas kyi pags pa stod g.yogs su bsnams pa/ zhal cher bzhad pa'o// pad+ma'i gsung ni tshangs pa'i gzugs can/ mdog dkar dmar zhal bzhi pa/ phyag g.yas pa gnyis na bgrang phreng dang dbyig pa/ g.yon pa gnyis na pad+ma dang ril ba spyi blugs bsnams pa'o// pad+ma don yod pa'i dbang phyug ni lha chen po'i gzugs can zhal bzhi pa spyan gsum pa mgrin pa sngo ba sbrul gyi mchod phyir thogs 'chang ba stag gi pags pa'i sham thabs can/ ri dwags nag po'i pags pa stod g.yogs su bsnams pa/ phyag g.yas kyi dang pos mchog sbyin pa/ gnyis pas pad+ma bsnams pa/ g.yon gyi dang po na mdung rtse gsum pa gnyis pa na ral gri/ zhal sngon po dang / ser po dang / dmar po dang / ljang gu'i mdog can no// pad+ma gar gyi dbang phyug gar gyi dbang phyug gi gzugs can/ phyag g.yas pa rnams na pad+ma dang lcags kyu dang zhags pa bsnams pa/ g.yon pa rnams na mdung rtse gsum pa dang lcags sgrog dang dril bu bsnams pa sku mdog dkar po spyan gsum pa'o// pad+ma'i bsrung ba ni gser gyi mdog can/ phyag g.yas kyi dang pos mi 'jigs pa sbyin pa/ g.yon gyi dang pos pad+ma bsnams pa/ phyag gnyis kyis pad+ma'i go cha bsnams pa/ de bzhin gshegs pa thams cad la go bskon pa'o// pad+ma'i gnod sbyin ni sku mdog nag po gsus po che ba/ zhal mche ba rnam par gtsigs pa/ pad+ma'i mche ba gnyis phyag gnyis kyi khu tshur gyis bzung nas khar bzhag pas de bzhin gshegs pa thams cad 'jigs par byed pa'o// pad+ma'i khu tshur ni sku mdog ser po dam tshig gi pad+ma'i khu tshur gyis pad+mas mtshan pa'i rdo rje 'tshir zhing bzhugs pa'o// pad+ma'i sgeg mo ni mdog dkar mo pad+ma'i khu tshur gnyis kyis pad+mas mtshan pa'i rdo rje rtse lnga pa gnyis bzung nas bsnyems pa'i tshul gyis bsam pa g.yos pas 'dud pa'o// pad+ma'i phreng ba ma mdog ser po/ pad+ma rin po che'i phreng bas de bzhin gshegs pa thams cad la dbang bskur ba'o// pad+ma'i glu ma ni mdog dkar dmar pad+ma'i pi wang brdung ba'o// pad+ma'i gar ma ni sna tshogs pa'i mdog can pad+mas mtshan pa'i rdo rje rtse gsum bsnams pas gar bskor ba'i tshul du byed pa'o// pad+ma'i bdug pa ma ni sku mdog dkar dmar pad+ma'i spos khang bsnams nas pad+ma'i bdug pas de bzhin gshegs pa thams cad tshim par mdzad pa'o// pad+ma'i me tog ma ni sku mdog ser po/ phyag g.yon pas pad+ma'i me tog gi snod bsnams pa/ phyag g.yas pas pad+ma'i me tog gis de bzhin gshegs pa thams cad la mchod pa byed pa'o// pad+ma'i mar me ma ni mdog dmar skya pad+ma'i mar me'i sdong bus de bzhin gshegs pa thams cad snang bar byed pa'o// pad+ma'i dri ma ni sna tshogs pa'i mdog can/ phyag g.yon pas pad+ma'i dri'i dung bsnams pa/ phyag g.yas pas pad+ma'i dris de bzhin gshegs pa thams cad la mchod cing bzhugs pa'o// rta mgrin ni mdog dmar skya/ pad+ma'i lcags kyus de bzhin gshegs pa thams cad 'gugs pa dang / zhal dang po'i mche ba rnam par gtsigs pa/ de'i steng du rta'i gdong mgrin pa bstod pa mdog ljang gu'o// don yod pa'i zhags pa ni phyugs bdag gi gzugs can spyan gsum pa/ phyag bzhi pa g.yas kyi dang po na zhags pa/ gnyis pa na mchog sbyin/ g.yon gyi dang po na dbyig pa/ g.yon gyi gnyis pa na pad+ma bsnams pa'o// pad+ma'i lcags sgrog ni mdog dmar skya/ pad+ma'i lcags sgrog dang bcas pas de bzhin gshegs pa thams cad 'ching bar byed pa'o// pad+ma 'bebs pa ni zhal drug pa/ gzhon nu kun 'gyed kyi cha lugs can/ mdog dmar po phyag g.yas kyi dang po na dril bu/ gnyis pa na mdung // gsum pa na ral gri/ g.yon gyi dang po na pad+ma/ gnyis pa na lcags sgrog // gsum pa na khyim bya bsnams pas bzhugs pa'o// de la rnam par snang mdzad dang / sangs rgyas thor tshugs dang / bskal pa bzang po rnams ni rin po che'i cod pan gyis dbang bskur ba'o// lhag ma rnams ni 'od dpag tu med pa'i pad+ma'i phreng ba'i cod pan gyis dbang bskur ba'o// rnam par snang mdzad dang / sangs rgyas thor tshugs dang / ting nge 'dzin pad+ma'i rdo rje skyil mo krung gis bzhugs pa'o// 'gro ba 'dul ba la sogs pa lhag ma rnams ni sems dpa'i skyil mo krung gis bzhugs pa'o// rnam par snang mdzad dang / sangs rgyas thor tshugs dang / pad+ma'i ting nge 'dzin ni zhi ba'i gzigs pa'o// lhag ma rnams rdo rje lta ba can no// de ltar dkyil 'khor bris nas dgongs ka'i dus su 'gro ba 'dul ba'i dam tshig gi phyag rgyas me tog gi phreng ba blangs la/ rdo rje shugs kyis dkyil 'khor du 'jug par byas shing // oM hUM hrIHhoHzhes kyang brjod par bya'o// yang dkyil 'khor thams cad kyi lhag pa dang ma tshang ba'i nyes pa zhi bar bya ba'i phyir bltas la/ rdo rje dril bu dkrol zhing dkyil 'khor la lan bdun bskor ba byas nas rdo rje sems dpa' la phreng ba de phul te/ rdo rje gar byas la blangs nas rang gi mgo la bcing bar bya'o// oM hUM hrIHhoHzhes rgyun mi 'chad pa kho nar bzlas par bya'o// de nas yi ge hUM las bdag nyid rdo rje hUM mdzad du bsam par bya'o// de nas dbus su 'dug nas ni// rdo rje slob dpon mnyam gzhag pas// rdo rje sgo ni rnam bzhi po// yid kyis su ni dbye bar bya// oM badzra ut+g+ha Ta ya sa ma ya pra be+e sha ya hUM/ de'i phyag rgya ni 'di yin te/ rdo rje mdzub mo gnyis legs par// sbyar la bkan te bsdams nas su// rab tu bros nas dbye ba ni// sgo dbye ba yi mchog yin no// de nas rin po che'am sa las byas pa'i bum pa rtsa ba mi gnag pa gsus pa che ba/ mgrin pa ring ba/ mchu 'phyang ba/ rin po che dang / sman thams cad dang / pad+ma'i me tog la sogs pa dang / dri zhim po'i chus yongs su bkang ba/ pad+mas mtshan pa/ mgul pa ras dkar po bzang pos bcings pa/ 'dab ma dang / 'bras bu dri zhim pas kha brgyan pa/ spos chu dri zhim pas kun nas byugs te/ me tog gi phreng ba btags pa ji lta ba bzhin du lhag par gnas pa byas la/ rdo rje chos mas pad+ma'i me tog gi lcug ma yongs su bzung la/ oM badzra u da ka hUM zhes bya bas bzlas brjod brgya rtsa brgyad byas la/ bcom ldan 'das 'gro ba 'dul ba'i sngags kyang brgya rtsa brgyad bzlas la/ bum pa de bcom ldan 'das 'gro ba 'dul ba'i spyan sngar gzhag par bya'o// gnyis pa la 'gro ba 'dul ba brgya rtsa brgyad bzlas te/ 'jug pa'i sgor mngon par phyogs par gzhag par bya zhing // chu des bdag nyid dang slob ma la dbang bskur bar bya'o// 'jug pa'i dus su rdo rje sems ma'i phyag rgya bcings la/ slob ma yang 'ching du gzhug go// rnam par snang mdzad la sogs pa'i bum pa yang so so rang rang gi mtshan mas mtshan pa/ de rnams kyi rang rang gi sngags brgya rtsa brgyad yongs su bzlas la dkyil 'khor gyi phyi rol gyi khyams rnams su gzhag pa dang / de rnams kyi phyi rol du bum pa gang ba'o// ma rnyed par gyur na bcom ldan 'das 'gro ba 'dul ba la rnam par rgyal ba'i bum pa dang / rnam par snang mdzad dang / sangs rgyas thor tshugs dang / pad+ma'i ting nge 'dzin dang / don yod dbang phyug rnams la rang rang gi sngags bzlas pa'i bum pa dbul bar bya'o// oM badzra dz+hi zhes bya ba'i rigs kyi snying po 'dis 'gro ba 'dul ba'i rigs kyi bum pa la brgya rtsa brgyad bzlas pa byas te/ 'gro ba 'dul ba'i lha rnams la dbul bar bya'o// oM badzra rat+na mu ku Ta hUM zhes bya bas sangs rgyas thor tshugs kyi rigs kyi bum pa la'o// oM d+har+m+ma pad+ma hrIHzhes bya bas pad+ma'i ting nge 'dzin gyi bum pa la'o// oM sar+b+ba mu khi hUM zhes bya bas pad+ma don yod dbang phyug gi bum pa la brgya rtsa brgyad bzlas pa byas nas/ don yod dbang phyug gi rigs kyi lha rnams la dbul bar bya'o// de nas bdag po lnga'i bum pa gang ba dang / rigs bzhi'i bum pa gang ba bzhi dbul bar bya ste/ byams pa la sogs pa'i bskal pa bzang po'i byang chub sems dpa' rnams kyi rang gi rig pa yongs su bzlas pa'i bum pa gang bar byas la dbul bar bya'o// ma rnyed na bum pa rnams dang bum pa gang ba bcu las nyung ba dbul bar mi bya'o zhes gsungs so// de nas zhes bya ba ni de ma thag pa ste/ ji skad bshad pa de dag byas pa'i rjes thogs la'o// de nas 'gro ba thams cad 'dul ba'i zhes bya ba'i pad+ma'i dkyil 'khor gyi cho ga rgyas pa bshad do zhes bya ba ni lha'i rnal 'byor nas brtsams te/ dngos grub kyi rdo rje brtul zhugs kyi bar du slob dpon gyi las kyi cho ga'i bye brag rgyas par phye'o// de la dang po kho nar zhes bya ba ni/ dbab pa la sogs pa'i sngon du song ba'o// pad+ma'i slob dpon zhes bya ba ni 'gro ba 'dul ba'i rnal 'byor chen po dang / byin gyis brlabs pa'i slob dpon ni pad+ma'i slob dpon no// rdo rje dam tshig gi phyag rgya bcings la ji lta ba bzhin du bzhugs te zhes bya ba ni gdong g.yogs bcings la/ phyag bzhi byas te sdom pa bzung la/ phyi rol na gnas pa'i bum pa'i chus bdag nyid la dbang bskur te/ slob ma 'jug pa'i cho ga bzhin du rdo rje chos ma bcings la 'jug par bya'o zhes bya ba 'di ni ji lta ba bzhin zhes bya ba'i sgra'i don yin no// rdo rje dbyings kyi dkyil 'khor chen po'i tshul du zhes bya ba ni/ de las bshad pa'i tshul gyis dbab pa la sogs pa'i las rnams bya'o// snying po 'dis las rnams bya'o zhes bya ba ni dbab pa dang me tog dor ba dang / phreng ba bcing ba'i dbang dang / gdong g.yogs dgrol ba dang / dkyil 'khor blta ba dang / dbab pa nye bar bsdu ba dang / chu'i dbang dang / phyag rgya'i dbang gis cod pan gyi dbang bskur ba dang / rdo rje pad+ma dang / bdag po dang / ming gi dbang bskur ba dang / dngos grub kyi rdo rje brtul zhugs kyi rjes thogs la/ pad+ma'i rigs kyi snying po rjes thogs la 'chad par 'gyur bar brjod pa ni/ oM pad+ma s+pho Ta a d+hi tiSh+Tha a zhes phyogs gcig dper brjod pa tsam gyis de dag gi snying po rnams kyang bstan pa yin no// snying po 'di dper brjod pa tsam gyis/ de rnams kyi snying po'ang shes par bya ste/ las rnams bya'o zhes bya ba bshad pa yin no// oM pad+ma s+pho Ta a d+hi tiSh+Tha a zhes bya ba ni dbab pa'i don to// dkyil 'khor 'dir dbab pa'i snying po 'di dang / rdo rje pad+ma'i dam tshig gi phyag rgya gnyis su byas nas/ thal mo sbyar nas lan brgya'i bar du bzlas par bya'o// de nas rdo rje dbyings las bshad pa'i g.yon pa'i khro bo'i khu tshur gyi mdzub mos/ rdo rje pad+ma'i dam tshig gi phyag rgya'i gung mo lan brgya'i bar du dral zhing a zhes brjod do// de nas de bzhin du bka' mnos nas zhes bya ba ni rdo rje dbyings kyi dkyil 'khor chen po las bshad pa'i me tog dor ba la sogs pa sngon du 'gro ba'i cho ga'i go rims thams cad rjes su spyad pas/ ji lta ba bzhin du slob ma 'jug pa'i gnang ba mnos te/ de nas yang dam tshig gi phyag rgyas bdag nyid dbang bskur te zhes bya ba ni ji ltar rdo rje dbyings kyi dkyil 'khor chen po las rdo rje dbyings kyi dbang phyug ma la sogs pa dbang bskur bar bshad pa de bzhin du 'gro ba 'dul ba'i gzungs kyi dkyil 'khor las bshad pa'i rdo rje chos kyi phyag rgyas gang la 'od dpag tu med pa'i dbang bskur bar bya ste/ slob dpon gyis zhes bya ba ni lhag ma'o// pad+mo'i dbyibs blangs nas zhes bya ba ni/ sangs rgyas kun gyi pad+mo'i dbang // de ring khyed la bskur bar bya// sangs rgyas kun gyis rab grub phyir// pad+mo 'di ni khyod kyis long // zhes bya ba dang / shing las byas pa'i pad+ma 'dab ma bcu drug pa sdong bu dang bcas pa/ lte ba'i dbus su rdo rje rtse lnga pa sor brgyad pa/ pad+ma 'dab ma brgyad pa'i nang du chud pa/ 'og gi cha'i 'dab ma brgyad kha gyes pa/ steng gi cha'i cung zad kha ma bye bar gyur pa'i pad+ma'i dbyibs dang / pad+ma'i dril bu dang bcas pa blangs te rang gi ming gi dbang bskur ro// rang gi pad+mo'i ming nas brjod la zhes bya ba ni/ bdag la byin gyis brlabs pa la sogs pa byas nas lo ke shwa ra pad+ma haM zhes pa'am/ gzhan gang yang rung ba ji ltar thob pa rang gi pad+ma'i ming grags pas na brjod par bya'o// pad+ma'i lcags kyu la sogs pa'i las rnams bya'o zhes bya ba ni/ rdo rje dbyings kyi dkyil 'khor las bshad pa'i cho gas sprul pa dang / bsdu ba byas la/ pad+mo'i sems dpa' sems dpa' che// zhes bya ba la sogs pa'i mtshan brgya rtsa brgyad pas bstod pa byas la/ sgo dbye ba'i phyag rgyas sgo phye la/ rta mgrin la sogs pa'i las kyi phyag rgyas dkyil 'khor gyi lha thams cad dgug pa dang / gzhug pa dang / bcing ba dang / dbang du byas te/ pad+ma'i gnod sbyin gyis bgegs bskrad la/ ra ba dang dra ba byas te/ pad+ma'i khu tshur gyi dam tshig gi phyag rgyas sgo bcad la/ pad+ma'i bsrung ba'i dam tshig gi phyag rgyas bsrung ba thams cad yang dag par bsrungs te/ dkyil 'khor gyi lha thams cad la phyag byas te/ 'gro ba 'dul ba la mchod yon dang / zhabs bsil phul la/ sngags dang phyag rgyas so sor dbul bar bya'o// de nas chos kyi phyag rgya 'di nyid kyis sems dpa' chen po rnams bsgrub par bya'o zhes bya ba ni rnam par snang mdzad la sogs pa nas pad+ma 'bebs pa'i bar du phyis 'chad par 'gyur ba'i dam tshig gi phyag rgya yin gyi/ 'dir de'i chos kyi phyag rgyar mngon par 'dod pa'i yi ge bdag nyid ni 'di ma yin te/ sgrub pa'i dbang du byas pa'i phyir ro// gang gi phyir dam tshig gi phyag rgyas dngos su sgrub par bcom ldan 'das kyis bshad pa de'i phyir/ skabs 'dir mngon par 'dod pa'i chos kyi phyag rgya yang ma yin la/ 'dir dam tshig gi phyag rgya la chos kyi phyag rgyas zhes brjod par mi bya'o zhes kyang brjod par mi nus te/ de skad du yang // rgyud phyi ma las pad+ma'i rigs kyi phyag rgya rnam pa bzhi ka la yang chos kyi phyag rgyar brjod la de bzhin gshegs pa'i rigs kyi phyag rgya rnams ni phyag rgya chen po zhes bya zhing // rdo rje rigs kyi phyag rgya rnams la ni dam tshig gi phyag rgya zhes bya la/ nor bu'i rigs kyi phyag rgya bzhi ka la yang las kyi phyag rgya zhes 'chad par 'gyur ba'i phyir ro// de nas dngos grub rnams kyang de bzhin no zhes bya ba ni/ ji ltar rdo rje dbyings kyi dkyil 'khor chen por dam tshig gi phyag rgya dang / sems dpa'i rdo rje la sogs pas// de ltar sems dpa' chen po bsgrub// dzaHhUM baM hoHzhes brjod cing zhes bya bas lha thams cad kyi rang gi rig pas dngos grub sgrub pa'i rgyur bshad pa de bzhin du 'dir yang dngos grub kyi don du 'gyur ro// 'di skad ston pa yin te/ ji skad bshad pa'i tshul gyis dkyil 'khor bris la khrus byas te/ de nas bdag nyid rdo rje hUM mdzad du byin gyis brlabs la/ ji lta ba bzhin du sgo dbye ba byas nas snga ma bzhin du 'gro ba 'dul ba'i rnal 'byor dang rnal 'byor chen po dang ldan pa'i slob dpon gyis gos dkar mo dang 'gro ba 'dul ba'i rjes su mthun pa'i rgyan rnams la dri zhim pos byug pa dang / bdug pas bdugs te pad+ma'i gnod sbyin gyi sngags kyis gos thams cad la yongs su bzlas la ze'u ka la sogs pa bcings te/ rdo rje dbyings kyi dkyil 'khor chen po las bshad pa'i rdo rje rin chen gyis rgyan thams cad la mngon par bsngags la bdag nyid dang rjes su mthun pa'i ci rigs pa'i rgyan btags te/ yang sngags gnyis kyis de bzhin gshegs pa 'od dpag tu med pa dang ldan pa'i pad+ma'i phreng ba'i cod pan la yongs su bzlas te/ pad+ma'i cod pan gyi dbang bskur bas bdag nyid la dbang bskur te/ mchod pa rnam pa lngas yang dag par mchod la/ dkyil 'khor thams cad blos mngon sum lta bur byas la phyag byas te/ mchod yon phul nas me tog la sogs pas yang dag par mchod de/ pad+ma dang dril bu bzung nas yang gdong g.yogs dang gos la pad+ma'i gnod sbyin dang / rta mgrin la sogs pa sgo srung rnams kyi sngags yongs su bzlas la/ gdong g.yogs bcings nas/ me tog gi phreng ba btags la slob dpon gyis phyag bzhi bya'o// de nas sdig pa bshags pa la sogs pa byas la/ sdom pa gzung bar byas te/ byang chub sems ni bla med pa// dam pa bdag gis bskyed par bgyi// zhes bya ba nas brtsams nas/ dbugs ma phyung ba dbugs dbyung zhing // sems can mya ngan 'das la 'god// ces bya ba'i bar du'o// de nas phyi rol na gnas pa'i bum pa'i chus bdag nyid la dbang bskur la rdo rje pad+ma'i dam tshig gi phyag rgya bcings te 'jug pa'i cho gas zhugs te/ de nas rdo rje mna'i chu 'thungs la dbab pa'i cho gas dbab pa byas te/ oM pad+ma s+pho Ta a d+hi tiSh+Tha a zhes bya ba brgya dang yang a zhes bya ba lan brgya'i bar du bzla bar bya'o// de nas me tog dor la rang gi spyi bor bcings te/ gdong g.yogs bkrol nas dkyil 'khor bltas la/ dbab pa nye bar bsdu ba byas nas// slob dpon du dbang bskur ba'i cho gas bdag nyid dbang bskur la/ mchod pa thams cad kyis yang dag par mchod de/ mig 'byed pa la sogs pa'i cho ga rjes su spyad la/ tshigs bcad gnyis kyis rjes su gnang ba mnos nas/ de nyid kyis ni pad+ma gzung // chos kyi dril bu dkrol bar bya// dam tshig gi ni phyag rgya cher// de nas byin gyis brlabs te 'gro ba 'dul ba'i snying po bzlas la/ dngos grub kyi pad+ma'i brtul zhugs blangs te/ bcom ldan 'das 'gro ba 'dul ba'i snying po dang phyag rgya bzhi'i ye shes bslabs nas/ gzengs bstod pa dang / lung bstan pa blang bar bya'o// yang rang la byin gyis brlabs pa dang / phyag rgya dang / cod pan dang / pad+mo dang / bdag po dang / ming gi dbang bskur bas rang nyid la bdag nyid kyis byas nas/ bdag nyid yang dag par mchod la bsgom par bya'o// lo ke shwa ra a haM zhes bya ba la sogs pa'i ming gang yang rung ba nas brjod de/ pad+ma dang dril bu 'dzin pa nyid kyis rnam par snang mdzad kyi phyag rgya chen po bcings te/ rnam par snang mdzad kyi gnas su bud+d+ha hUM a zhes bya bas rnam par snang mdzad kyi pad+mas mtshan pa'i rdo rje rtse lnga pa bsams la/ de nas badzra pad+ma a haM zhes bya bas de bzhin gshegs pa'i nga rgyal bsgom par bya'o// rdo rje de nyid ta d+ya thA sar+b+ba ta thA ga ta sat+ta thA a haM zhes bya bas rnam par snang mdzad kyi bdag nyid du bsgom par bya'o// de bzhin du pad+ma 'bebs pa'i bar gyi phyag rgya chen po bcings la pad+ma 'bebs pa'i gnas su/ oM shaM mu kha/ pad+ma ku mA ra/ be+e sha d+ha ra/ pad+ma g+haN+Da ya/ A bi sha ya/ sar+b+ba pad+ma ku la sa ma yAM/ sar+b+ba mu draM/ ban+d+ha ya/ sar+b+ba sid+d+hi m+me pra yats+tsha/ pad+ma A be+e sha a a a a zhes bya bas pad+ma 'bebs pa'i gnas su pad+ma dril bu'i gzugs su bdag nyid bsam par bya'o// pad+ma g+haN+Da a haM zhes bya bas nga rgyal bskyed la/ pad+ma A be+e sha a haM zhes bya bas dril bu'i gzugs de pad+ma 'bebs pa'i bar bsgom par bya'o// de ltar dkyil 'khor gyi 'khor lo thams cad rdo rjes bsgrub par 'gyur ro// de nas sgo dbye ba'i phyag rgyas sgo phye la/ bsdu ba byas te mtshan brgya rtsa brgyad pas bstod la/ sgo thams cad nas rta mgrin gyi lcags kyu la sogs pa'i las kyi phyag rgya rnams kyis las byas te/ de bzhin du pad+ma'i gnod sbyin gyis bgegs bskrad la ra ba dang dra ba byas te/ pad+ma'i khu tshur gyis dkyil 'khor gyi sgo bcad la/ pad+ma'i bsrung bas bsrung ba thams cad yang dag par bsrungs te/ 'gro ba 'dul ba'i snying pos dkyil 'khor ba'i lha thams cad la mchod yon phul la/ oM pra wa ra sat+kA raM pra tIts+tsha swA hA/ zhes bya ba'i rig pa 'dis zhabs bsil dbul bar bya'o// phyag rgya ni 'di yin te/ g.yas pa'i khu tshur gyis sor mo thams cad bskum la mdzub mo dang mthe bo gnyis bskum pa ltar byas nas me tog blangs te/ 'bul ba'i tshe sor mo de rnams brkyang bar bya ste/ lha thams cad kyi zhabs la dbul bar bya'o// de nas rnam par snang mdzad kyi dam tshig gi phyag rgya bcings la/ shud+d+ha hUM dr-i sh+ya dzaHhUM baM hoH/ sa ma ya hUM/ sa ma ya s+t+waM/ a haM bud+d+ha hUM zhes bya ba lan gsum brjod la rnam par snang mdzad bsgrub par bya'o// de bzhin du bskal pa bzang po'i mthar thug pa'i dam tshig gi phyag rgya bcings la/ oM sar+b+ba saM skA ra pa ri shud+d+ha d+har+m+ma te ga ga na sa mung+ga te ma hA na ya pa ri bA ri swA hA/ dr-i sh+ya dzaHhUM baM hoH/ sa ma ya hUM/ sa ma ya s+t+waM a haM/ oM sar+b+ba saM skA ra pa ri shud+d+ha d+har+m+ma te ga ga na sa mung+ga te ma hA na ya ba ri bA ri swA hA/ zhes brjod cing bskal pa bzang po rnams bsgrub par bya'o// rnam par snang mdzad la sogs pa nas/ pad+ma 'bebs pa'i bar gyi dam tshig gi phyag rgya 'chad par 'gyur ba dang / byams pa la sogs pa bskal pa bzang po pa rnams kyi g.yon pa de bzhin gshegs pa'i khu tshur bkan la g.yas pa'i mdzub mo dang mthe bong gnyis kyis mthe'u chung nas brtsams te phye la/ thal mo khong stong du byas pa ni dam tshig gi phyag rgya'o// de ltar dam tshig gi phyag rgya rnams kyis rnam par snang mdzad la sogs pa bsgrubs nas/ chos dang las dang phyag rgya chen po rnams kyis kyang rgyas btab nas// dbang bskur ba'i phyag rgya rnams kyis dbang bskur la mchod yon sngon du 'gro ba'i mchod pa thams cad kyis yang dag par mchod la/ gos dang rgyan thams cad la gdugs dang rgyal mtshan dang / bla re sna tshogs pa la yang pad+ma gnod sbyin dang / 'gro ba 'dul ba dang / yi ge oM mngon par bzlas te dbul bar bya'o// de nas me tog gi shing brgya'am bzhi'am me tog gi shing rnams la me tog gi rig pa dang / de nas mar me'i rig pas mar me dang / dri'i rig pas dri dang / bdug pa'i rig pas bdug pa dang / a kA ro mu khaM zhes bya ba la sogs pa'i lha bshos kyi rig pa dang / rol mo'i cha byad thams cad la rol mo'i rig pa rnams dang / dar dpyangs dpyangs par bya ba dang / me tog gi phreng ba dang / rnga yab kyis brgyan cing // dra ba dang dra ba phyed pas spras pa/ zla ba phyed pas nye bar mdzes par byas pa dang / rta dang / glang po che dang / ba glang gi khyu shin tu brtags pa rnams kyang dbul bar bya'o// rta babs yid du 'ong ba dril bu la sogs pa dang bcas pa la yang // pad+ma'i gnod sbyin dang / 'gro ba 'dul ba dang / yi ge oM mngon par bzlas te dbul bar bya'o// de la mchod pa thams cad dbul ba'i snying po ni 'di yin te/ badzra s+pha ra Na khaM de nas pad+mo'i sgeg mo/ la sogs pa rnam pa brgyad kyis mchod la/ pad+ma'i rigs kyi las kyi dkyil 'khor las bshad pa'i mchod pa bcu drug gis kyang dkyil 'khor thams cad yang dag par mchod de/ yi ge oM mngon par bzlas pa'i rin po che sna bdun dang / mchod pa'i yan lag thams cad kyis nam mkha'i khams thams cad gang bar bsams la/ oM sar+b+ba bit+pU ra pU ra su ra su ra A warta ya A warta ya hoHoM badzra s+pha ra Na khaM zhes bya ba dang / phyag 'tshal ba'i thal mo sbyar ba bcings la yang mchod par bya'o// slar yang pad+ma'i sgeg mo la sogs pa gsang ba'i mchod pa rnam pa bzhis dkyil 'khor thams cad yang dag par mchod la/ phyag byas te sangs rgyas dang byang chub sems dpa' thams cad la slob dpon gyis bcom ldan 'das dngos grub thams cad kyi phyir/ sems can thams cad kyi don mdzod cig ces sangs rgyas dang byang chub sems dpa' thams cad la gsol ba gdab par bya'o// de nas rdo rje dbyings kyi dkyil 'khor chen po las bshad pa'i cho gas gsol ba btab nas/ de bzhin gshegs pa thams cad la phyag 'tshal te/ slob ma gzhug pa'i gnang ba nod par byas te/ bdag ming 'di zhes bgyi ba yi// pad+ma'i slob dpon dka' thub ches// sems can kun la sman slad du// slob ma rnams ni gzhug par bgyi// pad+ma'i slob dpon gyi las kyi cho ga rgyas pa'o// de nas pad+ma'i slob ma rnams gzhug par bya zhes bya ba ni slob dpon gyis las kyi dus phyis slob ma 'gro ba 'dul ba'i gzugs su byin gyis brlabs la/ de nas pad+ma'i slob ma gzhug par bya'o// de la dang por zhes bya ba ni/ slob ma 'jug pa'i sngon du'o// ji skad bshad pa'i pad+ma'i slob ma'i slob ma rnams kyi dkyil 'khor chen por bcug la mna'i snying po byin la 'di skad ces bsgo bar bya'o// deng khyod kyi ni snying ga nas// pad+ma'i sems dpa' nyid bzhugs te// zhes bya ba la sogs pas mna' bsgag par bya'o// gsang ba'i cho ga rgyas pa zhes bya ba ni/ 'gro ba 'dul ba'i dkyil 'khor chen por de bzhin gshegs pa thams cad kyi gzugs sbas nas/ 'phags pa spyan ras gzigs dbang phyug gis dbang phyug chen po la sogs pas 'dul ba'i sems can rjes su gzung bar gnas pa'i phyir ro// gsang ba'i cho ga rgyas pa ni sna tshogs pa'i gzugs can no// de bzhin du gzhug pa'i cho ga rgyas pa yang gsang ba'i cho ga rgyas pa ste dam tshig mi shes pa la mi bstan pa'i phyir ro// de nas snying po 'dis dam tshig gi phyag rgya bcing bar bya'o zhes bya ba ni/ ji skad du bshad pa'i gos kyi stod g.yogs dang smad g.yogs dang / gdong g.yogs kyang bcings nas phyag bzhi byas te/ phyi rol na gnas pa'i bum pa'i chus dbang bskur la/ rdo rje chos ma'i phyag rgya bcings te/ de skad du yang // rdo rje chos kyi ting 'dzin gyis// dam tshig skad cig gis 'grub 'gyur// zhes gsungs pas/ dam tshig ni dkyil 'khor gyi dngos grub ste/ dkyil 'khor du zhugs pa las byung ba yin no zhes bya ba'i don to// de nas zhes bya ba ni slob ma 'jug pa'i gnang ba nod pa'i dus phyis phyag rgya bcing bar mi bya ba'am/ rim pa ni 'di bzhin du mi bya'o// lhag ma ni go sla'o// de nas las rnams ji lta ba bzhin byas nas zhes bya ba ni/ slob dpon gyi las kyi cho ga ji skad bshad pa bzhin du slob ma 'jug pa'i cho ga rgyas pa thams cad kyang de bzhin du bya'o zhes bya ba'i don to// pad+ma'i dbyibs lag tu sbyin no zhes bya ba ni sngar bshad pa'i mtshan nyid can gyi rdo rje pad+ma slob ma'i lag tu sbyin no// byin nas dngos grub kyi rdo rje brtul zhugs kyang sbyin te/ oM pad+ma hasta badzra d+har+m+mA traM pA la ya zhes bya ba la sogs pa'o// de la rdo rje ni chos rang bzhin gyis rnam par dag pa'o zhes bya ba'i shes rab kyi pha rol tu phyin pa'i rtogs pa'o// de'i chos ni gzung ba dang 'dzin pa'i rnam par rtog pa spangs te de skyong ba'o// yang dag pa'i dngos por 'dzin pa'i mngon par zhen pa mi byed par chos thams cad rang bzhin gyis rnam par dag pa'o zhes bya ba thams cad la bsgom par gyis shig dang 'di ni pad+ma yongs su mi gtong ba'i mtshan nyid kyis brtul zhugs so// de nyid bshad pa ni/ ji ltar pad+ma dmar po 'di// zhes bya ba smos te/ ji ltar pad+ma kha dog dmar po 'di khyod kyis zung shig// rigs kyi nyes pa'i 'dam la sogs chu yis mi gos pa bzhin no// thams cad dag pa ni sngar bshad pa'i rdo rje chos kyi rang bzhin ni byang chub kyi sems bskyed nas chos bdag med pa'i chags pas gos pas byang chub sems dpa'o// bsgom pa ni goms par byas pa'o// de bzhin du gzung ba dang 'dzin pa'i rnam par rtog pa'i dri ma'i khams gsum pa'i 'dod chags kyi sdig pa'i chus gos par mi 'gyur ro// de la chos nyid de yin no// zhes bya ba ni/ thog ma med pa nas sgro 'dogs pa med pa'i rang bzhin no// 'di skad ston pa yin te/ lhag par gnas pa de bzhin du byas nas/ dbang bskur bar 'os pa'i slob mas bslab pa'i gzhi lnga yongs su gzung ba'am/ dge sbyong dang dge slong gi sdom pa yongs su blangs pa/ lag na me tog thogs pa'i slob mas slob dpon gyi zhabs gnyis la phyag byas la/ 'di skad brjod par bya'o// dga' chen khyod bdag ston pa pas// slob dpon khyod ni dgongs su gsol// byang chub chen po'i tshul bstan pa// mgon po chen po bdag 'tshal lo// dam tshig de nyid stsal du gsol// sdom pa dag kyang bdag la stsol// de nas ji skad bshad pa'i gos kyi stod g.yogs dang smad g.yogs bskon zhing gdong g.yogs kyang bcings la slob ma phyag bzhi byed du gzhug go// yang sgo bzhi nas phyag bzhi byas la/ lag na me tog thogs pa'i slob mas slob dpon la yang phyag byas te/ sngar bshad pa'i rim pa'i rim pa nyid kyis bshags pa dang / rjes su yi rang ba dang / bskul ba dang / gsol ba yang byas la/ 'di skad ces brjod par bya'o// gtso bo bdag la sdom pa stsol// thub pa nyi ma ma lus pa// sangs rgyas bdag la dgongs su gsol// bdag ming 'di zhes bgyi ba yis// slob dpon dpang du gnas pa la// sangs rgyas rol mo las byung ba'i// mi ldog 'khor lo'i sbyor bar ldan// thar pa chen po grong khyer mchog // gsang ba chen por 'jug par bgyi// gsang ba'i rigs mtho thams cad du// slob dpon chen por bdag 'jug mdzod// mi ldog 'khor lo'i dbang bskur bas// skal ba chen po bdag la stsol// mtshan rnams kun gyis rgyas btab pa// dpe byad rnams dang yang dag ldan// sangs rgyas sku ni yid 'ong ba// slob dpon chen po bdag la stsol// dbang bskur ba ni rmad po che// sems can kun gyi don gyi phyir// rtag tu bdag ni slob dpon 'gyur// slob dpon chen po bdag la stsol// de nas slob dpon gyis dkyil 'khor gyi lha thams cad la gsol ba gdab par bya ste/ che ge zhes bya 'di nyid ni// byang chub sems ni yongs 'dzin pa// dam tshig sdom dang gsang ba yis// 'khor lo 'dir ni 'jug par 'tshal// de nas slob dpon gyis yang 'di skad ces brjod par bya ste/ gsang ba chen po rigs dag pa// gsang ba chen por 'dzin pa ni// bdag nyid chen por khyod 'dod dam// des kyang 'tshal zhes brjod par bya// sangs rgyas chos dang dge 'dun te// dkon mchog gsum la skyabs su song // 'di ni sangs rgyas rigs dag pa'i// dam tshig brtan par gyur pa'o// rdo rje dril bu phyag rgya yang // blo chen khyod kyis gzung bar gyis// byang chub sems gang de rdo rje// shes rab dril bu zhes bshad do// slob dpon dag kyang gzung bar bya// bla ma sangs rgyas kun dang mnyam// 'di ni rdo rje rigs dag pa'i// sdom pa dam tshig yin par bshad// rin chen rigs mchog chen po la// nyin dang mtshan mo lan gsum du// zang zing mi 'jigs chos dang byams// sbyin pa rnam bzhi rab tu sbyin// phyi nang gsang ba'i theg pa gsum// dam pa'i chos ni gzung bar bya// 'di ni pad+ma'i rigs dag pa'i// dam tshig sdom pa yin par bshad// las kyi rigs mchog chen po la// sdom pa thams cad ldan par ni// yang dag nyid du gzung bar bgyi// mchod pa'i las kyang ci nus bya// de las gzhan pa bcu bzhi ni// phas pham par yang rab tu bshad// spang zhing dor bar mi bya ste// rtsa ba'i ltung ba zhes bshad de// nyin dang mtshan mo lan gsum du// nyin re zhing ni bzla bar bya// gang tshe nyams gyur rnal 'byor pa// kha na ma tho sbom por 'gyur// khyod kyis srog chags bsad mi bya// ma byin par yang mi blang ngo // 'dod pa log par mi spyod cing // brdzun du smra bar mi bya'o// phung khrol kun gyi rtsa ba ni// chang ni rnam par spang bar bya// sems can gdul phyir ma gtogs par// bya ba ma yin thams cad spang // dam pa nye bar bsten bya zhing // rnal 'byor pa rnams bsnyen bkur bya// lus kyi las ni rnam gsum dang // ngag gi rnam pa bzhi rnams dang // yid kyi rnam pa gsum rnams kyang // ci nus par ni rjes su skyong // theg pa dman la 'dod mi bya// sems can don la rgyab phyogs min// 'khor ba dag ni yongs mi spang // rtag tu mya ngan 'das mi chags// lha dang lha min gsang ba pa// khyod kyis brnyas par mi bya zhing // phyag rgya bzhon pa mtshon cha dang // mtshan ma bgom par mi bya'o// 'di dag dam tshig yin par bshad// khyod kyis kyang ni rtag tu bsrungs// des kyang 'di skad brjod bya ste// slob dpon 'dir ni bdag la gson// gtso bos ji ltar bka' stsal pa// de dag bdag ni bgyid par 'tshal// ji ltar dus gsum mgon po rnams// byang chub tu ni nges mdzad pa// byang chub sems ni bla med pa// dam pa bdag gis bskyed par bgyi// zhes bya ba nas/ sems can mya ngan 'das la 'god// ces bya ba'i bar du brjod par bya'o// gang zhig sdom pa mi 'dzin par byed pa de la ni/ deng khyod ces bya ba la sogs pa brjod par mi bya ste/ slob dpon du rjes su gnang ba dang / dbang bskur ba yang mi bya'o// de nas de ma thag tu/ oM sar+b+ba yo ga tsit+ta ut+pa da ya mi zhes bya ba 'dis/ byang chub sems ni bla med pa// dam pa bdag gis bskyed nas su// de yi snying gar snying pos ni// rdo rje rab tu gzhag par bya// su ra te sa ma ya satwaM ho badzra sid+d+hi ya thA su khaM/ de nas de 'gro ba 'dul par byin gyis brlabs te/ 'gro ba 'dul ba'i dam tshig gi phyag rgya dang // rdo rje pad+ma la sogs pa'i phyag rgya bzhis byin gyis brlabs la/ de nas phyi rol na gnas pa'i bum pa'i chus dbang bskur te/ dri dang me tog la sogs pa rnams kyis mchod yon gyi mchog blangs te/ rdo rje brtul zhugs kyis dkyil 'khor chen por 'jug par bya'o// de la dang po re zhig slob dpon gyis/ oM badzra pad+ma sa ma ya stAM zhes brjod cing rdo rje pad+ma'i dam tshig gi phyag rgya rang nyid bcings la slob ma yang 'ching du gzhug par bya'o// de nyid kyi gung mo'i sor mo gnyis kyis me tog gi phreng ba 'dzin du bcug la/ oM pad+ma sa ma ya hUM zhes bya ba'i snying po 'di dang / rta mgrin gyi lcags kyu'i las kyi phyag rgyas shar phyogs kyi sgo nas bcug la dgug par bya'o// lho phyogs kyi sgo nas de bzhin du bcug la don yod zhags pa'i las kyi phyag rgyas gzhug par bya'o// yang nub phyogs kyi sgor bcug la pad+ma'i lcags sgrog gi las kyi phyag rgyas bcing bar bya'o// de nas yang byang phyogs kyi sgo nas bcug la pad+ma 'bebs pa'i las kyi phyag rgyas dbang du bya'o// yang shar phyogs kyi sgo nas de bzhin du bcug la 'di skad ces brjod par bya ste/ deng khyod de bzhin gshegs pa thams cad kyi pad+ma'i rigs su zhugs kyis/ ngas khyod la ye shes gang gis de bzhin gshegs pa thams cad grub pa yang thob na/ dngos grub gzhan lta smos kyang ci dgos te/ de lta bu'i ye shes bskyed par byas/ khyod kyis dkyil 'khor chen po ma mthong ba rnams la smra bar ma byed cig // khyod dam tshig nyams par gyur ta re/ de nas slob dpon rang nyid kyis rdo rje pad+ma'i dam tshig gi phyag rgya kha thur du bstan pa dang / gyen du bstan pa bcings la pad+ma slob ma'i spyi bor bzhag la 'di skad ces brjod par bya'o// 'di ni khyod kyi rdo rje dam tshig yin gyis/ gal te tshul 'di 'ga' zhig la smras na klad pa 'gas par 'gyur ro// de nas dam tshig gi phyag rgya de nyid dang mna'i snying po 'di lan cig bzlas pa'i chus pad+ma'i slob ma de 'thung du bcug la 'di skad ces brjod par bya'o// de la mna'i snying po ni 'di yin te/ pad+ma'i sems dpa' deng khyod kyi// snying la yang dag zhugs par mdzad// gal te tshul 'di smras na ni// de ma thag tu dral te gshegs// badzra u da ka Tha/ de nas slob ma la 'di skad ces brjod par bya ste/ deng nas brtsams te khyod kyis phyag na pad+mo nga yin gyis/ ngas 'di byos shig ces bsgo ba gang yin pa de bya dgos so// khyod kyis nga la brnyas par ma byed cig // mi bde ba ma spangs par khyod dus byas nas dmyal bar ltung bar gyur ta re/ de nas yang 'di skad du bsgo bar bya ste/ gsang ba'i cho ga rgyas pa 'di su la yang ma smra shig // khyod mi bde ba ma spangs par dus byas nas sems can dmyal bar ltung bar gyur ta re/ de nas de bzhin gshegs pa thams cad kyis bdag la byin gyis rlobs la/ pad+ma'i sems dpa' bdag la 'bab par gyur cig ces smros shig ces bsgo'o// de nas myur du slob dpon gyis rdo rje pad+ma'i dam tshig gi phyag rgya bcings la 'di skad ces brjod du gzhug go// 'di ni rdo rje dam tshig ste// rdo rje sems dpa' yin par grags// rdo rje ye shes bla med ni// de ring nyid du 'bab par shog // badzra A be sha aHzhes bya ba lan brgya'i bar du brjod par bya'o// de'i tshe khro bo'i khu tshur bcings la/ rdo rje pad+ma'i dam tshig gi phyag rgya dral bar bya zhing // oM hUM hrIH hoHa a a a/ zhes lan brgya'i bar brjod na nges par 'bab par 'gyur ro// gang gi tshe de ltar babs pas pad+ma/ sangs rgyas kyi phyag rgya 'ching ba de'i tshe slob dpon gyis pad+ma khu tshur gyi phyag rgya bcing bar bya'o// gang gi tshe pad+ma rgyal po'i phyag rgya 'ching ba de'i tshe/ pad+ma gnod sbyin gyi phyag rgya bcing bar bya'o// gang gi tshe pad+ma chags pa'i phyag rgya 'ching ba de'i tshe/ pad+ma srung ba'i phyag rgya bcing bar bya'o// gang gi tshe pad+ma legs pa'i phyag rgya 'ching ba de'i tshe/ pad+ma gar gyi dbang phyug gi phyag rgya bcing bar bya'o// gang gi tshe pad+ma khro gnyer gyi phyag rgya 'ching ba de'i tshe/ pad+ma srung ba'i phyag rgya'o// gang gi tshe pad+ma nyi ma'i phyag rgya 'ching ba de'i tshe/ pad+ma rgyu'i phyag rgya'o// gang gi tshe pad+ma rgyal mtshan gyi phyag rgya 'ching ba de'i tshe/ pad+ma rnon po'i phyag rgya'o// gang gi tshe pad+ma bzhad pa'i phyag rgya 'ching ba de'i tshe/ pad+ma sgrol ma'i phyag rgya bya'o// de lta bus ni pad+ma'i sangs rgyas dgongs pa mdzad par 'gyur ro// de nas babs pa de'i lce la yi ge hUM las rdo rje rtse lnga pa dkar po bsams la/ badzra dzi hwa zhes bya bas byin gyis brlabs la/ 'jig rten gsum las rnam par rgyal ba'i gzungs kyi dkyil 'khor las bshad pa'i gar gyi phyag rgya dang / khro bo rdo rje bsrung ba'i gnas su bzhad pa'i phyag rgya bcings la/ 'di skad ces brjod par bya ste/ bru hi badzra de nas thams cad smra bar 'gyur ro// de nas phreng ba de pra tIts+tsha badzra hoH zhes bya bas dkyil 'khor chen por dor bar bya'o// de nas oM pra ti gr-i h+na s+t+waM mi maM satwa ma hA bA la zhes bya bas phreng ba de de'i mgo la bcing bar bya'o// de nas/ pad+ma'i sems dpa' deng khyod kyis// mig 'byed par ni brtson par mdzad// mig ni thams cad 'byid mdzad de// rdo rje'i mig ni bla na med// he badzra pA sh+ya de nas rta mgrin nas brtsams te bcom ldan 'das rnam par snang mdzad kyi bar du dkyil 'khor chen po bstan par bya'o// de nas tiSh+Tha badzra dr-i b+ho me b+hA ba/ shA shwa to me b+ha ba/ hr-i da yaM a d+hi tiSh+Tha sar+b+ba sid+d+hi m+me pra yats+tsha hUM ha ha ha ha hoHzhes bya ba'i snying po 'dis dbab pa'i phyag rgya snying gar dgrol bar bya'o// de nas gang la me tog babs pa'i lha de sku dam tshig gi phyag rgyas de sprul la/ rdo rje chos kyi phyag rgya dang / rigs kyi dam tshig gi phyag rgya'i khyad par gyis slob ma byin gyis brlabs la rang gi lha'i phyag rgya chen po bcings te/ de nas nang gi dkyil 'khor gyi phyi rol du kha shar phyogs kyi sgo la mngon par phyogs pa'am/ phyi rol gyi dkyil 'khor gyi phyi rol du pad+ma dang zla ba'i steng du bzhag la/ mchod yon byin nas mchod pa rnam pa lnga dang / sgeg mo la sogs pa rnams kyis yang dag par mchod la/ rang gi lha'i bum pas dbang bskur zhing // de'i sngags kyang brjod par bya'o// phyis rnam par rgyal ba'i bum pa las pad+ma'i khu tshur gyis chu blangs la/ chu des dbang bskur ba dang 'thung du yang gzhug go// de'i sngags oM badzra a b+hi Shiny+tsa zhes brjod par bya'o// de nas yod cing 'byor bar gyur na sngar bshad pa'i cho gas gos dkar po'i stod g.yogs dang / smad g.yogs dang / ze'u ka bcings pa'i phyir/ de la phyi nas ze'u ka la sogs pa bya'o// oM badzra d+har+m+mA sa ma ye badzra pad+mi ne hUM/ zhes bya bas slob ma la chos kyi rdo rje'i dbang bskur bar bya'o// phyag rgya ni 'di yin te/ rdo rje thal mo bsdams nas kyang // gung mo rdo rje mnyam sbyar ba// chos kyi rdo rje rab grags pa// de yis dbang bskur sbyin par bya// yi ge hrIHlas 'od dpag tu med pa bsams la/ 'di de'i spyi bor gzhag par bya'o// 'di ni chos kyi sku'i cod pan gyis dbang bskur ba yin no// de nas ji skad bshad pa'i mtshan nyid can gyi rdo rje pad+ma dang / pad+ma'i dril bu dang bcas pa'i slob ma'i lag pa gnyis su byin nas/ sangs rgyas kun gyi rdo rje'i dbang // de ring khyod la bskur bar bya// sangs rgyas kun du rab grub phyir// rdo rje 'di ni khyod kyis long // oM badzra a d+hi pa ti s+t+waM/ a b+hi Shi ny+tsA mi/ tiSh+Tha badzra sa ma ya s+t+waM/ de nas oM badzra satwa nA ma a b+hi Shi ny+tsA mi badzra nA ma a b+hi She ka ta/ kye 'jig rten dbang phyug pad+ma zhes bya ba la sogs pa'i sngags 'dis ming gis dbang bskur bar bya ste/ slob ma rdo rje thal mo bskor ba dang / slob dpon la phyag byed du bcug la/ yon gyi mchog blangs te/ dbang bskur thams cad sbyin par bya'o// de nas dri la sogs pa dang / pad+ma'i sgeg mo la sogs pa rnams kyis slob ma la mchod par bya'o// 'di ni sdom pa gzung ba dang / sdom pa ma bzung ba rnams kyi thun mong gi dbang bskur ba yin no// slob dpon du dbang bskur bar 'os pa rnams kyis khyad par brjod par bya ste/ rtsa ba'i dkyil 'khor las khru gnyis tsam dor bar dbus ma'i dkyil 'khor gyi phyed kyi tshad kyi khru bzhi pa sgo nub tu bltas pa/ shar phyogs kyi sgo la mngon par phyogs pa'i dkyil 'khor tshon sna lngas bris la/ de'i dbus su pad+ma 'dab ma brgyad pa/ de'i steng du rdo rje pad+ma 'dab ma bcu drug pa bris la/ rtsa ba'i dkyil 'khor bzhin du dkyil 'khor de yang dag par mchod nas/ de la seng ge'i khri'am/ khri'u pad+ma dang / zla ba dar gyis g.yogs la/ pad+ma'i gnod sbyin yongs su bzlas te slob ma bzhag la/ de'i steng du bla re bre ba dang / g.yas logs su dar dang / me tog gi phreng bas brgyan pa'i gdugs dkar po rin po che'i tog can bya'o// g.yon logs su gos dkar po sna tshogs pa'i rgyal mtshan dang / ba dan sna tshogs pa btsugs la 'gro ba 'dul ba dang / yi ge oM yongs su bzla bar bya'o// de nas slob ma 'gro ba 'dul ba'i dam tshig gi phyag rgyas 'gro ba 'dul ba'i gzugs su bskyed la/ de phyag rgya chen po gnas pa la/ slob ma'i lus la rnal 'byor chen po las bshad pa'i gnas rnams su dam tshig gi phyag rgya rnams kyis rnam par snang mdzad dang / 'gro ba 'dul ba nas brtsams nas pad+ma 'bebs pa'i mthar thug pa'i dkyil 'khor pa'i lha'i khyad par thams cad bkod la/ yang de nyid la yi ge ma las rnam par snang mdzad kyi cod pan dang / yi ge nga las brang du mi bskyod pa'i dpal be'u dang / yi ge nya las smin mtshams kyi mdzod spur rin chen 'byung ldan dang / yi ge Na las mchu gnyis kyi bar du 'od dpag tu med pa dang / yi ge na las spyi gtsug tu don yod grub pa dang / yi ge ya las snying gar pad+mas mtshan pa'i rdo rje dang / yi ge ra las dpral bar pad+mas mtshan pa'i yid bzhin gyi nor bu gtsang ma zhes bya ba dang / yi ge la las lkog ma'i phyogs su rdo rje pad+ma dang / yi ge wa las mgo bor sna tshogs pad+ma dang / a A zhes bya bas rna ba g.yas g.yon du pad+ma'i sangs rgyas dang / pad+ma'i rgyal po dang / i I las mig g.yas g.yon gnyis su pad+ma'i chags pa dang / pad+ma'i legs pa dang / u U zhes bya ba las 'gram pa gnyis su pad+ma'i khro gnyer dang pad+ma'i nyi ma/ r-i r-I zhes bya ba las rna rtsa gnyis su pad+ma'i dpal dang / pad+ma'i bzhad pa/ l-i l-I zhes bya ba las mchu gnyis la pad+ma'i sgrol ma dang pad+ma'i rnon bo/ e ai zhes bya ba las sna bug gnyis la pad+ma'i rgyu dang pad+ma'i bsrung ba'o// o au zhes bya ba las nam tshong gnyis su pad+ma gar gyi dbang phyug dang pad+ma'i bsrung ba/ aM AHzhes bya bas ltag khung g.yas g.yon du pad+ma'i gnod sbyin dang pad+ma'i khu tshur ro// oM sha Sha sa ha tsa tsha dza dz+ha las lte ba la rdo rje dbyings kyi dbang phyug ma dang pad+ma'i sgeg mo dang / phreng ba ma dang / glu ma dang / gar ma dang / rta mgrin dang / don yod zhags pa dang / lcags sgrog dang / 'bebs pa'o// tri ka kha ga g+ha zhes bya ba las rgyab tu rig pa'i rgyal po rnams so// Ta Tha Da D+ha zhes bya ba las dpung pa gnyis dang lhag pa gnyis la khro bo rnams so// ta tha da d+ha zhes bya ba las rtags dang mjug tshos gnyis dang rgyab tu tshogs kyi bdag po rnams so// pa pha pa b+ha zhes bya ba las brla gnyis dang rje ngar gnyis la pho nya rnams so// sha laM ku ka zhes bya ba las rkang pa'i long bu gnyis su g.yog po rnams so// ya hUM ra tra la hri wa a zhes bya ba las long bu gnyis dang rkang pa gnyis la pad+ma'i bdug pa ma dang / me tog ma dang / mar me ma dang / dri chab ma'o// tsa tsha dza dz+ha nya zhes bya ba las lag pa g.yas pa la las byed lnga'o// Ta Tha Da D+ha Na zhes bya ba las lag pa g.yon pa la las byed ma lda'o// kraM kri ya ra la wa k+Sha zhes bya ba las rkang pa g.yas pa la las byed ma bdun no// sha Sha sa ha laM zhes bya ba las rkang pa g.yon pa la ming po gsum dang / sring mo bzhi dang bcas pa dgod par bya'o// sngar yig 'bru rnams rim gyis bkod la/ phyis phyag rgya'i gzugs su bsams te/ de nas yi ge rnams rim pa ji lta ba bzhin du brjod par bya'o// dngos grub thams cad rdzogs par bya ba'i phyir/ rigs rigs su yang rgyas pa la mngon par dga' bas yig 'bru dgod pa'i cho ga bya'o// de nas rdo rje chos mas slob ma'i snying gar byin gyis brlabs la/ smin mtshams dang / lkog ma dang spyi bor rdo rje dang pad+ma 'ba' zhig dang / sna tshogs pad+ma gsum gyis ji lta ba'i gnas su byin gyis brlabs te/ dri la sogs pa rnams kyis mchod la/ gdan de la 'gro ba 'dul ba'i phyag rgya chen pos bzhag ste/ mchod yon sngon du 'gro ba'i dri la sogs pa rnams dang / 'jig rten gsum las rnam par rgyal ba'i gzugs kyi dkyil 'khor las bshad pa'i sgeg mo la sogs pa la bskor ba'i rol mo'i phyag rgya rnams kyis mchod la/ dpal mchog dang po las gsungs pa'i rol mo brgya phrag snyed las dung dang / rnga bo che dang / rdza rnga dang / rnga rings dang / rnga dra ba can dang / rnga zlum dang / pi wang dang / gling bu'i bye brag ji snyed pa rnams la byin gyis brlabs te dbul ba dang / sgeg mo la sogs pa rol mo'i khyad par rnams kyis yang dag par mchod la/ bkra shis kyi tshigs su bcad pa gdon par bya'o// de nas rta mgrin gyi bum pa gang ba'i dbang bskur ba nas brtsams nas/ rnam par snang mdzad kyi bar gyi bum pa gang ba dang 'gro ba 'dul ba'i bum pa gang bas dbang bskur bar bya'o// de nas bum pas dbang bskur ba'i phyis rnam par rgyal ba'i bum pa las pad+ma khu tshur gyis chu blangs la/ dbang bskur ba dang / 'thung du yang gzhug go// oM ha ya gr-i ba ma hA pad+ma aM ku sha A kaR+Sha ya shI g+h+raM sar+b+ba pad+ma ku la pad+ma sa ma yaM pad+ma aM ku sha d+hA ra hUM dza oM badzra a b+hi Shiny+tsa zhes bya ba nas de bzhin du oM hUM hrIH hoHbadzra a b+hi Shiny+tsa/ zhes bya ba'i sbyor ba 'dis dbang bskur bar bya'o// de nas rdo rje rin chen dang / pad+ma'i gnod sbyin yongs su bzlas pa'i gos dkar po dang rgyan gyi bye brag thams cad byin la dri la sogs pa dang / sgeg mo la sogs pa rnams kyis yang dag par mchod de/ sngar bshad pa bzhin du chos kyi rdo rje bcings te// 'od dpag tu med pa'i dbang gis dbang bskur la/ yang de bzhin gshegs pa 'od dpag tu med pha dang ldan pa'i pad+ma'i phreng ba dang bcas pa'i rin po che'i cod pan gyi dar dpyangs kyi dbang gis dbang bskur ba dang / oM d+har+m+mA sa ma ya badzra pad+me ni hUM/ badzra rat+na zhes lan brgya rtsa brgyad yongs su bzlas te dbang bskur bar bya'o// de nas rdo rje pad+ma dang / pad+ma'i dril bu blangs la mtshan ma'i dbang bskur ba dang / bdag po'i dbang bskur ba na/ sangs rgyas kun gyi rdo rje'i dbang // de ring khyod la bskur bar bya// zhes bya ba la sogs pa snga ma bzhin du sbyin no// de nas oM pad+ma mA le a b+hi Shiny+tsa lo ke shwa ra te swa ra hrIH zhes bya ba stong rtsa brgyad yongs su bzlas te/ pad+ma'i phreng ba de spyi bor bcing bar bya'o// de nas ming gi dbang bskur byin la/ mchod pa rnam pa lnga dang pad+ma'i sgeg mo la sogs pas yang dag par mchod la/ yi ge pras yang dag par byin gyis brlabs pa'i rin po che'i mig thur ram/ gser la sogs pa'i thur ma thogs la mdun du 'dug ste/ mig 'byed pa'i tshul du byas la 'di skad ces brjod par bya'o// ji ltar mig mkhan rgyal po yis// 'jig rten ling tog bsal ba ltar// bu khyod kyis ni mi shes pa'i// rab rib rgyal ba rnams kyis bsal// oM badzra nai tra a pa ha ra pa tra laM hri de nas a badzra satwa zhes bya bas me long la yongs su bzlas la chos nyid kyi mtshan nyid bstan par bya'o// chos rnams gzugs brnyan lta bu ste// dag cing gsal la rnyog pa med// gzung du med cing brjod du med// rgyu dang las las kun du byung // ngo bo nyid med gnas med par// de ltar chos 'di shes nas su// sems can don ni mnyam med byos// 'on kyang sangs rgyas rigs su skye// yi ge ho las mda' bskyed pa// gzhu dang lhan cig tu byin nas/ 'di skad ces brjod par bya'o// 'dis de bzhin gshegs pa thams cad rjes su chags par gyis la/ yi ge hos phyogs bzhi dang steng 'og tu mda' 'phen du gzhug par bya'o// me long la a badzra satwa zhes yongs su bzlas te bstan la 'di skad ces brjod par bya'o// rdo rje sems dpa' me long bzhin// dag cing gsal la rnyog pa med// sangs rgyas kun bdag rang nyid ni// bu khyod kyi ni snying la zhugs// 'di de bzhin gshegs pa thams cad kyi snying po byang chub kyi sems gang yin pa de ni 'di yin no zhes khong du chud par gyis shig ces brjod par bya'o// badzra he tu maM zhes bya bas 'khor lo rtsibs brgyad pa rkang pa gnyis kyi bar du de gzhag par bya ba dang // badzra b+ha Sha raM zhes bya bas lag pa g.yas bar dud byin la 'di skad ces brjod par bya ste/ deng nas brtsams te sems bskyed pa// tsam gyis chos kyi 'khor lo bskor// de ring phan chad 'jig rten la// skyob pa chos kyi 'khor lo bskor// chos kyi dung ni bla med pa// ma lus kun du gang bar gyis// som nyi yid gnyis mi bya zhing // dogs pa med pa'i sems kyis ni// gsang sngags skyod pa'i tshul gyi mchog // 'jig rten 'di la rab tu sgrogs// de ltar byas na sangs rgyas la// phan 'dogs drin du gzo zhes bya// rdo rje 'dzin pa de kun kyang // kun du khyod la srung bar byed// de nas de bzhin gshegs pa thams cad kyi nga rgyal gyis// 'jig rten kun la thams cad du// sems can kun la phan pa'i phyir// ji ltar sna tshogs 'dul gyur pa'i// chos kyi 'khor lo rab tu bskor// zhes gsang sngags kyi theg pa'i rjes su gnang ba byin nas/ 'gro ba 'dul ba'i rnal 'byor pas/ slar yang dkyil 'khor bri ba'i rjes su gnang ba sbyin par bya'o// 'jig rten kun la thams cad du// sems can kun la phan pa'i phyir// ji ltar sna tshogs 'dul 'gyur ba// pad+ma'i 'khor lo rab tu bskor// zhes bya ba brjod nas/ de nas de nyid kyis pad+ma gzung bar bya ste/ de nyid kyis ni bcom ldan 'das// 'jig rten dbang phyug rdzogs sangs rgyas// 'dul bar byed pa'i thabs kyis ni// gar gyis rol pa rnam par dag // 'dis chos kyi dril bu dkrol bar bya ste/ ji ltar pad+ma rab dmar ba// tshon gyi nyes pas mi gos bzhin// de bzhin khams gsum dag pas na// bag chags nyes pas gos mi 'gyur// 'dis dam tshig gi phyag rgya chen por byin gyis brlab par bya ste/ gang dang gang gi gzugs kyis ni// 'gro ba 'dul bar byed pas na// pad+ma dag mchog sbyor ba yis// de dang de nyid kyis sbyang bya// de nas dngos grub kyi pad+ma'i brtul zhugs sbyin par bya'o// oM pad+ma ha sta d+har+m+ma taM pa la ya des kyang 'di skad du/ rdo rje chos nyid ji lta bu lags zhes dri bar bya'o// de la yang 'di skad du brjod par bya ste/ ji ltar pad+ma dmar po 'di// tshon gyi nyes pas mi gos bzhin// thams cad dag par bsgoms nas ni// de bzhin sdig pas gos mi 'gyur// de la chos ni 'di yin no// de nas snying po byin la/ 'gro ba 'dul ba'i phyag rgya bzhi'i ye shes bslab par bya'o// rin chen 'byung ldan gyi rnal 'byor mngon du byas la/ slob ma thams cad gzengs bstod pa dang / lung bstan par bya'o// oM 'di ni ngas khyod lung bstan pa// rdo rje sems dpa' de bzhin gshegs// srid pa kun du grub pa'i phyir// srid pa'i ngan song rnams las bton// kye rdo rje che ge mo zhes bya ba/ de bzhin gshegs pa sar+ya sa ma ya s+t+waM b+hu ra b+hu ba swaH de bzhin gshegs pa'i khu tshur gnyis bcings te g.yon pa chos gos 'dzin pa'i tshul du byas la/ g.yas pa mchog sbyin pa'i tshul du byas pa 'di ni gzengs bstod pa'i phyag rgya yin no// cho ga lhag ma ni rdo rje dbyings kyi dkyil 'khor chen po las bshad pa las shes par bya'o// de ltar slob dpon gyi cho ga rgyas pa dang / slob ma 'jug pa la sogs pa cho ga rgyas par bstan nas/ de ni 'gro ba 'dul ba'i dkyil 'khor chen por dam tshig dang dbang bskur ba thob pa'i slob dpon gyis 'gro ba 'dul ba'i dkyil 'khor chen po las bshad pa'i dngos grub kyi ye shes bstan par bya ba'i phyir/ de nas zhes bya ba la sogs pa gsungs pa yin te/ de nas zhes bya ba ni gzhug pa'i cho ga rgyas pa'i dus phyis pad+ma'i rigs kyi dkyil 'khor chen po'i phyag rgya dbang du bya ba la sogs pa ni/ de ma thag tu bstan par bya ba yin no// der nges pa'i ye shes kyi ngo bo de bslab cing bstan par bya'o// snying la pad+mo bris nas kyang // zhes bya ba ni rang gi lha'i rnal 'byor byas la snying la rdo rje pad+ma bri bar bya'o// gang gis bri zhe na/ pad+mo bsgoms nas zhes bya ba smos so// de bris pa ci zhig bya zhe na/ pad+mo'i dpal yang dbang du byed pa ste/ 'gro ba 'dul ba'i rang gi rig pa 'grub pa dang / pad+ma'i rigs dbang du byed pa'o// gang zhe na/ bud med phal pa'ang smos ci dgos// zhes bya'o// u ma la sogs pa'i bud med mchog tu mdzes pa nges pa kho nar dbang du byed par 'gyur ro// 'di skad ston pa yin te/ 'gro ba 'dul ba la sogs pa'i rang gi lha'i rnal 'byor byas la phyis pad+ma shrI yaM ba sha ma nA ya hoH/ zhes bya ba 'dis 'gro ba 'dul ba la sogs par bdag nyid bskyed la/ rang gi snying po dang / snying po 'dis rdo rje pad+ma bsgrubs la/ nyin re zhing thun bzhi'i sbyor bas ji srid mngon sum du mthong bar gyur gyi bar du bsgom par bya'o// de nas spro ba dang bsdu ba'i sbyor bas zla ba gcig bsgoms la/ mthar mtshan thog thag bsgoms nas de 'jig rten dbang phyug dang mnyam par 'gyur ro// bud med dbang du byed par 'dod na zla ba gcig bsgoms la/ de nas spro ba dang bsdu ba'i sbyor bas zla ba gcig byas la/ mthar mtshan thog thag bsgoms nas des pad+ma'i dpal mo'i gzugs can nam/ u ma la sogs pa gnod sbyin mo'i gzugs can rta mgrin la sogs pa rnams kyis dgug pa dang / gzhug pa dang / bcing ba dang / dbang du byas te/ de pad+ma'i 'od zer gyi tshogs kyis bkang nas 'khyud par bsam shing // pad+ma shrI ya ba sha ma nA ya hoH// che ge mo ba sha ma nA ya hoH// zhes bzlas pas de dbang du 'gyur ro// dpral bar sangs rgyas gzugs bris te// zhes bya ba ni snga ma bzhin du rang gi lha'i gzugs byas la phyi nas bdag nyid a b+hi She ka pra yats+tsha baM zhes brjod pas dpral ba'i phyogs su rdo rje de bzhin gshegs pa 'od dpag tu med pa bsams nas snga ma bzhin du rtag tu bsgoms nas/ mthar mtshan thog thag bsgoms na/ tho rangs kha rang gi lha'i dbang bskur ba thob par 'gyur zhing rang gi dngos grub kyang 'grub par 'gyur ro// kha yi nang du lce steng du// sangs rgyas gzugs ni rab bsgoms na// zhes bya ba ni/ snga ma bzhin du rang gi lha'i rnal 'byor byas la rdo rje lcer byin gyis brlabs nas/ pad+ma swa ra swa te sho d+ha ya hUM/ zhes bya bas de bzhin gshegs pa 'od dpag tu med pa lce la bsams te snga ma bzhin du de'i snying po bzla ba dang / bsgom pa yang byas nas/ mthar mtshan thog thag de thun bzhir bsgoms na 'jig rten dbang phyug dang 'dra bar 'gyur ro// gtsug tor dbus su pad+mo ni// snyoms par zhugs te bzhag nas kyang // zhes bya ba ni rang gi lha'i rnal 'byor de bzhin du byas nas/ oM pad+mo ur+tha d+h+waM graM ba shaM ku ru dza/ zhes bya bas/ pad+ma'i gtsug tor zhal bzhi bskyed nas/ ji srid mngon sum du mthong bar gyur pa de srid kyi bar du snying po bzlas shing bsgom par bya'o// de nas spro ba dang bsdu ba'i sbyor bas zla ba gcig byas na 'grub par 'gyur zhing de bzhin gshegs pa lta bu'i 'jig rten gsum gyi dbang phyug gi lha lta bu'i gtsug tor gyis mkha' 'gro ma thams cad dbang du 'gyur ro// rtsig pa'am yang na nam mkha' rung // zhes bya ba la sogs pa ni/ rang gi lha'i rnal 'byor byas la/ oM sar+b+ba dza gad ba shi ta dz+nyA na pad+ma a b+hi Shiny+tsa a zhes bya ba rdo rje pad+ma brtsigs pa la sogs pa la sprul pa snying po 'di bzlas shing nyin re zhing thun bzhi'i sbyor bas/ ji srid mngon sum du mthong bar gyur pa de srid kyi bar du bsgom par bya'o// de nas spro ba dang bsdu ba'i sbyor bas zla ba gcig byas nas/ mthar mtshan thog thag bsgoms na des de bzhin gshegs pa la sogs pa nas/ sems can la pad+ma spro bar bsgoms pas des rang gi rig pa snang bar 'gyur te/ de skad du/ 'dis ni sems can thams cad kyang // dbang du byed pa dam pa'o// zhes smos so// nam mkha' 'am ni phyogs gzhan du// zhes bya ba ni/ snga ma bzhin du lha'i rnal 'byor byas la/ oM dz+nyA na pad+ma tiSh+Tha -i dra sh+yaM ku ru baM/ zhes bya ba'i snying po 'di brjod cing nam mkha' la sogs pa'i phyogs su rdo rje pad+ma sprul la/ snying po 'di nyid brjod cing nyin rer thun bzhi'i sbyor bas ji srid mngon sum du mthong bar 'gyur ba de srid kyi bar du bsgom par bya'o// de nas/ gang tshe mthong ba de tshe blangs// ci dga' bar ni snang mi 'gyur// zhes bya'o// rtsig pa'am yang na nam mkha' la// zhes bya ba la sogs pa ni snga ma bzhin du rang gi lha'i rnal 'byor byas la/ oM sa ma d+hi bi shwa pad+ma tiSh+Tha be shwa ru pyaM midaR+sha ya b+ha ga baM/ zhes bya ba yongs su zlos shing rtsig pa'am/ yang na nam mkha' la pad+ma 'dab ma bzhi pa sprul la/ 'di nyid yongs su bzlas te/ ji srid sngar bshad pa bzhin du mthong bar gyur pa de srid kyi bar du bsgom par bya'o// gang gi tshe mthong nas blangs pa de'i tshe byang chub sems dpa' chen po 'gro ba 'dul ba'i gzugs su 'gyur ro// nam mkha' 'am ni phyogs gzhan du// zhes bya ba la sogs pa smos te snga ma bzhin du rang gi lha'i rnal 'byor byas la/ phyis oM sa ma d+hi badzra pad+ma tiSh+Tha u tiSh+Tha shI g+h+raM hrIH/ zhes bya bas rdo rje pad+mo nam mkha' la'am/ rtsig pa la sogs pa'i gnas su sprul la snying po 'di nyid zlos shing snga ma bzhin du bsgoms te/ des mthong bar gyur pa dang blangs nas pad+ma'i rig pa 'dzin par 'gyur ro// dkyil 'khor la sogs thams cad du// spyan ras gzigs dbang bris nas ni// zhes bya ba la sogs pa ni 'dir 'phags pa rta mgrin du gnas pa'i spyan ras gzigs dbang phyug de'i rnal 'byor byas la/ oM pad+ma aM ku sha A kaR+Sha ya sar+b+ba ma hA satwaM hUM dzaH/ zhes bya ba'i snying po 'bum bzlas pa byas nas phyis mtshan thog thag bzlas na 'grub par 'gyur ro// de nas dkyil 'khor ram ras la 'jig rten dbang phyug gi mdun du rta mgrin bris la/ dgug pa dang / gzhug pa dang / bcing ba dang / dbang du byas te/ dam tshig gi phyag rgyas bsgrubs la/ de nas chos dang las dang phyag rgya chen po rnams kyis rgyas btab la dbang bskur te/ mchod pa rnams kyis yang dag par mchod la/ de'am yang na gzhan gnod sbyin mo la sogs pa'i gzugs de'i mdun du/ rta mgrin gyi las kyi phyag rgyas bcings na rang gi dbang du byed par 'gyur ro// dkyil 'khor la sogs thams cad du// spyan ras gzigs dbang bri bar bya// zhes bya ba la sogs pa ni/ 'dir rje btsun don yod zhags pa ni sngar bshad pa'i mtshan nyid dang ldan pa'i 'jig rten dbang phyug de'i rnal 'byor byas la/ oM a mo g+ha pA sha kro d+ha hUM hoHzhes bya ba'i snying po 'bum bzlas pa byas la/ mthar mtshan thog thag bzlas te/ de nas dkyil 'khor ram ras la bcom ldan 'das don yod zhags pa de nyid bris la/ bcom ldan 'das rje btsun don yod zhags pa'i las kyi phyag rgya bcings te/ de'am sems can gzhan dkyil 'khor du bcug na rang gi dbang du byed par 'gyur bas na/ nges par zhags pa'i phyag rgya yis// 'gro ba thams cad 'dren par byed// ces bya'o// dkyil 'khor la sogs thams cad du// spyan ras gzigs dbang bri bar bya// zhes bya ba la sogs pa ni/ 'dir pad+ma lcags sgrog ni 'jig rten dbang phyug de'i rnal 'byor byas la/ oM pad+mo s+pho Ta baM zhes bya ba'i snying po 'bum bzlas te/ de nas snga ma bzhin du cho ga thams cad rjes su spyad la/ de'am yang na bsgrub par bya ba gzhan pad+ma lcags sgrog gi phyag rgya bcing bar 'gyur ro// dkyil 'khor la sogs thams cad du// spyan ras gzigs dbang bri de yi// zhes bya ba la sogs pa ni/ 'dir pad+ma 'bebs pa ni 'jig rten dbang phyug de'i rnal 'byor byas la/ oM pad+ma g+haN+Da A be sha aH zhes bya ba'i snying po 'bum bzlas te/ mthar mtshan thog thag bzlas par bya'o// de nas phyis dkyil 'khor du pad+ma 'bebs pa snga ma bzhin du bris la lha la sogs pa'i sems can dgug pa dang / gzhug pa dang / bcings la pad+ma 'bebs pa'i las kyi phyag rgya dang snying po 'dis snod la phab na thams cad smra bar 'gyur ro// bdag nyid nyid kyis bdag nyid nyid// pad+mo zhal bzhi sems dpar yang // zhes bya ba la sogs pa ni/ pad+ma 'dab ma bzhi dang ldan bzhin du pad+ma don yod pa'i dbang phyug zhal bzhi'i sku mdog sngon po dang ser po dang / dmar po dang / ljang gu sna tshogs par bsgoms te goms par byas pa'o// bdag nyid ces bya ba 'di nyid kyis rgyas par bshad pa ni/ bdag nyid nyid ces bya ba yin no// su zhig sgom pa yin zhe na/ bdag nyid nyid kyi zhes bya ba smos te/ mdun du yang de bsgom par bya ba ma yin no zhe na/ bdag nyid nyid ces bya ba smos so// 'di skad ston pa yin te/ don yod pa'i dbang phyug gi rnal 'byor byas la pad+ma bi sha zhes brjod cing // bdag nyid nyid kyis bdag nyid nyid pad+ma don yod pa'i dbang phyug gi gzugs su ji srid bdag nyid mthong ba de srid kyi bar du bsgom par bya'o// de nas ras ris la sogs pa la bcom ldan 'das spyan drangs mtshan thog thag bsgoms na/ des pad+ma don yod pa'i dbang phyug lta bu gzugs mang por 'gyur ro// rdo rje chos kyi ting 'dzin gnas// pad+mos pad+ma bsgoms na ni// zhes bya ba la sogs pa ni pad+ma ting nge 'dzin gyi rnal 'byor byas la d+har+m+ma kA ya pad+ma zhes brjod cing // ji srid mngon sum du mthong bar gyur pa de srid kyi bar du bsgom par bya'o// de nas snga ma bzhin du mtshan thog thag bsgoms na ting nge 'dzin pad+ma'i gzugs su 'grub par 'gyur ro// spyan ras gzigs dbang thor tshugs dbus// bdag gi sangs rgyas gzugs su ni// zhes bya ba ni rang gi lha'i rnal 'byor byas la/ bud+d+ha a b+hi She ka zhes brjod cing spyan ras gzigs dbang phyug gi ral pa'i thor tshugs kyi dbus su de bzhin gshegs pa 'od dpag tu med par bdag nyid kyis bsgoms pa de dang snying po 'di nyid brjod cing nyin re zhing thun bzhi'i sbyor bas ji srid sangs rgyas kyi gzugs su bdag nyid mthong ba de srid kyi bar du bsgom par bya'o// de nas mtshan thog thag bsgoms na tshe dpag tu med pa dang mnyam par 'gyur ro// sna tshogs gzugs kyi ting 'dzin gnas// sna tshogs gzugs kyi ting 'dzin du// bdag nyid kyis ni bsgoms na ni// zhes bya ba ni snga ma bzhin du rang gi lha'i rnal 'byor byas la/ phyis lo ke shwa ra zhes brjod cing // 'gro ba 'dul bar bdag nyid bsgoms te/ de nyid brjod cing snga ma bzhin du bsgoms nas mthar mtshan thog thag byas na/ 'gro ba 'dul ba dang 'dra bar 'gyur ro// de ltar ji lta ba'i mngon par 'dod pa'i dngos grub kyi ye shes bslab pa bstan nas/ da ni 'di las bshad pa'i dngos grub rnams rang gi lha'i rnal 'byor byas la/ rang gi lha'i phyag rgya bzhis rgyas btab nas/ bsgrub par bya ba dang phan yon bstan pas sgrub pa po spro ba bskyed par bya ba'i phyir/ de gnyis ka bstan pa ni/ de nas zhes bya ba la sogs pa gsungs te/ de nas zhes bya ba ni dngos grub kyi ye shes bstan pa'i rjes thogs la'o// dkyil 'khor chen po zhes bya ba ni 'gro ba 'dul ba'i dkyil 'khor chen po'o// thams cad kyang yin la phyag rgya yang de yin pas na thams cad kyi phyag rgya ste/ phyag rgya chen po dang / dam tshig dang / chos dang / las rnams kyi der nges pa'i ye shes de bslab cing bstan par bya ba'o// de la zhes bya ba smos pa ni rgyas par 'chad pa'o// re zhig ces smos pa ni rim pa la ltos pa'o// dang por zhes bya ba ni thog mar ro// phyag rgya yang yin la chen po yang de yin pas/ phyag rgya chen pos te/ sku'i gsang ba'i ngo bo ye shes su gyur pa'o// ji ltar ri mo'i tshul du ni// zla ba'i dkyil 'khor dbus gnas shing // pad+mo la gnas sems dpa' ni// bdag nyid kyis ni bdag nyid bsgom// zhes bya ba la/ zla ba'i dkyil 'khor dbus gnas shing // zhes bya ba ni zla ba'i dkyil 'khor gyi dbus su gnas la ji ltar ri mo bri bar bstan pa de bzhin du de dag gis rjes su 'brang bar bya ba yin pa de'i phyir/ ji ltar ri mo'i tshul du ni// pad+mo la gnas sems dpar ni// bdag nyid kyis ni bdag nyid bsgom// zhes bya ba'o// 'di skad ston pa yin te/ mnyam pa'i thal mo dang / yang rdo rje thal mo dang / de nas rdo rje bsdams pa bcings la/ de'i rjes la rdo rje bsdams pa snying gar dral te/ rdo rje 'bebs pa'i dam tshig gi phyag rgyas bdag nyid la dbab par byas la/ tiSh+Tha badzra zhes bya ba la sogs pas dbab pa nye bar bsdu ba byas nas/ badzra muSh+Ti zhes bya bas/ rdo rje dbyings las gsungs pa'i rdo rje khu tshur gyi dam tshig gi phyag rgya bcings la/ oM badzra sin+d+hi baM/ zhes brjod par bya'o// de nas sdig pa dral ba'i phyag rgya bcings la sdig pa dral lo// de nas skyil mo krung bcas te/ rang gi snying ga'i zla ba rdo rje pad+mas mtshan pa'i steng du/ oM hUM hrIHhoHzhes bya ba yid kyis bris la 'di nyid rgyun du brjod cing chos bdag med pa bsgom par bya'o// de nas de nyid zla ba'i dkyil 'khor gyi rnam par rang gi bsams la/ de'i steng du de nyid dang zla ba'i dkyil 'khor gnyis pa'o// zla ba'i dkyil 'khor gnyis pa de nyid la sngar bshad pa'i yi ge bzhi dang ldan pa las pad+ma rA ga'i rdo rje rtse lnga pa'o// de nyid kyi snying po zlos shing rdo rje las byung ba'i pad+ma de'i dbus su snying po'i yi ge bkod la/ badzra pad+ma a haM zhes pad+ma'i nga rgyal bsgoms te badzra satwa haM zhes yid kyis brjod pas/ de pad+ma'i sems dpar byin gyis brlab pa'i sbyor bas g.yon pa bsnyems pa dang bcas pas rdo rje gsor ba'i sems dpar bdag nyid bsgoms la/ yang badzra satwa haM zhes brjod par bya'o// rdo rje sems dpa' de nyid la/ oM hUM hrIHhoH/ zhes brjod pas bdag nyid 'gro ba 'dul bar nges par byas la/ ma hA sa ma ya satwa haM zhes brjod par bya'o// de nas 'gro ba 'dul ba'i dam tshig gi phyag rgya bcings la/ sa ma ya haM zhes brjod do// de nyid dang sa ma ya satwa a d+hi tiSh+Tha swa maM zhes bya bas snying ga dang / mdzod spu dang / lkog ma dang / spyi bor byin gyis brlab par bya'o// de nas pad+ma blangs la/ 'gro ba 'dul ba'i phyag rgya chen po bcing bar bya ste/ de bzhin du pad+ma 'bebs pa'i mthar thug gi bar du cho ga thams cad rjes su spyad par bya'o// 'gro ba 'dul ba las bshad pa'i cho gas rang gi snying ga'i zla ba la gnas pa'i pad+mar/ oM shaM mu kha/ pad+ma ku mA ra/ be sha d+ha ra/ pad+ma g+haN+Da ya/ A bi sha ya/ sar+b+ba ku la pad+ma sa ma yAM/ sar+b+ba mu draM/ ban+d+ha ya/ sar+b+ba sid+d+hi m+me p+wa yats+tsha/ pad+ma A be sha a a a a zhes yid kyis bris la/ de nyid yid kyis brjod cing chos thams cad bdag med par bsgom par bya'o// de nas zla ba'i dkyil 'khor gyi rnam par bsams la/ de'i steng du zla ba'i dkyil 'khor gnyis pa sngags de nyid dang bcas pa'i rdo rje rtse lnga pa'o// pad+ma 'bebs pa'i sngags de nyid dang bcas pas pad+ma'i dril bur bskyed la/ dril bu'i dbus su pad+ma 'bebs pa'i sngags bsams la badzra g+haN+Da haM zhes bya bas pad+ma dril bu'i nga rgyal bsgom par bya'o// badzra satwa zhes brjod pas pad+ma'i dril bu de rdo rje sems dpar bsams la/ snga ma bzhin du badzra satwa haM zhes brjod par bya'o// de nas de la pad+ma 'bebs pa'i sngags brjod pas rdo rje sems dpa' dang pad+ma 'bebs par bsam par bya'o// de nas ma hA sa ma ya satwa a haM/ de'i dam tshig gi phyag rgya bcings la 'di skad ces brjod par bya ste sa ma ya haM/ de nas dam tshig gi phyag rgya de nyid dang / sa ma ya satwaM a d+hi tiSh+Tha swa maM zhes bya bas snying ga dang / smin mtshams dang / lkog ma dang / spyi bor byin gyis brlab par bya'o// de nas pad+ma'i dril bu bzung la/ pad+ma 'bebs pa'i gzugs kyis 'dug la/ de'i sngags kyang brjod par bya'o// mdun du 'gro ba 'dul ba la sogs pa'i phyag rgya chen po bskyed de bsgom pa dang / bcing ba yang 'dis bshad pa yin no// de nas mdun du ye shes sems dpa' ji lta ba bzhin du dgug pa dang / gzhug pa dang / bcing ba dang / dbang du byas te/ rang gi dam tshig gi phyag rgyas bltas la yang rang gi lus la dgug pa dang / gzhug pa dang / bcing ba dang / dbang du byas te/ sa ma ya s+t+waM zhes brjod cing // rgyab tu zla ba'i dkyil 'khor phab la/ sa ma ya s+t+waM a haM zhes bya bas rang gi sngags brjod cing de dang de'i rang bzhin du bdag nyid bsgom par bya'o// de nas dzaH hUM baM hoHzhes brjod cing yid kyis legs so zhes sbyor ba yis/ rang gi lus la de bzhin gshegs pa thams cad bcug la/ rang gi dam tshig gi phyag rgya rnams kyis bsgrub par bya'o// de nas rang 'dod pa'i lha de bzhin gshegs pa thams cad la chos dang las dang phyag rgya chen po rnams kyis rgyas btab la/ byin gyis rlob pa'i phyag rgya rnams kyis byin gyis brlabs te/ dbang bskur ba'i phyag rgya rnams kyis dbang bskur la/ sgeg mo la sogs pa'i gsang ba'i mchod pa bzhis yang dag par mchod la/ phyag byas te dngos grub kyi rdo rje brtul zhugs blang bar byas te/ de nyid kyis ni pad+ma gzung // chos kyi dril bu dkrol bar bya// dam tshig gis ni phyag rgya cher// byin gyis brlabs nas snying po bzla// bsgom zhes bya ba yin no// phyag rgya chen po thams cad kyi spyi'i bsgrub pa'i cho ga'o// de nas de dag gi las ni 'di dag yin no zhes bya ba ni rnam par snang mdzad la sogs pa nas/ pad+ma 'bebs pa'i bar gyi phyag rgya chen po rnams kyi dngos grub kyi 'bras bu ni de'i las so// sangs rgyas phyag rgya che bcings na// tshe dpag med dang mnyam par 'gyur// zhes bya ba smos pa ni/ 'gro ba 'dul ba'i dkyil 'khor chen po las bshad pa'i sngags kyis rnam par snang mdzad kyi phyag rgya chen por bcings nas/ gang gi tshe snga ma bzhin du byas pas 'grub par 'gyur ba de'i tshe tshe dpag tu med pa dang mnyam zhing mtshungs par 'gyur ro// rdo rje pad+mo bcings na ni// spyan ras gzigs dbang mnyam par 'gyur// zhes bya ba ni rdo rje sems ma'i gnas kyi phyag rgya gang yin pa de ni rdo rje pad+ma'i yin la/ de'i phyag rgya chen po gang yin pa de ni sangs rgyas pad+ma'i gzugs so// gang gi tshe de bcings pas 'grub par 'gyur ba de'i tshe sangs rgyas pad+ma dang mtshungs par 'gyur ro// sangs rgyas dbang ni rdo rje rin chen ma'i gnas kyis te/ pad+ma khro gnyer gyi phyag rgya nyid de'i phyag rgya chen po yin la/ de bcings nas gang gi tshe bsgoms nas 'grub par 'gyur ba de'i tshe bde bar gshegs pa de bzhin gshegs pa des dbang bskur bas de bzhin gshegs pa dang pad+ma khro gnyer dang mtshungs par 'gyur ro zhes bya ba'i don to// pad+mos pad+ma'i ting 'dzin thob// ces bya ba ni rdo rje chos ma'i gnas te/ pad+ma'i sgrol ma'i phyag rgya chen po nyid de'i phyag rgya chen po yin te/ gang gi tshe de bsgoms pas 'grub par 'gyur ba de'i tshe/ de'i sgrub pa po la pad+ma sgrol ma'i ting nge 'dzin ster ro// sna tshogs kyis ni sna tshogs mchog // ces bya ba ni rdo rje pas ma'i gnas kyi phyag rgya gang yin pa pad+ma gar gyi dbang phyug gi phyag rgya chen po nyid yin pas de'i phyag rgya chen po de bcings nas/ gang gis bsgoms pas 'grub par 'gyur ba de'i tshe/ des sgrub pa po la pad+ma gar gyi dbang phyug gi gzugs sna tshogs kyi mchog de ster bar 'gyur ro// sna tshogs gzugs kyis 'dul ba'o// zhes bya ba ni gzugs thams cad bstan nas gdul bya'i 'gro ba rnams la sna tshogs pa'i gzugs 'gro ba 'dul ba'i phyag rgya chen po ster ba'o// sangs rgyas rin chen dbang bskur te// zhes bya ba ni sangs rgyas thor tshugs kyi phyag rgya chen po ni sangs rgyas rin chen te/ de'i dngos grub kyi dbang bskur ba sgrub pa po la ster bar 'gyur te/ thor tshugs sangs rgyas nyid ster ro// zhes bya ba'i don to// pad+ma'i sems dpa'i ting nge 'dzin zhes bya ba ni pad+ma'i ting nge 'dzin gyi phyag rgya chen po ste/ pad+ma'i ting nge 'dzin gyi dngos grub ster ba'o// pad+ma'i khro bo dbang phyug dpal// zhes bya ba ni pad+ma'i don yod pa'i phyag rgya chen po ste/ pad+ma khro bo'i dbang phyug de nyid kyi phun sum tshogs pa ni dpal de 'dod par bya'o// ji ltar dpal de 'dod par bya ba yin zhe na/ rdo rje 'jig rten dbang phyug gis// pad+mo 'dod pa'i dngos grub mchog // ces bya ba smos te/ rdo rje 'jig rten dbang phyug ni rdo rje chos so// don yod grub pa'i gnas nas lha chen po'i gzugs 'dzin pa de'i phyag rgya chen po gang yin pa de ni rdo rje 'jig rten dbang phyug ste/ rdo rje 'jig rten dbang phyug gi mchog gi dngos grub dam pa ni/ pad+mo 'dod pa bya ba spyan ras gzigs dbang phyug sgrub pa po la ster bas na/ pad+ma khro bo'i dbang phyug dpal ster ba yin no// sangs rgyas dbang gi sangs rgyas nyid// ces bya ba ni/ pad+ma'i sangs rgyas kyi phyag rgya chen po ni pad+ma'i dbang phyug ste/ de'i dngos grub tu gyur pa'i sangs rgyas nyid ster ba'o// rdo rje pad+mo grub mchog sbyin// zhes bya ba ni pad+mo rgyal po'i phyag rgya chen po ni rdo rje pad+mo ste/ de'i dngos grub tu gyur pa mchog tu dge ba'i pad+mo'i rgyal po'i dngos grub ster ba'o// 'dod pa'i dbang pos rab 'dod ldan ni pad+ma chags pa'i phyag rgya chen po ste/ pad+ma chags pa nyid ster ba'o// pad+ma legs pa'i phyag rgya chen po ni yang dag pa'o// legs sbyin pa ni pad+ma legs pa'i ngo bo de ster ba'o// khro gnyer gyis ni khro zhing myur// zhes bya ba ni pad+ma'i khro gnyer rig pa'i rgyal po'i phyag rgya chen po ni khro gnyer ro// khro ba dang bcas pas sems can dang sems can ma yin pa gsod pa de zhi bar byed pa'o// pad+mo'i nyi ma ni pad+ma'i gzi brjid kyi phyag rgya chen po ste/ de chos kyi dbyings thams cad du khyab pa'i gzi brjid stsol ba'o// pad+ma'i gzi brjid nyid ster ro zhes bya ba'i don to// pad+mo'i zla ba ni pad+mo dpal gyi phyag rgya chen pos khyab pa de ni mdangs chen po'o// bzhad pas rab tu bzhad pa thob// ces bya ba ni bzhad pa'i phyag rgya chen pos bzhad pas rab tu dga' zhing bzang ba'i bzhad pa ste/ pad+ma bzhad pa'i ngo bo de ster ba'o// sgrol bas ni chos kyi pad+ma'i phyag rgya chen po des dngos grub mchog rdo rje chos kyi ting nge 'dzin thob par 'gyur ro// pad+mo'i ral gri ni pad+ma rnon po'i phyag rgya chen po des pad+ma rnon po lta bu'i dngos grub dam pa skal ba bzang po'i shin tu srid pa 'grub par 'gyur ro// skal bzang sangs rgyas bcom ldan 'das// srid pa shin tu grub pa yin// zhes gsungs so// mgrin sngon pad+ma'i rgyu'i phyag rgya chen po de'i 'gugs pa chen pos pad+ma'i rigs kyi dkyil 'khor thams cad 'gugs zhes bya ba'i don to// gos dkar ni pad+ma gsung gi phyag rgya chen po'o// de'i dngos grub ni pad+ma gsung gi dngos grub ster ba'o// pad+ma gar gyi dbang phyug ni pad+ma gar gyi dbang phyug gi phyag rgya chen po'o// de 'grub pa ni pad+ma gar gyi dbang phyug gi dngos grub ster ba'o// mi 'jigs pa ni pad+ma srung ba'i phyag rgya chen po'o// de grub par gyur pas rtag tu 'jigs pa med pa pad+ma'i bsrung ba zhes bya ba'i don to// rab gtum gyis ni ma rungs 'dul// zhes bya ba ni pad+ma'i gnod sbyin gyi phyag rgya chen pos bdud thams cad 'joms pa'o// pad+ma'i khu tshur ni pad+ma'i khu tshur gyi phyag rgya chen po rab tu legs par sgrub par byed pa ni rab sgrub byed de/ rang bzhin gyis 'od gsal ba'i rnam par thar pa sgrub par byed ces bya ba'i don to// lhag ma ni go sla'o// de ltar phyag rgya chen po'i ye shes 'bras bu dang bcas pa bstan nas/ da ni dam tshig gi phyag rgya'i ye shes ni de nas zhes bya ba la sogs pa smos te/ de nas zhes bya ba ni nyuziphyag rgya chen po'i ye shes bslabs pa de'i rjes thogs la zhes bya ba'i don to// pad+ma'i rigs ni 'gro ba 'dul ba'i dkyil 'khor chen po'i dam tshig 'dzin pa'i phyag rgya ni dam tshig gi phyag rgya'o// de'i ye shes ni bslab pa'o// rdo rje bsdams pa bcings nas ni// zhes bya ba la sogs pa ni rdo rje dbyings su bshad pa'i rdo rje bsdams pa bcings la/ mthe bo dang mthe chung gnyis mnyam par bsgreng ba dang / yi ge hrIH'i sngags brjod pa dang bcas pa ni rnam par snang mdzad kyi phyag rgyar bshad do// phyag rgya 'di ni chos dam tshig ces bya ba ni rang bzhin gyis rnam par dag pa'i ting nge 'dzin gyi chos so// de'i dam tshig ni rgyur gyur pa ste/ gang gi phyir/ chos ni rab tu thob par byed/ ces bya ba smos te/ rang bzhin gyis rnam par dag pa'i ting nge 'dzin gyi sangs rgyas rnams kyi chos yin la/ de phul du byung ba ster ba ni sangs rgyas chos ni rab thob byed do// 'di skad ston pa yin te/ gang gi tshe phyag rgya 'di bcings nas yi ge hrIHbrjod cing rnam par snang mdzad du bdag nyid bsgoms la/ de'i tshe de'i rnal 'byor pa phyag rgya 'dis sangs rgyas kyi chos thob par 'gyur ro// rdo rje bsdams pa dam bcings nas// zhes bya ba la sogs pa mdzub mo dang gung mo dang srin lag bsnyams pa 'di rnam par snang mdzad kyi phyag rgya gnyis pa ste/ sangs rgyas pad+ma nyid 'grub par byed pa'o// ji skad ston pa yin te/ phyag rgya 'di bcings nas/ oM badzra pad+ma a ta ma hrIHzhes bya bas rnam par snang mdzad du bsgoms nas/ gang gi tshe rnam par snang mdzad du bsgoms shing bzlas pa byed pa de'i tshe rnam par snang mdzad 'grub par 'gyur ro// rdo rje bsdams pa bcings nas ni// zhes bya ba ni rdo rje bsdams pa bcings la gung mo gnyis sems ma rdo rje ma ltar bsnyams pa 'di rdo rje sems ma dang / rdo rje sems dpa'i gnas kyi rdo rje pad+ma'i dam tshig gi phyag rgya bcings la/ oM badzra hUM phaT/ ces bya ba gang gi tshe phyag na rdo rjer bsgoms pa de'i tshe/ rdo rje sems dpa' rdo rje 'dzin pa'i dngos grub thob par 'gyur ro// de'i phyir// 'di ni rig pa dam pa yi// phyag rgya yin te rdo rje 'grub// ces gsungs so// de las gung mo rin chen 'dra// zhes bya ba ni bshad ma thag pa'i rdo rje sems ma'i rig pa dam pa'i phyag rgya'i gung mo gnyis kyi tshul las rin po che'i dbyibs su byas pa ni/ rdo rje rin chen ma'i gnas dang / rdo rje snying po'i sangs rgyas la dbang bskur ba'i dam tshig gi phyag rgyar 'gyur ro// 'di skad ston pa yin te/ rdo rje snying po'i rnal 'byor byas la/ oM badzra rat+na ut+ta ma tra zhes brjod cing // gang gi tshe rdo rje snying po bdag nyid bsgoms pa de'i tshe/ rdo rje snying por 'gyur ro// de bas na/ rdo rje rin chen rab grub byed// ces gsungs so// gung mo pad+ma'i tshul du byas// pad+ma'i dngos grub rab thob byed// ces bya ba ni/ rdo rje sems ma'i rdo rje rig pa dam pa'i phyag rgya'i gzugs las gung mo gnyis pad+ma'i 'dab ma ltar byas pa ni rdo rje chos ma dang / pad+ma'i pad+ma rdo rje spyan gyi dam tshig gi phyag rgya ste/ rdo rje dbyings las bshad pa'i tshul gyis rdo rje spyan gyi rnal 'byor byas la 'di bcing ste/ oM badzra bi tot+ta ma hrIHzhes bya ba bzlas shing // gang gi tshe rdo rje spyan bsgoms nas 'grub par 'gyur ba de'i tshe pad+ma'i dngos grub 'di rab tu thob par byed do// rdo rje spyan ster bar 'gyur ro zhes bya ba'i don to// rdo rje thal mo bsdams byas nas// rdo rje las ni byed par 'gyur// zhes bya ba ni/ rdo rje thal mo bcings pa ni/ rdo rje las ma'i gnas su sna tshogs pad+ma'i dam tshig gi phyag rgya dang / rdo rje sna tshogs kyi dam tshig gi phyag rgya ste/ rdo rje dbyings las gsungs pa'i rdo rje sna tshogs pa'i rnal 'byor byas la/ 'di bcings te/ oM badzra bi sha ut+ta ma a zhes bya ba bzlas la/ gang gi tshe rdo rje sna tshogs su bdag nyid bsgoms na/ de'i tshe grub par 'gyur ba gang yin pa des rdo rje las ni byed par 'gyur te/ byang chub sems dpa' chen po rdo rje las 'grub par 'gyur ro zhes bya ba'i don to// chos kyi rdo rje bcings nas ni// skad cig gis ni dam tshig 'grub// ces bya ba ni/ rdo rje bsdams pa dam byas la// gung mo bsnyams la rdo rjer bya// chos kyi rdo rje zhes grags pa// dkyil 'khor chen po sgrub byed pa// 'di dam du bcings pas dam tshig gi dkyil 'khor du zhugs na skad cig ma de nyid kyi tshe 'grub cing rdzogs par 'gyur ro zhes bya ba'i don to// 'di skad ston pa yin te/ gang gi tshe slob dpon gyis/ oM badzra pad+ma sa ma ya s+t+waM zhes brjod cing // ji skad bshad pa'i mtshan nyid can gyi rdo rje chos ma 'di ji lta ba bzhin du bcings la/ oM pad+ma sa ma ya hUM zhes brjod cing dkyil 'khor chen por zhugs par 'gyur ba de'i tshe skad cig ma de nyid la dkyil 'khor chen por zhugs pas 'grub par 'gyur ro// de bzhin du slob mas kyang zhugs pas 'grub par 'gyur ro// kha cig ni dkyil 'khor sprul pa'i phyag rgya yin no zhes zer te/ 'di ni ma yin te/ gang gi phyir rigs kyi dam tshig 'di dang rigs kyi dam tshig gi phyag rgya 'dis dkyil 'khor du 'jug pa nyid yin gyi sprul pa ni ma yin no// dam tshig gi phyag rgyas dkyil 'khor sprul par byed pa ma yin gyi phyag rgya chen po nyid kyis dkyil 'khor sprul par gsungs pa'i phyir ro// rdo rje bsdams nas mdzub bsnyams pa// sangs rgyas dngos grub rab thob byed// ces bya ba ni/ rdo rje bsdams pa las mdzub mo gnyis bsnyams la khab ltar byas pa 'di dang / bud+d+ha hUM zhes bya ba'i snying pos dkyil 'khor ram rang gi lus sam ras la sogs pa la bcom ldan 'das rnam par snang mdzad spyan drangs nas bsgrub par byas na/ de ltar sangs rgyas kyi dngos grub rab tu thob par byed do// de nas rab tu bshad bya ba// zhes pa la de ltar rnam par snang mdzad kyi dam tshig gi phyag rgya bcing ba bstan nas/ 'gro ba 'dul ba nas brtsams nas// pad+ma 'bebs pa'i bar ni sems dpa'i phyag rgya ste/ sems dpa' de dag gi dam tshig 'dzin pa'i phyag rgya ni sems dpa'i phyag rgya'o// khyad par ni gang dang gang gis phyag rgya 'chad par 'gyur ba'i phyag rgya gsal bar ston pa'o// rdo rje thal mo bsdams nas kyang // gung mo mnyam bsnyams de bzhin du// zhes bya ba ni/ gung mo gnyis po de bsnyams par byas pa ni gung mo bsnyams pa ste/ gung mo gnyis bsnyams nas bsgreng ba gang yin pa de ni gung mo bsnyams nas phye ba'o// de bzhin du/ mthe chung mthe bo phye ba ni// zhes bya ba ni mthe'u chung dang mthe bo gnyis phye la phyi rol du brkyang nas/ pad+ma 'dab ma bzhi ba ltar byas pa gang yin pa de ni/ mthe chung mthe bo phye ba ni sna tshogs pad+mar bshad pa yin no// 'di skad ston pa yin te/ rdo rje thal mo las gung mo gnyis bsnyams la/ mthe chung dang mthe bo so sor brkyang ba ni/ 'gro ba 'dul ba'i dam tshig phyag rgya'o// de las mthe bo gnyis bsnol te// dbus kyi rdo rje spyi gtsug phud// mdzub gnyis rtse sprad bkug pa'i gzugs// zhes bya ba ni rdo rje thal mo'i phyag rgya nyid las mthe bo gnyis bsnol te mdzub mo gnyis bkug la/ gung mo gnyis bsnyams te bsgreng ba'i rgyab tu btsugs te/ gtsug phud sangs rgyas yin par bshad pa ni/ gtsug phud sangs rgyas kyi dam tshig gi phyag rgya'o// rdo rje bsdams pa dam bcings la/ zhes bya ba la sogs pa ni rdo rje bsdams pa dam por brtan par bsdams pa'o// mthe bo gnyis bsnyams rtse btud nas/ mdzub mo gnyis ni rtse mo sprad nas kha thur du bstan nas bkan te bzhag pa gang yin pa de ni ting nge 'dzin pad+ma'o// thal mo pad+mor mnyam sbyar la// mdzub mo rdo rje bsnyams nas ni// mdzub mo gnyis bsnyams na brkyang bar bya'o// mthe bo ngos la sbyar ba ni// zhes bya ba ni mthe bo gnyis kyi kha phye ba de ni nges pa'i dbang phyug gi phyag rgya'o// rdo rje thal mo mnyam par sbyar la mdzub mo gnyis bsnyams te/ bsdams nas mthe bo gnyis kha phye ba ni pad+ma don yod pa'i dbang phyug gi phyag rgyar 'gyur ro// rdo rje bsdams pa bsdams nas ni// zhes bya ba la sogs pa ni rdo rje bsdams pa brtan por bcings la/ legs par bkan te mthe bo gnyis pad+ma'i 'dab ma ltar byas pa ni sangs rgyas pad+mo'o// mthe bo gnyis ni rdo rjer bsnyams// zhes bya ba la sogs pa ni lag pa gnyis thal mo sbyar la g.yas pa'i mdzub mo ral gri ltar byas la/ g.yon pa'i mdzub mo lcags kyu ltar byas nas/ mthe chung gnyis so sor phye la gung mo dang srin lag gnyis pad+ma'i 'dab ma ltar byas pa ni pad+ma'i rgyal po'i'o// thal mo mnyam par rab sbyar la// zhes bya ba la sogs pa ni thal mo mnyam par rab tu sbyar la g.yon pa'i mthe bo g.yas pa'i mthe bos bzung nas/ de nas g.yas pa'i mdzub mo lcags kyur byas pas/ g.yon pa'i mdzub mo bzung nas/ g.yon logs nas 'dren pa ltar byed pa ni pad+ma chags pa'i'o// thal mo sbyar nas mnyam par bkan// legs pa'i phyag rgya bcings nas ni// zhes bya ba ni thal mo sbyar nas mnyam par bkan la/ mdzub mo dang mthe bo gnyis kyis legs so sbyin pa'i tshul du byed pa ni pad+mo lags pa'i'o// thal mo mnyam par rab sbyar la// zhes bya ba la sogs pa ni thal mo mnyam par dam du sbyar la mdzub mo gnyis kyi tshigs gsum pa bkug nas/ mig lta bur byas la mthe'u chung gnyis phye la mdzod spu'i phyogs su gzhag pa ni/ pad+ma'i khro gnyer rig pa'i rgyal po'i phyag rgya'o// rdo rje bsdams pa dam byas la// sor mo thams cad dkyil 'khor du// snying gar rab tu brkyang ba ni// pad+ma nyi ma yin par bshad// rdo rje bsdams pa dam por byas la/ sor mo thams cad dkyil 'khor gyi tshul du snying gar rab tu brkyang nas rab tu bskor ba ni pad+ma nyi ma'o// thal mo rab tu dam sbyar la// zhes bya ba la sogs pa ni mnyam pa'i thal mo'i mdzub mo gnyis rin po che 'dra bar byas nas/ dpung pa spyi bor rab tu brkyang ste/ bzhag pa'i phyag rgya 'di ni pad+ma'i zla ba'i'o// rdo rje bsdams pa spyi bor gzhag // kha dang bcas pas rab brkyang nas// nyid kyi kha nas dgod pa dang // kha ni mchu gcig nyid du 'gyur// zhes bya ba ni rdo rje bsdams pa bcings la spyi bor bzhag ste/ sor mo'i rtse mo thams cad brkyang nas dgod pa'i tshul du byed pa ni pad+ma bzhad pa'i'o// ting 'dzin pad+mo bcings nas ni// zhes bya ba ni snga ma bzhin du ting nge 'dzin pad+ma'i phyag rgya bcings la/ mthe bo gnyis bsnyams te kha gyen du bstan nas bzhag pa ni pad+ma sgrol ma'i'o// pad+ma sgrol ma'i phyag rgya ni// mdzub gnyis pad+ma'i tshul du bcings// ral gri'i tshul du byas pa 'di// pad+mo ral gri'i phyag rgya yin// zhes bya ba ni bshad ma thag pa'i pad+ma'i sgrol ma'i dam tshig gi phyag rgya de nyid bcings te/ mdzub mo gnyis kyi tshigs gsum pa bkug la pad+ma ral gri'i tshul du byas pa des de bzhin gshegs pa thams cad gcod pa'i tshul du byed pa 'di ni pad+ma rnon po'i'o// mthe'u chung pad+ma chen po bya// zhes bya ba la sogs pa ni thal mo sbyar ba'i mthe'u chung gnyis pad+mar bya ba dang / mthe bo gnyis dbyig pa ltar bsgreng la/ mdzub mo g.yas pa dang g.yon pa bskum ste/ gung mo dang srin lag gnyis cung zad brkyang la/ rdo rje bsdams pa bcings pa ni pad+ma khyab 'jug gi'o// rdo rje bsdams pa thal mo dam byas la/ zhes bya ba la sogs pa la rdo rje thal mo dam du bcings nas mthe bo g.yas pas rdo rje bsdams pa'i tshul du ci nus par bcing bar bya'o// g.yas pa'i oM gyi nang du gzhug // g.yon pa'i mdzub mtheb bzlas pa bya// zhes bya ba ni g.yon pa'i mthe bo dang mdzub mo gnyis bzlas pa'i phreng ba 'dren pa'i tshul du bya'o// sor kun chu skyes kha bye 'dra// zhes bya ba ni lhag ma'i sor mo rnams cung zad kha bye ba'i tshul du byed pa pad+ma gsung ba'i'o// rdo rje thal mo mnyam sbyar la// zhes bya ba ni/ g.yon dang g.yas nas de bzhin du 'gying ba dang bcas pas g.yas dang g.yon gyi logs su gar byed pas bskor nas phyis spyi bor 'jog pa ni pad+ma gar gyi dbang phyug go// rdo rje thal mo dam byas la// zhes bya ba ni snga ma bzhin no// de bzhin rtse kun kha bye ba// zhes bya ba ni sor mo thams cad brkyang nas yongs su bskor te pad+mor byas la/ pad+mo'i tshul gyis rdo rje thal mo bcing bar bya'o// rdo rje thal mo las sor mo thams cad kha phye la pad+ma ltar byas nas// phyis rdo rje thal mo bcings la/ snying ga'i phyogs su gzhag par bya'o zhes bya ba 'di ni pad+ma'i bsrung ba'o// rdo rje thal mo dam byas la// gsang ba'i gnod sbyin tshul du ni// zhes bya ba ni rdo rje thal mo'i mdzub mo gnyis bskum la gung mo gnyis mthe bo gnyis kyis mnan nas/ zhal gyi mche ba gtsigs pa bzhin du yang khar bzhag la gsang ba'i gnod sbyin gyi tshul du bya'o// gsang ba'i gnod sbyin gyi sbyor ba 'di dang ldan pas na gsang ba'i gnod sbyin gyi tshul du'o// thal mo sbyar te brkyang nas ni// zhes bya ba ni rdo rje thal mo brkyang la rang gi khar gzhag pa ni pad+ma'i gnod sbyin zhes bya ba pad+ma gnod sbyin gyi phyag rgya'o// rdo rje khu tshur bcings nas kyang // zhes bya ba ni rdo rje dbyings kyi dkyil 'khor chen po las bshad pa'i rdo rje khu tshur gyi dam tshig gi phyag rgya dam du bcings la/ gung mo gnyis ni phyir bkug ste// rang gi mthe bo rgyab mnan pa// zhes bya ba ni dam tshig gi khu tshur de'i phyag rgya'i gung mo gnyis bskum pas rang gi mthe bo gnyis kyi rgyab mnan pa 'di ni pad+ma'i khu tshur gyi dam tshig gi phyag rgya'o// rdo rje dbyings kyi tshul du ni// rdo rje thal mo las byung ba// mchod pa'i lha mo thams cad kyi// dam tshig mchog rnams bcings pa'o// zhes bya ba ni rdo rje thal mo las/ snying gar mthe bo bsnyams la gzhag // rab tu brkyang ba phreng ba'o// thal mo sbyar ba kha nas dbyung // gar la thal sbyar spyi bor gzhag // rdo rje bcings pa thur du blugs// rang gi thal sbyar gyen du gtor// mthe bo bcing ba rab tu bsdams// rab tu brkyang ba byugs pa'o// zhes bya ba 'di dag pad+ma'i sgeg mo la sogs pa nas pad+ma'i dri'i mthar thug pa rnam pa brgyad kyi dam tshig gi phyag rgya'o// rdo rje bsdams pa dam bcas la// mdzub mo gnyis ni mnyam sbyar la// bkug nas rtse mo sbyar ba ni// rta mgrin de ni yin par bshad// ces bya ba ni rdo rje bsdams pa bcings la mdzub mo gnyis rta'i gdong pa lta bur byas la/ de'i rtse mo mdun du yang dang yang brkyang bskum ston pa ni rta mgrin gyi dam tshig gi phyag rgya'o// pad+ma'i thal mo mnyam sbyar la// mdzub gnyis mdud pa mdud ba ni// zhes bya ba ni mdzub mo gnyis phan tshun cung zad bkug nas lcags kyu'i tshul du bzung la mdud pa mdud pa ni don yod zhags pa'i phyag rgya'o// mtheb mdzub lcags sgrog 'dra bar bya// zhes bya ba ni thal mo cung zad kha 'byed pa'i mdzub mo dang mthe bo gnyis lcags sgrog 'ching ba'i tshul du byed pa 'di ni pad+ma lcags sgrog gi phyag rgya'o// rdo rje 'bebs pa'i tshul gyis ni// pad+mo thal mo mnyam sbyar la// srin lag mthe chung gnyis bar du// mthe bo gnyis bcug dam du btsir// zhes bya ba ni thal mo cung zad kha bye ba'i nang du rang gi mthe'u chung gnyis kyi bar du mthe bo gnyis bcug la btsir ba ni/ pad+ma 'bebs pa'i dam tshig gi phyag rgya'o// byams pa la sogs pa'i phyag rgya chen po ni/ ji ltar bris pa'i rjes su 'brang bar shes par bya'o// dam tshig gi phyag rgya yang bshad zin to// de nas pad+mo'i rigs ni 'gro ba 'dul ba'i dkyil 'khor chen po'o// chos zhes bya ba ni mtshon pa ste/ yi ge'i bdag nyid phyag rgya'i ye shes su 'gyur ro// ye shes ni rnam par snang mdzad la sogs pa'i ljags la rdo rje dgong bar bya'o// 'gro ba 'dul ba dang / sangs rgyas pad+ma dang / rdo rje chos ma rnams kyi ljags la ni hrI'o// pad+ma rgyal po la gri'o// pad+ma chags pa la pri'o// pad+ma legs pa la hI'o// gtsug phud sangs rgyas dang sangs rgyas pad+ma dbang bskur ba'i pad+ma'i rin po che ma dang / pad+ma'i khro gnyer rnams la shrI'o// pad+ma'i nyi ma la shri'o// pad+ma'i zla ba la d+hi'o// pad+ma'i bzhad pa la hi'o// pad+ma'i ting nge 'dzin dang / pad+ma'i pad+mo ma dang / pad+ma sgrol ma rnams la gi'o// pad+ma'i rnon po la d+hi'o// pad+ma'i rgyu la kri'o// pad+ma'i gsung ba la bi'o// pad+ma'i nges pa'i dbang phyug dang sna tshogs pad+ma dang / pad+ma gar gyi dbang phyug ma rnams la bi'o// pad+ma bsrung ba r-i'o// pad+ma'i gnod sbyin la ni Sh+Di'o// pad+ma'i khu tshur la A'o// ma hA ra te/ rU pa shwa pe/ shwa tra so'u khye/ sar+b+ba pu dze/ pha la da ni/ pha la ga mi/ su de dza gri/ su gan+d+hA gi/ a ya hi dzaH/ a hi hUM hUM/ he sbo Ta baM/ gaN+Da a a zhes bya ba dang / mthar yi ge hrI dang bcas pas sgeg mo la sogs pa'i ljags la bsam par bya'o// byams pa la sogs pa rnams la ni rang gi rig pa yin no// pad+ma'i khu tshur gnyis byas la// las kyi phyag rgya bsgrub par bya// zhes bya ba ni pad+ma'i khu tshur gyi dam tshig gi khu tshur gnyis su byas la las kyi phyag rgya bcing bar bya ste/ de'i rim pa ni 'di yin te/ g.yon pa'i pad+ma mdzub mo ni// g.yas pa'i nang du bsgreng bar bya// byang chub mchog gi phyag rgya che// sangs rgyas byang chub sbyin byed pa// bcom ldan 'das rnam par snang mdzad kyi las kyi phyag rgya'o// g.yas pa dang g.yon pa'i thal mo kha phye ba'i tshul du byed pa ni 'gro ba 'dul ba'i'o// bsgyings bcas gsor ba gnyis ka yis// sangs rgyas pad+ma dang rdo rje chos ma gnyis kyi'o// lcags kyu 'dzin ltar gnas pa ni// pad+ma'i rgyal po'i'o// mda' 'phang ba yi tshul dang ni// pad+ma chags pa'i'o// legs so zhes pa snying gar gzhag // pad+ma legs pa'i'o// ting nge 'dzin mchog ni/ gtsug phud sangs rgyas kyi'o// dbang bskur ba ni rdo rje gnyis// pad+ma'i khro gnyer rin chen dang / pad+ma'i dbang bskur ma dang gnyis kyi'o// snying gar nyi ma bstan par bya// pad+ma gzi brjid kyi'o// g.yon pa la ni gru mo gzugs// pad+ma zla ba'i'o// de bzhin kha phyogs bskor bar bya// pad+ma bzhad pa'i'o// yang g.yas pa dang g.yon pa'i thal mo phye ba ni pad+ma'i ting nge 'dzin dang / pad+ma sgrol ma dang / pad+ma'i pad+mo dang gsum gyi yin no// snying gar g.yon pa'i ral gri mdung // pad+ma rnon po'i'o// mgal me'i 'khor lo bskor ba dang // pad+ma'i rgyu'i'o// rdo rje gnyis ka kha nas dbyung // pad+ma gsung ba'o// rdo rje gar bskor bkrol ba yis// thal mo 'gram pa spyi bor gzhag // pad+ma nges pa'i dbang phyug dang / pad+ma gar gyi dbang phyug dang / sna tshogs pad+ma dang gsum gyi yin no// go cha pad+ma'i bsrung ba'i'o// mthe'u chung mche ba dang / pad+ma gnod sbyin gyi'o// khu tshur gyi nyis ni mnan pa'o// pad+ma khu tshur gyi'o// rdo rje bsgying pa'i tshul gyis ni// bsam pa g.yos pas 'dud par bya// phreng ba bcing dang kha nas dbyung // rdo rje gar ni bskur ba yin// pad+ma bcing ba thur du blugs// pad+ma'i khu tshur gyen du 'thor// mthe bo bsnyams te rab tu bsdams// rab tu brkyang nas byug pa'o// mdzub mo lcags kyu bcing ba ni// mthe'u chung las te lcags kyu che// mkhrig ma mdud la mdzub gnyis mdud// rgyab gnyis kyang ni bsnyams te gnas// zhes bya ba dang / byams pa la sogs pa rnams kyi ni yi ge kri las rang gi snying gar sna tshogs pad+ma bsams nas phyag rgya chen po 'ching ba'i tshul du byed pa nyid las kyi phyag rgyar 'gyur ro// de bzhin gshegs pa thams cad kyi chos ni shes rab kyi pha rol tu phyin pa'o// de'i dam tshig ni pad+ma'i rigs so// de'i rtog pa las byung bas na rtog pa'o// gzhan las ches shin tu khyad par du gyur pa'i gzugs thams cad ston pa'i rang bzhin yin pa'i phyir dang / gsal bas na rgyal po ste/ de'i phyir rtog pa'i rgyal po'o// de ltar rtog pa'i rgyal po chen po las 'gro ba 'dul ba zhes bya ba'i dkyil 'khor chen po'i cho ga rgyas pa rdzogs pa ni rtsa ba'i rgyud kyi mthar thug pa'o// 'gro ba 'dul ba'i dkyil 'khor chen po'i bshad pa de kho na nyid snang bar byed pa zhes bya ba rdzogs so// // de ltar 'gro ba 'dul ba'i dkyil 'khor chen pos 'dul ba'i sems can gyi khams rnams rjes su gzung ba'i phyir/ 'gro ba 'dul ba'i dkyil 'khor chen po bstan nas/ da ni 'gro ba 'dul ba'i gzungs kyi dkyil 'khor gyis 'dul ba'i sems can gyi khams rnams rjes su gzung ba'i phyir/ 'gro ba 'dul ba'i gzungs kyi dkyil 'khor gyi dam tshig gi phyag rgya gtso bor gyur pa ni/ de nas zhes bya ba la sogs pa gsungs te/ de nas zhes bya ba'i sgra ni de ma thag pa ste/ dang por sbyor ba'i ting nge 'dzin gyi rjes thogs nyid la'o// 'dir dang por sbyor ba'i ting nge 'dzin ni/ 'gro ba 'dul ba'i dkyil 'khor chen po las bshad pa gzung bar bya'o// yang zhes bya ba'i sgra ni 'gro ba 'dul ba'i dkyil 'khor chen po la ltos pas na yang zhes bya'o// bcom ldan 'das ni rnam par snang mdzad do// de bzhin gshegs pa thams cad ni/ rnam par snang mdzad la sogs pa nas rdo rje 'bebs pa la mthar thug pa'i pad+ma'i rigs so// dran pa dang yang dag par ldan pa'i shes rab kyi pha rol tu phyin pa ni chos so// de nyid ni gzungs te/ de'i dam tshig ni rnam par snang mdzad la sogs pa'i pad+ma'i rigs de'i gzungs kyi dkyil 'khor 'di'o// de las byung ba ni 'gro ba 'dul ba'i thugs ka'i rdo rje pad+ma las byung ba'o// de skad du bshad pa des byin gyis brlabs pa'i gzungs kyi dkyil 'khor sprul par nus pa ste/ pad+ma bzhin du sgrib pa rnams kyis gos pa med pa'i ming 'di skad ces bya ba'i ting nge 'dzin gang yin pa la snyoms par zhugs nas rang gi rigs sprul par mdzad pa'i rjes thogs la 'chad par 'gyur ba'i rang gi rig pa dam pa 'di gsungs pa ni rig pa dam pa bshad pa'o// de ltar phyag na rdo rje dang / rdo rje snying po dang / rdo rje spyan dang / rdo rje sna tshogs dang / 'gro ba 'dul ba dang / gtsug phud sangs rgyas dang / ting nge 'dzin pad+ma dang / nges pa'i dbang phyug rnams kyis gzungs kyi dkyil 'khor sprul pa'i phyir/ rig pa dam pa gsungs pa'o// des kyang pad+ma dbyings kyi dbang phyug ma'i lha mo la sogs pa nas/ pad+ma 'bebs pa'i mthar thug pa'i bar gyi gzungs rnams 'jig rten dbang phyug gi thugs ka'i pad+ma las byung bas sems can gyi khams thams cad gzungs kyi ye shes kyi rnam par sbyangs nas slar log ste/ rdo rje dbyings kyi gzungs kyi dkyil 'khor gyi tshul du pad+ma dbyings kyi dbang phyug ma la sogs pa'i gzungs rnams mchod rten la sogs pa'i gzungs kyi nang du chud nas bzhugs so zhes shes par bya'o// yang de nas zhes bya ba la sogs pa nas brtsams nas/ oM karma sa ma ya hUM zhes bya ba'i bar gyi gzhung 'di tsam gyis ni 'gro ba 'dul ba'i gzungs kyi dkyil 'khor gyi dkyil 'khor rgyal po mchog ces bya ba'i ting nge 'dzin gnyis pa gsungs pa yin no// de nas bsdu ba dang byin gyis brlab pa la sogs pa ni 'gro ba 'dul ba'i gzungs kyi dkyil 'khor gyi las kyi rgyal po mchog ces bya ba ni ting nge 'dzin gsum pa yin par shes par bya'o// 'gro ba 'dul ba'i gzungs kyi dkyil 'khor du gsungs pa'i dngos grub rnams ni dkyil 'khor der dam tshig dang dbang bskur ba thob pas bsgrub par bya'o zhes bya ba'i don bstan pa'i phyir/ de nas zhes bya ba la sogs pa gsungs te/ de nas zhes bya ba ni skabs su bab pa ste/ 'phags pa spyan ras gzigs dbang phyug gis 'gro ba 'dul ba'i rang gi rigs ni pad+ma'i rigs te dam tshig gi phyag rgya'i mtshan ma'i phyag rgya'o// dkyil 'khor gsungs shing bshad pa'o// de nas zhes bya ba ni de ma thag pa ste/ rig pa'i brtul zhugs kyi rjes thogs la'o// de la 'gro ba 'dul ba'i rnal 'byor pas 'gro ba 'dul ba'i dkyil 'khor chen po las bshad pa'i rnal 'byor chen po byas la/ 'gro ba 'dul ba'i phyag rgya bzhi pa'i dkyil 'khor las gsungs pa'i snying po dang 'chad par 'gyur ba'i rang gi snying po rnams kyis 'gro ba 'dul ba'i gzungs kyi dkyil 'khor bskyed cing go rims bzhin du bzhag la/ gzungs kyi lha so so dang bdag nyid lhan cig gnyis su med par bsams nas/ gzungs kyi rig pa re re zhing yang bzlas pa khri bya'o// de nas dkyil 'khor gyi sa'i dbus su 'dug ste ting nge 'dzin rnam pa gsum bsgom pa nas brtsams nas/ dkyil 'khor de zhag bdun bsgom pa'am/ yang na gnas gzhan du bsgom par bya ba de lta bus ni rig pa'i brtul zhugs spyod par gyur pa yin no// de nas yang dkyil 'khor gyi sa'i dbus su 'dug la/ ting nge 'dzin rnam pa gsum bsgom pa'i cho ga ji lta ba bzhin du bshad ma thag pa byas nas dkyil 'khor bri bar bya'o// de nas zhes bya ba ni rgyu de'i phyir gyi don to// gang gi phyir 'gro ba 'dul ba'i gzungs kyi dkyil 'khor du 'jug pa med na des 'dul ba'i sems can gyi khams rjes su bzung bar mi 'gyur ba'i rgyu de'i phyir rab tu bshad par bya'o// phyag rgya'i dkyil 'khor dam pa ni// mchog tu gyur pa'o// de ci 'dra ba zhig ce na/ rdo rje dbyings dang 'dra ba la// zhes bya ba smras te/ sprul pa'i gzugs kyi dkyil 'khor ni 'dir rdo rje dbyings te/ de dang 'dra bas na rdo rje dbyings dang 'dra ba'o// pad+ma'i gsang ba zhes bshad pa'o// zhes bya ba ni/ pad+ma ni pad+ma'i rigs rnams so// gsang ba ni pad+ma'i gsang ba'o// dkyil 'khor chen po'i tshul du ni// zhes bya ba ni 'gro ba 'dul ba'i dkyil 'khor chen po'i dbyings su de'i rig pa zlos shing bri bar bya'o// nam mkha'i phyogs nas mchod rten gyi gzugs kyis phab la bris pa'i mchod rten gyi gzugs dang gcig tu bya'o// de bzhin du phyag rgya gzhan la yang rang gi mtshan ma rnams phab nas gcig tu bsre bar bya'o// de'i dbus pad+ma bzang po la// zhes bya ba ni rdo rje dbyings kyi dbang phyug ma'o// de yi phyogs rnams thams cad du// zhes bya ba ni de'i phyogs bzhir ro// dam tshig mchog rnams zhes bya ba ni/ dam tshig de'i mchog ni dam tshig mchog ste/ rigs thams cad bsdus pa na dam pa'o// gang gi phyir so so'i phyag rgya rnams kyis rigs thams cad la rgyas 'debs pa'i phyir ro// lhag ma bzhin zhes bya ba ni/ ji ltar 'gro ba 'dul ba'i dkyil 'khor du bris pa de bzhin du zhes bya ba'i don to// rdo rje shugs kyis brgal nas ni// zhes bya ba ni snga ma bzhin no// sna tshogs gzugs mchog dkyil 'khor du// zhes bya ba 'gro ba 'dul ba sna tshogs kyi gzugs can de gtso bo mchog gi dkyil 'khor ni sna tshogs gzugs mchog dkyil 'khor ro// de yi dbus su pad+ma yi// bskor ba'i pad+mo bri bar bya// zhes bya ba ni/ de la dkyil 'khor de'i dbus su ni/ dbus kyi cha'i pad+ma la rdo rje pad+ma de la tshad phra mo'i rdo rje pad+ma der sprul pas yongs su bskor ba'o// de yi phyogs rnams thams cad du// zhes bya ba la sogs pa ni go sla'o// 'di skad ston pa yin te/ lha thams cad kyi gnas rnams su kha khyer gsum pa'i khri la gnas pa'i pad+ma bri bar bya'o// dbus kyi dkyil 'khor de'i dbus kyi pad+ma la rnam par snang mdzad kyi gnas su mchod rten dbu nub tu bstan pa 'od zer dang bcas pa bri bar bya'o// de'i shar phyogs kyi cha la rdo rje sems ma'i gnas su rdo rje rtse lnga pa dbu shar du bstan pa chos kyi rdo rje ma'o// lho phyogs su pad+mas mtshan pa'i yid bzhin gyi nor bu dbu lho phyogs su bstan pa sangs rgyas dbang bskur ma'o// nub phyogs su rdo rje pad+ma 'dab ma bcu drug pa mdog dmar skya dbu nub tu bstan pa pad+ma'i pad+ma dang dam tshig sgrol ma zhes bya ba'i ming gnyis dang ldan pa/ byang phyogs su pad+ma 'dab ma bzhi pa sna tshogs pa'i mdog can dbu byang du bstan pa'o// 'gro ba 'dul ba'i gnas su pad+ma 'dab ma bcu drug pa mdog dmar skya sngar bshad pa'i mtshan nyid can gyi rdo rje pad+ma la de las gzhan pa'i pad+mas yongs su bskor ba'o// pad+ma sangs rgyas kyi gnas su pad+mas mtshan pa'i rdo rje rtse lnga pa dbu shar du bltas pa'o// pad+mo rgyal po'i gnas su pad+ma'i lcags kyu dang / ral gri dang / rdo rje dang / pad+ma'o// pad+ma chags pa'i gnas su pad+ma'i mda' gzhu/ pad+ma legs pa'i gnas su pad+ma dang bcas pa'i se gol gtogs pa'i khu tshur gnyis so// gtsug phud sangs rgyas kyi gnas su 'jig rten dbang phyug gi ral pa'i dbus su gnas pa'i rdo rje pad+ma 'dab ma bcu drug pa'o// pad+ma khro gnyer gyi gnas su pad+mas mtshan pa'i yid bzhin gyi nor bu/ pad+ma nyi ma'i gnas su pad+ma'i lte ba la nyi ma'i dkyil 'khor ro// pad+ma'i rgyal mtshan gyi gnas su zla ba phyed pa la brten pa'i pad+mas mtshan pa'i yid bzhin gyi nor bu'i rtse mo can gyi rgyal mtshan/ pad+ma bzhad pa'i gnas su pad+mas mtshan pa'i rdo rje rtse lnga pa gnyis kyi bar du chud pa'i so'i phreng ba'o// pad+ma'i ting nge 'dzin gyi gnas su pad+ma 'dab ma bcu drug pa'i pad+ma'i rdo rje pad+ma'o// pad+ma sgrol ma'i gnas su rdo rje pad+ma/ pad+ma rnon po'i gnas su pad+mas mtshan pa'i ral gri/ pad+ma rgyu'i gnas su pad+ma'i lte ba la rdo rje 'khor lo rtsibs brgyad pa dang / dung dang be con dang pad+ma'o// pad+ma gsung pa'i gnas su pad+mas mtshan pa'i lce/ pad+ma nges pa'i dbang phyug gi gnas su sna tshogs pad+ma 'dab ma bzhi pa/ pad+ma gar gyi dbang phyug gi gnas su gar byed pa'i lag pa bzung ba'i sna tshogs pad+ma/ pad+ma srung ba'i gnas su pad+mas mtshan pa'i go cha/ pad+ma gnod sbyin gyi gnas su mche ba gnyis kyi rtsa ba pad+mas mtshan pa/ pad+ma khu tshur gyi gnas su pad+ma'i dam tshig gi khu tshur gyis bzung ba'i pad+mas mtshan pa'i rdo rje rtse lnga pa'o// pad+ma sgeg mo'i gnas su pad+mas mtshan pa'i rdo rje rtse lnga pa gnyis/ pad+ma'i phreng ba'i gnas su pad+mas mtshan pa'i rin po che'i phreng ba/ pad+ma glu ma'i gnas su pad+mas mtshan pa'i pi wang // pad+ma gar ma'i gnas su pad+mas mtshan pa'i rdo rje rtse gsum pa dang bcas pa'i lag pas gar skor ba/ bdug pa ma'i gnas su pad+mas mtshan pa'i spos snod/ me tog ma'i gnas su me tog gi za ma tog // mar me ma'i gnas su pad+mas mtshan pa'i mchod sdong // dri ma'i gnas su dri'i dung chos pad+mas mtshan pa/ rta mgrin gyi gnas su pad+mas mtshan pa'i lcags kyu/ don yod zhags pa'i gnas su pad+mas mtshan pa'i zhags pa/ lcags sgrog gi gnas su pad+mas mtshan pa'i lcags sgrog // pad+ma 'bebs pa'i gnas su pad+mas mtshan pa'i dril bu/ byams pa la sogs pa rnams ni dkyil 'khor chen po las bshad pa'i mtshan ma sngar bshad pa'i rigs pas khyams su bri bar bya'o// mtshan ma thams cad kyang 'od zer gyi phreng ba dang bcas pa shar dang / lho dang / nub dang / byang du mgo bltas pa go rims bzhin du bri bar bya'o// de nas zhes bya ba'i sgra ni de ma thag pa'o// de ltar dkyil 'khor bris nas ji lta ba bzhin du sgo dbye ba byas la bum pa thams cad dang bum pa gang ba ji lta ba'i gnas su bzhag la/ gzungs kyi dkyil 'khor las gsungs pa'i rig pa rnams kyis snga ma bzhin du bzlas nas 'gro ba 'dul ba'i dkyil 'khor chen po las bshad pa'i cho gas/ 'gro ba 'dul ba'i gzungs kyi dkyil 'khor las bshad pa'i rdo rje chos ma bcings la zhugs nas/ 'jug pa la sogs pa'i sngon du 'gro ba'i pad+ma brtul zhugs 'dzin pa'i bar du byas la/ bdag la byin gyis brlabs pa la sogs pa yang byas nas dkyil 'khor rdo rjes bsgrub par bya'o// de nas bsdu ba byas la mtshan brgya rtsa brgyad pas bstod pa'i rjes thogs nyid la/ 'dir zhes bya ba ni pad+ma rigs kyi gzungs kyi dkyil 'khor du'o// dgug pa la sogs pa'i cho ga rgyas par byas nas zhes bya ba la/ de la dgug pa ni pad+ma'i rigs kyi gzungs rnams rang rang gi sgo dang nye bar rta mgrin gyi las kyi phyag rgyas dgug la gzhag pa'o// sogs pa smos pa ni gzhug pa dang / bcing ba dang / dbang du bya ba dang / mchod yon dbul ba dang / phyag rgya bzhis rgyas gdab pa dang / dbang bskur ba dang mchod pa dang / phyag bzhi byas la/ gnang ba ma nos pa ni dgug pa la sogs pa dang por byas pa gang yin pa de ni dgug pa la sogs pa'i cho ga rgyas pa'o// bshad ma thag pa de byas nas/ pad+ma'i slob ma ji lta ba bzhin du bcug ste/ 'gro ba 'dul ba'i gzugs su byin gyis brlab bo// slob ma ni pad+ma'i slob ma'o// 'gro ba 'dul ba'i dkyil 'khor chen po las bshad pa'i 'gro ba 'dul ba'i snying po dang bcas pa'i dam tshig gi phyag rgyas slob dpon gyis bsgrub par bya'o// 'gro ba 'dul ba'i dkyil 'khor chen po las bshad pa'i ji lta ba'i cho ga de dang gzungs kyi dkyil 'khor las bshad pa'i rdo rje chos ma bcings la 'jug par bya'o// 'di skad du khyod kyis gsang ba 'di su la yang ma smra shig ces bya ba la sogs pa dang / de nas phab nas 'di skad du khyod kyi rmi lam du ci snang zhes dris nas zhes bya ba ni/ 'gro ba 'dul ba'i dkyil 'khor chen po las gsungs pa'i rdo rje chu btung ba la sogs pa'i cho ga thams cad rjes su spyad la/ de bzhin gshegs pa thams cad kyis byin gyis rlobs la/ rdo rje sems dpa' bdag la dbab par gyur cig // ces bya ba'i cho gas snga ma bzhin du dbab par byas la/ de nas phab la 'di skad du/ rdo rje dam tshig gis khyod kyi rmi lam du ci zhig snang zhes dris pa ni// dkar po dang / ser po dang / dmar po dang / nag po dang ljang gu rnams sna tshogs pa ci zhig snang zhes bya ba'o// ci lta ba bzhin du gdong g.yogs bkrol te zhes bya ba ni/ me tog gi phreng ba dor la/ de nas de blangs te spyi bor bcings nas/ de'i rjes la gdong g.yogs bkrol pa'i sngags kyis gdong g.yogs bcings pa bkrol lo zhes bya ba ni/ ji lta ba bzhin zhes bya ba'i don yin no// yang de nas sor bzhi pa'i tshad kyi yu ba dang bcas pa'i gsang ba'i dkyil 'khor gyi pad+ma 'chad pas g.yogs te/ slob ma la dbang bskur nas/ ming gi dbang bskur ba la sogs pas kyang dbang bskur bar bya'o// de ltar slob dpon gyi las kyi cho ga dang / slob ma 'jug pa'i cho ga rgyas par bstan nas/ da ni pad+ma'i gzungs kyi dkyil 'khor las bshad pa'i dngos grub kyi ye shes rnams ni pad+ma'i rigs kyi gzungs kyi dkyil 'khor du dam tshig dang dbang bskur ba thob pa slob dpon rnams kyis bsgrub par bya'o zhes bstan pa'i phyir/ de ltar rdo rje dbyings la sogs pa'i dkyil 'khor thams cad du yang snod ji lta ba bzhin du phyag rgya'i ye shes bslab po zhes gsungs te/ dngos grub kyang yin la dam pa yang yin pas na dngos grub dam pa'o// 'jig rten dbang phyug dang / gtsug phud sangs rgyas dang / pad+ma'i pad+ma dang / pad+ma'i don yod dbang phyug rnams kyi dngos grub de thob pa ni bsgrub pa ste/ der nges pa'i ye shes su 'gyur ba'o// spyan ras gzigs dbang sems dpa' che// zhes bya ba ni/ rigs kyi bdag po ci 'dra zhig bstan ce na/ spyan ras gzigs dbang zhes bya ba smos te/ gzugs thams cad ston pa'i rang bzhin no zhes bya ba'i don to// bdag nyid ces bya ba ni rang nyid do// rang nyid ni ngo bo zhes bya ba'i don to// bsgoms nas phyag rgya chen po yis// zhes bya ba la sogs pa ni rnam pa de lta bu'i phyag rgya chen po bsgoms pas mchog gi dngos grub myur du thob par 'gyur ro// 'di skad ston pa yin te/ 'gro ba 'dul ba'i dkyil 'khor chen po'i cho gas rang gi lha'i cho ga byas nas/ phyis gzungs kyi dkyil 'khor las gsungs pa'i rig pa rnams kyis gzungs kyi dkyil 'khor las bshad pa'i 'gro ba 'dul ba'i phyag rgya chen po bcing bar bya'o// de nas oM pad+ma satwa a haM sid+d+h+ya hi/ zhes bya ba'i snying po dang thun bzhi'i sbyor bas gang gi tshe rgyun mi 'chad par bsgoms par gyur pa de'i tshe/ de'i gzugs su bdag nyid mthong bar 'gyur ro// de bas zla ba nya la mtshan thog thag bsgoms pas 'gro ba 'dul ba dang 'dra bar 'gyur ro// sangs rgyas dbang gi dam tshig ni// zhes bya ba ni gzungs kyi dkyil 'khor las bshad pa'i sangs rgyas gtsug phud kyi dam tshig gi phyag rgya bcing bar bya'o// mnyam par gzhag pas brtan byas te// zhes bya ba la mnyam par gzhag pa ni g.yeng ba med pa'o// bdag nyid nyid kyis sgom pa goms par byas nas mchog dam pa sangs rgyas gtsug phud kyi dngos grub thob par 'gyur ro// de ltar rang 'dod pa'i lha'i rnal 'byor byas/ phyis gzungs kyi dkyil 'khor las gsungs pa'i sangs rgyas gtsug phud kyi dam tshig gi phyag rgya bcings te/ gtsug phud sangs rgyas kyi rig pa brjod cing // gtsug phud sangs rgyas kyi gzugs su bdag nyid bsams te/ oM bud+d+ha a b+hi She ka haM sid+d+h+ya mAM zhes brjod cing // gang gi tshe nyin re zhing thun bzhi'i sbyor bas rgyun mi 'chad par bsgoms par gyur pa de'i tshe gtsug phud sangs rgyas kyi gzugs su bdag nyid mngon sum du mthong bar 'gyur ro// de nas snga ma bzhin du mtshan thog thag bsgom pa byas na des gtsug phud sangs rgyas dang 'dra bar grub par 'gyur ro// pad+mo'i pad+mor sems dpa' che// zhes bya ba la pad+mo'i pad+ma ni pad+ma'i ting nge 'dzin no// pad+ma'i pad+mor sems dpa' chen por bdag nyid kyis bsgoms na pad+ma'i pad+ma'i dngos grub dam pa rnal 'byor pas thob par 'gyur ro// snga ma bzhin du lha'i rnal 'byor byas la/ phyis pad+ma rigs kyi gzungs kyi dkyil 'khor las gsungs pa'i rig pa brjod cing // pad+mo pad+ma'i ting nge 'dzin la mnyam par gzhag pas/ bdag nyid kyis bsgoms la/ de nas/ oM d+har+m+ma sa ma d+hi ra haM sid+d+ha ho zhes zlos shing pad+ma'i ting nge 'dzin du bdag nyid bsgoms nas/ gang gi tshe nyin re zhing thun bzhi'i sbyor bas rgyun mi 'chad par bsgoms pa de'i tshe de'i ngo bor mngon sum du mthong bar 'gyur ro// de nas snga ma bzhin du mtshan thog thag bsgoms na pad+ma'i ting nge 'dzin dang 'dra bar 'grub par 'gyur ro// rang byung gdon mi za ba'i zhes bya ba ni/ gdon mi za ba'i dbang phyug ni mchog ste/ pad+ma don yod dbang phyug gi rang bzhin gyi las kyi phyag rgya de nyid ni rang byung ste/ cho ga bzhin du bsgrubs nas rang gi lha'i rnal 'byor byas nas/ myur zhing mgyogs par pad+ma gdon mi za ba'i dbang phyug gi gzugs kyi mchog gi dngos grub thob par 'gyur ro// 'di skad ston pa yin te/ 'gro ba 'dul ba'i dkyil 'khor chen po las bshad pa'i rang gi lha'i rnal 'byor byas la/ phyis 'gro ba 'dul ba'i gzungs kyi dkyil 'khor las gsungs pa'i pad+ma gdon mi za ba'i dbang phyug gi phyag rgya chen po bcings te de'i rig pa brjod par bya'o// oM a mo g+ha sha ra pad+ma haM sid+d+h+ya ma maM/ zhes bya ba zlos shing pad+ma gdon mi za ba'i dbang phyug tu bdag nyid gang gi tshe thun bzhi'i sbyor bas snga ma bzhin du bsgoms par gyur pa/ de'i tshe de dang mtshungs par bdag nyid mthong bar 'gyur ro// snga ma bzhin du mtshan thog thag bsgoms na pad+ma gdon mi za ba'i dbang phyug dang 'dra bar 'grub por 'gyur ro// de ltar dngos grub dam pa'i ye shes kyi dngos grub rnam pa bzhi bstan nas/ da ni nor 'grub pa'i ye shes rnam pa bzhi gsungs pa ni/ de nas zhes bya ba la sogs pa gsungs pa ste/ de la nor ni gser la sogs pa'o// de 'grub pa ni thob pa'o// ye shes ni der nges pa ste/ kha'i nang du dbyig bcug ste/ zhes bya ba la/ dbyig ni zong ri mo bris pa'o// de khar bcug nas bdag nyid bdag nyid kyis bsgoms na ni/ zhes bya ba ni/ bdag nyid kyis bdag nyid du bsgoms pa'o// ci zhig bsgom zhe na/ sna tshogs dbang phyug phyag rgya che// zhes bya ba 'gro ba 'dul ba'i phyag rgya chen po'o// gcig tu gyur pas stong du 'gyur// zhes bya ba ni de ltar bsgoms pas zong gcig po de dang de gzhal du med par 'gyur ro// 'di skad ston pa yin te/ 'gro ba 'dul ba'i dkyil 'khor chen po las gsungs pa'i rang gi lha'i rnal 'byor byas la/ phyis 'gro ba 'dul ba'i gzungs kyi dkyil 'khor las gsungs pa'i de'i rig pa brjod cing bsgoms te/ 'gro ba 'dul ba'i phyag rgya chen po bcings nas/ oM pad+ma ha ri bya pra pya hUM dza zhes bya ba zlos shing gang gi tshe nyin re zhing thun bzhi'i sbyor bas dbyig khar bcug nas bsgoms pa de'i tshe nor gyi gnang ba thob par 'gyur ro// de nas mtshan thog thag bsgom par byas na 'grub par 'gyur ro// de nas phyis bsrung ba byas na// khyim gang du dbyig gi snod gzhag pa de mi zad par 'gyur ro// gser srang brgyad cha blangs nas ni// zhes bya ba ni 'ol ma si'i sum cu rtsa gnyis kyi tshad dang ldan pa'i gser dam tshig gi phyag rgyas rab tu brtan por bzung nas/ bdag nyid kyis bsgoms pa byas na ni/ 'dod pa'i lha'i bdag nyid kyi gzugs gcig las de'i gzugs du mar 'gyur ro// snga ma bzhin du rang gi lha'i rnal 'byor byas la/ phyis gzungs kyi dkyil 'khor las bshad pa'i rig pa brjod cing gzungs kyi dam tshig gi phyag rgya bcing bar bya'o// de nas oM pad+ma su bar na pra de hUM dza zhes brjod cing // gser zho gcig dam tshig gi phyag rgyas blangs te 'di skad brjod par bya'o// snga ma bzhin du ji srid du mtshan ma thob pa de srid kyi bar du rang gi lha'i rnal 'byor bsgom par bya'o// de nas zla ba nya la mtshan thog thag bsgoms na de bzhin du mi zad par 'gyur ro// mu tig 'brum bu khar bcug la// bdag nyid 'jig rten dbang phyug tu// bdag nyid kyis ni bsgoms na ni// gcig tu gyur las stong du 'gyur// zhes bya ba ni de bzhin du 'gro ba 'dul ba'i dkyil 'khor chen po las bshad pa'i rang gi lha'i rnal 'byor byas la/ phyis gzungs kyi dkyil 'khor las bshad pa'i rig pa brjod cing rang gi lha'i gzugs su bdag nyid bsgoms te/ oM pad+ma mug+ta pra di hUM dza zhes brjod cing mu tig gi 'brum bu blangs te khar bcug nas ji srid mtshan ma thob par gyur pa de srid kyi bar du rang gi lha'i rnal 'byor bsgom par bya'o// de nas zla ba nya ba la mtshan thog thag bsgoms na de mi zad par 'gyur ro// las kyi phyag rgya lag gnyis kyis// rin chen thams cad blangs nas ni// bdag nyid nyid kyis bsgoms na yang // gcig tu gyur las stong du 'gyur// 'di skad ston pa yin te/ 'gro ba 'dul ba'i dkyil 'khor chen po las bshad pa'i rang gi lha'i rnal 'byor byas la/ phyis 'gro ba 'dul ba'i gzungs kyi dkyil 'khor las bshad pa'i rig pa brjod cing rang gi lha'i las kyi phyag rgya bcings te/ oM pad+ma sar+b+ba rat+na pra d+ha hUM dza zhes brjod cing ji skad bshad pa'i rin po che thams cad las kyi phyag rgyas blangs te/ ji srid du mtshan ma thob par gyur pa de srid kyi bar du bsgom par bya'o// de nas snga ma bzhin du mtshan thog thag bsgoms na de mi zad pa'i dngos grub tu 'gyur te/ 'dir rang gi lha'i kha dog ser po bsgom zhing dga' zhing mgu bar byas nas nor gyi dngos grub bsgrub par bya'o// de nas rjes su dga' bar bya ba'i ye shes ni dbang du bya ba'i phyir bsgom pa'i ye shes so// sna tshogs dbang phyug phyag rgya che// zhes bya ba ni 'gro ba 'dul ba'i phyag rgya chen po bsgoms nas pad+ma blangs te/ bsgrub par bya ba mdun du gnas pa rnal 'byor pa gang yin pa des rnal 'byor pa de mgu bar byed do// de'i don ni 'di yin te/ snga ma bzhin du rang gi lha'i rnal 'byor byas la/ phyis gzungs kyi dkyil 'khor las bshad pa'i bcom ldan 'das 'gro ba 'dul ba'i rig pa brjod cing phyag rgya chen po bcings te/ oM pA Ni Sh+ya ra ma hA pad+ma ho zhes snying po brjod cing pad+ma dmar pos 'byed pa ltar byed cing de las gzhan pa 'gro ba 'dul ba sku mdog dmar po 'od zer dmar po 'phro bar ji srid mtshan ma thob par gyur pa de srid kyi bar du bsgom par bya'o// de nas zla ba nya ba la mtshan thog thag bsgoms na dngos grub grub par 'gyur ro// gang gi tshe gnod sbyin mo la sogs pa'i gzugs dbang du byed pa de'i tshe de'i mdun du rnal 'byor gyi stobs kyis gnas par bdag nyid kyis bsams nas lag na gnas pa'i pad+ma'i 'od zer 'bar bas bkang nas mdog dmar por byas la bkug la 'khyud pas rang gi rkang pa'i drung du lhung bar bsam par bya'o// oM bi She Sha kar+m+ma hA pad+ma hoH/ che ge mo nyid ba shi ma nA ya hoHzhes bya bas 'gro ba dbang du byed par 'gyur ro// dam tshig chen po'i phyag rgya yis// pad+ma dmar po dam bzung ste// zhes bya ba la pad+ma de blangs nas dam tshig gi phyag rgyas de dmar por bzung la/ bdag nyid nyid kyis bsgoms na ni// bud med thams cad dga' bar 'gyur// 'di skad ston pa yin te/ snga ma bzhin du lha'i rnal 'byor byas la/ phyis gzungs kyi dkyil 'khor las bshad pa'i rang gi lha'i dam tshig gi phyag rgya bcings te/ de'i rig pa brjod cing phyi rol gyi rin po che pad+ma de blangs la/ oM sa ma ya pad+mo haM zhes zlos shing ji srid du mtshan ma thob par gyur pa de srid kyi bar du rang gi lha'i gzugs su bsgom par bya'o// de nas snga ma bzhin du mtshan thog thag bzlas shing bsgrubs na pad+ma 'od zer 'bar ba de dang / de nyid kyis bsgrub par bya ba dbang du byed do// che ge mo nyid ba Shi ma nA ya ho/ bdag nyid nyid kyis bsgoms nas kyang // zhes bya ba ni snga ma bzhin no// pad+ma blangs te ji lta ba zhes bya ba ni/ pad+ma de med kyang dam tshig dang chos dang las dang / phyag rgya chen po rnams kyi rnal 'byor nyid kyis de mthong bar 'gyur ro// rdo rje lta bas de ltar bltas// 'jig rten thams cad des mgur 'gyur// 'di skad ston pa yin te/ snga ma bzhin du rang gi lha'i rnal 'byor byas la phyis gzungs kyi dkyil 'khor las bshad pa'i rang gi lha'i rnal 'byor la rig pa rnams brjod cing pad+ma'i 'dab ma 'byed pa'i tshul gyis gnas par bdag nyid bsam par bya'o// oM yo ga pad+mo hoHzhes bya ba brjod cing // ji srid du mtshan ma thob par gyur pa de srid kyi bar du spyan ras gzigs dbang phyug gi gzugs su bdag nyid bsgom par bya'o// de nas de nyid kyis mtshan thog thag bsgom par byas la/ de dang de nyid kyis las kyi dus su lha'i rnal 'byor byas la/ oM yo ga pad+ma hoH/ che ge mo nyid ba Shi ma nA ya hoHzhes zlos shing rdo rje lta bas bsgrub par bya ba bltas la rnal 'byor gyi stobs kyis bsgrub par bya ba mdun du bzhag la/ de nas pad+ma'i 'od zer de nyid kyis bkang la 'khyud pas rang gi rkang pa'i drung du lhung bar bsam pas bdag nyid nor dang bcas pa nges par dbang du 'gyur ro// las kyi phyag rgya'i tshul gyis ni// zhes bya ba ni gzungs kyi dkyil 'khor las bshad pa'i rang gi lha'i las kyi phyag rgyas sna tshogs pad+ma'i phyag rgya gzung bar bya'o// cho ga bzhin du zhes bya ba ni/ lha'i rnal 'byor byas nas so// lag pa gnyis kyis bskor nas ni// zhes bya ba ni las kyi phyag rgya bcings pa'i lag pa gnyis kyis pad+ma bskor nas bsgrub par bya ba de dbang du byed par 'gyur ro// bud med thams cad des mgur byed// ces bya ba ni 'gro ba 'dul ba'i dkyil 'khor chen po las bshad pa'i rang gi lha'i rnal 'byor de nyid byas la/ phyis gzungs kyi dkyil 'khor las bshad pa'i bcom ldan 'das 'jig rten dbang phyug gi las kyi phyag rgya bcings te/ de'i rig pa brjod cing yang oM karma pad+ma hoH/ zhes zlos shing las kyi phyag rgyas pad+ma dmar po dam por bzung la/ thun bzhi'i sbyor bas ji srid mtshan ma'i 'od zer mthong ba la sogs par gyur pa de srid kyi bar du bsgoms la/ de nas zla ba nya la mtshan thog thag bsgoms na 'grub par 'gyur ro// de nas las kyi dus su de nyid kyi lha'i rnal 'byor byas nas/ yid kyis bsgrub par bya ba bud med kyi gzugs mdun du bzhag la las kyi phyag rgyas pad+ma de blangs te/ pad+ma'i 'od zer spros pas bsgrub par bya ba bkang la/ pad+mas bskor na nges par dbang du 'gyur ro// oM karma pad+ma hoH/ che ge mo nyid ba sha ma na ya hoH/ zhes brjod do// ma lus dbang po'i phyag rgya che ni 'gro ba 'dul ba'i phyag rgya chen po ste/ sku mdog nag po'o// goms par bya ba bdag rang nyid ni bdag rang nyid kyis khro bo bsgom pa'o// gang gi mdun du de pad+ma// bcad na 'chi 'gyur skad cig gis// zhes bya ba ni sna tshogs dbang phyug gi phyag rgya chen pos phyi rol gyi pad+ma blangs te/ gang gi mdun du blos bzhag nas// de'i pad+ma bcad na skad cig ma de nyid la mgo 'chad par 'gyur ro// 'di skad ston pa yin te/ 'gro ba 'dul ba'i dkyil 'khor chen po las bshad pa'i cho gas 'gro ba 'dul ba'i rnal 'byor byas la/ phyis gzungs kyi dkyil 'khor las bshad pa'i phyag rgya chen po bcing ste/ de'i rig pa brjod par bya'o// de nas phyi rol gyi pad+ma blangs la/ oM ma hA pad+ma ts+tshe da mA ra ya hoH phaT/ ces zlos shing thun bzhi'i sbyor bas zla ba gcig bsgom par bya'o// yang de nas mtshan thog thag bya ba'am/ las la sbyor ba'i dus su de nyid kyis rnal 'byor byas la phyi rol gyi pad+ma dngos su blang ba'am/ yid kyis bsgrub par bya ba mdun du bzhag la bdag nyid khro bor byas la/ oM pad+ma ma hA ts+tshe da che ge mo mA ra ya hUM phaT/ ces zlos shing bsgrub par bya ba mgo bo nas drang ba'i bsam pas pad+ma blangs te bcad na bsgrub par bya ba de mgo bo 'chad par 'gyur ro// pad+ma brten bzung yang dag par// zhes bya ba la sogs pa 'gro ba 'dul ba'i gzungs kyi dkyil 'khor las gsungs pa'i 'gro ba 'dul ba'i dam tshig gi phyag rgya dang / oM sa ma ya pad+ma s+pho Ta nA sha ya rat+na phaT/ ces zlos shing snga ma bzhin du bsgom par byas nas/ bdag nyid kyis phyi rol gyi pad+ma blangs la mthar mtshan thog thag bya ba'am/ de las la sbyor ba'i dus su 'gro ba 'dul ba'i dkyil 'khor chen po las bshad pa'i 'gro ba 'dul ba de nyid kyi rnal 'byor byas la/ phyis gzungs kyi dkyil 'khor las bshad pa'i de'i dam tshig gi phyag rgya bcings la/ khro bo dang ldan pas gang gi mdun du yid kyis bzhag la dam tshig gi phyag rgyas des phyi rol gyi pad+ma 'dab ma bcu drug blangs la bsgrub par bya ba rtog pa'i bsam pas bshig na sa'i steng du ltung bar 'gyur ro// oM sa ma ya che ge mo s+pho Ta ya rat+na phaT/ ces brjod cing gang gi ming nas smos pa de de 'jig par 'gyur ba'am/ yang na gzugs brnyan byas la/ dgug pa dang / gzhug pa dang / bcing pa dang / dbang du byas la de'i snying gar ming bri ba la sogs pa bya'o// ting 'dzin phyag rgya bcings pa las// zhes bya ba ni ting nge 'dzin pad+ma'i phyag rgya'o// bcings pa ni mngon sum du byas pa'o// pad+mo bsgrub pa ji bzhin du// zhes bya ba ni lag pa g.yas g.yon gnyis kyis phyi rol gyi pad+ma blangs la/ gang gi ming nas smros shing pad+ma de bcad na bsgrub par bya ba de 'jig cing dum bur 'gyur ro// 'di skad ston pa yin te/ 'gro ba 'dul ba'i dkyil 'khor chen po las bshad pa'i cho gas ting nge 'dzin pad+ma'i rnal 'byor byas la/ phyis gzungs kyi dkyil 'khor las bshad pa'i phyag rgya chen po bcings te/ de'i rig pa brjod cing // yang oM d+har+m+ma pad+ma ts+tshe da bi nA sha ya hr-i da ya phaT/ ces brjod cing // phyi rol gyi pad+ma lag pa g.yas g.yon gyis blangs la snga ma bzhin du zla ba gcig bsgoms na/ mthar mtshan thog thag bya ba'am/ de'i las la sbyor ba'i dus su pad+ma ting nge 'dzin de nyid rnal 'byor byas la pad+ma de nyid blangs te/ bsgrub par bya ba'i mgo bo gcad pa'i bsam pas gcod cing // oM d+har+m+ma pad+ma ts+tshe da che ge mo bi nA sha ya hr-i da ya phaT/ ces brjod pas nges pa nyid du bsgrub par bya ba'i mgo bo 'chad par 'gyur ro// las kyi phyag rgya'i tshul gyis ni// zhes bya ba ni 'gro ba 'dul ba'i gzungs kyi dkyil 'khor las bshad pa'i las kyi phyag rgya bcings la/ des sna tshogs pad+ma bzung ste/ pad bzung cho ga ji lta bar// gang la khros pas rtogs bya ba// zhes bya ba ni de'i lha'i rnal 'byor byas pas so// 'di skad ston pa yin te/ 'gro ba 'dul ba'i dkyil 'khor chen po las bshad pa'i pad+ma nges pa'i dbang phyug gi rnal 'byor byas la/ phyis 'gro ba 'dul ba'i gzungs kyi dkyil 'khor las bshad pa'i pad+ma nges pa'i dbang phyug gi phyag rgya bcings la/ de'i rig pa brjod par bya'o// de nas sna tshogs pad+ma de nyid blangs te/ oM kar+m+ma pad+ma s+pho Ta ya/ s+pho Ta ya/ dzi bi taM a d+ya krit+ta phaT/ ces brjod cing zla ba gcig snga ma bzhin du bsgoms la mthar mtshan thog thag bsgom par bya'o// de nas las kyi dus su snga ma bzhin du lha'i rnal 'byor byas la/ gzungs kyi dkyil 'khor las gsungs pa'i pad+ma nges pa'i dbang phyug gi las kyi phyag rgya de bzhin du bcings te/ de nas sna tshogs pad+ma de nyid blangs la/ oM karma pad+ma s+pho Ta ya che ge mo s+pho Ta ya dzi bi taM ad+ya che ge mo krit+ta phaT/ ces brjod cing pad+ma des bsgrub par bya ba rtog pa'i bsam pas bsnun pa'am/ bsgrub par bya ba'i gzugs brnyan la des bsnun pa yin na de nges par 'chi bar 'gyur ro// gsang ba ni lha rnams kyi rig pa dang bcas pa'i sbyor bas sgom pa ste/ de yi ye shes dbab pa ni// pad+ma la ni bud med bsam// zhes bya ba ni/ bcom ldan 'das 'gro ba 'dul ba'i rdo rje pad+ma la 'gro ba 'dul ba'i lha mo bsams te/ rdo rje de'i steng du bdag nyid ni 'gro ba 'dul ba'o// brtse ba ni longs spyod pa'o// rdo rje pad+ma'i rtse mor 'gro ba 'dul ba'i lha mo'i gzugs dang snyoms par zhugs par bsams la/ sems rtse gcig pas bsgrubs na 'gro ba 'dul bar 'gyur ro// de'i don ni 'di skad ston pa yin te/ 'gro ba 'dul ba'i dkyil 'khor chen po las bshad pa'i lha'i rnal 'byor snga ma bzhin du byas la phyis gzungs kyi dkyil 'khor las bshad pa'i 'gro ba 'dul ba'i phyag rgya chen po bcings te/ bdag nyid 'gro ba 'dul bar bsam mo// de nas yi ge hrI las rang gi gdan gyi steng du pad+ma phra mos yongs su bskor ba'i rdo rje pad+ma de yongs su gyur pa las 'gro ba 'dul ba'i gzungs kyi dkyil 'khor bsams la/ de nas bsdu ba byas te/ 'gro ba 'dul ba'i lha mo la mtshan brgya rtsa brgyad pas bstod nas/ rta mgrin la sogs pa'i las kyi phyag rgya rnams kyis dgug pa dang / gzhug pa dang / bcing ba dang / dbang du byas te dam tshig gi phyag rgyas bsgrubs la/ de nas chos dang las dang phyag rgya chen po rnams kyis rgyas btab la/ dbang bskur ba'i phyag rgya rnams kyis dbang bskur la/ pad+ma'i sgeg mo la sogs pa rnams kyis yang dag par mchod la phyag byas te/ oM badzra pad+ma saM yo ga sA d+ha ya hrI zhes yongs su zlos shing bcom ldan 'das dang lhan cig mnyam par sbyor bas nyin re zhing thun bzhi'i sbyor bas ji srid mngon sum du mthong bar gyur pa de srid kyi bar du bsgom par bya'o// de nas zla ba nya la mtshan thog thag bsgoms na/ de nas de mngon sum du mthong bar gsal ba dang / de dang 'khyud pa dang mnyam par sbyor bar byed cing sgrub pa po'i lus kyi nang du zhugs par 'gyur ro// phyis ni 'gro ba 'dul ba dang mtshungs par yang 'gyur ro// pad+ma la ni bud med bsam// zhes bya ba ni gzungs kyi dkyil 'khor las bshad pa'i gtsug phud sangs rgyas kyi mtshan ma'i phyag rgya ni gtsug phud sangs rgyas dang mtshungs pa'i gtsug phud sangs rgyas kyi gzugs su rnam par bsam par bya'o// de steng bdag nyid sangs rgyas bsgyur// zhes bya ba ni/ gtsug phud sangs rgyas su'o// lhag ma ni go sla'o// 'di skad ston pa yin te/ 'gro ba 'dul ba'i dkyil 'khor chen po las bshad pa'i gtsug phud sangs rgyas kyi rnal 'byor byas la/ phyis gzungs kyi dkyil 'khor las bshad pa'i gtsug phud sangs rgyas kyi dam tshig gi phyag rgya bcings te/ bdag nyid gtsug phud sangs rgyas su bsams nas/ gtsug phud sangs rgyas kyi phyag rgya chen po bcings la/ rang gi gdan gyi mdun du yi ge shrI las ral pa'i dbus na pad+ma chen po dang ldan pa sprul la de nyid las gtsug phud sangs rgyas kyi lha mo'i gzugs su bsam par bya'o// de nas snga ma bzhin du bsdu ba byas la/ oM bud+d+ha ma ku ta sa na yo ga sa na ya shrI zhes brjod cing // snga ma bzhin du bcom ldan 'das ma dang lhan cig tu gyur par bsgom par bya'o// de nas mtshan thog thag bsgoms pas des de 'ongs nas de dang lhan cig mnyam par sbyor ba byas nas/ de lus kyi nang du zhugs par 'gyur ro// phyis gtsug phud sangs rgyas dang yang 'dra bar 'gyur ro// pad+ma la ni bud med bsam// zhes bya ba ni pad+ma'i ting nge 'dzin gyi mtshan ma'i phyag rgya la pad+ma'i ting nge 'dzin gyi lha mor bsam mo// de steng pad+mor bdag bsgyur te// zhes bya ba ni bdag nyid pad+ma'i ting nge 'dzin de'i pad+ma la ting nge 'dzin pad+ma'i lha mo'i gzugs steng du bsam par bya'o// rtse zhing pad+mo pad+mo'i mchog // dag pa'i dngos grub thob par 'gyur// zhes bya ba ni bdag nyid pad+ma ting nge 'dzin gzugs brnyan dang mtshungs par bsgoms nas de lta bur gyur pa'i gzugs brnyan dang mtshungs par bsgoms pas dag pa'i dngos grub thob par 'gyur ro// de'i don ni 'di skad ston pa yin te/ 'gro ba 'dul ba'i dkyil 'khor chen po las bshad pa nyid kyi ting nge 'dzin pad+ma'i rnal 'byor byas la/ phyis gzungs kyi dkyil 'khor las bshad pa'i pad+ma'i ting nge 'dzin gyi phyag rgya chen po bcings te/ bdag nyid pad+ma'i ting nge 'dzin du bsam par bya'o// de nas yi ge de nyid las pad+ma'i steng du pad+ma'i ting nge 'dzin gyi rdo rje pad+ma'i phyag rgya sprul la/ pad+mo'i pad+mo de nyid las// pad+ma'i ting nge 'dzin gyi lha mo'i gzugs su bsam par bya'o// de nas snga ma bzhin du bsdu ba la sogs pa byas te/ bcom ldan 'das dang lhan cig mnyam par sbyor bas bsgoms la oM pad+ma pad+ma saM yo ga sA d+ha ma ti/ zhes brjod cing thun bzhi'i sbyor bas ji srid mngon sum du gyur pa de srid kyi bar du bya'o// de nas mthar mtshan thog thag de nyid bsgoms pa dang byin nas des lhan cig tu sbyor bar byed cing de nyid lus la zhugs par 'gyur ro// phyis ting nge 'dzin pad+ma nyid du yang 'gyur ro// pad+ma la ni bud med bsam// zhes bya ba ni pad+ma nges pa'i dbang phyug gi sna tshogs pad+ma 'dab ma bzhi pa la pad+ma nges pa'i dbang phyug gi gzugs kyi lha mo bsam mo// de steng sna tshogs bdag gyur te// zhes bya ba ni bcom ldan 'das pad+ma nges pa'i dbang phyug de'i pad+ma'i steng du bdag nyid gyur te bsgom par bya'o// ji zhig byed ce na/ rtse zhing pad+mo mchog ces bya ba ni/ dbang po gnyis mnyam par sbyor bas so// sna tshogs dngos grub thob par 'gyur// zhes bya ba ni pad+ma nges pa'i dbang phyug de la dngos grub sna tshogs pa zhes bya ba thob par 'gyur ro// 'di skad ston pa yin te/ 'gro ba 'dul ba'i dkyil 'khor chen po las bshad pa'i pad+ma nges pa'i dbang phyug gi rnal 'byor byas la/ phyis gzungs kyi dkyil 'khor las bshad pa'i pad+ma nges pa'i dbang phyug gi las kyi phyag rgya bcings te/ bdag nyid pad+ma nges pa'i dbang phyug tu bsgom mo// de nas de nyid kyi phyag rgya chen po bcings la/ mdun du pad+ma'i dbus su sna tshogs pad+ma 'dab ma bzhi pa pad+ma phra mo'i 'khor gyis bskor bar bsam mo// de nas hrIHzhes bya ba'i snying po 'di las pad+ma nges pa'i dbang phyug de nyid kyi gzugs su bsam par bya'o// de nas snga ma bzhin du bsdu ba byas la bcom ldan 'das dang lhan cig pa'i mnyam par sbyor bas/ oM a bi sha pad+ma saM yo ga sA d+ha ya hrIHzhes zlos shing bsgom par bya'o// de nas snga ma bzhin du mtshan thog thag bsgoms nas de byin te/ de dang lhan cig mnyam par sbyor ba byas na/ de nyid lus la zhugs te/ phyis 'di pad+ma nges pa'i dbang phyug dang yang 'dra bar 'gyur ro// de ltar dngos grub kyi ye shes bstan nas/ da ni 'gro ba 'dul ba'i gzungs kyi dkyil 'khor las gsungs pa'i dngos grub rnams 'gro ba 'dul ba'i dkyil 'khor chen po las bshad pa'i lha'i rnal 'byor byas la/ phyis gzungs kyi dkyil 'khor las bshad pa'i phyag rgya chen po la sogs pa bcings la ji lta ba bzhin du bsgrub par bya'o zhes bya ba'i don bstan pa'i phyir/ de nas zhes bya ba la sogs pa gsungs te/ de nas zhes bya ba ni de'i phyir te/ dngos grub kyi ye shes bslabs pa'i rjes thogs la zhes bya ba'i don to// ji lta ba bzhin du zhes bya ba ni/ mna'i snying po byin la pad+ma'i rigs kyi gzungs kyi dkyil 'khor gyi gsang ba dang de'i phyag rgya chen po ni/ gsang ba'i phyag rgya chen po ste/ de'i ye shes bslab par bya'o// sor mo'i rtse sprad pad+mor bya// zhes bya ba ni thal mo mnyam par sbyor ba'i sor mo thams cad kyi rtse mo pad+ma kha bye ba ltar byas pa'i rnam par snang mdzad kyi phyag rgya'o// rig pa ni 'di yin te/ oM sar+b+ba ta thA ga ta d+har+m+ma sa ma ye hUM zhes pa rig pa 'di zlos shing bdag nyid rnam par snang mdzad du bsgoms na/ rnam par snang mdzad dang 'dra bar 'grub par 'gyur ro// rdo rje khro bo mdzub gnyis sprad// ces bya ba ni rdo rje khu tshur gnyis kyi mdzub mo gnyis brkyang la/ rdo rje dbyings las bshad pa'i rdo rje sems dpa'i rnal 'byor byas la 'di nyid bcings te/ oM badzra sa ma ye hUM zhes zlos shing bdag nyid rdo rje sems dpar bsgoms na/ rdo rje sems dpa' nyid du 'grub par 'gyur ro// rtse gnyis nor bu zhes bya ba ni/ rdo rje khu tshur gnyis kyi mdzub mo gnyis nor bu ltar byas te/ rdo rje dbyings las bshad pa'i rdo rje snying po'i rnal 'byor byas la 'di nyid bcings te/ oM ma Ni rat+na sa ma ye hUM zhes bya ba dang / bdag nyid rdo rje snying por bsgoms na rdo rje snying po dang 'dra bar 'grub par 'gyur ro// pad+mo ltar zhes bya ba ni/ rdo rje khu tshur gnyis bcings la mdzub mo gnyis phan tshun gdong sbyar la pad+ma'i 'dab ma ltar byas pa 'di ni rdo rje spyan gyi'o// rdo rje dbyings las gsungs pa'i rdo rje chos kyi rnal 'byor byas la 'di bcings te/ oM pad+ma sa ma ye hUM zhes bya ba'i rig pa brjod cing bdag nyid rdo rje chos su bsgoms na rdo rje spyan dang 'dra bar 'grub par 'gyur ro// rdo rje bsdams pa'ang de bzhin te// zhes bya ba ni/ rdo rje khu tshur gnyis bcings la mdzub mo gnyis ji ltar grags pa'i rdo rje bsdams pa bcings te/ rdo rje dbyings kyi dkyil 'khor chen po las bshad pa'i rdo rje las kyi rnal 'byor byas la phyis phyag rgya 'di bcings te/ oM badzra karma sa ma ya hUM zhes zlos shing bdag nyid rdo rje las su bsgoms na/ de rdo rje las dang 'dra bar 'grub par 'gyur ro// rdo rje bcings pa bsdams nas ni// gung mo gnyis ni myu gur bsgreng // mdzub mo srin lag gnyis bkug pa'i// phyag rgya shAkya thub par bstan// zhes bya ba ni rdo rje bsdams pa las/ gung mo gnyis myu gu ltar bsgreng la/ mdzub mo dang srin lag gnyis pad+ma ltar byas pa 'di ni shAkya thub pa'i rnam par snang mdzad dang / rdo rje dbyings kyi dbang phyug ma'i phyag rgya'o// chos kyi rdo rje snying gar gzhag // bsgyur te dpral bar gzhag pa dang // ting nge 'dzin tshul pang du gzhag // bsgyur nas spyi bor gzhag par bya// zhes bya ba ni/ rdo rje bsdams pa dam byas la// gung mo gnyis ni mnyam sbyar ba// rdo rje chos zhes grags pa yi// dngos grub thams cad sgrub byed pa'o// 'di snying gar gzhag pa ni 'gro ba 'dul ba dang rdo rje sems ma'i gnas na gnas pa'i chos kyi rdo rje ma'i'o// de nyid yongs su bsgyur nas dpral ba'i phyogs su gzhag pa ni/ bcom ldan 'das gtsug phud sangs rgyas dang / rdo rje rin chen ma'i gnas kyi sangs rgyas dbang bskur ma'i'o// de nyid khar bkan nas gzhag pa ni/ pad+ma ting nge 'dzin gyi gnas su pad+ma ting nge 'dzin mar 'gyur la/ rdo rje chos ma'i gnas su dam tshig sgrol mar 'gyur ro// de nyid bsgyur nas spyi bor gzhag pa ni// pad+ma'i nges pa'i dbang phyug gi gnas su pad+ma nges pa'i dbang phyug gi gzungs mar 'gyur la/ rdo rje las ma'i gnas su sna tshogs kyi sgor 'gyur ro// rdo rje dbyings kyi dbang bcings la// mchod rten pad+mo'i tshul du ni// gung mo gnyis ni bcings gyur na// sangs rgyas pad+mo yin par bshad// ces bya ba ni/ rdo rje dbyings kyi dbang phyug ma'i ming can shAkya thub pa'i phyag rgya ste/ gung mo gnyis pad+ma ltar byas pa ni sangs rgyas pad+ma'i gzungs kyi'o// de las mthe bo rdo rje dang // mdzub gnyis ral gri lcags kyur bya// zhes bya ba ni/ sangs rgyas pad+ma'i gzungs kyi phyag rgya las mthe bong gnyis rdo rjer byas la/ g.yas pa'i mdzub mo bsgreng ba ni ral grir bya ba dang / g.yon pa'i mdzub mo lcags kyur byas pa ni pad+ma rgyal po'i gzungs kyi'o// de las mthe bo bsnol nas kyang // mdzub mos mdzub mo rab bzung la// drangs na rab dga' yin par bshad// ces bya ba ni pad+ma rgyal po'i gzungs kyi phyag rgya de nyid las/ mthe bo gnyis rdo rje bcings pa'i tshul gyis bsnol la mdzub mo g.yas pa'i lcags kyus g.yon pa'i logs las mda' 'dren pa'i tshul du byed pa ni pad+ma chags pa'i'o// legs so zhes pa'ang de bzhin te// zhes bya ba ni pad+ma chags pa'i gzungs kyi phyag rgya las/ mdzub mo gnyis mthe bo gnyis kyis se gol gtogs pa'i tshul du byed pa ni pad+mo legs so zhes bya ba'i phyag rgya chen po'o// rdo rje bsdams pa dam byas la// mtheb gnyis mnyam ste bcug nas kyang // mdzub gnyis rtse bkug rtse mo ni// dpral gzhag gung mo pad+mor bya// zhes bya ba ni rdo rje bsdams pa las mthe bo gnyis bcug nas gung mo gnyis pad+ma ltar byas la/ mdzub mo gnyis myu gu ltar bsgreng nas tshigs gsum pa bkug ste/ rtse mo gnyis dpral ba'i phyogs su gzhag pa ni pad+ma khro gnyer gyi gzungs kyi'o// de nyid las ni snying gar yang // nyi ma'i dkyil 'khor ston pa dang // zhes bya ba ni/ pad+mo khro gnyer gyi gzungs kyi phyag rgya las/ snying gar nyi ma'i dkyil 'khor ston pa'i tshul du byed pa 'di ni pad+ma nyi ma'i gzungs kyi phyag rgya'o// de nyid las ni rgyal mtshan bcings// zhes bya ba ni/ pad+ma nyi ma'i gzungs kyi phyag rgya nyid las dpung pa gnyis brkyang la spyi bor gzhag pa ni pad+ma zla ba'i dpal gyi gzungs kyi phyag rgya'o// ltag par rab tu brkyang bar bya// zhes bya ba ni/ de nyid mgo bo'i rgyab tu brkyang nas sor mo'i rtse mo rnams so sor gzhag pa ni zhal bcu gcig pa'i gzungs kyi'o// rdo rje bsdams pa dam bcas la/ mdzub gnyis rtse mo pad+mor dgug // ces bya ba ni rdo rje bsdams pa las mdzub mo gnyis brkyang la cung zad bskum nas/ phan tshun gdong sbyar nas gzhag pa 'di ni pad+ma sgrol ma'i gzungs kyi'o// de bzhin pad+mo ral gri ste// mdzub mo pad+mor byas pa sbyar// zhes bya ba ni/ pad+ma sgrol ma'i gzungs kyi phyag rgya nyid las mdzub mo gnyis phan tshun gdong sbyar la/ tshigs gsum pa gnyis cung zad bkug pa ni pad+ma ral gri ste pad+ma rnon po'i gzungs kyi'o// rdo rje bsdams pa dam byas la// mthe bo g.yon pa nang du gzhug // de steng mthe bo tho bar bsgreng // sor mo kun kyang bad mthe'u chung // zhes bya ba ni/ rdo rje bsdams pa las g.yon pa'i mthe bo nang du bcug la/ g.yas pa'i mthe bo bsgreng la mthe'u chung gnyis phan tshun lto sbyar nas pad+ma ltar byas te/ sor mo lhag ma rnams steng du brkyang bar byas pa 'di ni pad+ma rgyu'i gzungs kyi'o// de las thams cad bkug nas kyang // mthe chung pad+ma lta bur bya// mthe bos g.yas dang sbyor ba yis// mdzub mos nor bu bsgreng bar bya// zhes bya ba ni pad+ma rgyu'i gzungs kyi phyag rgya las/ rdo rje bsdams pa'i mthe'u chung gnyis pad+mar byas la/ g.yas pa'i mdzub mo mthe bos phreng ba 'dren pa'i tshul du byed pa 'di ni pad+ma bsrung ba'i gzungs kyi'o// rdo rje bsdams pa dam byas la// mthe'u chung pad+ma lta bur bya// mdzub mo bsnyams pa pad+ma'i spyan// rab tu gar byed bzlog par bya// zhes bya ba ni/ rdo rje bsdams pa las mthe'u chung gnyis pad+ma lta bu dang / mdzub mo gnyis brkyang nas tshigs gsum pa bkug nas mig lta bur byas te gar byas nas ldog ste/ dpral ba'i phyogs su mig gi tshul du gzhag pa 'di ni pad+ma gar gyi dbang phyug gi gzungs kyi'o// rdo rje bsdams pa dam bya la// mthe'u chung pad+ma lta bur bya// nang du mdzub mo gnyis bkug ste// mthe bo gnyis ni go char bya// zhes bya ba ni/ rdo rje bsdams pa las mthe'u chung gnyis pad+ma ltar byas la mdzub mo gnyis bkug ste mthe bong gnyis bkab pa 'di ni pad+ma bsrung ba'i gzungs kyi'o// de las mtheb gnyis mche bar bya// zhes bya ba ni/ pad+ma bsrung ba'i gzungs kyi phyag rgya las mthe bo gnyis brkyang nas khar gzhag pa 'di ni pad+ma gnod sbyin gyi gzungs kyi'o// mtheb gnyis nang du gzhug par bya// zhes bya ba ni pad+ma bsrung ba'i gzungs kyi phyag rgya las/ mthe bo gnyis nang du bcug la/ mdzub mo gnyis kyi khu tshur gyis 'dzin pa 'di ni pad+ma khu tshur gyi gzungs kyi phyag rgya'o// pad+ma sgeg mo la sogs pa nas/ pad+ma 'bebs pa'i mthar thug pa rnams ni 'gro ba 'dul ba'i dkyil 'khor chen po las bshad pa nyid kyi dam tshig gi phyag rgya ni 'dir phyag rgya chen por 'gyur ba yin no// de nas zhes bya ba ni phyag rgya chen po bcings pa 'di las dus phyis yin no zhes bya ba'i don to// rab tu phye nas bshad pas na rab tu bshad par bya'o// dam tshig mchog ni bla med de// zhes bya ba ni shin tu phul du byung ba'o// rdo rje nang du bsdams nas kyang // mdzub gnyis pad+mo 'drar byas la// mthe bo phan tshun bsnol ba ni// gsang ba sna tshogs dbang phyug bshad// ces bya ba ni rdo rje bsdams pa nang du bcings la/ mdzub mo gnyis pad+ma lta bu dang mthe bo gnyis phan tshun bsnol ba 'di ni 'gro ba 'dul ba'i gzungs kyi dam tshig gi phyag rgya'o// de bzhin rdo rje bsdams pa las// mthe chung gung mo mnyam bsgrengs la// mthe bos rdo rje sbyar ba ni// gtsug phud dbus na de bzhin gshegs// zhes bya ba ni rdo rje bsdams pa nang du bcings pa'i mthe bo dang / gung mo dang / mthe'u chung dang gsum myu gu ltar byas pa 'di ni gtsug phud sangs rgyas kyi gzungs kyi'o// de bzhin rdo rje bsdams pa la// mthe bo pad+ma 'dra byas te// kha nas dbyung ltar byas nas kyang // pang du ting nge 'dzin ltar gzhag // ces bya ba ni rdo rje bsdams pa nang du bcings pa'i mthe bo gnyis pad+ma lta bu dang kha nas 'byin pa'i tshul du byas te/ pang du bkan nas ting nge 'dzin gyis tshul du gzhag pa ni pad+ma'i ting nge 'dzin gyi gzungs kyi'o// de bzhin rdo rje bsdams pa las// sor mo kun gyi ngos rnams ni// mnyam par rab tu bsdams nas kyang // mdzub gnyis rdo rje mnyam pa'o// zhes bya ba ni rdo rje bsdams pa nang du byas la sor mo thams cad phan tshun lto sbyar la mdzub mo gnyis myu gu ltar byas pa 'di ni pad+ma nges pa'i dbang phyug gi gzungs kyi'o// de bzhin rdo rje bsdams pa las// mdzub gnyis pad+mo 'drar byas la// mthe bong gnyis kyang bsnol nas ni// mdzub mo gnyis ni rtse sprad dgug // ces bya ba ni rdo rje bsdams pa nang du bcings la/ mdzub mo dang gung mo gnyis pad+ma lta bur byas te/ mthe bong gnyis bsnol ba 'di ni sangs rgyas pad+ma'i gzungs kyi'o// de bzhin rdo rje bsdams pa las// mtheb gnyis rdo rje rab sbyar la// mdzub mo ral gri lcags kyur bya// mthe chung pad+mo 'drar byas pa'o// zhes bya ba ni/ rdo rje bsdams pa nang du bcings la/ mthe bong gnyis myu gu ltar byas nas/ g.yas pa'i mdzub mo ral gri dang / g.yon pa'i mdzub mo lcags kyu lta bu dang / mthe'u chung gnyis pad+ma ltar byas pa 'di ni pad+ma'i rgyal po'i gzungs kyi'o// de bzhin du ni bsgyur nas kyang // mdzub mo g.yon pa bsgrengs nas kyang // mdzub mo mthe bong rtse sbyar bas// dam du bzung ste dgug ltar bya// zhes bya ba ni rdo rje bsdams pa nang du bcings la g.yon pa bsgyur nas/ g.yon pa'i mdzub mo bsgreng la/ g.yas pa'i mthe bo dang mdzub mos mda' 'dren pa'i tshul du byed pa 'di ni pad+ma chags pa gzungs kyi'o// de bzhin mnyam byas mdzub mo gnyis// bkug la mthe bos mnan pa ni// pad+ma dgyes pa bdag nyid che// legs so zhes pa sbyin byed pa// zhes bya ba ni pad+ma chags pa'i gzungs kyi phyag rgya nyid las/ rdo rje bsdams pa nang du bcings pa'i mdzub mo gnyis mthe bo gnyis kyis legs so zhes bya ba ster ba'i tshul du byed pa 'di ni pad+ma dgyes pa'i gzungs kyi'o// de bzhin rdo rje bsdams pa las// sor mo rnams kyi ngos sbyar la// mthe bong gnyis kyis mnan nas ni// mdzub mo mnyam par sbyar ba'o// zhes bya ba ni rdo rje bsdams pa nang du bcings la/ sor mo thams cad phan tshun gdong sbyar nas/ mdzub mo gnyis myu gu ltar byas nas/ mthe bo gnyis kyis dam du bzung ste/ dpral ba'i phyogs su gzhag pa 'di ni pad+ma khro gnyer ma'o// de nyid snying gar nyi ma bya// zhes bya ba ni khro gnyer gyi phyag rgya nyid snying gar nyi ma'i dkyil 'khor gyi tshul du byed pa ni pad+ma nyi ma'i gzungs kyi'o// spyi bor pad+mo rgyal mtshan bya// zhes bya ba ni pad+ma nyi ma'i gzungs kyi phyag rgya nyid las dpung pa gnyis brkyang nas spyi bor 'jog pa 'di ni pad+ma zla ba'i rgyal mtshan gyi gzungs kyi'o// phab ste kha 'gram gzhag pa ni// pad+ma cher dgod pa yi tshul// zhes bya ba ni pad+ma zla ba rgyal mtshan gyi gzungs kyi phyag rgya nyid dgod pa'i tshul gyis bskor nas kha'i phyogs su gzhag pa 'di ni pad+ma bzhad pa'i gzungs kyi'o// rdo rje nang du bsdams byas nas// chos kyi rdo rje tshul byas te// mthe'u chung spyi bor rab mnyam pa// 'di ni sgrol ma'i dam tshig yin// zhes bya ba ni rdo rje bsdams pa nang du bcings la gung mo gnyis myu gu ltar byas la/ mthe'u chung dang mthe bo yang myu gu ltar byas pa 'di ni pad+ma sgrol ma'i gzungs kyi'o// de bzhin rdo rje bsdams pa las// mdzub gung pad+mo ral grir bya// zhes bya ba ni rdo rje bsdams pa nang du bcings la mdzub mo gnyis pad+ma ral gri lta bur byas pa 'di ni pad+ma rnon po'i gzungs kyi'o// de bzhin nang du 'khor lo bya// zhes bya ba ni rdo rje bsdams pa nang du bcings la/ g.yon pa'i mthe bong nang du bcug ste/ g.yas pa'i mthe bos steng du brkyang nas mthe'u chung gnyis pad+ma ltar byas te/ rdo rje bsdams pa nang du bcings pa ma bkrol bar sor mo lhag ma rnams 'khor lo'i tshul du brkyang ba 'di ni rdo rje rgyu'i gzungs kyi'o// bzlas pa zin pa de bzhin no// zhes bya ba ni pad+ma rgyu'i gzungs kyi phyag rgya las rdo rje bsdams pa nang du bcing ba'i mthe'u chung gnyis pad+ma ltar byas la g.yas pa'i mthe bo dang mdzub mo gnyis kyis bgrang phreng 'dren pa'i tshul du byed pa 'di ni pad+ma bsrung ba'i gzungs kyi'o// de bzhin rdo rje bsdams pa las// mtheb mdzub sprad de gnyis su bya// zhes bya ba ni rdo rje bsdams pa nang du bcings la/ gnyis su byas pa'i so so'i mtheb mo dang / mdzub mo'i lto sbyar la gung mo gnyis bskums te/ srin lag gnyis kyang cung zad bskums nas/ mthe'u chung gnyis brkyang ste phrag pa gnyis su 'dzin pa'i tshul du byed pa ni mtheb mdzub sprad pa gnyis su byas pa ste pad+ma gar gyi dbang phyug gi gzungs kyi'o// de nas snying gar sbyar ba ni// gsang ba bsrung ba yin par bshad// ces bya ba ni pad+ma gar gyi dbang phyug gi gzungs kyi phyag rgya nyid las rdo rje bsdams pa nang du bcings la snying gar gzhag pa 'di ni pad+ma bsrung ba'i gzungs kyi'o// de bzhin rdo rje bsdams pa las// mthe chung pad+mo 'drar byas la// mdzub gnyis shin tu bkug nas kyang // mtheb gnyis phyir bskyed mche ba can// zhes bya ba ni rdo rje bsdams pa nang du bcings pa'i mthe chung gnyis pad+ma ltar byas la mdzub mo gnyis dgug pa dang mthe bo gnyis bkyed nas khar gzhag pa 'di ni pad+ma gnod sbyin gyi gzungs kyi'o// de las khu tshur tshul gyis ni// mtheb gnyis ngos ni btsir ba ni// pad+ma gsang ba khu tshur che// dam tshig mchog tu rab brtags pa// zhes bya ba ni pad+ma gnod sbyin gyi gzungs nyid las mthe bong gnyis mthe'u chung gi bar du bcug la/ mdzub mo gnyis bskum pa'i rtse mos btsir ba ni pad+ma khu tshur gyi gzungs kyi dam tshig gi phyag rgya'o// pad+ma lA s+ye la sogs pa// de dag thams cad kun gyi ni// rdo rje nang du bsdams byas la// de 'dra bar ni bcing bar bya// rdo rje bsdams pa nang bcings la// snying gar mnyam la rab tu gzhag // rab tu brkyang ba phreng ba'o// thal mo sbyar ba kha nas dbyung // gar las thal sbyar spyi bor gzhag // rdo rje bcings pa thur du blugs// rang gi thal sbyar gyen du gtor// mthe bong bsnyams te rab tu bsdams// rab tu brkyang nas byugs pa'o// pad+ma'i sgeg mo la sogs pa nas/ pad+ma'i dri'i mthar thug pa'i dam tshig gi phyag rgya'o// rdo rje bsdams pa dam byas la// mdzub mo gnyis ni mnyam sbyar nas// bkug nas rtse mo sbyar ba ni// rta mgrin gyi ni yin par bshad// rdo rje thal mo mnyam sbyar la// mdzub gnyis mdud par mdud na ni// don yod zhags pa'i phyag rgya yin// mtheb mdzub lcags sgrog 'dra bar bya// rdo rje dbab pa'i tshul gyis ni// pad+mo'i thal mo mnyam sbyar la// srin lag mthe'u chung gnyis sbyar te// mthe bo gnyis bcug bar du btsir// zhes bya ba ni/ rta mgrin nas brtsams nas pad+ma 'bebs pa'i mthar thug pa'i dam tshig gi phyag rgya'o// rdo rje dbyings kyi dbang phyug ma dang / rdo rje chos ma dang / sangs rgyas dbang bskur ma dang / chos kyi dam tshig ma dang / sgo sna tshogs ma rnams ni phyag rgya chen po nyid dam tshig gi phyag rgya'i sbyor bas dam tshig gi phyag rgyar 'gyur ro// de nas pad+mo gsang ba'i pad+mo'i rigs kyi gzungs kyi dkyil 'khor gyi chos kyi phyag rgyar 'gyur ro// de la hrI ni sangs rgyas pad+ma'i'o// gra ni pad+ma rgyal po'i gzungs kyi'o// pra ni chags ma'i'o// ha ni legs ma'i'o// shrI ni pad+ma khro gnyer ma'i'o// sa ni pad+ma nyi ma'i'o// dA ni pad+ma zla ba'i'o// ha ni pad+ma bzhad pa'i'o// gA ni sgrol ma'i'o// d+ha ni pad+ma rnon po ma'i 'o// krA ni pad+ma rgyu'i gzungs kyi'o// pA ni pad+ma gsung ba'i 'o// ba ni gar gyi dbang phyug gi'o// ra ni bsrung ba ma'i'o// Sha ni gnod sbyin ma'i'o// a ni pad+ma'i khu tshur gyi gzungs kyi'o// chos kyi phyag rgya ni ljags la bsam par bya ste/ rnam par snang mdzad la sogs pa nas pad+ma 'bebs pa'i mthar thug pa ni 'gro pa 'dul ba'i dkyil 'khor chen po las bshad pa nyid gzung bar bya'o// las kyi phyag rgya mdor bsdus nas// gsang ba'i khu tshur gnyis pa'o// zhes bya ba ni pad+ma'i khu tshur gyi gzungs kyi phyag rgya chen po dang / dam tshig gi phyag rgya gnyis su byas nas 'gro ba 'dul ba'i dkyil 'khor chen po las bshad pa'i sbyor bas rdo rje dbyings kyi dbang phyug ma la sogs pa nas/ pad+ma 'bebs pa'i las kyi mthar thug pa'i las kyi phyag rgya bcing bar bya'o zhes bya ba'i don to// de skad du yang rdo rje dbyings kyi gzungs kyi dkyil 'khor las dam tshig gi phyag rgya las byung ba'i las kyi phyag rgya ni dus thams cad du bcing bar mi bya ba nyid do zhes byung bas 'dir yang pad+ma'i dam tshig gi khu tshur gyi gzungs kyi phyag rgya las 'byung ba ni dus thams cad du bcing bar mi bya'o// de la 'gro ba 'dul ba'i dkyil 'khor chen po las bshad pa'i las kyi phyag rgya 'ching ba'i sbyor bas/ g.yon pa'i rdo rje mdzub mo ni// g.yas pa'i nang du bsgreng bar bya// byang chub mchog gi phyag rgya che// sangs rgyas byang chub sbyin byed pa'o// g.yas pas g.yon pa dbye bar bya// zhes bya ba ni 'gro ba 'dul ba dang / pad+ma'i ting nge 'dzin dang / pad+ma'i sgrol ma dang / pad+ma'i dam tshig sgrol ma rnams kyi'o// bsgyings bcas gsor ba gnyis ka'i ni sangs rgyas pad+ma'i gzungs dang // rdo rje chos ma'i'o// lcags kyu 'dzin ltar gnas pa ni// pad+ma'i de bzhin gshegs pa'i lcags kyu'o// mda' 'phangs pa'i tshul dang pad+ma chags pa'i'o// legs so sbyin pa snying gar gzhag // pad+ma legs pa'i'o// dbang bskur ba ni rdo rje gnyis// zhes pa ni pad+ma khro gnyer dang / sangs rgyas dbang bskur ba'i ting nge 'dzin mchog ma dang gtsug phud sangs rgyas kyi'o// snying gar nyi ma bstan par bya ba ni pad+ma nyi ma'i'o// g.yon pa la ni gru mo gzugs ni pad+ma zla ba'i'o// de bzhin kha phyogs bskor ba ni pad+ma bzhad pa'i'o// snying gar 'byed pa lta bu ni pad+ma sgrol ma'i'o// snying gar g.yon pa'i ral gri 'dud pa ni pad+ma rnon po'i'o// mgal me'i 'khor lo bskor ba ni pad+ma khyab 'jug gi'o// rdo rje gnyis ka kha nas dbyung ba ni gsang ba'i 'o// rdo rje gar bskor bkrol ba ni// thal mo 'gram pa spyi bor gzhag // ces pa ni/ pad+ma nges pa'i dbang phyug dang gar gyi dbang phyug dang sna tshogs kyi sgo'i'o// go cha ni pad+ma bsrung ba'i'o// mthe chung mche ba ni pad+ma gnod sbyin gyi'o// khu tshur gnyis ni mnan pa ni pad+ma khu tshur gyi gzungs kyi'o// pad+ma 'gying ba'i tshul gyis ni// bsam pa g.yos pas 'dud par bya// phreng ba bcing dang kha nas dbyung // gar la thal sbyar spyi bor gzhag // thur du blugs dang gyen du gtor// mthe bo bsnyams la rab tu bsdams// dris byugs pa yi sbyor ba yis// mchod pa'i phyag rgya rab tu brtag // mdzub mo'i lcags kyu bcing ba ni// mthe'u chung las te lcags kyu che// mkhrig ma mdud pa mdzub gnyis gdub// rgyab gnyis kyang ni bsnyams te mnan// de kho na nyid snang bar byed pa las/ pad+ma rigs kyi gzungs kyi dkyil 'khor gyi 'grel pa rdzogs so// // de ltar pad+ma'i rigs kyi gzungs kyi dkyil 'khor gyis 'dul ba'i sems can rjes su gzung ba'i phyir dam tshig gi phyag rgya gtso bor gyur pa bstan nas/ da ni pad+ma'i rigs kyi chos kyi dkyil 'khor gyis 'dul ba'i sems can rjes su gzung ba'i phyir chos kyi phyag rgya gtso bor gyur pa bstan pa ni/ de nas zhes bya ba la sogs pa smos te/ de nas zhes bya ba'i sgra ni de ma thag pa ste/ dang po sbyor ba'i ting nge 'dzin gyi rjes thogs la zhes bya ba'i don to// dang po sbyor ba'i ting nge 'dzin ni 'gro ba 'dul ba'i dkyil 'khor chen po las bshad pa yin no// yang zhes bya ba ni 'gro ba 'dul ba'i gzungs kyi dkyil 'khor la ltos pa'o// bcom ldan 'das ni rnam par snang mdzad do// de bzhin gshegs pa thams cad kyi chos kyi ye shes ni chos thams cad spros pa med par byas pa'o// de'i dam tshig ni bcom ldan 'das rnam par snang mdzad kyi pad+ma'i rigs kyi chos kyi dkyil 'khor ro// de las byung ba ni 'jig rten dbang phyug gi thugs ka na gnas pa'i pad+ma gang yin pa de las byung ba'o/ des byin gyis brlabs pa ni nus par mdzad pa'o// gang gi ting nge 'dzin ming 'di skad ces bya ba'i ting nge 'dzin gang yin pa de la snyoms par zhugs pa'o// 'di zhes bya ba ni de ma thag 'chad par 'gyur ba'i blo la gnas pa'o// rang gi rig pa dam pa gsungs pa ni bshad pa'o// 'di skad ston pa yin te/ bcom ldan 'das rnam par snang mdzad pad+ma'i rigs kyi rang bzhin gyi rang gi chos kyi dkyil 'khor sprul pa'i phyir/ 'phags pa spyan ras gzigs dbang phyug gi thugs ka na gnas pa'i rdo rje pad+ma'i rnam par thugs rtse gcig tu mdzad nas rig pa dam pa 'di gsungs pa'o// de nas dkyil 'khor de 'phags pa spyan ras gzigs dbang phyug gi thugs ka'i pad+ma las sprul nas/ bcom ldan 'das rnam par snang mdzad la snga ma bzhin du phul lo// de ltar phyag na rdo rje dang / rdo rje snying po dang / rdo rje spyan dang / rdo rje sna tshogs rnams kyi rang rang gi rig pa dam pa rnams gsungs nas/ bcom ldan 'das 'phags pa spyan ras gzigs dbang phyug gi thugs ka'i pad+ma las 'gro ba 'dul ba dang gtsug phud sangs rgyas dang / pad+ma ting nge 'dzin dang / pad+ma don yod dbang phyug gi dkyil 'khor rnams pad+ma'i rigs kyi chos kyi dkyil 'khor gyi gzugs su sprul nas/ de bzhin gshegs pa thams cad la phul ba yin no// de la rang gi rigs kyi chos 'byung ba ni/ 'gro ba 'dul ba'i chos kyi dkyil 'khor las 'byung ba gang yin pa'i rig pa dam pa 'di de bzhin du gsungs pa'o// de la de nas yang bcom ldan 'das zhes bya ba nas/ oM badzra karma d+har+m+ma hUM zhes bstan pa'i bar gyi gzhung de tsam gyis 'gro ba 'dul ba'i chos kyi dkyil 'khor gyi dkyil 'khor rgyal po mchog ces bya ba'i ting nge 'dzin gnyis pa bstan pa yin no// snga ma bzhin du bsdu ba dang byin gyis brlabs pa la sogs pa ni las kyi rgyal po mchog ces bya ba'i ting nge 'dzin gsum pa yin par shes par bya'o// de nas zhes bya ba ni skabs su bab pa'o// 'di zhes bya ba ni 'chad par 'gyur ba'i blo la gnas pa'o// rang gi chos kyi dkyil 'khor du gsungs shing 'chad par 'gyur ro// de nas zhes bya ba ni de ma thag pa ste/ sngon du bsnyen pa'i rjes thogs la zhes bya ba'i don to// de'i don ni 'di skad ston pa yin te/ 'gro ba 'dul ba'i dkyil 'khor chen po las bshad pa'i 'gro ba 'dul ba'i rang gi lha'i rnal 'byor dang / de las bshad pa'i rnal 'byor chen po byas la nyin re zhing thun bzhi'i sbyor bas chos kyi dkyil 'khor gyi sngags rnams re re zhing bzlas brjod 'bum bya'o// de'i rjes thogs la nyi ma bdun dkyil 'khor 'di bsgoms la/ de nas bri bar bya'o// de nas zhes bya ba ni rgyu de'i phyir gyi don te/ gang gi phyir 'gro ba 'dul pa'i chos kyi dkyil 'khor du 'jug pa med na/ des 'dul ba'i sems can gyi khams rnams kyi mngon par 'dod pa'i dngos grub kyi don 'grub par mi 'gyur bas rgyu de'i phyir rab tu bshad par bya'o// ye shes dkyil 'khor dam pa ste// zhes bya ba ni pad+ma'i rigs kyi chos kyi dkyil 'khor gyi mchog go// rdo rje dbyings dang 'dra bar ni// zhes bya ba las sprul pa'i chos kyi dkyil 'khor ni 'dir rdo rje dbyings yin la de dang mtshungs pas na/ rdo rje dbyings dang 'dra bar ni// chos kyi ye shes zhes brjod do// zhes bya ba ni/ dkyil 'khor chen po'i tshul du ni// dkyil 'khor thams cad srad bu bre// zhes bya ba ni 'gro ba 'dul ba'i dkyil 'khor chen po'i tshul gyis dkyil 'khor thams cad srad bu bre bar bya'o// de yi dbus su bri ba ni// ye shes rdo rje de bzhin gshegs// zhes bya ba ni 'gro ba 'dul ba'i dkyil 'khor chen po'i sbyor ba des de nas thig btab la/ chos kyi dkyil 'khor de'i dbus su phyogs dang mtshams mnyam par pad+ma 'dab ma brgyad pa ka ba brgyad dang yang dag par ldan pa'i pad+ma'i dkyil 'khor bri bar bya'o// de'i dbus su seng ge dang / pad+ma'i gdan gyi steng du zla ba'i dkyil 'khor la rdo rje rtse lnga pa de'i lte bar de bzhin gshegs pa rnam par snang mdzad bri bar bya'o// rnam par snang mdzad de'i phyogs dang / mtshams rnams thams cad du/ sems dpa' che rnams cho ga bzhin// sna tshogs dbang phyug la sogs pa// ting nge 'dzin la snyoms zhugs bri// zhes bya ba ni 'gro ba 'dul ba la sogs pa bri bar bya'o// 'di skad ston pa yin te/ 'gro ba 'dul ba'i dkyil 'khor chen po'i tshul gyis dkyil 'khor thams cad thig btab la khro bo'i lta bas bltas te/ de nyid kyi sgo rnams byas la/ tshon sna rnam pa lngas dkyil 'khor bris te/ dkyil 'khor gyi lte ba'i gnas su rnam par snang mdzad sngar bshad pa'i mtshan nyid dang ldan pa ji skad bshad pa'i seng ge'i gdan gyi steng du rdo rje rtse lnga pa chur gnas pa la/ rdo rje bsdams pa bcings nas skyil mo krung gi steng du bkan nas snying ga'i phyi rol du rdo rje rtse lnga pa nas 'bras kyi tshad tsam bsnams pa/ rdo rje skyil mo krung gis bzhugs pa bri bar bya'o// de'i phyogs rnams su chos kyi rdo rje ma la sogs pa rigs kyi phyag rgya bzhi pa dang / 'gro ba 'dul ba'i dkyil 'khor chen po las bshad pa'i tshul gyis lha thams cad kyi gnas su pad+ma dang zla ba'i gdan la de rnams kyi ye shes kyi rdo rje rtse lnga pa chur gnas pa la 'gro ba 'dul ba la sogs pa nas/ pad+ma 'bebs pa'i mthar thug pa'i sngar bshad pa'i mtshan nyid dang ldan pa dang / byams pa la sogs pa rnams rang gi mtshan ma nas 'bras kyi tshad tsam snying ga'i phyi rol du 'jog cing rdo rje skyil mo krung du bzhugs pa bri bar bya'o// snga ma bzhin du/ sangs rgyas rdo rje 'dzin la sogs// thams cad snyoms par zhugs pa ste// ting nge 'dzin du bzhugs pa dang // phyag gnyis rdo rje bcing bas bcings// zhes bya ba la sogs pa sngar bshad pa 'ba' zhig tu shes par bya'o// de nas zhes bya ba ni de ma thag pa brjod pa ste/ slob dpon rang nyid 'gro ba 'dul ba'i dkyil 'khor du 'jug pa'i cho gas ji lta ba bzhin du zhugs la nas 'bras tsam gyi rdo rje pad+ma'i dbang bskur blangs la cho ga thams cad rjes su spyad par bya'o// de nas bsdu ba byas la mtshan brgya rtsa brgyad pas bstod de/ de'i rjes thogs nyid la pad+ma'i rigs kyi dkyil 'khor 'dir dgug pa la sogs pa'i cho ga rgyas par byas nas zhes bya ba ni rta mgrin gyi lcags kyus dkyil 'khor gyi lha thams cad dgug pa dang / don yod zhags pas gzhug pa dang / pad+ma'i lcags sgrog gis bcing ba dang / pad+ma 'bebs pas dbang du bya ba dang / pad+ma gnod sbyin gyis bgegs bsal la/ ra ba dang dra ba bya'o// de nas pad+ma'i khu tshur gyis sgo bcad la/ pad+ma'i srung bas bsrung ba thams cad yang dag par bsrungs la/ 'gro ba 'dul ba'i chos kyi dkyil 'khor las gsungs pa'i lha thams cad la mchod yon dang zhabs bsil phul nas/ dam tshig gi phyag rgyas bsgrubs te/ de nas chos dang las dang / phyag rgya chen po rnams kyis kyang rgyas btab la/ dbang bskur ba'i phyag rgya rnams kyis rnam par snang mdzad la sogs pa dbang bskur la/ mchod pa thams cad kyis yang dag par mchod de/ slob ma 'jug pa'i gnang ba nod pa ni dgug pa la sogs pa'i cho ga rgyas pa zhes bya'o// de ltar byas nas/ ji lta ba bzhin du bcug ste/ 'di skad du khyod kyis gzhan su la yang ma brjod cig ces bya ba ni 'gro ba 'dul ba'i dkyil 'khor chen por 'jug pa'i cho ga bzhin du bya'o zhes bya ba'i don to// 'dir rdo rje pad+ma nas 'bras kyi tshad tsam slob ma rnams la byin nas zhes bya ba dang / cho ga lhag ma rnams ni 'gro ba 'dul ba'i dkyil 'khor chen por bshad pa nyid gzung bar bya'o// de ltar slob dpon gyi las kyi cho ga rgyas pa dang slob ma 'jug pa'i cho ga bstan nas/ da ni 'gro ba 'dul ba'i chos kyi dkyil 'khor du dam tshig dang dbang bskur ba thob pa rnams la/ de las bshad pa'i dngos grub kyi ye shes rnams slob dpon gyis bstan par bya'o zhes bya ba'i don 'di bstan pa'i phyir/ de nas zhes bya ba la sogs pa gsungs te/ de nas zhes bya ba ni de'i rjes thogs la zhes bya ba'i don to// de'i ye shes bskyed par bya ste/ gang 'dod ces dri bar bya'o// 'jig rten dbang phyug snyoms zhugs la// zhes bya ba ni 'gro ba 'dul ba'i dkyil 'khor chen po las bshad pa'i cho gas rang gi lha'i rnal 'byor byas la/ phyis chos kyi dkyil 'khor las bshad pa'i rang gi lha'i phyag rgya chen po bcings la/ snying gar pad+mo bsgoms nas kyang // zhes bya ba ni/ oM pad+ma dz+nyA na hr-i da ya A be sha / zhes bya ba'i snying po 'dis snying gar zla ba'i dkyil 'khor la rdo rje pad+ma bskyed pa/ de nyid zlos shing bsgoms nas/ nyin re zhing thun bzhi'i sbyor bas ji srid mngon sum du mthong bar gyur pa de srid kyi bar du bsgoms na mthong bar 'gyur ro// de nas zla ba nya la mtshan thog thag bsgoms na de 'grub par 'gyur ro// pad+ma'i ting nge 'dzin thob par// de ma thag tu myur bar 'dir// zhes bya ba la 'dir zhes bya ba ni/ skad cig ma de nyid kyi tshe'o// 'jig rten dbang phyug snyoms zhugs la// zhes bya ba ni snga ma bzhin no// dpral bar pad+mo bsgoms byas te/ zhes bya ba ni/ oM pad+ma dz+nyA na a b+hi She ka A be+e sha zhes bya ba'i snying po 'dis dpral ba'i phyogs su zla ba'i dkyil 'khor gyi steng du snga ma bzhin du rdo rje pad+ma sprul la snga ma bzhin du bsgoms la de nas bsgrub par bya'o// 'jig rten dbang gi ting 'dzin gyis// lce la pad+mo bsgoms nas kyang // zhes bya ba ni snga ma bzhin du thams cad byas la/ oM pad+ma dz+nyA na bi R+yA ra ta ma A be sha / zhes bya ba rang gi lce la rdo rje pad+ma bskyed de snga ma bzhin du bsgoms nas bsgrub par bya'o// 'jig rten dbang gi ting 'dzin gyis// spyi gtsug pad+mo bsgoms nas kyang // zhes bya ba ni rang gi lha'i rnal 'byor de nyid byas nas/ oM pad+ma dz+nyA na uSh+NI Sha A be sha zhes bya bas spyi gtsug gi gnas su zla ba'i dkyil 'khor gyi steng du rdo rje pad+ma bskyed la snga ma bzhin du bsgrub par bya'o// nam mkha' 'am ni phyogs gzhan du// pad+mo dbyibs ni bsgoms nas kyang // zhes bya ba la sogs pa ni snga ma bzhin du rang gi lha'i rnal 'byor byas la/ oM pad+ma A ka sha zhes bya ba'i snying po 'dis nam mkha' la sogs pa'i gnas su rdo rje pad+ma bskyed cing bsgom par bya'o// de nas snga ma bzhin du mtshan thog thag bsgoms na ni mi snang ba'i dngos grub tu 'gyur ro// nam mkha' 'am ni phyogs gzhan du// zhes bya ba la sogs pa ni snga ma bzhin du rang gi lha'i rnal 'byor byas la/ oM pad+ma ra tha/ zhes bya ba nam mkha' la sogs pa'i phyogs su pad+mo bskyed la/ de nas de nyid zlos shing de'i steng du bdag nyid 'dug ste/ 'jig rten dbang phyug gi gzugs su bsgoms nas phyis snga ma bzhin du bsgrubs na mi snang bar 'gyur ro// nam mkha' 'am ni phyogs gzhan du// zhes bya ba la sogs pa la snga ma bzhin du rang gi lha'i rnal 'byor byas la/ oM dz+nyA na pad+ma gr-ih+Na/ zhes bya ba'i snying po 'dis nam mkha' la sogs pa'i phyogs su pad+ma sprul la/ de nyid zlos shing bsgom par bya'o// de nas snga ma bzhin du bsgrubs na gang gi tshe mthong ba de blangs na mi snang bar 'gyur ro// nam mkha' 'am ni phyogs gzhan du// zhes bya ba la sogs pa la snga ma bzhin du rang gi lha'i rnal 'byor byas la/ oM pad+ma ra sa ya na/ zhes bya ba'i snying po 'dis nam mkha' la sogs pa'i phyogs su pad+ma sprul la/ de nyid zlos shing nyin re zhing thun bzhi'i sbyor bas ji srid mngon sum du mthong bar gyur pa de srid kyi bar du bsgoms na mthong bar 'gyur ro// de nas mtshan thog thag bsgoms na rang gi gzugs nyid pad+mar mthong bar 'gyur te/ de bas na/ mthong ba'i pad+mo de zos na// de ma thag tu mi snang 'gyur// zhes bya ba'o// phyag rgya che bcings pad+mo ni// kha dog dbyi bas rnams sna tshogs pa'i// zhes bya ba la kha dog sna tshogs pa ni sngon po la sogs pa'o// dbyibs sna tshogs pa ni zlum po la sogs pa'o// pad+mo ni rdo rje sna tshogs pad+ma lugs ma'am/ brkos pa 'am 'jim pa la sogs pa las byas pa sna tshogs pa de blangs la bzung nas 'jig rten dbang phyug gi phyag rgya chen po bsgoms na/ gzugs thams cad 'chang bar 'gyur ro// 'di skad ston pa yin te/ 'gro ba 'dul ba'i dkyil 'khor chen po las bshad pa'i rang gi lha'i rnal 'byor byas la/ phyis chos kyi dkyil 'khor las bshad pa'i 'gro ba 'dul ba'i phyag rgya chen po bcings te/ oM pad+ma d+ha ra bi shwa rU pa pra ba ta ka A be sha zhes brjod cing // ji skad bshad pa'i pad+ma de bzung la 'gro ba 'dul ba'i gzugs su bdag nyid bsgoms la/ snying po 'di nyid brjod cing nyin re zhing thun bzhi'i sbyor bas ji srid mngon sum du mthong bar gyur pa de srid kyi bar du bsgoms na/ de'i gzugs su bdag nyid du mthong bar 'gyur ro// de nas snga ma bzhin du mtshan thog thag bsgoms na 'grub par 'gyur te/ 'gro ba 'dul ba dang mtshungs par 'gyur ro// pad+ma kha dog dbyibs rnams ni// sna tshogs pad+mo'i dbyibs bris la// zhes bya ba la sogs pa la ras sam/ rtsig pa'am spang leb la bzo bo mkhas pas pad+ma bris la/ de nas rang gi lha'i rnal 'byor byas te/ oM bi shwa pad+ma pra brta ya mAM/ zhes brjod cing 'gro ba 'dul ba de'i ting nge 'dzin bsgoms te/ snga ma bzhin du bsgoms na 'gro ba 'dul ba dang 'dra bar 'gyur ro// nam mkha' 'am ni phyogs gzhan du// pad+ma'i kha dog dbyibs rnams ni// zhes bya ba ni snga ma bzhin no// snga ma bzhin du lha'i rnal 'byor byas la/ oM sa ma d+hi bi shwa pad+ma A be sha zhes bya ba'i snying po 'dis nam mkha' la sogs pa las ji skad du bshad pa'i kha dog dang dbyibs dang ldan pa'i pad+ma sprul la snying po 'di nyid brjod cing bsgoms na/ snga ma bzhin du bsgrub par byas na 'dod pa'i gzugs su 'gyur ro// pad+ma kha dog dbyibs rnams ni// sna tshogs dbyibs su byas nas kyang // zhes bya ba ni bzo bo mkhas pas snga ma bzhin du pad+ma'i gzugs byas la/ rang gi lha'i rnal 'byor byas te/ oM bi shwa pad+ma sa nod k+Shi sa A ka sha pi Shi rU paM a d+hi TiSh+Tha maM/ zhes brjod cing de'i steng du 'dug la/ de nyid zlos shing bsgoms na/ rang nyid 'jig rten dbang phyug gi gzugs des snga ma bzhin du bsgrub pa byas na/ nam mkha' la 'gro zhing ci dga' ba'i gzugs su 'gyur ro// gang yang rung ba'i phyag rgya che// ting nge 'dzin gyis legs bcings la// pad+mo blangs la rab byin la// rtag pa ru ni dbang du 'gyur// zhes bya ba ni 'gro ba 'dul ba'i dkyil 'khor chen po las bshad pa'i rang gi lha'i rnal 'byor byas la/ phyis chos kyi dkyil 'khor las bshad pa'i rang gi lha'i phyag rgya chen po bcings te/ oM ma hA pad+ma hoH zhes bya ba'i snying po 'dis pad+mo blangs te/ 'jig rten dbang phyug 'gro ba 'dul ba'am/ rigs kyi rang bzhin du nyin re zhing thun bzhi'i sbyor bas ji srid du zla ba gcig tsam pa de srid du bdag nyid bsgoms nas/ mtshan thog thag bsgom pa dang bzlas pa bya'o// de nas las kyi dus su de nyid kyi lha'i rnal 'byor byas la/ phyi rol gyi me tog pad+ma blangs te snying po 'di lan brgya rtsa brgyad mngon par bzlas te/ phyag rgya chen po bcings pa des pad+ma blangs la/ oM ma hA pad+ma ho/ che ge mo nyid ba sha mA na ya ho/ zhes mngon par bzlas la gang la byin pa de dbang du 'gyur ro// gang yang rung ba'i dam tshig ni// phyag rgya zhes bya legs bcings nas// zhes bya ba ni dkyil 'khor chen po de nyid las bshad pa'i gtsug phud sangs rgyas kyi rnal 'byor ram de'i rigs kyi rnal 'byor byas te/ gtsug phud sangs rgyas kyi rigs las byung ba'i dam tshig gi phyag rgya bcings la/ phyis chos kyi dkyil 'khor las bshad pa'i dam tshig gi phyag rgya bcings pa des pad+ma blangs la/ oM sa ma ya pad+ma ho/ zhes zlos shing snga ma bzhin du bsgrub pa byas na/ gang la byin pa de dbang du 'gyur ro// ting nge 'dzin skyes dge ba yis// phyag rgya gang yang rung bcings la// ye shes pad+mo gang byin pa// de ni de yis myur bar 'gyur// zhes bya ba ni 'gro ba 'dul ba'i dkyil 'khor chen po las bshad pa'i pad+ma'i ting nge 'dzin de'i rigs kyi rnal 'byor byas la/ phyis chos kyi dkyil 'khor las gsungs pa'i pad+ma'i ting nge 'dzin gyi phyag rgya chen po dang / de'i rigs kyi phyag rgya chen po bcings te/ phyi rol gyi pad+ma blangs la/ oM dz+nyA na pad+ma ho/ zhes brjod cing de nyid zla ba gcig tsam bsgom par bya'o// de nas mtshan thog thag bsgoms la yang las la sbyor ba'i dus su de nyid kyi lha'i rnal 'byor byas la phyag rgya chen po de nyid kyis pad+ma de blangs la/ oM dz+nyA na pad+ma ho/ che ge mo ba sha mA na ya ho// zhes pa lan brgya rtsa brgyad bzlas nas sbyin par bya'o// gang yang rung ba'i dam tshig ldan// las kyi phyag rgya bcings nas ni// zhes bya ba la sogs pa la 'gro ba 'dul ba'i dkyil 'khor chen po las bshad pa'i pad+ma nges pa'i dbang phyug gi rnal 'byor ram/ de'i rigs kyi rnal 'byor byas la/ phyis chos kyi dkyil 'khor las gsungs pa'i pad+ma nges pa'i dbang phyug gi las kyi phyag rgya dang / de'i rigs kyi las kyi phyag rgya bcings la/ oM karma pad+ma ho// zhes bya ba'i snying po 'dis phyi rol gyi pad+ma blangs te/ de nyid kyi bsgom pa byas na/ mtshan thog thag bsgoms la/ phyis las kyi dus su de nyid kyis las kyi phyag rgya pad+ma blangs te/ oM karma pad+ma ho/ che ge mo nyid ba sha mA na ya ho/ zhes lan brgya rtsa brgyad pad+ma la mngon par bzlas nas gang la byin pa de dbang du 'gyur ro// de ltar dngos grub kyi ye shes bslab pa bstan nas/ da ni 'gro ba 'dul ba'i chos kyi dkyil 'khor las gsungs pa'i dngos grub rnams 'gro ba 'dul ba'i dkyil 'khor chen po las bshad pa'i phyag rgya bzhi po rnams kyis de las gsungs pa'i rang gi lha'i rnal 'byor byas la/ phyis 'gro ba 'dul ba'i chos kyi dkyil 'khor las bshad pa'i phyag rgya chen po la sogs pa bcings te bsgrub par bya'o zhes bya ba'i don bstan pa'i phyir/ de nas zhes bya ba la sogs pa gsungs te/ de nas zhes bya ba ni dngos grub kyi ye shes bstan pa'i dus phyis so// ye shes kyi dkyil 'khor ni 'gro ba 'dul ba'i chos kyi dkyil 'khor ro// phyag rgya chen po ni lus kyi phyag rgya'o// de'i ye shes bslab pa'o// chos kyi dkyil 'khor tshul du ni// phyag rgya chen po bsgrub par bya// zhes bya ba ni rdo rje dbyings kyi chos kyi dkyil 'khor las gsungs pa'i tshul gyis chos kyi dkyil 'khor gyi phyag rgya chen po bcing bar bya'o// de'i rig pa ni 'di yin te/ sangs rgyas rdo rje 'dzin la sogs// thams cad snyoms par zhugs pa nyid// ting nge 'dzin du bzhugs pa dang // phyag gnyis rdo rje bcing ba bcings// zhes bya ba la sogs pa sngar rgyas par bshad pa nyid gzung bar bya'o// de nas rab tu bshad bya ba// dam tshig mchog ni zhes bya ba ni/ chos kyi dkyil 'khor gyi dam tshig gi phyag rgya'o// ci'i phyir zhe na/ bsgrub par bya ste zhes bya ba smos te/ ting nge 'dzin gyis bsgrub par bya'o zhes bya ba'i don to// chos kyi dkyil 'khor las gsungs pa'i lha thams cad dam tshig gi phyag rgyas bsgrub par bya'o zhes bya ba'i tha tshig go// chos kyi dkyil 'khor tshul du ni// pad+mo'i pad+mo gzhag par bya// zhes bya ba ni rdo rje bsdams pa gung mo gnyis pad+ma'i 'dab ma ltar byas pa 'di ni/ 'gro ba 'dul ba'i dkyil 'khor chen po'i chos kyi rdo rje ma'i gnas kyi pad+ma'i pad+ma zhes bya ba'i phyag rgya ste/ rdo rje dbyings kyi chos kyi dkyil 'khor gyi tshul gyis pad+mo sangs rgyas la sogs pa nas pad+ma khu tshur gyi mthar thug pa'i gnas su gzhag pa ni dam tshig gi phyag rgyar 'gyur ro// de la rig pa ni 'di yin te/ skyil mo krung nas gan rkyal du// g.yas gcus de bzhin slar gcus pa// snying gar gnas pa bzhi pa ste// rdo rje sems sogs dkyil 'khor ro// dpral bar gzhag dang ltag pa dang // phrag pa dag ni dgod par bya// khar gzhag snying gar ral gri dang // snying gar rgyas dang kha nas dbyung // spyi bo thong ka khar bzhag pa// mdzub mo gnyis bkug mdun de bzhin// rnam par snang mdzad la sogs pa ni 'gro ba 'dul ba'i dkyil 'khor chen po las bshad pa'i dam tshig gi phyag rgya nyid yin par shes par bya'o// sangs rgyas pad+ma la sogs pa'i chos kyi phyag rgya ni/ rdo rje dbyings kyi chos kyi dkyil 'khor las bshad pa nyid yin no// lhag ma rnams kyis ni 'gro ba 'dul ba'i dkyil 'khor chen por bshad pa gzung bar bya'o// chos kyi khu tshur bstan byas la// las kyi phyag rgya gnyis su byas// zhes bya ba ni chos kyi dkyil 'khor las gsungs pa'i pad+ma'i khu tshur gyi dam tshig gi phyag rgya bstan par byas te/ gnyis su byas nas khu tshur gnyis kyis 'gro ba 'dul ba'i dkyil 'khor chen po las bshad pa'i tshul gyis las kyi phyag rgya bcing bar bya'o// de kho na nyid bsdus pa'i 'grel pa de kho na nyid snang bar byed pa las/ 'gro ba 'dul ba'i chos kyi dkyil 'khor gyi 'grel pa rdzogs so// // de ltar chos kyi phyag rgya gtso bor gyur pa'i 'gro ba 'dul ba'i chos kyi dkyil 'khor bstan nas/ da ni las kyi phyag rgya gtso bor gyur pa'i 'gro ba 'dul ba'i las kyi dkyil 'khor gyis 'gro ba 'dul ba'i sems can rjes su gzung ba'i phyir/ de nas zhes bya ba la sogs pa gsungs te/ de nas kyi sgra ni de ma thag pa ste/ dang por sbyor ba'i ting nge 'dzin gyi rjes thogs la zhes bya'o// 'dir dang por sbyor ba'i ting nge 'dzin ni 'gro ba 'dul ba'i dkyil 'khor chen po las gsungs pa nyid yin no// yang zhes bya ba ni chos kyi dkyil 'khor la ltos nas yang zhes bya ba smos so// de bzhin gshegs pa thams cad ni rnam par snang mdzad la sogs pa'o// de'i rang bzhin gyis 'od gsal ba'i brtson 'grus kyi pha rol tu phyin pa'i rtogs pa ni chos kyi rigs kyi las so// de'i dam tshig ni bcom ldan 'das rnam par snang mdzad kyi pad+ma'i rigs kyi nang du gtogs pa'i las kyi dkyil 'khor ro// de las byung ba ni 'phags pa spyan ras gzigs dbang phyug gi thugs ka'i pad+ma gang las byung ba de la 'di skad ces bya ste/ des byin gyis brlabs pa 'di ni de bzhin gshegs pa thams cad kyi chos kyi las gang gis dam tshig 'byung bar byin gyis rlob pa'i pad+mo zhes bya ba'i ting nge 'dzin ming gang yin pa de la snyoms par zhugs nas rig pa 'di gsungs pa ni bshad pa'o// rang gi rigs ni 'gro ba 'dul ba'i las kyi dkyil 'khor ro// de las byung ba ni rang gi rigs kyi las la byung ba'i rang gi rig pa dam pa'o// 'di skad ston pa yin te/ bcom ldan 'das rnam par snang mdzad pad+ma'i rigs kyi rang gi dkyil 'khor sprul pa'i phyir/ 'phags pa spyan ras gzigs dbang phyug gi thugs ka na gnas pa'i pad+ma'i rdo rje la mngon du dmigs nas rang gi rig pa dam pa 'di gsungs so// de nas 'phags pa spyan ras gzigs dbang phyug la des bskul bas/ rang gi thugs ka'i pad+ma las de'i dkyil 'khor sprul nas bcom ldan 'das rnam par snang mdzad la snga ma bzhin du phul lo zhes bya ba yin no// de ltar phyag na rdo rje dang / rdo rje snying po dang / rdo rje spyan dang / rdo rje sna tshogs dang / 'gro ba 'dul ba dang / gtsug phud sangs rgyas dang / ting nge 'dzin pad+ma dang / pad+ma nges pa'i dbang phyug gis 'phags pa spyan ras gzigs dbang phyug bskul bas/ rang gi thugs ka'i pad+ma las snga ma bzhin du dkyil 'khor sprul nas phul ba yin no zhes bya ba yin no// de nas yang bcom ldan 'das zhes bya ba nas brtsams nas/ oM bi shwa kar+m+ma sa ma ye hUM zhes bya ba'i bar gyi gzhung 'di ni 'gro ba 'dul ba'i las kyi dkyil 'khor gyi dkyil 'khor rgyal po mchog ces bya ba'i ting nge 'dzin gnyis pa gsungs pa yin no// de nas bsdu ba dang byin gyis brlabs pa la sogs pas ni las kyi rgyal po mchog ces bya ba'i ting nge 'dzin gsum pa yin par shes par bya'o// de ltar ting nge 'dzin rnam pa gsum bstan nas/ da ni 'gro ba 'dul ba'i las kyi dkyil 'khor las gsungs pa'i dngos grub rnams ni 'gro ba 'dul ba'i las kyi dkyil 'khor du dam tshig dang dbang bskyur ba thob pa rnams kyis bsgrub par bya'o zhes bstan par bya ba'i phyir/ de nas zhes bya ba la sogs pa gsungs te/ de nas zhes bya ba ni skabs su bang ba'o// 'phags pa spyan ras gzigs dbang phyug ni 'gro ba 'dul ba'o// 'di zhes bya ba ni blo la gnas pa'o// las kyi dkyil 'khor ni rang gi pad+ma'i rigs kyi las kyi dkyil 'khor ro// bshad do zhes bya ba ni gsungs pa'o// de nas zhes bya ba ni de ma thag pa'o// 'gro ba 'dul ba'i dkyil 'khor chen po las bshad pa'i rnal 'byor dang / de las bshad pa'i rnal 'byor chen po byas la thun bzhi'i sbyor bas las kyi dkyil 'khor gyi rig pa rnams re re zhing yang bzlas pa khri byas nas/ phyis las kyi dkyil 'khor las gsungs pa'i ting nge 'dzin rnam pa gsum bsgom pa nas brtsams te/ las kyi dkyil 'khor zhag bdun bsgoms pa'i rjes thogs la las kyi dkyil 'khor bri bar bya'o// de nas ni rgyu de'i phyir te gang gi phyir las kyi dkyil 'khor du 'jug pa med na/ las kyi dkyil 'khor las gsungs pa'i dngos grub rnams 'grub par mi 'gyur ba de'i phyir rab tu bshad bya ba/ las kyi dkyil 'khor dam pa zhes bya ba'o// rdo rje dbyings dang 'dra ba ni// zhes bya ba ni sprul pa'i las kyi dkyil 'khor dang 'dra'o// pad+ma'i las ni bya ba ste zhes bya ba ni bshad zin to// dkyil 'khor chen po'i tshul du ni// dkyil 'khor thams cad srad bu bre// zhes bya ba ni 'gro ba 'dul ba'i dkyil 'khor chen po bzhin du phyi dang nang gi dkyil 'khor 'di thams cad thig gdab par bya'o// sangs rgyas phyogs kun pad+mo ni// mtshan ma 'dzin par thams cad bri// zhes bya ba ni 'gro ba 'dul ba'i dkyil 'khor chen po bzhin du dkyil 'khor thams cad bri bar bya ste/ de bzhin du rnam par snang mdzad dang / 'gro ba 'dul ba dang / gtsug phud sangs rgyas dang / pad+ma'i ting nge 'dzin dang / pad+ma don yod dbang phyug bris la de dag gi phyogs thams cad du sangs rgyas pad+ma la sogs pa'i gzugs 'dzin pa/ sangs rgyas pad+ma la sogs pa nas pad+ma 'bebs pa la mthar thug pa'i bar du bri bar bya'o// byams pa la sogs pa'i gzugs 'dzin pa'i byams pa la sogs pa'i lha mo rnams kyi rig pa ni sngar bshad pa'i rig pa nyid kyis bya'o// oM b+hu ri ni hUM/ zhes bya ba ni rnam par snang mdzad kyi rig pa'o// chos kyi rdo rje ma dang / sangs rgyas dbang bskur ma dang / pad+ma'i pad+ma dang / sna tshogs kyi sgo rnams kyi ni/ 'gro ba 'dul ba'i gzungs kyi dkyil 'khor las gsungs pa'i rig pa yin par shes par bya'o// gzhan ni 'gro ba 'dul ba nas brtsams nas/ pad+ma 'bebs pa'i mthar thug pa rnams kyi rig pa yin no// de nas zhes bya ba ni de ma thag pa'o// de ltar dkyil 'khor bris nas 'gro ba 'dul ba'i dkyil 'khor chen po las bshad pa'i cho ga bzhin du cho ga thams cad rjes su spyad la/ bsdu ba byas nas mtshan brgya rtsa brgyad pas bstod pa'i rjes thogs la'o// las kyi dkyil 'khor las 'dir dgug pa la sogs pa'i cho ga rgyas par byas nas zhes bya ba yin no// de la dgug pa ni/ rta mgrin gyi las kyi phyag rgyas dkyil 'khor gyi lha thams cad bkug nas rang rang gi sgo dang nye bar gzhag par bya'o// dgug pa dang por byas pa gang yin pa de ni dgug pa la sogs pa'i cho ga rgyas pa'o// don yod zhags pa dang / lcags sgrog dang / 'bebs pa'i las kyi phyag rgya rnams kyis gzhug pa dang / bcing ba dang / dbang du byas la/ pad+ma gnod sbyin gyis bgegs bskrad nas/ rab dang dra ba byas te/ pad+ma'i khu tshur gyis sgo thams cad la pad+ma'i srung bas dkyil 'khor thams cad kyi bsrung bas yang dag par bsrungs la/ las kyi dkyil 'khor las gsungs pa'i 'gro ba 'dul ba'i rig pas dkyil 'khor gyi lha thams cad la mchod yon dang zhabs bsil yang phul nas las kyi dkyil 'khor las 'chad par 'gyur ba'i dam tshig gi phyag rgya rnams kyis rnam par snang mdzad la sogs pa thams cad bsgrubs la/ de nas chos dang las kyi phyag rgya chen po rnams kyis rgyas btab ste dbang bskur ba'i phyag rgya rnams kyis dbang bskur la mchod pa thams cad kyis ji lta ba bzhin du mchod nas phyag byas te/ slob ma 'jug pa'i gnang ba nod par bya'o zhes bya ba 'di ni dgug pa la sogs pa'i cho ga rgyas pa yin no// de ltar dgug pa la sogs pa'i cho ga rgyas pa de byas nas/ ji lta ba bzhin du bcug ste/ 'di skad du/ rigs kyi bu khyod kyis tshul 'di su la yang ma smra shig ces bya ba'o// 'gro ba 'dul ba'i dkyil 'khor chen por 'jug pa'i cho gas zhugs pa ni ji lta ba bzhin bcug ste zhes bya ba'i don yin no// 'dir ji skad bshad pa'i mtshan nyid dang ldan pa'i pad+ma 'dab ma bzhi pa'i sna tshogs pad+ma slob ma la sbyin par bya zhing slob dpon bdag nyid kyang sna tshogs pad+mas dbang bskur bar bya ba gzhung 'dis bzung ba yin no// lhag ma ni 'gro ba 'dul ba'i dkyil 'khor chen po las bshad par shes par bya'o// de ltar slob dpon gyi las dang slob ma 'jug pa'i cho ga rgyas par bstan nas/ da ni 'gro ba 'dul ba'i dkyil 'khor du dam tshig dang dbang bskur ba thob pa rnams kyis de las bshad pa'i dngos grub kyi ye shes rnams slob dpon gyis bshad par bya'o zhes bstan pa'i phyir/ de nas zhes bya ba la sogs pa gsungs te/ de nas zhes bya ba ni de'i phyir te/ slob ma 'jug pa'i cho ga rgyas pa'i rjes thogs la ye shes bskyed cing bslab par bya'o// de nas sdig pa bshags pa'i ye shes bslab par bya'o zhes bya ba ni ci 'dod ces dris pa dang / sdig pa bshags pa'i ye shes bslab par 'tshal lo zhes smras na/ 'jig rten dbang phyug phyag rgya che// shin tu mnyam gzhag bsgoms nas kyang // sdig rnams bshags nas myur bar ni// sdig pa kun las de 'dag 'gyur// zhes bya ba ni 'gro ba 'dul ba'i dkyil 'khor chen po las gsungs pa'i rang gi lha'i rnal 'byor byas la/ mdun du 'gro ba 'dul ba'i dkyil 'khor chen po dang / gzungs dang / chos dang / las dang / phyag rgya bzhi pa dang / phyag rgya gcig pa'i dkyil 'khor rnams sam gcig la bsgrub par bya ba'i lha mdun du spyan drangs te/ mchod pa thams cad kyis yang dag par mchod la phyag bzhi byas nas/ phyis las kyi dkyil 'khor las gsungs pa'i 'gro ba 'dul ba'i phyag rgya chen po'am/ de'i rigs kyi phyag rgya chen po bcings la de'i rig pa brjod cing 'gro ba 'dul ba yang yin no zhes brjod la pus mo'i lha nga gnyis sa la btsugs te/ sdig pa thams cad bshags par bya ste/ phyogs bcu'i sangs rgyas dang byang chub sems dpa' thams cad dang / de bzhin gshegs pa dang / rdo rje dang / rin po che dang / pad+ma dang / las kyi rigs su bzhugs pa thams cad dang / phyag rgya dang / gsang sngags dang / rig sngags kyi lha thams cad bdag la dgongs su gsol/ bdag ming che ge mo zhes bgyi ba phyogs bcu'i sangs rgyas dang byang chub sems dpa' thams cad dang / de bzhin gshegs pa dang / rdo rje dang / rin po che dang / pad+ma dang / las kyi rigs su bzhugs pa thams cad dang / phyag rgya dang / gsang sngags dang / rig sngags kyi lha thams cad kyi spyan sngar sdig pa thams cad so sor bshags par bgyi'o// oM sar+b+ba pA paM saM sho d+ha na ma hA pad+ma zhes bya ba de lta bus sdig pa thams cad dag par 'gyur ro// dam tshig gi ni mchog bcings te// zhes bya ba ni las kyi dkyil 'khor thams cad las bshad pa'i sangs rgyas gtsug phud kyi dam tshig gi phyag rgya'am/ de'i rigs kyi dam tshig gi phyag rgya bcings la/ de'i nga rgyal gyis gnas te/ phyogs bcu na bzhugs pa'i sangs rgyas dang byang chub sems dpa' zhes bya ba nas/ sdig pa thams cad bshags par bgyi// zhes bya ba'i bar du snga ma bzhin du brjod pa dang / oM sar+b+ba a nan taR+yA sho d+ha na sa ma ya pad+ma zhes brjod pa de lta bus mtshams med pa rnams byang bar 'gyur ro// 'jig rten dbang phyug ting 'dzin du// zhes bya ba la sogs pa ni pad+ma rigs kyi las kyi dkyil 'khor las gsungs pa'i pad+ma'i ting nge 'dzin nam/ de'i rigs kyi lha rnams kyi phyag rgya bcings te/ de'i nga rgyal gyis gnas nas sangs rgyas dang byang chub sems dpa' thams cad ces bya ba la sogs pa snga ma bzhin du brjod la/ oM sar+b+ba pA paM pra Na sha na d+har+m+ma pad+ma/ zhes bya ba brjod pa de lta bus kyang sdig pa thams cad rab tu 'joms par 'gyur ro// mdor na gang yang rung ba yi// las kyi phyag rgya legs bcings la// zhes bya ba la sogs pa ni las kyi dkyil 'khor las gsungs pa'i pad+ma nges pa'i dbang phyug gam/ de'i rigs kyi lha rnams kyi las kyi phyag rgya bcings la/ de'i nga rgyal gyis gnas te/ sangs rgyas dang byang chub sems dpa' thams cad ces bya ba la sogs pa snga ma bzhin du brjod cing // oMsar+b+ba kar+m+mA Abar Na bi shong+ha yang+ha r+m+makar+m+ma pang+ma zhes brjod pa de lta bus las kyi sgrib pa kun las rnam par dag par 'gyur ro/ de nas sgrib pa thams cad zad par 'gyur ba'i ye shes bslab pa'o zhes bya ba la/ de la sgrib pa ni rnam pa bzhi ste/ gzung ba dang 'dzin pa thams cad kyi bag chags kun gzhi'i rnam par shes pa dang lhan cig gnas pa'i rnam par smin pa'i sgrib pa dang / bdag tu rmongs pa dang / bdag tu nga rgyal dang / bdag tu lta ba dang / bdag tu chags pa rnams nyon mongs pa can gyi yid dang bcas pa'i nyon mongs pa'i sgrib pa dang / 'dod pa la 'dun pa dang / gnod sems dang / rmugs pa dang / gnyid dang / rgod ba dang / 'gyod pa dang / the tshom rnams yid kyi rnam par shes pa dang mtshungs par ldan pa'i sgrib pa lnga po dang / mtshams med pa lnga dang / dam pa'i chos spong ba la sogs pa lus dang ngag gi las rnams mig dang / rna ba dang / sna dang / lce dang / lus kyi rnam par shes pa rnams dang mtshungs par ldan par gyur pa'i las kyi sgrib pa ste rnam pa bzhi yin no// sgrib pa rnam pa bzhi po de dag yongs su zad cing 'jig par 'gyur ba des nges pa'i ye shes de slob po// 'jig rten dbang gi phyag rgya cher// zhes bya ba la sogs pa ni snga ma bzhin du 'gro ba 'dul ba'i dkyil 'khor chen po las bshad pa'i 'gro ba 'dul ba'i rnal 'byor ram/ de'i rigs kyi rnal 'byor byas la/ phyis pad+ma'i rigs kyi las kyi dkyil 'khor las bshad pa'i 'gro ba 'dul ba'i phyag rgya chen po'am/ de'i rigs kyi phyag rgya chen po bcings te/ de'i phyag rgya chen po'i rang bzhin nam/ de'i rigs kyi lha'i rang bzhin bdag nyid rnam par bsams te/ phyogs bcu'i sangs rgyas dang byang chub sems dpa' thams cad ces bya ba la sogs pa snga ma bzhin du brjod cing // shud+d+ha shud+d+ha zhes brjod nas/ bdag nyid gzugs brnyan dang mtshungs pa'i rnam par thar pa'i sgo stong pa nyid kyi rang bzhin du bsam pa dang / mi bskyod pa bsgoms nas/ oM pA paM k+Sha ya pad+ma/ zhes bya ba'i snying po brjod do// de ltar bzlas pas stong pa nyid kyi ting nge 'dzin gyi gegs su gyur pa'i las rnams dang rnam par smin pa'i sgrib pa'i rang bzhin rnam par dag par 'gyur ro// 'jig rten dbang gi ting 'dzin gyis// las kyi dam tshig bcings nas ni// zhes bya ba la sogs pa ni snga ma bzhin du 'gro ba 'dul ba'i dkyil 'khor chen po las bshad pa'i gtsug phud sangs rgyas kyi rnal 'byor ram/ de'i rigs kyi lha'i rnal 'byor byas la/ phyis las kyi dkyil 'khor las bshad pa'i gtsug phud sangs rgyas kyi dam tshig gi phyag rgya'am/ de'i rigs kyi dam tshig gi phyag rgya bcings te/ rang gi phyag rgya ni sems dpa'i gzugs kyi bdag nyid du bsgoms nas/ nam mkha' dang mnyam pa'i ye shes rnam par thar pa'i sgo mtshan ma med pa'i bdag nyid bsgom zhing // bud+d+ha bud+d+ha zhes bzlas nas sangs rgyas dang byang chub sems dpa' thams cad ces bya ba la sogs pa snga ma bzhin du brjod pa dang / oM a ba ra Na k+Sha ya pad+ma zhes lan gsum du bzlas pa de lta bus ni nyon mongs pa'i yid dang bcas pa'i nyon mongs pa'i sgrib pa ji skad du bshad pa'i chags pa dang / nga rgyal dang / rmongs pa dang / lta ba la sogs pa'i las kyi sgrib pa rnams rnam par dag par 'gyur ro/ 'jig rten dbang por snyoms zhugs la// zhes bya ba la sogs pa ni/ de bzhin du ting nge 'dzin pad+ma'i rnal 'byor ram/ de'i rigs kyi rnal 'byor byas la/ phyis las kyi dkyil 'khor las bshad pa'i phyag rgya chen po bcings te/ rang gi phyag rgya sems dpa'i gzugs kyi bdag nyid du bsgoms nas snga ma bzhin du sdig pa bshags pa byas te/ d+hi d+hi d+hi d+hi zhes bya ba'i yi ge d+hi bzhi brjod cing rang bzhin gyis rnam par dag pa'i shes rab kyi pha rol tu phyin pa la gnas pa'i sgo mngon du byas nas ni ba ra Na k+Sha ya pad+ma zhes lan gsum brjod pa de lta bus 'dod pa la 'dun pa dang / gnod sems dang / rmugs pa dang / gnyid dang / rgod pa dang / 'gyod pa dang / the tshom gyi mtshan nyid kyi sgrib pa rnams rnam par thar pa'i sgo smon pa med pa'i gegs su gyur pa'i sdig pa rnams so sor kun du rtog pa'i ye shes kyis spong bar 'gyur ba yin no// 'jig rten dbang po'i ting 'dzin gyis// las kyi phyag rgya bcings nas kyang // zhes bya ba la sogs pa la snga ma bzhin du/ 'jig rten dbang phyug gi rnal 'byor byas la las kyi dkyil 'khor las gsungs pa'i pad+ma nges pa'i dbang phyug gi las kyi phyag rgya dang / de'i rigs kyi las kyi phyag rgya bcings te/ rang gi phyag rgya sems dpa'i gzugs kyi bdag nyid du bsgoms nas/ snga ma bzhin du sdig pa bshags pa byas te/ yi ge hi bzhi brjod do// bdag nyid rnam par thar pa'i sgo 'od gsal ba'i rang bzhin du bsgoms te/ oM kar+m+ma k+Sha ya pad+ma/ zhes zlos shing // chos thams cad rang bzhin gyis 'od gsal ba bsgoms la/ mtshams med pa la sogs pa'i las brtson 'grus kyi pha rol tu phyin pa'i bar du gcod pa rnams rnam par dag par 'gyur ro// de ltar las kyi sgrib pa thams cad sbyang ba byas nas/ bsod nams kyi tshogs yongs su rdzogs par bya ba'i phyir mchod par bya ba yin no// snga ma bzhin du 'jig rten dbang phyug gi rnal 'byor gyis las kyi dkyil 'khor las gsungs pa'i 'gro ba 'dul ba'i phyag rgya chen po'am/ de'i rigs kyi phyag rgya chen po bcings te/ rang gi phyag rgya sems dpa'i bdag nyid du bsams te/ yi ge oM lan bzhi brjod cing rin po che sna bdun la sogs pa'i pad+ma'i sprin sprul la/ oM aM karma pad+ma zhes brjod cing des sangs rgyas dang byang chub sems dpa' thams cad la mchod par bya'o// 'jig rten dbang po'i ting 'dzin gyis// dam tshig mchog ni bcings nas kyang // zhes bya ba la sogs pa ni snga ma bzhin du 'jig rten dbang phyug gi rnal 'byor la gnas nas/ las kyi dkyil 'khor las gsungs pa'i gtsug phud sangs rgyas kyi dam tshig gi phyag rgya'am/ de'i rigs kyi lha'i phyag rgya bcings la/ yi ge b+hu rnam pa bzhi las rin chen pad+ma la sogs pa'i mchod pa'i sprin snga ma bzhin du sprul la/ oM b+hu ka ra pad+ma zhes brjod pas/ sangs rgyas dang byang chub sems dpa' thams cad des mchod par bya'o// 'jig rten dbang por snyoms zhugs la// zhes bya ba la sogs pa la snga ma bzhin du 'jig rten dbang po'i rnal 'byor la gnas nas/ las kyi dkyil 'khor las gsungs pa'i pad+ma'i ting nge 'dzin gyi phyag rgya chen po'am/ de'i rigs kyi phyag rgya chen po bcings te/ rang gi phyag rgya sems dpa'i gzugs kyi bdag nyid du bsgoms la/ yi ge he rnam pa bzhi las rdo rje pad+ma la sogs pa'i mchod pa'i sprin sprul la/ oM he ka ra pad+ma zhes bya ba 'dis sangs rgyas thams cad la des mchod par bya'o// pad+mo las kyi phyag rgya ni// shin tu mnyam par gzhag bcings na// zhes bya ba ni snga ma bzhin du 'jig rten dbang po'i rnal 'byor la gnas te/ las kyi dkyil 'khor las bshad pa'i pad+ma nges pa'i dbang phyug gi las kyi phyag rgya dang / de'i rigs kyi las kyi phyag rgya bcings la/ rang gi phyag rgya sems dpa'i gzugs kyi bdag nyid du bsgoms nas/ yi ge d+hi rnam pa bzhi las sna tshogs pad+ma la sogs pa'i mchod pa'i sprin sprul la/ oM d+he ka ra ka ra ma pad+ma zhes brjod cing // de bzhin gshegs pa thams cad la mchod par bya'o// de nas zhes bya ba ni mchod pa'i ye shes kyi rjes thogs la'o// dngos grub kyi don gyi ye shes ni dngos grub kyi ye shes te slob par bya ba'o// 'jig rten dbang po'i phyag rgya cher// zhes bya ba la sogs pa ni snga ma bzhin du 'gro ba 'dul ba'i rnal 'byor dang ldan pa'am/ de'i rigs kyi rnal 'byor dang ldan pas las kyi dkyil 'khor las gsungs pa'i 'gro ba 'dul ba'i phyag rgya chen po dang / de'i rigs kyi phyag rgya chen po bcings la/ rang gi phyag rgya sems ma'i bdag nyid du bsgoms nas/ yi ge hri rnam pa bzhi bsams la/ de nas oM hrI sid+d+h+ya zhes bya ba bzlas pas dngos grub 'grub par 'gyur ro// 'jig rten dbang po'i ting 'dzin gyis// dam tshig mchog ni bcings nas ni// zhes bya ba la sogs pa snga ma bzhin du 'jig rten dbang po'i rnal 'byor dang ldan pas las kyi dkyil 'khor las gsungs pa'i sangs rgyas gtsug phud dang / de'i rigs kyi lha'i dam tshig gi phyag rgya bcings la/ yi ge shri rnam pa bzhi las bdag nyid rang gi phyag rgya sems dpar bskyed la/ oM shri sid+d+h+ya zhes brjod pas rang gi dngos grub thob par 'gyur ro// 'jig rten dbang po mnyam gzhag par// zhes bya ba la sogs pa snga ma bzhin du 'jig rten dbang phyug gi rnal 'byor dang ldan pas las kyi dkyil 'khor las gsungs pa'i ting nge 'dzin pad+ma dang / de'i rigs kyi lha rnams kyi phyag rgya chen po bcings la/ yi ge d+hi ka rnam pa bzhis rang gi phyag rgya sems dpa'i bdag nyid du khro ba dang ldan par bsams la/ de nas oM d+hi ka sid+d+h+ya zhes brjod cing rang bzhin gyis rnam par dag pa bsgom par bya'o// de ltar rang bzhin gyis dag pa'i khro bo'i ting nge 'dzin gyis dngos grub 'grub par 'gyur ro// pad+ma chen po dge ba yi// las kyi phyag rgya bslab par bya// zhes bya ba ni las kyi dkyil 'khor las gsungs pa'i pad+ma nges pa'i dbang phyug gi las kyi phyag rgya'am/ de'i rigs kyi lha rnams kyi phyag rgya bcings te/ rang gi phyag rgya sems dpa'i bdag nyid du byas nas/ yi ge si rnam pa bzhis 'od gsal ba'i rnam pa'i bdag nyid du bsgoms la/ oM si sid+d+h+ya zhes brjod cing bdag nyid du bsgoms na dngos grub thob par 'gyur ro// de nas gzhan yang de nas zhes bya ba la sogs pas/ las kyi gsang ba'i phyag rgya'i ye shes bstan par bya'o// gsang bas na gsang ba ste/ sems kyi bya ba gang yin pa'o// 'jig rten dbang po snyoms zhugs la// zhes bya ba ni pad+ma rigs kyi lha'i rnal 'byor ro// bud med kun dang rtse byed cing // zhes bya ba ni rang gi rig pa'i lha'o// a ho su kha zhes brjod cing sangs rgyas thams cad 'jig rten dbang phyug gi rnal 'byor pas mchod par bya'o// 'di skad ston pa yin te/ 'gro ba 'dul ba'i dkyil 'khor chen po las bshad pa'i rang gi lha'i rnal 'byor byas la/ phyis pad+ma'i rigs kyi las kyi dkyil 'khor las bshad pa'i phyag rgya chen po bcings te/ las kyi dkyil 'khor las bshad pa'i rig pa dang rang gi rig pa'i lha mo sprul la/ bsdu ba la sogs pa byas nas/ mchod pa thams cad kyis yang dag par mchod de/ bdag nyid gzugs brnyan dang mtshungs pa dang / de yang gzugs brnyan dang mtshungs par bsgoms la a ho su kha zhes brjod cing // de dang lhan cig pa'i sbyor ba bsams te/ de nas sangs rgyas dang byang chub sems dpa' thams cad kyang de'i rang bzhin du bsams la/ oM sar+b+ba pU dza pra brta na ya maM zhes bya ba 'di brjod do// de nas ji srid du 'di nyid brjod cing thun bzhi'i sbyor bas de srid du bsgoms nas/ de'i rang bzhin mngon sum lta bur 'gyur ro// de nas zla ba nya la mtshan thog thag bsgoms na 'grub par 'gyur ro// rig pa de yang mngon sum du 'ongs nas lhan cig mnyam par sbyor ba byas nas/ de'i lus la 'jug par 'gyur ba dang / de nas 'di 'jig rten dbang phyug dang 'dra bar 'gyur ro// 'jig rten dbang por snyoms zhugs la// bud med kun dang rtse byed cing // zhes bya ba ni snga ma bzhin du thams cad byas nas/ rang gi rig ma dang lhan cig tu mnyam par sbyor bar bsgoms la/ pri ya pri ya zhes brjod cing // de bzhin gshegs pa thams cad kyang de'i rang bzhin du bsams te/ oM pri ti ka ra pad+ma ho zhes brjod na so/ de bzhin gshegs pa thams cad nam mkha' dang mnyam par lhag par mos shing dga' ba bskyed la/ phyis ji srid du bdag nyid rig pa dang lhan cig pa'i sbyor ba dang ldan pa de srid du bsgoms na/ de'i bdag nyid mngon sum lta bur mthong bar 'gyur ro// de nas bsgrubs pa dang de'i rig pa'i lha mo mngon sum du 'ongs nas lhan cig tu mnyam par sbyor ba byas nas/ de lus la 'jug par 'gyur ro// skad cig ma de nyid kyi tshe 'di 'jig rten dbang phyug dang 'dra bar 'gyur ro// 'jig rten dbang por snyoms zhugs la// bud med kun dang rtse byed cing // zhes bya ba la snga ma bzhin du cho ga thams cad rjes su spyad la/ a ho ra ti zhes brjod cing lha mo dang lhan cig mnyam par sbyor ba bsgoms la/ de bzhin gshegs pa thams cad kyang de'i rang bzhin du bsgom mo// de nas snang brnyan tsam gyi rnal 'byor la gnas te/ chos thams cad rang bzhin gyis rnam par dag pa'o zhes bsgoms la/ oM ra ti pra brtan pad+ma zhes brjod cing // de ji srid du bdag nyid dang lhan cig tu mnyam par sbyor ba'i bsgom pa dang ldan pa de srid du bsgom pa na/ de'i rang bzhin du bdag nyid mthong bar 'gyur ro// de nas snga ma bzhin du bsgrub par bya'o// 'jig rten dbang por snyoms zhugs la// zhes bya ba la sogs pa ni snga ma bzhin du thams cad byas la/ chos thams cad rang bzhin gyis rnam par dag pa 'od gsal ba'o zhes bya ba bsgom zhing // rig pa'i lha mo dang lhan cig mnyam par sbyor bar bsgoms nas/ su kha su kha zhes brjod cing // de bzhin gshegs pa thams cad kyang de'i rang bzhin du bsam par bya'o// oM ma hA su kha pad+ma d+hiD+Ta haM zhes lan gsum brjod cing de bzhin gshegs pa thams cad la de'i bde bas yang dag par mchod la/ phyis gang gi tshe snga ma bzhin du bdag nyid dang lhan cig par bsgom pa de'i tshe mngon sum lta bur de'i rang bzhin du bdag nyid mthong bar 'gyur ro// de nas snga ma bzhin du bsgrub par bya'o// 'gro ba 'dul ba'i las kyi dkyil 'khor las bshad pa'i dngos grub rnams ni/ 'gro ba 'dul ba'i dkyil 'khor chen po las bshad pa'i snga ma bzhin du rang gi lha'i rnal 'byor gyi phyag rgya bzhi po rnams byas la/ phyis 'gro ba 'dul ba'i dkyil 'khor las gsungs pa'i phyag rgya chen po la sogs pa'i phyag rgya bcings te bsgrub par bya'o zhes bya ba bstan pa'i phyir/ de nas zhes bya ba la sogs pa gsungs te/ de nas zhes bya ba ni ye shes bslab pa bstan pa'i rjes thogs nyid la'o// las kyi dkyil 'khor gyi phyag rgya chen po ni/ las kyi phyag rgya chen po de dang de bcing ba'i mtshan nyid do// ji lta ba bzhin du bslab par bya'o zhes bya ba ni mna'i snying po byin nas so// 'di skad ston pa yin te/ rang gi mtshan ma dang bcas pa'i thal mo sbyar la/ snying gar rtsib logs rgyab sbyor ba// dpral ba la sogs de bzhin du// kha dang rna ba mgo ltag pa// spyi bo phrag pa kha rked bzhag // rim pa 'dis gnas ji lta ba bzhin du gzhag pa ni/ pad+ma sangs rgyas la sogs pa'i lha mo nas/ pad+ma khu tshur gyi lha mo'i mthar thug pa'i lag pa bsgyur ba'i tshul gyis mtshon pa ni/ sems ma bcu drug gi phyag rgya chen por 'gyur ro// lhag ma rnams ni 'gro ba 'dul ba'i gzungs kyi dkyil 'khor las bshad pa nyid yin par shes par bya'o// de nas zhes bya ba ni dam tshig gi phyag rgya ston te/ pad+ma'i thal mo sbyar te zhes bya ba ni 'gro ba 'dul ba'i gzugs kyi dkyil 'khor gyi rnam par snang mdzad kyi gnas kyi phyag rgyar bstan pa'i pad+mo'i thal mo sbyar ba mchog ces bya ba'i de nyid 'dir sangs rgyas pad+mo la sogs pa'i lha mo nas/ pad+ma'i khu tshur gyi lha mo'i mthar thug pa rnams kyi dam tshig gi phyag rgyar 'gyur ro// las kyi dkyil 'khor tshul gyis ni zhes bya ba ni ji ltar rdo rje dbyings kyi las kyi dkyil 'khor du rdo rje bsdams pa'i phyag rgya bcings nas/ gnas rnams kun du gzhag par byas na dam tshig gi phyag rgyar 'gyur ba de bzhin du 'dir yang // thal mo sbyar ba'i phyag rgya gnas rnams kun du gzhag par byas na lha mo thams cad kyi dam tshig gi phyag rgyar 'gyur ro// 'di skad ston pa yin te/ ji skad bshad pa'i thal mo sbyar ba bcings la/ snying gar rtsib logs rgyab sbyor ba// dpral ba la sogs de bzhin du// kha dang rna ba mgo ltag pa// spyi bo phrag pa kha rked bzhag // ces bya ba'i go rims 'dis sangs rgyas pad+mo'i lha mo nas brtsams nas/ pad+ma khu tshur ma'i mthar thug pa bcu drug gi dam tshig gi phyag rgyar 'gyur ro// lhag ma rnams kyi ni 'gro ba 'dul ba'i gzungs kyi dkyil 'khor las bshad pa'i dam tshig gi phyag rgya nyid yin par shes par bya'o// gzhan yang de nas zhes bya ba la sogs pa ni/ pad+ma'i rigs kyi las kyi dkyil 'khor gyi chos kyi phyag rgya de ni/ tra zhes bya ba ni brjod par bya'o// rdo rje dbyings kyi las kyi dkyil 'khor las bshad pa'i chos kyi phyag rgya nyid la yi ge tra kun gyi mthar sbyar bar shes par bya'o zhes bya ba'i don to// las kyi phyag rgya gnyis byas la// las kyi phyag rgya yang dag sbyar// zhes bya ba ni rked pa'i gnas su thal mo sbyar ba gnyis su byas nas/ g.yon pa'i rdo rje mdzub mo ni// g.yas pa'i nang du bsgreng bar bya// byang chub mchog gi phyag rgya ste// sangs rgyas byang chub sbyin pa'o// zhes bya ba la sogs pa'i tshul gyis 'gro ba 'dul ba'i gzungs kyi dkyil 'khor las gsungs pa'i go rims kyi rnam par snang mdzad nas brtsams nas/ pad+ma 'bebs pa'i bar gyi mthar thug pa'i lha mo thams cad kyi las kyi phyag rgyar 'gyur ro// de kho na nyid bsdus pa'i 'grel pa de kho na nyid snang bar byed pa las/ pad+ma'i rigs kyi las kyi dkyil 'khor gyi 'grel pa rdzogs so// // de ltar rgyas pa la dga' ba'i sems can rjes su gzung bar bya ba'i phyir/ pad+ma'i rigs kyi rang bzhin gyi dkyil 'khor chen po dang / gzungs dang / chos dang / las kyi dkyil 'khor rnams bstan nas/ da ni bar ma la dga' ba'i sems can rjes su gzung bar byed pa'i 'gro ba 'dul ba'i dkyil 'khor chen po la sogs pa rnam pa bzhi bsdus par gyur ba 'gro ba 'dul ba'i phyag rgya bzhi pa'i dkyil 'khor ni/ de nas zhes bya ba la sogs pa gsungs pa yin te/ de nas zhes bya ba'i sgra ni de ma thag pa ste/ dang por sbyor ba'i ting nge 'dzin gyi rjes thogs la zhes bya ba'i tha tshig go// 'dir dang por sbyor ba'i ting nge 'dzin ni// 'gro ba 'dul ba'i dkyil 'khor chen po las bshad pa'i dang por sbyor ba nyid yin no// bcom ldan 'das zhes bya ba ni rnam par snang mdzad do// 'gro ba 'dul ba'i dkyil 'khor rnam pa bzhi la ltos nas yang zhes bya ba smos so// rdo rje chos kyi dam tshig gi phyag rgya zhes bya ba la/ shes rab kyi pha rol tu phyin pa ni rdo rje chos so// de'i dam tshig ni pad+ma'i rigs kyi rang bzhin te/ pad+ma'i rigs kyi phyag rgya bzhi ba'i dkyil 'khor ro// de nyid kyi phyag rgya ni sems can gyi khams la gzugs brnyan gyi tshul gyis rgyas 'debs pa'i phyir ro/ de gang gis byin gyis brlabs shing bskyed pa'i ting nge 'dzin te/ ming de skad ces bya ba'i ting nge 'dzin de la snyoms par zhugs nas phyis 'chad par 'gyur ba'i phyag rgya ji skad du bshad pa bskyed pa'i snying po 'dis gsungs pa ni bshad pa'o/ 'di skad ston pa yin te/ bcom ldan 'das rnam par snang mdzad pad+ma'i rigs kyi phyag rgya bzhi pa'i dkyil 'khor sprul pa'i phyir/ 'phags pa spyan ras gzigs dbang phyug gi thugs ka na gnas pa'i pad+mo'i rnam pa la thugs rtse gcig tu mdzad nas snying po 'di gsungs so// de nas 'phags pa spyan ras gzigs dbang phyug gis bcom ldan 'das rnam par snang mdzad kyi pad+ma'i rigs kyi phyag rgya bzhi pa'i dkyil 'khor sprul nas bcom ldan 'das rnam par snang mdzad la phul lo// de ltar phyag na rdo rje dang / rdo rje snying po dang / rdo rje spyan dang / rdo rje sna tshogs kyi phyag rgya'i snying po rnams gsungs pa dang / bcom ldan 'das 'phags pa spyan ras gzigs dbang phyug gis 'gro ba 'dul ba dang / gtsug phud sangs rgyas dang / pad+ma'i ting nge 'dzin dang / pad+ma nges pa'i dbang phyug rnams kyi phyag rgya bzhi pa'i dkyil 'khor thugs ka'i pad+ma las sprul nas/ de bzhin gshegs pa thams cad la phul lo zhes shes par bya'o// de la de nas yang bcom ldan 'das zhes bya ba nas brtsams te/ oM sar+b+ba mu khi hUM zhes bya ba'i gzhung 'di tsam gyis ni/ pad+ma'i rigs kyi phyag rgya bzhi pa'i dkyil 'khor gyi dkyil 'khor rgyal po mchog ces bya ba'i ting nge 'dzin lnga pa gsungs pa yin no// de nas bsdu ba dang byin gyis brlab pa la sogs pa ni pad+ma'i rigs kyi phyag rgya bzhi pa'i las kyi rgyal po mchog ces bya ba'i ting nge 'dzin lnga snga ma bzhin du shes par bya'o// 'gro ba 'dul ba'i dum bur gsungs pa'i dngos grub rnams ni pad+ma rigs kyi phyag rgya bzhi pa'i dkyil 'khor du dam tshig dang dbang bskur ba thob pas bsgrub par bya'o zhes bya ba'i don bstan pa'i phyir/ de nas zhes bya ba la sogs pa slob dpon gyi las kyi cho ga dang slob ma 'jug pa'i cho ga rgyas par gsungs pa yin no// de nas zhes bya ba'i sgra ni skabs su bab pa'o// 'phags pa spyan ras gzigs dbang po ni 'gro ba 'dul ba'o// 'di zhes bya ba ni blo la gnas pa'o// phyag rgya bzhi pa'i dkyil 'khor ni pad+ma'i rigs kyi rang bzhin te/ bcom ldan 'das rnam par snang mdzad kyis gsungs pa ni bshad pa'o// de nas zhes bya ba ni de ma thag pa ste/ 'gro ba 'dul ba'i dkyil 'khor chen po las bshad pa'i 'gro ba 'dul ba'i rnal 'byor dang / de las bshad pa'i rnal 'byor chen po byas la/ snga ma bzhin du phyag rgya bzhi pa'i dkyil 'khor ji srid mngon sum du mthong bar gyur pa de srid du bsgom par bya'o// de nas de'i rjes la dkyil 'khor 'di bri bar bya'o// de nas zhes bya ba ni rgyu de'i phyir zhes bya ba'i don to// gang gi phyir phyag rgya bzhi pa'i dkyil 'khor du zhugs pa med na bar ma la dga' ba'i sems can rjes su gzung bar mi 'gyur ba de'i phyir rab tu bshad bya ba/ phyag rgya bzhi mchog dkyil 'khor te// zhes bya'o// rdo rje dbyings dang 'dra ba dang // zhes bya ba ni sprul pa'i phyag rgya bzhi pa'i dkyil 'khor dang 'dra ba'o// dkyil 'khor chen po 'dra bar bya// zhes bya ba ni 'gro ba 'dul ba'i dkyil 'khor chen po dang 'dra ba'o// phyag rgya'i dkyil 'khor dbus su ni// sangs rgyas gzugs ni gzhag par bya// de yi phyogs rnams thams cad du// rdo rje pad+mo la sogs bri// zhes bya ba ni 'gro ba 'dul ba'i dkyil 'khor chen po las bshad pa'i bri ba'i cho gas bcom ldan 'das rnam par snang mdzad pad+ma dang / seng ge'i gdan la phyag rgya bzhi pa'i dkyil 'khor las bshad pa'i snying pos bri bar bya'o// de'i shar phyogs kyi cha la 'gro ba 'dul ba'i gnas su pad+ma dang zla ba'i gdan la pad+mas mtshan pa'i rdo rje rtse lnga pa/ gtsug phud sangs rgyas kyi gnas su pad+mas mtshan pa'i yid bzhin gyi nor bu/ pad+ma ting nge 'dzin gyi gnas su rdo rje pad+ma 'dab ma bcu drug pa/ pad+ma nges pa'i dbang phyug gi gnas su sngon po dang / ser po dang / dmar po dang ljang gu'i kha dog dang ldan pa'i 'dab ma bzhi pa lte ba ni dkar po ste/ 'di ni pad+ma 'dab ma bzhi pa zhes brjod do// 'dir 'gro ba 'dul ba las bshad pa'i snying po 'di nyid kyis bri bar bya ste/ de skad du/ sangs rgyas phyogs kun bri ba ni// pad+ma'i gnas su gnas pa ni// rdo rje rin chen pad+mo dang // sna tshogs pad+mo de bzhin no// zhes gsungs so// de la snying po ni 'di yin te/ oM hUM d+he kre zhes bya ba 'di nyid gzung bar bya'o// de nas zhes bya ba ni de ma thag pa ste/ 'gro ba 'dul ba'i dkyil 'khor chen po las bshad pa'i slob dpon gyi cho gas slob dpon nyid 'jug pa'i cho ga rjes su bcad la bsdu ba byas te/ de nas mtshan brgya rtsa brgyad pas bstod pa'i rjes thogs nyid la phyag rgya bzhi pa'i dkyil 'khor 'dir dgug pa la sogs pa'i cho ga rgyas pa bya ba'o// de la rta mgrin gyi lcags kyu'i las kyi phyag rgya snga ma bzhin du dgug pa la sogs pa smos pa ni/ don yod zhags pa'i las kyi phyag rgyas gzhug pa nas brtsams nas/ slob ma gzhug pa'i gnang ba nod pa'i mthar thug pa'i cho ga rgyas pa shes par bya'o// dgug pa dang por byas pa gang yin pa nyid ni dgug pa la sogs pa'i cho ga rgyas pa bya'o// ji lta ba bzhin du bcug ste/ 'di skad du zhes bya ba ni/ 'gro ba 'dul ba'i dkyil 'khor chen po'i tshul gyis slob ma bcug la/ 'di khyod kyis su la yang ma brjod cig ces brjod la/ lhag ma ni 'gro ba 'dul ba'i dkyil 'khor chen po las bshad pa'i cho gas shes par bya'o// de ltar slob dpon gyi las dang / slob ma 'jug pa'i cho ga rgyas par bstan nas/ da ni 'gro ba 'dul ba'i phyag rgya bzhi pa'i dkyil 'khor du dam tshig dang dbang bskur ba thob pa rnams la 'gro ba 'dul ba'i dum bu thams cad las bshad pa'i dngos grub rnams slob dpon gyis bstan par bya'o zhes bya ba'i don 'di bstan pa'i phyir/ de nas zhes bya ba la sogs pa gsungs te/ de nas zhes bya ba ni slob ma 'jug pa'i dus phyis/ ye shes bskyed par bya ba'i bsgom pa'i gdams ngag sbyin par bya'o// lag pas pad+mo bzung nas kyang // zhes bya ba ni shing las byas pa'i pad+ma 'dab ma bcu drug pa de gzung ngo // bsgoms te legs par bsgom par bya// zhes bya ba ni ting nge 'dzin gyi stobs kyis pad+ma'i dri des de bzhin gshegs pa thams cad la mchod na 'grub par 'gyur ro// 'di skad ston pa yin te/ 'gro ba 'dul ba'i dkyil 'khor chen po las bshad pa'i cho gas rang gi lha'i rnal 'byor byas la/ phyis 'gro ba 'dul ba'i phyag rgya chen pos pad+ma blangs te/ oM gan+d+ha pU dza gra g+h+ya sA d+ha ya hri/ zhes zlos shing ji srid du nyin re zhing thun bzhi'i sbyor bas mngon sum du mthong bar gyur pa de srid kyi bar du bsgoms na/ pad+ma de las gdon mi za bar lha'i pad+ma'i dri bro bar 'gyur ro// de nas pad+ma de ting nge 'dzin gyi sbyor bas bsnams na/ de bzhin gshegs pa thams cad spyan ras gzigs dbang phyug tu gyur nas/ pad+ma la ched du non par bsnams te/ gang gi tshe mngon sum du mthong bar gyur pa de srid kyi bar du bsgoms na des 'jig rten dbang phyug dang mtshungs pa'i dngos grub tu 'gyur ro// mnyam par gzhag pas gtsug phud dbus// sangs rgyas gzugs ni rab gzhag pa// zhes bya ba ni 'jig rten dbang phyug gi ral pa'i dbus su de bzhin gshegs pa 'od dpag tu med pa rab tu gzhag par bya'o// mnyam par gzhag pa ni sems g.yeng ba med pa'o// 'jig rten thams cad dbang du byed// ces bya ba ni 'jig rten gyi khams thams cad du'o// ji ltar zhe na/ 'gro zhing bsgyings pa bstan nas ni// zhes bya ba smos te/ de'i nga rgyal bsgom zhing bsgyings pas phyogs bcur rang gi gzugs kyi rjes su 'brang ba dang bcas pas ston pa'o// 'di skad ston pa yin te/ snga ma bzhin du dkyil 'khor chen po las bshad pa'i tshul gyis 'phags pa spyan ras gzigs dbang phyug gi rnal 'byor byas la/ phyis oM pad+ma mu ku Ta ta thA ga ta ba shi ku ru sar+b+ba lo ke shwa ra A be sha kar+m+mA ya ho/ zhes zlos shing pad+ma'i cod pan gyi dbus su gtsug phud sangs rgyas mngon sum du mthong bar gyur pa de srid kyi bar du bsgom par bya'o// de nas de'i ngo bor bstan par byas la/ de'i ngo bo des 'jig rten gyi khams thams cad de'i rang bzhin du bya'o// pad+mo'i pad+mo gzugs chen por// zhes bya ba ni bcom ldan 'das ting nge 'dzin pad+mo ni pad+mo yin la/ de'i pad+mo ni pad+ma'i pad+mo'o// rdo rje pad+ma 'dab ma bcu drug pa kha dog dmar po pad+ma des mtshan par byas pa ni bskyed pa'o// gang gis bya zhe na/ ting nge 'dzin gyis zhes bya ba smos te bsgoms pa sprul pa'o// ji bzhin tshul du 'dug nas su// zhes bya ba ni lha'i rnal 'byor byas nas so// yid kyis de ni gsad par bya// zhes bya ba ni ting nge 'dzin gyis bskyed pa'i pad+ma des 'gro ba thams cad yid kyis gsad par bya'o// de'i don ni 'di skad ston pa yin te/ 'gro ba 'dul ba'i dkyil 'khor chen po las bshad pa'i ting nge 'dzin pad+ma'i rnal 'byor byas la/ oM pad+ma pad+ma mA ra ya sar+b+ba pra t+ya ar+thi kA na sa ma di dz+nyA na d+h+r-Ika/ ces zlos shing rang gi lag par rnal 'byor gyi pad+ma bsams la/ de nas snying po 'di brjod par bya'o// bdag nyid pad+ma khro bo'i ting nge 'dzin ji srid mngon sum du mthong bar gyur pa de srid kyi bar du bsgoms la/ de nas gang gi tshe rang gi lus kyi mdun du de bzhin gshegs pa la sogs pa 'jig rten gyi khams thams cad du spros pa de'i tshe/ nyin re zhing de'i rang bzhin du bsgoms pa'i stobs kyis mthong bar 'gyur ro// de nas mthar mtshan thog thag pad+ma khro bo'i ting nge 'dzin bsgoms na 'grub par 'gyur te/ pad+ma'i ting nge 'dzin dang mtshungs par 'dod chags la sogs pa dang bral bar 'gyur ro// de bas na gang gi tshe na pad+ma des sems can 'ga' zhig la reg pa de'i tshe yang pad+ma'i khro bo'i ting nge 'dzin gyi stobs kyis sgrib pa thams cad dang bral bar 'gyur ro// de ltar na snga ma'i gnas skabs las 'phos pa las gsad par bya zhes bya ba'i tha tshig go// pad+ma'i rgya gram nyid dang ni// zhes bya ba ni/ ji skad bshad pa'i mtshan nyid dang ldan pa'i sna tshogs pad+ma'i rgya gram mo// shing la sogs pa la pad+ma rgya gram gyi bzo byas la lag pas bzung nas/ de bskor bas dbab pa la sogs pa'i las thams cad byed par 'gyur ro// 'di skad ston pa yin te/ 'gro ba 'dul ba'i dkyil 'khor chen po las bshad pa'i cho gas pad+ma nges pa'i dbang phyug gi rnal 'byor byas la/ oM bi shwa pad+ma sar+b+ba kar+m+ma ka ro b+ha ba la li'u le le li hUM phaT/ ces brjod cing ji skad bshad pa'i pad+ma nges pa'i dbang phyug gi las kyi phyag rgya bzung la/ gang gi tshe snying po 'di zlos shing // zla ba gcig gam zla ba drug gi bar du byas nas mthar mtshan thog thag bsgoms na/ de nas de'i tshe pad+ma de 'grub par 'gyur ro// de nas las kyi dus su snga ma bzhin du lha'i rnal 'byor byas la/ bden pa'i byin gyi rlabs kyis pad+ma de lan gsum mngon par bzlas nas bskor nas/ snod la gzhug pa la sogs pa'i las thams cad bsams pa tsam gyis 'grub par 'gyur ro// de nas phyag rgya gsang ba'i ye shes bslab po zhes bya ba la gsang ba'i dam tshig dang chos dang las la sogs pa'i mtshan nyid kyis bya ba'o// chags pas dgos pa thams cad ni// zhes bya ba 'di ni 'di gsang ba'o// de nyid kyi phyag rgya der nges pa'i ye shes de bslab pa ni bstan pa'o// 'di nyid 'chad pa ni chags pa zhes bya ba la sogs pa ni/ chos bdag med pa'i chags pas chags pa mnga' ba ni gsang ba'i dam tshig ste/ chos dang las la sogs pa'i phyag rgya thams cad bsgrub cing skyed par byed pa'o// ci'i phyir zhe na/ gang phyir 'da' bar mi 'gyur ba// phyag rgya dam tshig ces su bsgrags// zhes bya ba'o// bsgrub par dka' ba'i phyag rgya yang // rnal 'byor gyis ni myur du 'grub// ces bya ba ni shin tu chags pa bsgom dgos pa'i rnal 'byor 'di ni bsgrub par dka' ba ste/ gdul bya ma yin pa'i rigs med pa'i sgrub pa pos kyang phyag rgya chen po dang / dam tshig dang / chos dang / las kyi phyag rgya rnams shin tu chags pa'i rnal 'byor bsgom pa'i stobs kyis skad cig gis ni myur ba nyid du 'grub pa'o// de la 'dir phyag rgya thams cad kyi dam tshig ni 'di yin te/ bdag nyid chen po gang dag gis// phyag rgya gang dang gang bcings pa// bzlas pa'i snying po'i don du ni// der ni bdag nyid bsgom par bya// de la gsang ba 'di yin te// rang gi dbang po bshig nas ni// rdo rje bcings pa bzung nas su// de yis phyag rgya gang re ba// de ma thag tu de dbang 'gyur// de la phyag rgya thams cad kyi chos ni 'di yin te/ rdo rje phra mo'i tshul sbyar la// ye shes phyag rgya bcing bar bya// cho ga 'di yi tshul gyis ni// ye shes phyag rgya dbang du 'gyur// de la phyag rgya kun gyi las ni 'di yin te/ glu dang gar dang zas dang blo// spyod pa la sogs bde ba rnams// sangs rgyas rnams la phul na ni// las kyi phyag rgya dbang du 'gyur// de nas dkyil 'khor thams cad bsgrub pa'i gsang ba'i phyag rgya bslab par bya'o// mtshan ma bstan par rang gyur nas// dkar por gyur pa'i ras la gnas// mtshan ma mchod rten byin brlabs te// bdag nyid 'gro ba 'dul bar bsgom// zhes bya ba la sogs pa'o// 'di skad ston pa yin te/ gang rgya che bas bsgrags pa'i 'gro ba 'dul ba'i ting nge 'dzin rnam pa gsum bsgom pa'i dkyil 'khor gyi brtul zhugs spyod pa la spro ba med pa gang yin pa des/ nyin re bzhin du khrus bya ba dang / bdag nyid bsrung ba sngon du 'gro bas sdom pa gzung ba dang / phyag rgya dgrol ba dang sdig pa dral la/ de nas 'gro ba 'dul ba'i dkyil 'khor chen po las bshad pa'i cho gas 'gro ba 'dul ba'i phyag rgya chen po bcings te/ snying po bzlas la pad+ma'i rgyu'i las kyi phyag rgyas 'gro ba 'dul ba'i dkyil 'khor chen po sprul la/ bdag nyid 'gro ba 'dul ba'i gzugs su byin gyis brlabs la/ rang gi snying gar gnas pa'i dkyil 'khor der rdo rje pad+ma'i dam tshig gi phyag rgya bcings la/ ji lta ba bzhin du 'jug par bya'o// zhugs nas me tog gi phreng ba rang gi spyi bor dor ro// de nas phreng ba ji lta ba bzhin du blangs te/ rang gi mgo la phreng ba'i dbang bskur ba'i sngags kyis bcings nas dngos grub kyi pad+ma'i brtul zhugs blang ba'i mthar thug pa'i rang gi cho ga rjes su spyad la/ de nas dkyil 'khor de'i snying ga'i zla ba zhu bar bsams te/ rnal 'byor chen po byas la/ rang gi snying gar stong gsum gyi stong chen po'i sangs rgyas kyi zhing gi tshad dang mnyam par zla ba'i dkyil 'khor de'i steng du/ oM badzra d+har+m+ma pad+ma hUM/ oM badzra dz+dza/ oM badzra rat+na mu ku Ta hUM/ oM d+har+m+ma pad+me d+hi/ oM sar+b+ba mu khi hUM/ zhes bya ba'i pad+ma rigs kyi snying po 'di rnams dang / rnam par snang mdzad dang / rdo rje sems dpa' dang / nam mkha'i snying po dang / rdo rje spyan dang / rdo rje sna tshogs kyi phyag rgya chen po dang bcas pa rnams kyis 'gro ba 'dul ba'i dkyil 'khor chen po rnam par snang mdzad la sogs pa nas/ pad+ma 'bebs pa'i mthar thug pa sprul la/ 'gro ba 'dul ba'i dkyil 'khor chen po las bshad pa'i snying po tshig tsam gyis rang rang gi gnas rnams su bzhag la/ rnam par snang mdzad la sogs pa nas pad+ma 'bebs pa'i mthar thug pa rnams sku dang / gsung dang thugs rdo rje'i rang bzhin du bdag nyid kyis bsams te/ snying po 'di nyid lan gsum brjod par bya'o// oM badzra At+ma kou0f85haM/ de nas rang bzhin gyis rnam par dag par bdag nyid bsgoms la/ oM swa b+hA ba shud+d+hou0f85haM/ de nas bdag med pa'i mnyam pa nyid kyis rnam par snang mdzad la sogs pa nas/ pad+ma 'bebs pa'i mthar thug pa dang / sems can thams cad bdag nyid mnyam pa nyid bsgoms la/ oM sar+b+ba sa mo haM/ oM sA d+ha a pad+ma rA ga sa ma ya a/ zhes lan gsum brjod do// de nas 'gro ba 'dul ba'i rang bzhin gyi dkyil 'khor ni bdag nyid rang yin no zhes nga rgyal bskyed la/ oM hUM hri ho/ zhes brjod cing // 'gro ba 'dul ba'i dkyil 'khor chen po'i rang bzhin du thun bzhi'i sbyor bas zla ba gcig gam zla ba drug gam/ lo gcig tu 'gro ba 'dul ba'i dkyil 'khor chen po'i gzugs su bdag nyid mthong bar gyur pa de srid kyi bar du bdag nyid kyis bsgom par bya'o// de ltar 'gro ba 'dul ba'i dkyil 'khor chen po rab tu bsgrubs nas/ phyis ting nge 'dzin rnam pa gsum sgom pa/ sngon du 'gre ba zhag bdun byas nas 'gro ba 'dul ba'i dkyil 'khor chen po bsgoms nas bri bar bya'o// gal te 'gro ba 'dul ba'i gzungs kyi dkyil 'khor bsgrub par 'dod na/ de nas snga ma bzhin du snying po lngas gzungs kyi dkyil 'khor sprul la/ gzungs kyi rig pa rnams kyis ji lta ba'i gnas rnams su gzungs rnams bzhag la/ oM badzra At+ma kou0f85haM/ oM swa b+hA ba shud+d+ho u0f85haM/ oM sarba sa mo haM/ oM sA d+ha ya pad+ma rA ga sa ma ya a/ zhes bya ba snga ma bzhin du brjod pa dang / 'gro ba 'dul ba'i gzungs kyi dkyil 'khor gyi rang bzhin du bdag nyid bsgoms la 'di skad ces brjod do// 'gro ba 'dul ba'i gzungs kyi dkyil 'khor gyi rang bzhin ni bdag rang yin no zhes bya'o// de nas bzung te re re dang yang lhan cig bdag nyid dang tha mi dad par bsams te/ re re zhing yang bzlas pa khri bya ba de lta bus kyang gzungs kyi dkyil 'khor 'grub par 'gyur ro// de nas snga ma bzhin du bri bar bya'o// gal te chos kyi dkyil 'khor bsgrub par 'dod na/ snga ma bzhin du thams cad byas la/ sngar bshad pa'i snying po dang rang gi snying pos chos kyi dkyil 'khor sprul te/ rdo rje phra mo'i sbyor bas snying ga nas bteg la sna bug nas byung nas sna'i rtse mor bsam par bya'o// de nas chos kyi dkyil 'khor las gsungs pa'i sngags kyis rnam par snang mdzad la sogs pa nas/ pad+ma 'bebs pa'i mthar thug pa rnams rang rang gi gnas su dgod par bya'o// snga ma bzhin du snying po gsum brjod cing // don rnam pa gsum bsgoms la/ d+har+m+ma maN+Da la a swa b+hA ba haM swa yaM/ zhes kyang de skad du brjod par bya'o// de nas chos kyi dkyil 'khor las gsungs pa'i 'gro ba 'dul ba'i sngags brjod cing // zla ba gnyis sna'i rtse mor chos kyi dkyil 'khor bsgom par bya'o// nyin re zhing skyo bar gyur na sna bug nas rang gi snying gar bcug la/ badzra d+hi D+ha tiSh+Tha zhes bya bas brtan par bya'o// yang zla ba gcig spro ba dang bsdu ba'i sbyor bas bsgom pa de lta bus chos kyi dkyil 'khor 'grub par 'gyur ro// gal te las kyi dkyil 'khor bsgrub par 'dod na/ snga ma bzhin du thams cad byas la/ rdo rje dbyings kyi las kyi dkyil 'khor las gsungs pa'i phyag rgya dang / 'gro ba 'dul ba'i dkyil 'khor chen po las gsungs pa'i sngags kyis sna tshogs pad+ma rgya gram blangs la/ rang gi snying po dang sngar bshad pa'i snying po lngas las kyi dkyil 'khor sprul la/ las kyi dkyil 'khor las bshad pa'i rig pa rnams kyis lha rnams ji lta ba'i gnas su bzhag la cho ga thams cad rjes su spyad la/ las kyi dkyil 'khor gyi rang bzhin ni bdag yin no zhes nga rgyal bskyed nas/ re re zhing yang rig pa khri zlos shing re re'i rnal 'byor bya'o// de lta bus las kyi dkyil 'khor 'grub par 'gyur ro// 'gro ba 'dul ba'i dum bu las gsungs pa'i dngos grub rnams ni 'gro ba 'dul ba'i dkyil 'khor chen po las bshad pa'i phyag rgya bzhi po rnams kyis/ rang gi lha'i rnal 'byor byas la bsgrub par bya'o zhes bstan pa'i phyir/ de nas zhes bya ba la sogs pa gsungs te/ phyag rgya chen po la sogs pa'i phyag rgya thams cad bcing ba dang / 'ching ba'i mtshan nyid thams cad bslab cing bstan par bya'o// de la 'gro ba 'dul ba'i dkyil 'khor chen po las bstan pa nyid kyis rnam par snang mdzad dang / chos kyi rdo rje ma dang / sangs rgyas dbang bskur ma dang / pad+ma'i pad+mo dang / sna tshogs mchog ma rnams kyi phyag rgya chen po dang / dam tshig dang / chos dang / las kyi phyag rgya rnams 'di'i yang yin par shes par bya'o// ji ltar rnam par snang mdzad kyi pad+ma'i rigs kyi phyag rgya bzhi po'i dkyil 'khor bzhin du 'gro ba 'dul ba'i phyag rgya bzhi po'i dkyil 'khor la sogs pa'i dkyil 'khor thams cad dkyil 'khor chen po'i tshul gyis bri bar bya'o// rang rang gi phyag rgya rnams kyis dngos grub thams cad ster bar 'gyur ro zhes bcom ldan 'das rdo rje 'chang chen pos gsungs so// 'di skad ston pa yin te/ 'gro ba 'dul ba'i dbus su bris la/ 'gro ba 'dul ba'i gnas kyi shar phyogs kyi pad+ma'i 'dab ma la sangs rgyas pad+ma'i pad+mas mtshan pa'i rdo rje rtse lnga pa pad+ma dang zla ba la bri bar bya'o// gtsug phud sangs rgyas kyi gnas lho ru pad+ma'i rgyal po'i pad+ma'i lcags kyu/ pad+ma'i ting nge 'dzin gyi gnas nub tu pad+ma legs pa'i pad+ma'i khu tshur gnyis/ pad+ma nges pa'i dbang phyug gi gnas su byang du pad+ma chags pa'i pad+ma'i mda' gzhu bri bar bya'o// de la 'gro ba 'dul ba'i dkyil 'khor chen po las bshad pa'i snying po dang / phyag rgya bzhi pa'i dkyil 'khor las bshad pa'i snying pos bri bar bya'o// sangs rgyas pad+ma la sogs pa'i phyag rgya ni dkyil 'khor chen po las bshad pa'i snying po nyid brjod par bya'o// snga ma bzhin du gtsug phud sangs rgyas kyi phyag rgya bzhi pa'i dkyil 'khor las bshad pa'i snying po dang / dkyil 'khor chen po las bshad pa'i dbus su bri bar bya'o// 'gro ba 'dul ba'i gnas su pad+ma'i khro gnyer gyi mtshan ma/ pad+mas mtshan pa'i yid bzhin gyi nor bu'i phyag rgya'o// gtsug phud sangs rgyas kyi gnas su pad+ma nyi ma'i phyag rgya/ pad+ma ting nge 'dzin gyi gnas su pad+ma bzhad pa'i phyag rgya/ pad+ma nges pa'i dbang phyug gi gnas su pad+ma'i dpal gyi phyag rgya/ dkyil 'khor chen po las bshad pa'i snying po nyid kyis bri bar bya'o// snga ma bzhin du pad+ma'i ting nge 'dzin gyi dkyil 'khor chen po las bshad pa dang / phyag rgya bzhi pa'i dkyil 'khor las bshad pa'i snying po dbus su bri bar bya'o// 'gro ba 'dul ba'i gnas su pad+ma sgrol ma'i phyag rgya/ gtsug phud sangs rgyas kyi gnas su pad+ma rnon po'i phyag rgya/ pad+ma ting nge 'dzin gyi gnas su pad+ma gsung ba'i phyag rgya/ pad+ma nges pa'i dbang phyug gi gnas su pad+ma rgyu'i phyag rgya/ dkyil 'khor chen po las bshad pa'i snying pos bri bar bya'o// snga ma bzhin du pad+ma nges pa'i dbang phyug gi dkyil 'khor chen po las bshad pa'am/ phyag rgya bzhi pa'i dkyil 'khor las bshad pa'i snying pos bri ba dang / 'gro ba 'dul ba'i gnas su pad+ma gar gyi dbang phyug gi phyag rgya/ gtsug phud sangs rgyas kyi gnas su pad+ma bsrung ba'i phyag rgya/ pad+ma ting nge 'dzin gyi gnas su pad+ma khu tshur gyi phyag rgya/ pad+ma nges pa'i dbang phyug gi gnas su pad+ma gnod sbyin gyi phyag rgya dkyil 'khor chen po las bshad pa'i tshul gyis bri bar bya'o// 'di dag gi phyag rgya chen po dang / dam tshig dang / chos dang / las kyi phyag rgya rnams ni 'gro ba 'dul ba'i dkyil 'khor chen po las bshad pa kho na nyid gzung bar bya'o// de bzhin gshegs pa thams cad kyi de kho na nyid bsdus pa'i 'grel pa/ de kho na nyid snang bar byed pa las phyag rgya bzhi pa'i dkyil 'khor gyi 'grel pa rdzogs so// // de ltar bar ma la dga' ba'i sems can rjes su gzung ba'i phyir/ phyag rgya bzhi pa'i dkyil 'khor bshad nas/ mdor bsdus pa la dga' ba'i sems can rjes su gzung ba'i phyir/ 'gro ba 'dul ba'i phyag rgya gcig pa'i dkyil 'khor ni/ de nas zhes bya ba la sogs pa smos te/ de nas zhes bya ba'i sgra ni de ma thag pa ste/ dang por sbyor ba'i ting nge 'dzin gyi rjes thogs nyid la'o// 'dir dang por sbyor ba'i ting nge 'dzin ni 'gro ba 'dul ba'i phyag rgya chen po khang bu brtsegs pa dang / gdan bskyed pa'i mthar thug pa'i bar du shes par bya'o// 'phags pa spyan ras gzigs dbang po ni 'gro ba 'dul ba'o// 'di zhes bya ba ni blo la gnas pa'o// 'jig rten gyi khams thams cad kyi 'gro ba de thams cad gdul bar bya ba dang / dam pa'i don gyi dngos grub thams cad thob par bya ba dang / gang gis lung dang rtogs pa'i bdag nyid la rab tu 'jog pa de ni 'gro ba 'dul ba'i ste/ spyan ras gzigs dbang phyug der nges pa'i ye shes so// de ston par byed pa'i sgra'i tshul la yang rgyu la 'bras bu btags nas 'gro ba thams cad 'dul ba'i rang gi snying po zhes bya ba ste/ bcom ldan 'das kyis rang gi snying po 'di gsungs pa ni bshad pa'o// oM sar+b+ba dzA gad bi na ya zhes bya ba la sogs pa'o// 'di skad ston pa yin te/ byang chub sems dpa' gsang sngags kyi sgo'i spyad pa spyod pa rnams kyis 'gro ba 'dul ba'i phyag rgya gcig pa'i dkyil 'khor bri bar 'dod pa na/ 'gro ba 'dul ba'i dkyil 'khor chen po las bshad pa'i tshul gyis 'gro ba 'dul ba'i rnal 'byor dang / de las bshad pa'i rnal 'byor chen po ji lta ba bzhin du byas nas/ khang bu brtsegs pa nas gdan rnam pa gnyis bskyed la/ nam mkha'i phyogs nas babs te/ snga ma bzhin du pad+ma dang zla ba'i steng du phyag rgya chen po bcings te 'dug par bya'o zhes bya ba 'di tsam gyis ni dang por sbyor ba mchog gi ting nge 'dzin to// bshad ma thag pa'i 'gro ba 'dul ba'i snying pos mdun du gnas pa'i pad+ma dang zla ba la/ rang gi snying pos 'gro ba 'dul ba sprul la gzhag par bya'o zhes bya ba 'di ni 'dir 'gro ba 'dul ba'i phyag rgya gcig pa'i dkyil 'khor gyi dkyil 'khor rgyal po mchog ces bya ba'i ting nge 'dzin gnyis pa yin no// de nas bsdu ba dang byin gyis brlab pa nas brtsams pa ni/ las kyi rgyal po mchog ces bya ba'i ting nge 'dzin gsum pa yin par shes par bya'o// 'gro ba 'dul ba'i dum bu las gsungs pa'i dngos grub thams cad 'gro ba 'dul ba'i phyag rgya gcig pa'i dkyil 'khor du dam tshig dang dbang bskur bas bsgrub par bya'o zhes bya ba'i don bstan pa'i phyir/ de nas byang chub sems dpa' 'phags pa spyan ras gzigs dbang pos zhes bya ba la sogs pas phyag rgya gcig pa'i dkyil 'khor gyi slob dpon gyi las kyi cho ga dang slob ma 'jug pa'i cho ga rgyas pa 'di gsungs te/ de nas zhes bya ba'i sgra ni skabs su bab pa'o// 'phags pa spyan ras gzigs kyi dbang po ni 'gro ba 'dul ba'o// 'di zhes bya ba ni 'chad par 'gyur ba'o// 'gro ba thams cad 'dul bas na 'phags pa spyan ras gzigs dbang phyug mtshon pa yin no// 'gro ba thams cad 'dul ba zhes bya ba'i dkyil 'khor gsungs pa ni bshad pa'o// de nas zhes bya ba'i sgra ni de ma thag pa brjod pa ste/ sngon du bsnyen pa'i rjes thogs la zhes bya ba'i tha tshig go// 'di skad ston pa yin te/ 'gro ba 'dul bas ni phyag rgya gcig pa'i ting nge 'dzin gsum bsgom pa sngon du 'gro bas 'gro ba 'dul ba'i dkyil 'khor ji srid mngon sum du mthong ba de srid kyi bar du bsgom par bya'o// de nas de'i rjes la dkyil 'khor 'di nyid bri bar bya ba'am/ yang na dkyil 'khor chen po'i cho gas rnal 'byor chen po byas la/ re re zhing yang sngags 'bum bzlas par byas te/ de nas ting nge 'dzin rnam gsum zhag bdun bsgoms pa'i rjes thogs la dkyil 'khor bri bar bya'o// de nas zhes bya ba ni rgyu de'i phyir gyi don te/ gang gi phyir phyag rgya gcig pa'i dkyil 'khor du 'jug pa med na mdor bsdus pa la dga' ba'i sems can rjes su gzung bar mi 'gyur ba de'i phyir/ de nas rab tu bshad bya ba// 'gro ba 'dul ba'i dkyil 'khor te// zhes bya'o// dkyil 'khor chen po'i tshul du ni// zhes bya ba ni/ 'gro ba 'dul ba'i dkyil 'khor chen po'i tshul gyis yang dag par bri ba'o// phyi yi dkyil 'khor bri bar bya// zhes bya ba la sogs pa ni go sla'o// der ni 'dab ma kun khyab pa// sna tshogs gzugs ni bri bar bya// zhes bya ba ni/ de la dkyil 'khor gyi dbus su 'dab ma kun la pad+ma'i rigs des khyab cing sprul pa'i ngang tshul gang la mnga' ba de ni 'dir 'dab ma kun khyab pa'o// rnam pa sna tshogs pa du ma sangs rgyas pad+ma la sogs pa'i gzugs gang la mnga' ba 'di ni sna tshogs so// 'dab ma kun la khyab pa yang yin la sna tshogs pa'i gzugs kyang 'di yin pas na/ pad+ma kun la khyab pa sna tshogs pa'i gzugs te/ 'gro ba 'dul ba de bri bar bya'o// de'i don ni 'di yin te/ 'gro ba 'dul ba'i dkyil 'khor chen po bzhin du phyi dang nang gi dkyil 'khor de bris la/ dkyil 'khor gyi lte bar yi ge hrI las pad+ma de'i steng du yi ge a las zla ba'i dkyil 'khor bskyed la/ oM sar+b+ba dza gang bi na ya ma hA satwa A gats+tsha shI g+h+raM bi shwa rU baM daR+sha ya ma ma tsa sar+b+ba sid+d+hi ya pra yats+tsha hrI/ zhes brjod pas/ bcom ldan 'das 'gro ba 'dul ba'i dkyil 'khor chen po dang / gzungs dang / chos dang / las kyi dkyil 'khor las gsungs pa'i lha'i gzugs kyi spyi gtsug nas brtsams nas rkang mthil gyi bar du 'od zer gyi tshul gyis 'byin pa bris la/ nam mkha'i phyogs nas phab ste/ gzugs brnyan dang gcig tu bsre bar bya'o// de nas zhes bya ba ni rjes thogs nyid la'o// 'gro ba 'dul ba'i dkyil 'khor chen po'i tshul gyis rang gi cho ga thams cad rjes su spyad la/ rang la byin gyis brlab pa la sogs pa yang byas la/ pad+ma che ge mo zhes rang gi ming nas brjod nas/ 'gro ba 'dul ba'i phyag rgya chen po bcings te/ oM sar+b+ba dz+dza gad bi na ya ma hA sa tra A g+ts+tsha shI g+h+raM bi shwa rU baM daR+sha ya ma ma tsa sar+b+ba sid+d+hi ya pra yats+tsha hrI a zhes brjod pas/ 'gro ba 'dul ba'i dkyil 'khor gyi dbus su rdo rje pad+mo bsam par bya'o// de nas badzra pad+mo a haM zhes brjod cing // rdo rje pad+ma'i nga rgyal bsgom par bya'o// dza gad bi na yo a haM zhes brjod pas pad+ma de nyid 'gro ba 'dul ba'i rang bzhin du bdag nyid bsgom par bya'o// de nas bsdu ba byas la mtshan brgya rtsa brgyad pas bstod de/ rta mgrin la sogs pa'i las kyi phyag rgya rnams kyis dgug pa dang / gzhug pa dang / bcing ba dang / dbang du byas la/ pad+ma'i gnod sbyin gyis bgegs bsal la ra ba dang dra ba byas te/ pad+ma'i khu tshur gyis sgo bcad la/ pad+ma srung ba'i phyag rgyas bsrung ba thams cad yang dag par bsrungs la/ 'gro ba 'dul ba'i snying pos mchod yon phul nas/ zhal bsil gyi sngags dang / phyag rgyas zhal bsil dbul lo// de nas bcom ldan 'das kyi dam tshig gi phyag rgyas bsgrubs te/ chos dang / las dang / phyag rgya chen po rnams kyis rgyas btab ste/ dbang bskur ba'i phyag rgyas dbang bskur la/ yang mchod yon phul nas mchod pa thams cad kyis yang dag par mchod de gnang ba nod pa'i rjes thogs kho na la/ 'gro ba 'dul ba'i phyag rgya gcig pa'i dkyil 'khor 'dir cho ga rgyas pa thams cad kyis ji lta ba bzhin du btsud nas zhes bya ba yin te/ 'gro ba 'dul ba'i dkyil 'khor chen po las bshad pa'i 'jug pa'i cho gas pad+ma'i slob ma gzhug par bya'o zhes bya ba'i don to// de bzhin du bsgo ste zhes bya ba ni 'gro ba 'dul ba'i dkyil 'khor chen po'i cho ga rgyas pa thams cad ji lta ba bzhin du byas nas/ pad+ma'i dngos grub kyi rdo rje brtul zhugs kyi bar du slob ma la bshad pa bzhin du 'dir yang bsgo bar bya'o zhes bya ba'i tha tshig go// gzhung 'di tsam gyis ni slob dpon gyi las dang slob ma 'jug pa'i cho ga rgyas pa de ltar bstan nas/ da ni 'gro ba 'dul ba'i phyag rgya gcig pa'i dkyil 'khor du dam tshig dang dbang bskur ba thob pa rnams kyis dngos grub kyi ye shes bsgrub par bya'o zhes bstan pa'i phyir/ 'gro ba 'dul ba'i ye shes bslab po zhes bya ba gsungs te/ 'gro ba 'dul ba ni bcom ldan 'das 'phags pa spyan ras gzigs dbang phyug go// der nges pa'i ye shes de bslab pa'o// 'gro ba 'dul ba'i zhes bya ba ni/ dkyil 'khor legs par bris nas kyang // zhes bya ba ni 'gro ba 'dul ba'i phyag rgya gcig pa'i dkyil 'khor bri ba'o// phyag rgya chen po bsgoms na ni// sna tshogs 'chang dang 'dra bar 'gyur// zhes bya ba ni 'gro ba 'dul ba'i dkyil 'khor chen por 'jug pa'i cho ga dang / 'dir slob dpon rang nyid kyi cho ga rjes su spyad la 'gro ba 'dul ba'i phyag rgya chen po bcings te bsgoms na/ 'gro ba 'dul ba dang 'dra bar 'gyur ro// 'di skad ston pa yin te/ 'gro ba 'dul ba'i dkyil 'khor chen po las bshad pa'i cho gas 'gro ba 'dul ba'i rnal 'byor dang / de las bshad pa'i rnal 'byor chen po byas la/ phyis phyag rgya gcig pa'i dkyil 'khor las bshad pa'i sngags dang bshad ma thag pa'i 'gro ba 'dul ba'i snying pos ting nge 'dzin rnam pa gsum ji lta ba bzhin du sgom pa sngon du 'gro bas bskyed la/ nyin re zhing thun bzhi'i sbyor bas thun re re yang ji srid mngon sum du mthong ba de srid kyi bar du bsgom par bya'o// de nas zla ba nya la de'i dkyil 'khor bris nas/ cho ga thams cad rjes su spyad la/ bdag la byin gyis brlab pa la sogs pa byas te/ slob dpon rang nyid kyi ming nas brjod nas rdo rjes bsgrub par bya'o// pad+ma'i slob dpon sems dpa' yi// rdo rje lcags kyu bcings nas ni// se gol mang po brdab bgyis la// sangs rgyas thams cad bsdu bar bya// de nas pad+ma'i sems dpa' yi// ming brgya rtsa brgyad dam pa ni// lan cig rab tu brjod par bgyi// de nas rta mgrin la sogs pa las kyi phyag rgyas bcom ldan 'das dgug pa dang / gzhug pa dang / bcing ba dang / dbang du bya ba dang / snga ma bzhin du mchod pa dang phyag bya ba'i mthar thug pa'i cho ga rjes su spyad la/ 'gro ba 'dul ba'i phyag rgya chen po bcings te/ 'gro ba 'dul ba'i phyag rgya gcig pa'i snying po bzlas shing mtshan thog thag bsgom pa byas na/ des 'gro ba 'dul ba dang mtshungs par 'gyur ro// de nas 'gro ba 'dul ba'i gsang ba'i phyag rgya'i ye shes bslab par bya'o zhes bya ba ni/ phyag rgya'i ye shes bslab pa'i dus phyis 'gro ba 'dul ba ni 'phags pa spyan ras gzigs dbang phyug go// phyag rgya gcig pa dang / las kyi dkyil 'khor la gnas pa'i rnal 'byor pa dag pa gcig tu gyur par lhag par mos pa'i phyag rgya ni gsang ba'i phyag rgya'o// der nges pa'i ye shes bslab pa ni bstan pa'o// sna tshogs gzugs kyi ting 'dzin dang // mnyam par gzhag pa bsgoms nas kyang // zhes bya ba ni 'gro ba 'dul ba'i ting nge 'dzin gyis ting nge 'dzin sna tshogs kyi gzugs su de bsgoms pa'o// legs par mnyam par gzhag pa'i mtshan ma thob nas/ dang po gnyis ni sbyar bar bya// zhes bya ba ni bcom ldan 'das 'gro ba 'dul ba'i dkyil 'khor gyi sku gang yin pa dang / rnal 'byor pa'i lus gang yin pa gcig tu gyur par lhag par mos pa ni dbang po gnyis mnyam par sbyor ba'o// dkyil 'khor der sngar bshad pa'i tshul gyis byas na/ rnal 'byor pas myur du dngos grub thob par 'gyur ro zhes bya ba'i don to// 'gro ba 'dul ba'i dum bu las bshad pa'i dngos grub thams cad ni 'gro ba 'dul ba'i dkyil 'khor chen po las bshad pa'i rang gi lha'i phyag rgya bzhi po rnams kyis ji lta ba bzhin du rang gi lha'i rnal 'byor byas la bsgrub par bya'o zhes bya ba'i don bstan pa'i phyir/ de nas zhes bya ba la sogs pa gsungs te/ de nas zhes bya ba ni gsang ba'i ye shes bstan pa'i dus phyis phyag rgya chen po la sogs pa phyag rgya bcing ba rnams bslab par bya'o zhes bya ba ni phyag rgya chen po dang por byas pa'i phyag rgya bcing ba gang yin pa 'di ni phyag rgya chen po la sogs pa'i phyag rgya bcing ba ste/ de bslab par bya'o// 'di skad ston pa yin te/ 'gro ba 'dul ba'i dkyil 'khor chen po las bshad pa'i bcom ldan 'das kyi phyag rgya chen po dang / dam tshig dang chos dang / las rnams nyid 'dir gzung bar bya'o// dngos grub rnams kyang de bzhin no zhes bya ba ni ji ltar dkyil 'khor chen po phyag rgya chen po la sogs pa'i dngos grub bshad pa de bzhin du 'dir yin no zhes bya ba'i don to// ji ltar dkyil 'khor la dngos grub tu 'gyur ba de bzhin du ras sam/ rtsig pa'am/ sku gzugs sam/ nam mkha' la brtags pa'i dkyil 'khor la yang dam tshig dang dbang bskur ba dang / phyag rgya chen po'i dngos grub tu 'gyur ro zhes bstan pa'i phyir/ de bzhin du ras la sogs pa yang zhes bya ba smos so// ji ltar phyag rgya gcig pa'i dkyil 'khor du phyag rgya chen po bri ba'i cho ga'i tshul du gsungs pa de bzhin du dam tshig gi phyag rgya chen po bri ba'i cho ga yang shes par bya'o zhes bstan pa'i phyir/ phyag rgya gzhan rnams kyang phyag rgya gcig pa'i dkyil 'khor gyi tshul gyis de bzhin du 'grub par 'gyur ro zhes bya ba ni/ phyag rgya gcig pa'i dkyil 'khor las bshad pa'i dngos grub thams cad 'grub par 'gyur ro zhes bya ba'i don to// de bzhin gshegs pa thams cad kyi chos ni shes rab kyi pha rol tu phyin pa'o// de'i dam tshig ni pad+ma'i rigs ston par byed pa'i sgra'i tshogs la yang ming de skad ces bya'o// brtag pa las byung ba'i phyir rtog pa'o// chen po yang yin la rtog pa yang de yin pas na rtog pa chen po'o// de gzhan las khyad par du gyur pas rgyal po ste mdzes shing 'bar ba'i phyir ro// rdzogs so zhes bya ba ni rtsa ba'i rgyud kyi mthar thug pa'o// pad+ma'i rigs 'di thams cad shes rab kyi pha rol tu phyin pa'i chos las byung bas rgyu la 'bras bu btags nas chos kyi phyag rgya zhes brjod do// de skad du yang // so sor rtog pa'i 'gro ba kun// gti mug rgya mtsho las bsgral phyir// blo ldan 'jig rten dbang phyug gis// rtog pa'i rgyal po 'di gsungs so// zhes bya ba 'di gsungs pa yin no// rnam dag chos ni rtogs bya'i phyir// dri ma med pa de nyid ni// snang byed dge ba 'di bshad las// bdag gis bsod nams gang bsags pa// de yis 'jig rten ma lus pa// snying rje las byung kun dga' che// snying po bsam mi khyab chen gtso// pad+ma las byung rgyal gyur cig // de bzhin gshegs pa thams cad kyi de kho na nyid bsdus pa'i 'grel pa/ de kho na nyid snang bar byed pa zhes bya ba pad+ma'i rigs kyi dkyil 'khor gyi 'grel pa rdzogs so// // de ltar log par lta ba'i gnyen por gyur pa'i shes rab kyi pha rol tu phyin pa chos kyi phyag rgya'i rang bzhin pad+ma'i rigs bstan nas/ da ni ser sna can gyi gnyen por gyur pa/ sems can thams cad kyi bsam pa'i las yongs su rdzogs par byed pa'i nor bu'i rigs ni/ de nas zhes bya ba la sogs pa gsungs te/ de nas zhes bya ba'i sgra ni de ma thag pa ste/ dang por sbyor ba'i ting nge 'dzin gyi rjes thogs la zhes bya ba'i don to// 'dir dang po sbyor ba'i ting nge 'dzin ni/ rdo rje dbyings kyi dkyil 'khor chen po las bshad pa'i dang po sbyor ba'i ting nge 'dzin gyi steng du rdo rje sems dpa' dang / rdo rje rin chen dang / rdo rje chos dang / rdo rje las sprul pa'i mthar thug pa yin par shes par bya'o zhes bya ba de dag 'dir bshad pa yin no// de bzhin gshegs pa ni 'jig rten gyi khams thams cad kyi rdul phra rab dang mnyam pa'i rnam par snang mdzad dang / mi bskyod pa dang / rin chen 'byung ldan dang / 'od dpag tu med pa dang / don yod par grub pa la sogs pa'o// yang de bzhin gshegs pa thams cad gcig tu 'dus nas zhes bya ba la yang gi sgra ni zlos pa'i don to// sngar ni 'phags pa spyan ras gzigs dbang phyug la legs so zhes bya ba byin nas/ gcig tu 'dus par mdzad pa yin la de ltar ni nam mkha'i snying po la mtshan brgya rtsa brgyad pas gsol ba gdab pa'i phyir/ gcig tu tshogs shing 'dus par byas pa yin no// de bzhin gshegs pa thams cad dbang bskur ba ni rin po che'i rigs su de'i rgyu yin pas rin po che bskyed par mdzad pa yin no// gang gi phyir 'phags pa nam mkha'i snying po'i thugs las rigs thams cad 'dir bskyed par mdzad pa yin no// rdo rje 'dzin pa de nyid ni de bzhin gshegs pa thams cad kyi thugs ka na gnas pa'i sems dpa' rdo rje'o// byang chub sems dpa' sems dpa' chen po 'phags pa nam mkha'i snying po zhes bya ba ni/ byang chub sems dpa' sems dpa' chen po 'phags pa nam mkha'i snying po'i gzugs 'dzin pa la 'chad par 'gyur ba'i mtshan brgya rtsa brgyad pa 'dis gsol ba btab pa ci'i don du gnyer ba yin no// don du gnyer ba'i rgyu yod pa'i gsol ba 'debs pa'i phyir ldan par bshad do// nam mkha'i snying po zhes bya ba ni/ de la nam mkha'i sgras ni 'dir rnam par snang mdzad kyi phyag na gnas pa'i rdo rje rin po che las de bzhin gshegs pa thams cad bskyed par brjod pa yin te/ nam mkha' dang mnyam pa nyid kyi ye shes las byung ba nam mkha' yang yin la snying po yang 'di yin pas na nam mkha'i snying pos te de bzhin gshegs pa de rnams byang chub sems dpa' chen po nam mkha'i snying pos bskyed pa yin no// sems can don zhes bya ba ni sems can gyi don du gnyer bas na sems can don no// sems dpa' chen po zhes bya ba ni/ sems dpa' yang yin la chen po yang de yin pas sems dpa' chen po ste/ byang chub kyi sems kyi rang bzhin gyis thams cad du khyab pa'o zhes bya ba'i don yin no// gzi brjid chen po zhes bya ba ni/ gzi brjid chen po 'di la mnga' bas na gzi brjid chen po ste/ mdangs dang ldan pa'i gzi brjid kyis nam mkha' thams cad khyab pa'o// rin po che chen po ni rdo rje rin chen gyi gzugs kyis nam mkha' khyab pas na rin po che'o// rin chen mchog ni rin po che bzang po rnams las kyang ches bzang ba'i rin po che'o// rin po ches mtshan pa la sogs pa'i mtshan ma'i rang bzhin de dag las gtso bo mchog yin te/ rigs kyi bdag po'i mtshan ma'i gzugs yin pa'i phyir ro// rdo rje rin chen zhes bya ba ni/ rdo rje rtse lnga pas mtshan pa'i yid bzhin gyi nor bu ni rdo rje rin chen te mtshan bdun no// dbang bskur byin zhes bya ba ni/ rin po che'i rigs kyi rang bzhin yin pa'i phyir ro// rin chen zhes bya ba ni/ rin po che'i rigs des nam mkha' khyab pa'o// dag pa che zhes bya ba ni/ rin po che'i rigs kyi gzugs des bag chags dang bcas pa'i nyon mongs pa'i dri ma 'khrud pa'i phyir dag pa che'o// dge ba che zhes bya ba ni rnam par thar pa'i rang bzhin yin pas na dge ba che'o// sangs rgyas rin chen zhes bya ba ni/ rin po che'i rigs des dbang bskur ba'i ngo bo ni sangs rgyas bcom ldan 'das rnams las gzhan na med pa'i phyir sangs rgyas rin chen zhes brjod do// rnam dag sku zhes bya ba ni/ lus la dri ma mi mnga' bas na rnam dag sku'o// rin chen rin chen zhes bya ba ni/ nam mkha'i snying po'i phyag na gnas pa ste mtshan bdun yin no// nam mkha' zhes bya ba ni/ nam mkha'i 'od zer gyi gzugs kyis spro ba'i phyir nam mkha'o// nam mkha' las byung zhes bya ba ni/ nam mkha'i 'od zer dang gcig tu gyur nas/ rdo rje rin chen bskyed pa'i phyir nam mkha' las byung ba'o// nam mkha'i khams thams cad ces bya ba ni/ nam mkha'i khams thams cad 'od zer gyi rang bzhin du gyur nas nges par 'byung ba'i phyir nam mkha' thams cad do// 'od che zhes bya ba ni/ nam mkha'i 'od zer de rnams kyis 'jig rten gyi khams thams cad du snang ba'o// kun rdzob kyi bdag nyid kyis nam mkha'i khams thams cad du 'od chen po snang ba des nam mkha' khyab pa'o zhes bya ba'i don to// nam mkha'i dbyings zhes bya ba ni/ rdo rje rin chen bskyed pa'i rgyu yin pa'i phyir nam mkha'i dbyings so// phyogs kun zhes bya ba ni phyogs bcu'i rang bzhin yin pa'i phyir phyogs kun no// re kun mchog ces bya ba ni/ 'di ltar nam mkha'i rang bzhin gyi phyogs thams cad du gyur pa'i chos 'dis phyogs thams cad las gong na med pa'i phyir re ba kun gyi mchog ste mtshan bdun yin no// rin chen mdzod spu zhes bya ba ni/ rin po che'i mdzod spu 'di la mnga' bas na rin chen mdzod spu'o// rin chen 'byung zhes bya ba ni/ rin po che las byung ba'i de bzhin gshegs pa'i rang bzhin yin pa'i phyir rin chen 'byung ba'o// sangs rgyas mdzod spu zhes bya ba ni skyes bu chen po'i mtshan smin mtshams kyi phyogs su gnas pa'i phyir de bzhin gshegs pa'i mdzod spu'o// bde gshegs rab ces bya ba ni shin tu dge zhing bzang bar de bzhin gshegs pa'i sangs rgyas ni bder gshegs rab bo// rin chen thams cad ces bya ba ni/ rin po che'i rigs kyi phyag rgya bzhi pa'i dkyil 'khor gyi gzugs kyis rin po che'i rigs thams cad bsdus pa'i rang bzhin yin pa'i phyir rin chen thams cad do// rab kun mchog ces bya ba ni rin po che'i rigs kyi las kyi phyag rgya'i gzugs kyis mtshungs pa med pa'i phyir rab kun mchog go// rin chen dgos pa zhes bya ba ni/ rin po che'i 'bras bu ni rin po che'i dgos pa ste/ rin po che'i rigs kyi las kyi dkyil 'khor de'i rang bzhin yin pa'i phyir/ rin chen dgos pa khyod de mtshan bdun yin no// rin chen zhes bya ba ni rin po che'i rang bzhin yin pa'i phyir rin chen no// rin chen mchog ces bya ba ni rigs kyi bdag po'i gzugs 'dzin pa'i phyir rin chen mchog go// rin chen drag ces bya ba ni/ bdag po'i gzugs kyis rin chen thams cad zil gyis mnan nas gnas pa'i phyir rin chen drag go// de bzhin gshegs pa kun ni rnam par snang mdzad la sogs pa de bzhin gshegs pa'i rang bzhin yin pa'i phyir de bzhin gshegs pa kun no// rin chen ni rin po che che'i skur grub pa'o// rin chen dam pa zhes bya ba ni/ 'jig rten dang 'jig rten las 'das pa thams cad kyi nang du byang chub kyi sems rin po che'i gzugs kyis dam par gyur pa'i phyir ro// nam mkha' che zhes bya ba ni/ nam mkha' yang yin la chen po yang yin pa de bas nam mkha' chen po'o// rdzas thams cad kyi gzugs nub pa de'i rang bzhin yin pa'i phyir nam mkha' che'o// mkha' mnyam zhes bya ba ni mnyam pa yin te nam mkha' yang de yin pas mkha' mnyam ni rdzas dang rdzas ma yin pa thams cad la nam mkhas khyab pa'i rang bzhin yin pa'i phyir mkha' mnyam ste mtshan brgyad yin no// rgyan yin pas na zhes bya ba ni spud pa'o// mdzes pa che zhes bya ba ni mdzes pa chen po 'di la mnga' bas na mdzes pa che'o// mdzes pa'i 'byung gnas zhes bya ba ni/ mdzes pa las 'byung bas na mdzes pa'i 'byung gnas te/ skye ba'i gnas zhes bya ba'i tha tshig go// rab mdzes mdzad ces bya ba ni shin tu mdzes par mdzad pa'o// don kun zhes bya ba ni/ 'jig rten dang 'jig rten las 'das pa'i don thams cad kyi rang bzhin yin pa'i phyir don kun no// dag cing zhes bya ba ni dri ma thams cad dang bral ba'i phyir na dag pa'o// dag pa'i don zhes bya ba ni/ chos kyi dbyings rnam par dag pa'i don 'di la mnga' bas na dag pa'i don no// sbyin spyod ces bya ba ni sbyin pa'i pha rol tu phyin pa grub pas nam mkha' mdzod kyi sbyin pa'i spyad pa spyod pa ste mtshan brgyad yin no// chos rin chen zhes bya ba ni/ theg pa chen po las nges par 'byung ba mya ngan las 'das pa'i chos kyi rang bzhin yin pa'i phyir chos rin chen no// rnam dag mchog ces bya ba ni rnam par dag pa zhes bya ba'i mchog ni/ rnam dag mchog ste/ chos kyi sku'i rang bzhin gyis mtshungs pa'i phyir ro// dge 'dun rin chen zhes bya ba ni/ phyir mi ldog pa'i byang chub sems dpa'i dge 'dun chen po'i rang bzhin yin pa'i phyir ro// de bzhin gshegs pa zhes bya ba ni/ byang chub kyi mtshan nyid can sems khong du chud pas/ de bzhin du gshegs pa'i phyir ro// dbang bskur chen po zhes bya ba ni/ nam mkha' dang mnyam pa'i ye shes kyi bdud rtsi'i chus bag chags dang bcas pa'i nyon mongs pa thams cad 'khrud par byed pa'i phyir dbang bskur chen po'o// 'jig rten don zhes bya ba ni/ 'phyig pas na 'jig rten te/ khams gsum pa rnams de nyid kyi don la dmigs pa gang yin pa de ni 'jig rten gyi don no// gnod sbyin khyod ces bya ba ni/ don phul du byung ba ster bas na don sbyin no// chos thams cad kyi mtshan nyid la mngon par zhen pa med pa'i lam gyi don de nyid kyi dgos pa mnga' ba 'di ni don sbyin te mtshan bdun no// sbyin pa zhes bya ba ni ster bas na sbyin pa'o// rab sbyin zhes bya ba ni ji skad bshad pa'i phul du byung ba'i sbyin pa'o// sbyin pa'i mchog ces bya ba ni/ sbyin pa'i pha rol tu phyin pa'i ngo bo yin pa'i phyir ro// gtong zhing zhes bya ba ni/ gtong ba ni sbyin pa ste/ 'di ni ming gi rnam grangs yin no// gtong mchog ces bya ba ni/ 'di yang sbyin pa'i mchog gi ming gi rnam grangs yin no// sbyin mdzad ces bya ba ni rang gi lag pas dpag bsam gyi shing la sogs pa ster ba'o// sems can don kun zhes bya ba ni/ sems can thams cad kyi don byed pa'i phyir ro// de nyid don zhes bya ba ni/ ji skad bshad pa'i de kho na nyid bcu'i don gyi ngo bo yin pa'i phyir de nyid don to// don chen don zhes bya ba ni don yang yin la chen po yang de yin pas na don chen te chos kyi dbyings de'i don ni de bzhin te mtshan dgu yin no// bsam pa'i rgyal po zhes bya ba ni/ bsam pa 'di mdzes shing 'bar bas na bsam pa'i rgyal po ste/ sems can thams cad kyi bsam pa yongs su bskang bar byed do zhes bya ba'i don to// gzi brjid che zhes bya ba ni/ nam mkha' thams cad khyab pa'i gzi brjid 'di la mnga' bas na gzi brjid che'o// sbyin pa'i pha rol tu phyin pa zhes bya ba ni 'khor gsum rnam par dag pa'i spyod pa'i 'bras bu yin pa'i phyir ro// tshul zhes bya ba ni/ theg pa chen po'i tshul gyis rang bzhin no// de bzhin gshegs pa zhes bya ba ni bden pa gsungs pa'i phyir ro// sems dpa' che zhes bya ba ni chos bdag med pa'i ngo bos thams cad de bzhin du rtogs pa'i phyir sems dpa' che'o// de bzhin gshegs pa lnga'i rang bzhin yin pa'i phyir sangs rgyas kun te mtshan bdun yin no// de bzhin gshegs pa rin po che zhes bya ba ni/ de bzhin gshegs pa thams cad dbang bskur ba'i rin po che chen po yin pa'i phyir/ de bzhin gshegs pa rin po che'o// de bzhin gshegs pa 'od po che// zhes bya ba ni de bzhin gshegs pa thams cad kyi nyi ma'i dkyil 'khor gyi 'od chen po mnga' ba'i phyir de bzhin gshegs pa'i 'od chen po'o// de bzhin gshegs pa'i dpal chen po zhes bya ba ni/ de bzhin gshegs pa thams cad kyi bsam pa'i rgyal po'i dpal chen po'i rang bzhin yin pa'i phyir/ de bzhin gshegs pa'i dpal chen po'o// bzhad chen po zhes bya ba ni rdo rje bzhad pas nam mkha' thams cad khyab par bzhad pa chen po ste mtshan bzhi yin no// de bzhin gshegs pa dbang bskur mchog // ces bya ba ni de bzhin gshegs pa thams cad kyi rin po che'i cod pan gyi ngo bos gnas pa'i phyir ro// mchog ces bya ba ni dbang bskur ba de nyid gzhan las khyad par du gyur pa'i phyir mchog go// dbang chen zhes bya ba ni dbang yang yin la chen po yang 'di yin pas dbang chen te/ de bzhin gshegs pa thams cad kyis dbang bskur ba'i ngo bo nyid kyis sa 'og ma rnams kyi dbang bskur las khyad par du gyur pa'i phyir ro// khyab bdag chen po ste zhes bya ba ni thams cad la khyab pa'i phyir khyab bdag che'o// 'jig rten mgon zhes bya ba ni sems can dang snod kyi 'jig rten du bskal ba sreg pa'i dus su skyob pa mdzad pas na 'jig rten mgon po'o// rab 'jig rten zhes bya ba ni 'jig rten bzang po ni rab kyi 'jig rten te/ rnam par dag pa'i sangs rgyas kyi zhing gi rang bzhin du gnas pa'i phyir ro// mchog ces bya ba ni/ nyon mongs pa dang bcas pa'i sangs rgyas kyi zhing khams las de nyid gtso bor gyur pas na mchog go// 'jig rten nyi ma zhes bya ba ni/ nyon mongs pa rnam par dag pa'i sangs rgyas kyi zhing du snang bar byed pas na 'jig rten nyi ma ste mtshan brgyad yin no// rin chen phul te zhes bya ba ni rin po che thams cad kyi nang na shin tu khyad par du gyur pa ste rin chen phul lo// rab kyi mchog ces bya ba ni/ gtso bo las kyang shin tu gtso bo yin pas na rab mchog go// rin chen rgyan zhes bya ba ni/ rin po che'i rgyan 'di las mnga' bas na rin chen rgyan no// rin chen mdzad ces bya ba ni rin po che 'chang ba'o// rin chen snang ba zhes bya ba ni rin po che snang ba 'di la mnga' bas na snang ba'o// snang ba che zhes bya ba ni chos kyi dbyings kyi ye shes kyis 'jig rten thams cad la khyab pas na snang ba che'o// rin chen grags zhes bya ba ni/ 'jig rten gyi khams thams cad du khyab pa'i snyan pa dang / rnyed pa bzang po'i rin po che mnga' bas rin chen grags pa ste mtshan bdun no// rin chen phung po zhes bya ba ni rin po che byur bur spungs pa dang 'dra bas na/ rin po che bzang po ste/ byang chub kyi yan lag bdun gyi rin po che de rnams de las skyes pa'i phyir rin po che'i phung po'o// rin chen 'byung ldan zhes bya ba ni/ rin po che las byung bas na rin chen 'byung ldan no// nor bu'i gzugs dang ldan pa'i phyir nor bu'o// rdo rje nor bu zhes bya ba ni rdo rje rtse lnga pas mtshan pa'i yid bzhin gyi nor bu'i gzugs yin pa'i rdo rje nor bu'o// yon tan zhes bya ba ni bslab par bya bas yon tan te/ dpal du gyur par bya ba'i don du goms par bya zhes bya ba'i tha tshig go// rin chen 'byung ba zhes bya ba ni byang chub kyi yan lag la sogs pa rin po che thams cad de las skyes pas na/ rin chen 'byung ba'o// sku rab 'bar zhes bya ba ni/ shin tu 'bar ba'i sku mnga' bas na sku 'bar te/ gzi brjid 'bar bas gsal bar byed pa'i phyir ro// rin chen kun zhes bya ba ni 'jig rten dang 'jig rten las 'das pa thams cad la dkon pa yin pa'i phyir rin chen kun te mtshan brgyad yin no// che nyid ces bya ba ni bdag nyid chen po'i rang bzhin yin pas na che nyid de/ sku dang gsung dang thugs rdo rjes nam mkha' khyab pa'i phyir ro// shing sde zhes bya ba ni mchod sdong bzhin du byang chub sems dpa' rnams kyi dmigs pa yin pa'i phyir shing ngo // rin chen dbang zhes bya ba ni rin po che thams cad kyi gtso bor gyur pa'i phyir rin chen dbang ngo // re ba thams cad skong mdzad pa// zhes bya ba ni/ sems can thams cad kyi bsam pa yongs su rdzogs par byed pas na re ba thams cad skong mdzad pa'o// bsam pa thams cad legs par brnyes// zhes bya ba ni 'dod pa'i dngos grub thams cad brnyes pa'i ngo bo yin pa'i phyir/ bsam pa thams cad legs par brnyes so// rin chen phung po zhes bya ba ni/ gzhal du med pa'i rin po che thams cad kyi byur bur gyur ba'i phyir rin chen phung po ste mtshan drug yin no// 'od mchog ces bya ba ni/ 'od zer gyi mchog de'i rtse mor gyur ba ni 'od zer mchog go// khyab pa zhes bya ba ni de bzhin gshegs pa'i snying po'i ngo bos sems can thams cad kyi rgyud kyi rjes su song ba'i phyir khyab pa'o// bdag nyid kun zhes bya ba ni sems can thams cad kyi sems dang sems las phyung ba'i rang bzhin yin pa'i phyir bdag nyid kun no// mchog rab sbyin zhes bya ba ni/ rnal 'byor pa mngon par 'dod pas bsgrub pa'i dus su mchog ster bas na mchog rab sbyin no// mchog che ba zhes bya ba ni/ rin po che'i rig pa 'dzin pa la sogs pa'i khyad par du phun sum tshogs pas na mchog che'o// phun sum thams cad 'byor pa'o// zhes bya ba ni/ de bzhin gshegs pa thams cad kyi rin po che'i rigs thams cad ma tshang ba med pa'i ngo bo yin pa'i phyir phun sum tshogs pa thams cad 'byor pa'o// rdo rje snying po ni rdo rje rtse lnga pas mtshan pa'i yid bzhin nor bu rin po che'i snying po'i skye gnas 'di la mnga' bas na rdo rje snying po'o// gang gi phyir dkyil 'khor bsgrub pa dang phyag rgya chen po bsgrub pas mngon par byang chub pa mngon sum du byed pa'i dus su 'di rdo rje rin chen las skye bar bzhed pa yin no// de'i phyir rdo rje rin po che'i skye gnas la rdo rje snying po zhes brjod de mtshan brgyad yin no// da ni mtshan brgya rtsa brgyad 'dzin pa'i phan yon bstan pa ni/ su yang rung bas zhes bya ba la sogs pa smos so// zhi ba 'di zhes bya ba ni/ mya ngan las 'das pa thob pa'i rgyu yin pa'i phyir ro// sangs rgyas kun gyis dbang bskur ba// skad cig tu ni sdig med thob// ming brgya rtsa brgyad kyi gzhung gi don 'dzin pa dang / rtogs pa ni sangs rgyas thams cad kyi ming gi dbang bskur bas na rin po che'i rigs thob pa ni mngon sum du byed pa'o// sdig pa med pa ni sgrib pa dang bral ba'o// gang gi tshe sgrib pa dang bral bar gyur pa de nyid kyi tshe/ de nyid skad cig gcig la thob po// rin chen khyod la gsol ba ni// zhes bya ba ni gsol ba 'debs pa'i don du gnyer ba ste/ gus pas sngon du 'gro bas so// rin chen khyod la zhes bya ba ni bod pa'o// nor 'dus pa ni bshad pa'i mdzod ces bya ba ni rin po che'i rigs so// de nyid kyi rnam par 'grel pa ni/ sangs rgyas kun gyi dbang bskur mchog // rang gi rigs ni bskyed par mdzod// ces bya ba ni/ sangs rgyas thams cad kyi dbang bskur ba ni/ sangs rgyas nyid kyis dbang bskur ba'o// bag chags dang bcas pa'i nyon mongs pa spangs pa dang / nyon mongs pa'i dri ma thams cad dang bral ba'i mtshan nyid ni mnyam pa nyid kyi ye shes thob pa'o// de'i rgyu mthun pa rin po che'i rigs de nyid ni mchog ste/ 'khor ba ma stongs kyi bar du mnyam pa nyid kyi ye shes kyi nam mkha'i snying po'i rigs bskyed par mdzad pa'o// de nas zhes bya ba ni de ma thag pa brjod pa ste/ gsol ba btab pa'i rjes thogs nyid la byang chub sems dpa' nam mkha'i snying po ni byang chub sems dpa' chen po'i rang bzhin gyi sems dpa' ni sems dpa' chen po'o// de bzhin gshegs pa thams cad kyis bshad ma thag pa'i bka' 'di thos shing mnyan nas/ de bzhin gshegs pa thams cad kyi dbang bskur ba'i dam tshig ces bya ba la de bzhin gshegs pa thams cad ni rnam par snang mdzad la sogs pa'o// dbang bskur ba ni rin po che'i rigs su sprul nas/ de dag gi mgo bo la rin po che'i cod pan bskyed pa'o// de'i dam tshig ni bskyed pa'i rgyu'o// ming de skad ces bya ba'i snying po gang yin pa 'di gsungs pa'o// oM badzra rat+na hUM zhes bya'o// 'di skad ston pa yin te/ rin po che'i rigs bskyed par gsol ba 'debs pa'i tshig gsan nas/ bcom ldan 'das 'phags pa nam mkha'i snying pos de bzhin gshegs pa thams cad la snying po 'dis rin po che cod pan gyis dbang bskur ba byin pa yin no// de nas zhes bya ba ni snga ma bzhin no// de bzhin gshegs pa thams cad kyi nor bu ni nor bu'i rigs so// de'i dam tshig ni de bskyed pa'i rgyu ste ming de skad ces bya ba rig pa dam pa gang yin pa 'di gsungs pa ni bshad pa'o// 'di skad ston pa yin te/ 'phags pa nam mkha'i snying pos dbang bskur nas/ bcom ldan 'das rnam par snang mdzad nor bu'i rigs kyi ngo bo'i rang bzhin la 'khor bskyed pa'i rgyur gyur pa'i rig pa dam pa 'di gsungs shing bshad pa yin no// de ltar na phyag na rdo rje dang / rdo rje snying po dang / rdo rje spyan dang / rdo rje sna tshogs rnams kyis rdo rje snying po dang / rin chen lta ba dang / rin chen pad+ma dang / rin chen char 'bebs kyi dkyil 'khor bskyed pa'i rgyur gyur pa'i rig pa dam pa 'di gsungs pa'o// de nas zhes bya ba'i sgra ni snga ma bzhin no// de ltar bcom ldan 'das rnam par snang mdzad dang / rdo rje sems dpa' dang / rdo rje snying po dang / rdo rje lta ba dang / rdo rje sna tshogs kyi dkyil 'khor bskyed pa'i rgyur gyur pa'i rig pa dam pa 'di gsungs pa'i rjes thogs la byang chub sems dpa' chen po 'phags pa nam mkha'i snying po don thams cad grub pa'i gzugs can gyis de bzhin gshegs pa thams cad kyi dbang bskur ba'i rin po che zhes bya ba'i ting nge 'dzin la snyoms par zhugs so// de la de bzhin gshegs pa thams cad kyis dbang bskur ba'i rin po che ni rin po che'i rigs te/ de la dmigs nas thugs rtse gcig tu mdzad de/ de bzhin gshegs pa thams cad kyis dbang bskur ba zhes bya ba'i ting nge 'dzin de la snyoms par zhugs nas/ don thams cad grub pa'i dkyil 'khor chen po'i lha rnams sprul pa'i rnam par thugs rtse gcig tu mdzad ces bya ba'i don to/ 'phags pa nam mkha'i snying po snyoms par zhugs ma thag pa'i rjes thogs nyid la'o// de bzhin gshegs pa thams cad kyi thugs ka nas ni rnam par snang mdzad dang / mi bskyod pa dang / rin chen 'byung ldan dang / 'od dpag tu med pa dang / don yod grub pa rnams kyi thugs ka las/ rdo rje nor bu rin chen lta bu'i 'od zer rnams byung nas zhes bya ba ni/ ji skad du bshad pa'i rdo rje rin po che dang 'dra ba'o// de dag gi 'jig rten gyi khams thams cad snang bar byas te zhes bya ba ni/ phyogs bcu'i sangs rgyas kyi zhing thams cad du rdo rje rin po che'i rnam pas rang rang gi gzugs su snang ba'o// sems can thams cad ni rin po che'i rigs kyi rnal 'byor la mngon par dga' ba'i mtshan ma thob pa'o// de bzhin gshegs pa thams cad ni rin po che'i rigs kyi dngos grub sgrub pa'i ye shes kyi mtshan nyid do// de bzhin gshegs pa thams cad kyi dbang gis dbang bskur nas/ yang gcig tu gyur pa ni thugs kar zhugs pa'o// gang gi thugs kar zhe na/ bcom ldan 'das byang chub sems dpa' chen po nam mkha'i snying po'i thugs su zhugs so// de nas zhes bya ba ni snga ma bzhin du shes par bya ste/ rdo rje rin po che 'od zer gyi rnam par zhugs pa nyid kyi rjes thogs la'o// de nas nam mkha'i snying po'i thugs las bcom ldan 'das phyag na rdo rje nyid do zhes bya ba ni/ de bzhin gshegs pa thams cad kyi thugs ka'i sems dpa'i rdo rje'i rnam pa las byang chub sems dpa' chen po'i sku byung bar gyur nas zla ba'i dkyil 'khor la gnas nas ched du brjod pa 'di ched du brjod do zhes bya bar sbyar ro// khyad par ji lta bu zhig ce na/ kun nas 'od zer 'bar ba'i snying po zhes bya ba smos te/ kun nas 'od zer 'bar ba rin po che'i 'od des bskor zhing nang du zhugs par byas pas na kun nas 'od zer 'bar ba'i snying po'o// rdo rje dang / nor bu dang / rin po che sna tshogs kyis dbang bskur ba la sogs pa'i rgyan gyis brgyan pa'i sku zhes bya ba ni/ rdo rje dang / nor bu dang / rin po che sna tshogs pa des dbang bskur ba ni/ rdo rje dang / nor bu dang / rin po che sna tshogs pas dbang bskur ba'o// de dang por byas pa'i rgyan ni rdo rje dang nor bu dang rin po che sna tshogs pas dbang bskur ba la sogs pa'i rgyan no// de'i rgyan gyis de rnam par brgyan pa'i sku ni rdo rje dang nor bu dang / rin po che sna tshogs kyis dbang bskur ba la sogs pa'i rgyan gyis brgyan pa'i sku'o// de'i phyag na ci zhig bsnams she na/ rdo rje nor bu rin po che chen po'i mtshan ma phyag na bsnams pa'o zhes bya ba smos te/ rdo rje nor bu yang yin la rin po che chen po yang de yin pas na/ rdo rje nor bu'i rin po che chen po de nyid kyis mtshan ma'i rdo rje rtse lnga pa la sogs pa nas/ rin po che dril bu'i mthar thug pa'i phyag rgya ni rdo rje nor bu rin po che las phyag rgya'i mtshan ma'o// de rnams kyi phyag mtshan dang ldan pa gang yin pa de ni rdo rje nor bu rin po che chen po'i mtshan ma phyag na bsnams pa'i byang chub sems dpa' chen po'i sku rnams su gyur te byung ba ni bcom ldan 'das rdo rje 'chang las byung ba'o// phyung nas des ci zhig byed ce na/ 'jig rten gyi khams thams cad du zhes bya ba smos te/ phyogs bcu'i 'jig rten gyi khams sprin rgya mtsho rab 'byam thams cad du sems can rnam par gnas pa de la rin po che'i char phab pa la sogs pa nor bskyed pa rnams kyis bsgom pa la dga' ba'i skal ba dang ldan pa rnams mgu bar byas nas shes par bya'o// de mgu bar byas nas ci zhig byed ce na/ slar yang byon te zhes bya ba smos te/ yang slar log nas bcom ldan 'das rnam par snang mdzad kyi phyogs dang mtshams thams cad du rdo rje dbyings kyi dkyil 'khor chen po'i tshul te/ rdo rje dbyings kyi dkyil 'khor chen po las bshad pa'i cha byad kyi zla ba'i dkyil 'khor la gnas nas ched du brjod pa 'di ched du brjod do// e ma ho zhes bya ba ni ngo mtshar ba'o// ni zhes bya ba ni gang gi phyir gyi don te/ sangs rgyas thams cad kyi// rin chen thams cad bsdus pa ni// zhes bya ba ni sangs rgyas thams cad dang 'brel pa'i rin po che thams cad bsdus pas na rin chen thams cad bsdus pa'o// de gang zhig gis she na/ rdo rje rin chen rigs nyid du// zhes bya ba smos te/ rdo rje rin chen 'phags pa nam mkha'i snying po'i rigs ston pa yin te/ de'i thugs las byung ba'i phyir ro// ci zhig ngo mtshar zhe na/ 'gro ba'i don du 'dir gyur to// zhes bya ba ni sems can gyi don du'o// 'di skad ston pa yin te/ sems can de bzhin gshegs pa'i rigs 'di don dam par na gdod ma nas ma skyes pa yin yang // de bzhin gshegs pa rnams rdo rje rin po che las skyes pa'i 'gro ba 'dul ba'i gdul bya'i rigs rnams kyis mthong ba ni ngo mtshar ba'o// 'di skad ston pa yin te/ de skad du yang // chos rnams rang bzhin 'od gsal ba// gdod nas dag pa nam mkha' bzhin// byang chub med cing mngon rtogs med// byang chub tshul 'di bstan pa'o// zhes gsungs so// de nas de bzhin gshegs pa zhes bya ba nas brtsams nas/ rdo rje rin chen bdag nyid du// 'gro ba'i don du 'dir gyur to// zhes bya ba'i bar gyi gzhung 'di tsam gyis ni don thams cad grub pa zhes bya ba'i dkyil 'khor chen po'i dkyil 'khor rgyal po mchog ces bya ba'i ting nge 'dzin gnyis pa bshad pa yin no// de nas bsdu ba dang byin gyis brlab pa la sogs pa ni/ rdo rje dbyings kyi dkyil 'khor chen po las bshad pa bzhin du las kyi rgyal po mchog ces bya ba'i ting nge 'dzin gsum pa yin par shes par bya'o// don thams cad grub pa'i dkyil 'khor chen por dam tshig dang dbang bskur ba thob pa rnams kyis de las bshad pa'i phyag rgya chen po la sogs pa bsgrub pa la 'jug par bya'o// zhes bya ba'i don bstan pa'i phyir/ de nas byang chub sems dpa' sems dpa' chen po nam mkha'i snying po zhes bya ba la sogs pa smos pas/ slob dpon gyi las kyi cho ga dang slob ma 'jug pa'i cho ga rgyas par bstan pa yin no// de nas zhes bya ba ni skabs su bab pa ste/ slob dpon dang slob ma'i cho ga rgyas pa'i dus la bab pa zhes bya ba'i don to// rang gi rigs bskyed nas zhes bya ba ni/ bshad ma thag pa'i tshul gyis rang gi rigs de rin po che'i rigs de bskyed pa ni rang gi thugs las phyung ba'o// de bzhin gshegs pa thams cad ni rnam par snang mdzad dang / mi bskyod pa la sogs pa'i de bzhin gshegs pa rnams 'dul ba la'o// de bzhin gshegs pa thams cad la sems can thams cad kyi bsam pa 'dis yongs su rdzogs par byed pa ni rang gi rigs 'di bcom ldan 'das la phul ba yin no// 'di ji lta bu zhe na/ don thams cad grub pa zhes smos te/ don yang yin la de thams cad kyang yin pas don thams cad de/ 'jig rten dang 'jig rten las 'das pa'i dngos grub gang yin pa 'di 'grub pa'i don thams cad 'grub pa ste/ bcom ldan 'das nam mkha'i snying po'am/ de'i rigs ni don thams cad do// de 'grub pa'i rgyu mtshan gyi dkyil 'khor ni don thams cad 'grub pa'i dkyil 'khor chen po ste/ rin po che'i rigs kyi phyag rgya gtso bor gyur pa'i dkyil 'khor gtso bor gyur pa zhes bya ba'i tha tshig go// 'di zhes bya ba ni 'chad par 'gyur ba nyid do// de gsungs pa ni bshad pa'o// de nas zhes bya ba'i sgra ni de ma thag pa ste/ sngon du bsnyen pa'i rjes thogs la'o// de nas zhes bya ba ni de'i phyir gyi don te/ gang gi phyir don thams cad grub pa'i dkyil 'khor du 'jug pa med na de la bshad pa dngos grub 'grub par mi 'gyur ba de'i phyir/ rab tu bshad par bya ba/ dkyil 'khor chen po dam pa ste// rdo rje dbyings dang 'dra ba la// zhes bya ba ni sprul pa'i don thams cad grub pa'i dkyil 'khor ni rdo rje dbyings so// de dang 'dra ba ni rdo rje dbyings dang 'dra ba ste/ don kun grub pa zhes bshad pa// zhes gsungs so// gru bzhi pa la sgo bzhi pa// rta babs bzhis ni brgyan pa ste// zhes bya ba nas/ phyi rol dkyil 'khor srad bu bre// zhes bya ba'i bar du bshad zin to// de yi nang du rdo rje yi// rin chen las byung gnas bya zhing // zhes bya ba ni/ bshad ma thag pa'i phyir dkyil 'khor de'i nang ni nang gi dbus zhes bya ba'i tha tshig go// ci zhig bya zhe na/ rdo rje rin po che las byung ba'i rdo rje rin po che'i rang bzhin gyi gnas kyi dkyil 'khor ro// ji ltar srad bu bre bar bya zhe na/ ka ba brgyad kyi tshul du ni// rin chen sna tshogs 'bar ba yi// dkyil 'khor lngas ni brgyan gyur pa// der ni srad bu bre bar bya// zhes bya ba smos te/ ka ba brgyad kyi tshul ni rdo rje dbyings kyi dkyil 'khor chen po las bshad par shes par bya'o// rin chen sna tshogs 'od 'bar ba// dkyil 'khor lngas ni brgyan gyur pa// zhes bya ba ni rnam par snang mdzad dang / don thams cad grub pa dang / rin chen lta ba dang / rin chen pad+ma dang / rin chen char 'bebs kyi dkyil 'khor zla ba'i dkyil 'khor gyis brgyan pa re re zhing yang zla ba'i dkyil 'khor gyi gdan lnga lngas de ltar brgyan par bya'o// rin chen zur brgyad pa/ re'u mig brgyad las 'od zer gyi phyi rol du 'phros pa'i rin po che lcug mas phyi rol kun la yongs su bskor ba ni/ rdo rje rin po che'i 'od zer 'bar ba des na rin chen sna tshogs 'od 'bar ba'o// rang gi phyag rgyas bskor ba ste// der ni sangs rgyas gzhag par bya// zhes bya ba ni/ dkyil 'khor rnam pa lnga'i dbus kyi dkyil 'khor gang yin pa de la rnam par snang mdzad bris la/ rang gi snying pos nam mkha'i phyogs bcug la dbab par bya'o// de'i shar gyi cha la rdo rje nor bu dang / lhor rin po che'i myu gu/ nub tu rdo rje rin chen pad+ma/ byang du rin chen char 'bebs kyi phyag rgya bri bar bya'o// thams cad kyang rang gi snying pos nam mkha'i phyogs nas bkug la dbab par bya'o zhes shes par bya'o// de la snying po 'di dag yin te/ oM bud+d+ha rat+na hUM zhes bya ba ni bcom ldan 'das rnam par snang mdzad kyi snying po ste/ dgod pa'i snying po yin no// oM badzra ma Ni hUM/ rdo rje sems ma'i gnas kyi rdo rje nor bu ma'i phyag rgya'o// oM badzra rat+naM aM kur hUM/ rdo rje rin chen ma'i gnas kyi'o// oM badzra rat+na pad+ma hUM/ rdo rje chos ma'i gnas su'o// oM badzra rat+na pA sha hUM/ rdo rje las ma'i gnas su rin chen char 'bebs kyi phyag rgya'o// re ba kun grub dkyil 'khor du// rdo rje shugs kyis brgal nas ni// zhes bya ba la sogs pa ni/ re ba thams cad 'grub pa mnga' bas 'dir ni re ba thams cad grub pa ste/ bcom ldan 'das rdo rje snying po'o// de'i dkyil 'khor ni re ba thams cad 'grub pa'i dkyil 'khor ro// rdo rje snying po der gnas shing // rin chen mchog ni sbyin par bri// zhes bya ba ni/ dkyil 'khor gyi gnas der bzhugs pas na der gnas so// gnas de dang der rdo rje snying po ste/ nam mkha'i snying po bri bar bya'o// rin chen mchog ni sbyin par bri// zhes bya ba ni/ rin po che'i mchog ster bar byed pa bri bar bya'o// de yi phyogs rnams thams cad du// ltag 'og go rims ji bzhin du// rin chen phyag rgya ldan pa'o// zhes bya ba ni/ yid bzhin gyi nor bus mtshan pa'i rdo rje la sogs pa'i rang gi mtshan ma phyag na bsnams pa dang / nor bu'i mtshan ma la sogs pa bsnams pa'i sems dpa' chen po rnams bri bar bya'o// ltag 'og go rims ji bzhin du// zhes bya ba ni/ rdo rje dbyings kyi dkyil 'khor chen po las bshad pa'i cho ga bri bar bya'o// de la de dag gi snying po zhes bya ba ni go sla'o// rin chen phreng ba'i dkyil 'khor du// zhes bya ba ni mig gnyis kyi steng du yang dag par ldan pa ni nye bar mtshon pa ste/ nam mkha'i snying po'i rin po che'i phreng ba'i dkyil 'khor 'di ni rin chen phreng ba'i dkyil 'khor ro// de yi phyogs rnams thams cad du// zhes bya ba ni go sla'o// rin chen pad+ma'i dkyil 'khor du// rdo rje shugs kyis brgal nas ni// zhes bya ba ni rin po ches mtshan pa'i pad+ma ste/ rin chen pad+ma de'i dkyil 'khor ro// rin chen pad+ma 'dzin khyab bdag // de yi dbus gnas bri bar bya// zhes bya ba ni/ 'od dpag tu med pa'i gnas su rin chen pad+ma bsnams pa/ 'phags pa nam mkha'i snying po ting nge 'dzin la sogs par zhugs pa bri bar bya zhes bya ba'i tha tshig go// rin chen char 'bebs dkyil 'khor du// rdo rje shugs kyis brgal nas ni// zhes bya ba ni rin chen char 'bebs ni nye bar mtshon pa ste/ rin chen char 'bebs ni 'phags pa nam mkha'i snying po yin la/ de'i dkyil 'khor ro// lhag ma ni go sla'o// de nas kyi sgra ni de ma thag pa ste/ de ltar dkyil 'khor bris nas rdo rje dbyings kyi dkyil 'khor chen po las bshad pa'i cho ga thams cad byas pa'i rjes la don thams cad grub pa'i dkyil 'khor 'dir re zhig 'phags pa nam mkha'i snying po'i rnal 'byor dang nor bu'i rigs kyi rnal 'byor byas la/ rin po che'i slob dpon rang nyid 'jug par bya'o// ji lta ba bzhin du zhugs te zhes bya ba ni/ 'chad par 'gyur ba'i slob ma 'jug pa'i cho gas slob dpon bcom ldan 'das 'phags pa nam mkha'i snying por gyur pas bdag nyid 'jug par bsam pa ni ji lta ba bzhin du zhugs pa'o// cho ga rgyas pa bdag nyid kyis byas la zhes bya ba ni/ rdo rje dbyings las bshad pa'i cho ga bzhin du 'dir slob dpon bdag nyid sgrub pa'o// de nas zhes bya ba ni rang gi cho ga rgyas pa'i rjes thogs la'o// rin po ches byin gyis brlabs pa'i bum pa'i chus nor bu'i slob ma la dbang bskur te zhes bya ba ni/ 'phags pa nam mkha'i snying po mngon par bzlas pa'i 'jug pa'i sgo la mngon par phyogs par gzhag pa'i bum pa ni rin po che'i byin gyis brlabs pa zhes bya'o// de'i phyir nor bu'i rigs kyi bdag por byin gyis brlabs pa'i slob ma la chu blangs la/ nor bu'i slob ma de la chu des bsang gtor dang / dbang bskur bar bya'o// ci zhig byed ce na/ rdo rje nor bu'i dam tshig gi phyag rgya bcings la zhes bya ba smos te/ oM badzra ma Ni rat+na sa ma ya baM/ zhes brjod cing // rang nyid kyi phyag rgya bcings la/ de yang 'ching du gzhug par bya'o// gang gis she na/ snying po 'di brjod pas so// de nas kha dog ji lta ba bzhin du rnyed pa'i gos 'dis ni gos gzhan ji ltar rnyed pa thams cad gzung bar bya'o zhes bcom ldan 'das nyid kyis gnang ba sbyin par ston to// snying po 'dis rang dang gzhan 'jug par bya ste/ oM hUM pra be sha ma ni rA dza ku laM/ dam tshig gnyis su byas te zhes bya ba ni/ g.yon pa'i khro bo'i khu tshur gyis g.yas pa'i rdo rje nor bu'i dam tshig gi phyag rgya dral bar bya zhes bya ba'i don to// theg pa chen po mngon par rtogs pa brjod par bya'o zhes bya ba ni/ don thams cad grub pa rab tu sbyin pa'i sngags 'dir theg pa chen po mngon par rtogs pa zhes brjod do// de bzhin gshegs pa thams cad kyi dbang bskur ba'i dam tshig gi dkyil 'khor du de brjod cing sgo srung nas brtsams nas/ bcom ldan 'das rnam par snang mdzad kyi bar du blta bar bya'o zhes bya ba'i don to// gang gi phyir bcom ldan 'das de bzhin gshegs pa la thug gi bar du dkyil 'khor chen po bstan par bya'o zhes gsungs pa yin no// de nas de bzhin gshegs pa thams cad ces bya ba la sogs pa nas/ ci 'byor pas mchod par byas nas/ dgos pa thams cad bsgrub par bya'o zhes bya ba'i bar gyi gzhung 'di tsam gyis ni de'i cho ga rgyas pa'i don bstan pa yin no// bcom ldan 'das zhes bya ba ni sngar bshad zin to// don thams cad grub pa'i dkyil 'khor chen por dam tshig dang / dbang bskur ba thob pa des dkyil 'khor bri bar 'dod na/ dang por re zhig rim pa 'dis sngon du bsnyen pa byas te/ tho rangs kyi thun mtshams la mal nas langs te/ sangs rgyas dang byang chub sems dpa' thams cad la phyag byas nas langs te/ oM badzra yak+Sha hUM zhes bzlas pas/ bdag nyid rdo rje gnod sbyin du sprul la 'di nyid brjod cing gdong la sogs pa dag par bya'o// yang 'di nyid brjod cing lha'i khang par dbang ldan gyi phyogs nas brtsams te/ bdag nyid bsgrub pa'i grogs pos g.yas nas bskor zhing rim gyis skyang nul bya'o// de nas slob dpon khrus la mngon par zhen na khrus bya'o// gal te rnam par rtog pa spyod pa yin pa de'i tshe chu'i khrus kyis cho ga bya ba'am/ chos bdag med pa la lhag par mos pa dang rang gi sdom pa bsrung ba rnams kyis nang gi bdag nyid can gyis khrus rgyun mi 'chad pa nyid du bya'o// de la rnam par rtog pa la spyod pa de'i chu'i khrus kyi cho ga ni 'di yin te/ re zhig thog mar yi ge hUM las rdo rje me ltar 'bar bar bdag nyid bskyed la/ oM d+hu pi d+hu pi ka ya hU bi pra dzA li ni swA hA/ zhes brjod la/ khro bo ti rIn+ti ri'i phyag rgya bcings te/ bdag nyid me ltar 'bar ba ma rungs pa'i rdo rje 'bar ba bzod par dka' bar byas te/ rdo rje bsdams pa nang bcings nas// sor mo nang du 'bar byas la// mthe bo rdo rje bsgreng ba ni// khro bo ti rIn+ti rir bshad// rdo rje nyi ma'i rdo rje 'bar ba'i dam tshig gi phyag rgya'o// de'i rjes la bdag nyid oM hUM zhes bdag nyid go cha'i phyag rgyas go cha bcing bar bya'o// de la phyag rgya ni 'di yin te/ rdo rje khu tshur gnyis su byas pas snying gar mdud pa bcing ba'i tshul du bya ba dang / de bzhin du mgrin pa dang / ltag pa dang / yang snying ga dang / nu ma'i bar dang / yang snying ga dang / de nas mgrin pa dang / rgyab dang / de nas dbang bskur ba'i gnas su mdud pa'i tshul gyis dar dpyangs bcing ba'i tshul du byas te/ sgeg pa dang bcas pas lag pa g.yas pa dang / g.yon pa mtha' ma nas bkrol te/ dar dpyangs 'phyang ba'i tshul du byed cing mthar mnyam pa'i thal mo dang badzra tu Sh+ya ho zhes bya bas mnyes par bya'o// de nas oM b+hur dzA la hUM swA hA/ zhes bya bas sa blangs nas cha gsum du byas te/ rig pa 'di nyid mngon par bzlas la khrus byed pa'i sa phyogs su gzhag par bya'o// rdo rje gnod sbyin gyi phyag rgya bcings la/ yi ge hUM gis chu dang chu'i gnas thams cad kyi bgegs thams cad bza' bar bya'o// yang rdo rje gnod sbyin gyi phyag rgya bcings la/ 'phags pa bdud rtsi thab sbyor gyi chu dang chu'i bgegs thams cad bza' bar bya'o// yi ge a las rdo rje thal mo'i mthe bo gnyis brkyang la/ mdzub mo gnyis mche ba'i tshul du bya ba ni/ rdo rje gnod sbyin gyi phyag rgya'o// de nas oM b+hur dzA la hUM swA hA/ zhes brjod cing // chu snyim pa gsum blangs la steng bcing ba'i phyir bsang gtor bya ba dang / rig pa 'di nyid zlos shing sngar bshad pa'i sa cha gsum las gcig blangs la/ rked pa'i phyogs bkru ba dang lag pa bkrus la nye reg bya'o// de nas yi ge hUM brjod cing cha gnyis pa blangs la lus la khrus bya'o// cha gsum pa dang bcas pa dang yan lag thams cad khrus byas la/ oM b+hur dzA la hUM swA hA/ zhes brjod cing nye reg byas nas rang gi mgo la rang gi dam tshig gi phyag rgya dang de'i sngags kyis chu blugs par bya'o// de nyid kyis bdas rang byin gyis brlabs te/ langs la oM shi kha re ru Ta phaT/ ces bzlas pa'i chus gos la sogs pa bsangs te/ badzra satwa zhes brjod cing ji lta ba bzhin du bgos la/ yid kyis chu'i gnas kyi bsrung ba bkrol la/ rang gi lha'i nga rgyal gyis de'i sngags brjod cing lha'i khang pa dang nye bar rkang pa bkrus te/ rig pa 'di nyid kyis nye reg bya ba dang / g.yon pa'i khro bo'i khu tshur dang hUM phaT ces bya bas lha'i khang pa'i bgegs bskrad pa dang / g.yas pa'i khro bo'i khu tshur gyis lha'i khang pa bsrung ba byas te 'jug par bya'o// yang rdo rje rtse mo bzlas pa'i dri'i chu dang nor bu'i gnod sbyin bzlas pas stan dang lha'i khang pa bsangs te/ sa ma ya s+t+raM/ zhes brjod la 'dug par bya'o// de nas yi ge hrIHlas lkog ma'i phyogs pad+ma 'dab ma brgyad pa/ lce'i pad+ma'i 'dab mar hUM las rdo rje rtse lnga pa dkar po bskyed la/ badzra dzi hwa zhes bya ba 'dis byin gyis brlab par bya'o// lag pa gnyis su yang a las zla ba'i dkyil 'khor re re bsams la de nyid kyi steng du tra gnyis las rdo rje rin po che gnyis bsam zhing sor mo'i rtse mo rnams rdo rje nor bu myu gu lta bus bgegs gzhom pa la sogs pa bya'o// de la yi ge hUM las rdo rje me ltar 'bar bar bdag nyid bsams te/ oM g+hi badzra sa ma ya hUM baM zhes zlos shing khro bo ti rIn+ti ri bcing bar bya'o// rdo rje bsdams pa nang bcings la// yid kyis khros nas dgab bya ba// rdo rje mthe bong dam po ste// khro bo ti rAn+ti rir bshad// yi ge hUM gis ti rAn+ti ri bcings te/ oM badzra dz+wa la a na lArka hUM a b+hi Shiny+tsa mAM zhes brjod cing rdo rje bsdams pa nang du bcings pa'i mthe bong gnyis gzhibs te/ rdo rje khu tshur gyi steng du 'jog pa ni rdo rje ti rin+ti ri ste/ 'dis spyi bo nas brtsams nas/ phyogs bzhir rdo rje phreng ba bcing ba'i tshul gyis bskor te/ daphral ba'i phyogs su gzhag par bya'o// snga ma bzhin du go cha bcings te/ mthar mnyam pa'i thal mos mnyes par byas nas/ yang oM badzra dz+wa la a na lArka hUM zhes brjod cing // rdo rje skyil krung phyed du 'dug la g.yon pa'i khu tshur snying gar bzhag nas/ g.yas pa'i rdo rje khu tshur gsor bas bgegs thams cad la bsnun par bya'o// de nas hUM badzra a na la/ ha na da ha pa tsa ma tha b+ha ny+dza ra Na hUM phaT/ ces bya bas sngar bshad pa'i rdo rje me'i dam tshig gi phyag rgya bcings te/ bgegs thams cad bskrad pa dang / bcing ba dang / bsreg pa dang / 'tshod pa dang gsod pa la sogs pa bya'o// yang rdo rje bsdams pa bcings la mthe bo gnyis brkyang ste snyoms te bzhag la/ badzra tri ban+d+ha sar+b+ba big+h+nAn zhes brjod cing bgegs thams cad bcing bar bya'o// rdo rje bsdams pa brkyang ba sa la bzhag la/ oM badzra dr-i D+ho me b+ha ba rak+Sha sar+b+baM swA hA/ zhes bya ba dang mgo bcing bar bya'o// rdo rje 'jigs byed spyan gyi phyag rgya dang / oM hu lu hu lu hUM phaT/ ces bya bas steng bcing bar bya'o// rdo rje khu tshur gnyis bcings la mgal me'i 'khor lo bzhin du bskor te/ mgo bo'i steng du mdzub mo lcags kyu'i tshul du gzhag pa ni rdo rje 'jigs byed spyan gyi phyag rgya'o// sngar bshad pa'i rdo rje gnod sbyin gyi phyag rgya dang / badzra yak+Sha hUM zhes bya ba dang bcas pas rdo rje 'jigs byed spyan gyis bcing ba'i 'og tu yang nam mkha' bcing bar bya'o// rdo rje gtsug tor gyi phyag rgya dang bcas pas shar phyogs bcing bar bya ste/ oM druM ban+d+ha haM zhes bya ba'am/ druM zhes bya ba yongs su bzla'o// rdo rje khu tshur gnyis kyis mthe'u chung gnyis lu gu rgyud du sbrel la mdzub mo gnyis kyi rtse mo sbyar te bzlog nas spyi gtsug tu gzhag pa 'di ni rdo rje gtsug tor gyi phyag rgya'o// yang rdo rje zhags pa de nyid bcing bar byas te/ oM badzra pA sha hri/ rdo rje khu tshur gnyis kyis mkhrig ma mdud pa byas pa 'di ni zhags pa'i phyag rgya'o// rdo rje ba dan gyis nub phyogs bcing bar bya ste/ oM badzra pa taM ke pa taM gi ni ra Ta/ rdo rje bsdams pa las mthe bo gnyis sems dpa'i skyil krung du byas la mdzub mo gnyis mnyam par gzhibs te phye la mthe'u chung gnyis brkyang nas ba dan ltar bya ba ni rdo rje ba dan gyi phyag rgya'o// byang phyogs su rdo rje nag mos bcing bar bya ste/ hri badzra ka li ru Ta ma Ta/ sngar bshad pa'i rdo rje gnod sbyin gyi phyag rgya snying gar bstan par byas pa ni rdo rje nag mo'i phyag rgya'o// rdo rje rtse mos lto bcing bar bya ste/ sngar bshad pa nyid kyi sngags dang / rdo rje khu tshur gnyis ri bo 'degs pa'i tshul du bya ba ni rdo rje rtse mo'i phyag rgya'o// rdo rje las kyi dkyil 'khor bcing bar byas la ra bar brtsig par bya'o// hUM badzra kar+m+ma yang rdo rje hUM mdzad kyi nang du ra ba byas te/ hUM zhes brjod cing // rdo rje khu tshur gnyis bcings la// lag ngar rdo rje byas nas su// mthe'u chung lcags kyur bcing bar bya// mdzub mo gnyis kyis bsdigs pa ni// 'jig rten gsum rgyal zhes bya'o// zhes bya ba ni rdo rje hUM mdzad kyi phyag rgya'o// de nyid las gung mo gnyis brkyang ba ni rdo rje las kyi phyag rgya'o// rdo rje bsdams pa dang / badzra ban+d+ha baM zhes bya ba ni rdo rje bla re bya'o// de nas nor bu'i gnod sbyin yongs su bzlas pa'i dri'i chu'i snod lha'i khang pa'i sgor gzhag pa la bsang gtor byas la/ nor bu'i gnod sbyin bzlas pa'i dri'i chu nyid kyis mchod pa'i yan lag thams cad bsang ba dang / sngar bshad pa'i rdo rje ma'i phyag rgya dang bcas pa'i sngags kyis lan gsum mngon par bzlas la/ me tog gi phyag rgya dang badzra puSh+pe hUM zhes lan gsum mngon par bzla bar bya ba dang / oM badzra gan+d+he zhes dri'i phyag rgyas dri'o// oM badzra d+hU pe hUM zhes bya ba dang / a kA ro mu khaM sar+b+ba d+har+m+mA NAM/ Ad+ya nut+pan+na twA ta ces bya ba dang / lha bshos la yongs su bzla'o// de'i phyag rgya ni 'di yin te/ rdo rje bsdams pa las ral gri 'dren pa'i tshul du byed pa'o// oM badzra A lo ke zhes bya ba dang / mar me'i phyag rgyas mar me la'o// oM sar+b+ba ar+tha si d+d+hi pra ta hUM/ dri chen ser po'i chu la me tog ser po dang / zho dang til nag po dang / ku sha dang 'bras bu la sogs pa dung chos la sogs pa'i snod du bcug la/ rdo rje thal mo kha phye ba'i mtshan nyid can de'i phyag rgya lan gsum bzlas la gzhag par bya'o// de nas nor bu'i rgyu'i las kyi phyag rgyas don thams cad grub pa'i dkyil 'khor chen po sprul la/ yod cing 'byor na mchod pa rnam pa lngas yang dag par mchod la/ phyag bya ba sngon du 'gro ba dang / sdom pa gzung ba byas nas mnyam pa'i thal mo dang / yang rdo rje thal mo dang rdo rje bsdams pa bcings la/ de nas rdo rje bsdams pa snying gar dral bar bya'o// de nas rdo rje 'bebs pa'i dam tshig gi phyag rgya bcings la/ badzra A be+e sha zhes brjod cing // a zhes bya bas bdag nyid la dbab par bya'o// tiSh+Tha badzra dr-i D+ho me zhes bya ba la sogs pa dbab pa nye bar bsdu bar byas la/ badzra muSh+Ti zhes brjod cing // rdo rje dbyings las bshad pa'i rdo rje khu tshur gyi dam tshig gi phyag rgya bcings te/ oM badzra san+d+hi baM zhes lan gsum brjod par bya'o// sdig pa dral ba'i phyag rgyas sdig pa dral te/ de nas rnam par snang mdzad kyi dam tshig gi phyag rgya bcings la/ oM bud+d+ha rat+na hUM zhes lan gsum brjod cing // badzra muHzhes bya bas rang gi snying ga'i zla ba la bcug pas bcom ldan 'das rnam par snang mdzad der zhu bar bsam par bya'o// de ltar nor bu 'bebs pa'i bar gyi dam tshig gi phyag rgya bcings la/ oM ma Ni rat+na A be sha a/ zhes lan gsum zlos shing // oM badzra muHzhes yongs su bzlas pas rang gi snying ga'i zla ba der phyag rgyas bcug pas/ bcom ldan 'das rin chen 'bebs pa rang gi snying gar zhu bar bsam par bya'o// de ltar lha thams cad kyi rang bzhin gyis byang chub sems kyi zla ba'i dkyil 'khor bskyed nas/ skyil mo krung bcas la ting nge 'dzin mchog gi phyag rgya bcings te/ rang gi snying ga'i zla ba la rdo rje rin po che bsam par bya'o// rdo rje rin po che'i dbus su// oM sar+b+ba ar+tha sid+d+hi pra ta hUM zhes bya ba yid kyis bris la/ 'di nyid yid kyis brjod de/ chos thams cad bdag med par bsgom par bya'o// de nas snying po de nyid dang / a A/ i I/ u U/ r-i r-I/ l-i l-I/ e ai/ o au/ aM aHzhes bya ba dbyangs yig bcu drug dang bcas pas rang gi sems zla ba'i dkyil 'khor gyi rnam par bsam par bya'o// dbyangs yig bcu drug po 'di nyid ni nor bu'i mtshan ma la sogs pa nas/ nor bu'i khu tshur gyi mthar thug pa yin par 'dir shes par bya'o// de nas de'i steng du snying po de nyid dang / yi ge ka la sogs pa dang bcas pa la zla ba'i dkyil 'khor gnyis par bsam mo// zla ba'i dkyil 'khor gnyis pa de nyid dang / oM sar+b+ba ar+tha sid+d+hi pra ta hUM zhes bya ba'i snying po dang bcas pas rdo rje rtse lnga par bsam mo// rdo rje de nyid rdo rje rin po cher byas la de'i dbus su/ oM sar+b+ba ar+tha sid+d+hi pra ta hUM zhes yid kyis bris la/ badzra rat+na haM zhes bya bas rdo rje rin po che'i nga rgyal bsgom par bya'o// de ltar bsams la rdo rje rin chen gyi bdag nyid gang yin pa bcom ldan 'das nam mkha'i snying po de bzhin gshegs pa thams cad kyis dbang bskur ba dang / mchod pa dang / dam tshig gi dngos grub kyi tshul gyis 'bras bu bsgrub pa yin no zhes nges pa bskyed la sems bskyed pa'i sbyor bas/ rdo rje rin chen de rdo rje sems dpar bdag nyid bsgoms la/ badzra satwa haM zhes zlos shing snyoms pa dang bcas pas rdo rje gsor zhing // 'di skad brjod par bya'o// oM badzra satwa haM rdo rje sems dpa' de nyid/ oM sar+b+ba ar+tha sid+d+hi pra ta hUM zhes bzlas pas nam mkha'i snying po'i bdag nyid du bsams la ma hA sa ma ya satwa haM zhes brjod par bya'o// de nas don thams cad grub pa'i dam tshig gi phyag rgya bcings la sa ma ya haM zhes brjod par bya'o// don thams cad grub pa'i dam tshig gi phyag rgya de nyid kyis snying ga dang / dpral ba dang / lkog ma dang spyi bor byin gyis brlab par bya'o// sa ma ya satwa a d+hi tiSh+Tha swa maM/ de nas rin po ches mtshan pa'i dril bu lag pa g.yon pa'i rin po che khu tshur gyis blangs la lag pa g.yas pa'i rdo rje nor bu dang / bcom ldan 'das don thams cad grub pa'i phyag rgya chen po bcing bar bya'o// de nas nam mkha' dang mnyam pa'i sbyor bas snying gar zhugs la nor bu rgyu'i las kyi phyag rgyas don thams cad grub pa'i dkyil 'khor chen po sprul par bya'o// rdo rje nor bu chen po'i dam tshig gi phyag rgyas me tog gi phreng ba blangs te/ bdag nyid der ji lta ba bzhin du zhugs la me tog dor ba'i sngags kyis rang gi spyi bor me tog dor bar bya'o// de nas phreng ba'i dbang bskur ba'i sngags kyis phreng ba de spyi bor bcing bar bya'o// dngos grub kyi rin po che brtul zhugs kyi mthar thug pa'i cho ga thams cad rjes su spyad la/ de nas dkyil 'khor de nam mkha'i dang mtshungs par bsam mo// yang bcom ldan 'das nam mkha'i snying po'i phyag rgya chen po bcings la/ rang gi lus la lha thams cad kyi gnas su sa ma ya a zhes brjod pas zla ba'i dkyil 'khor bskyed par bya'o// gzhi'i lus kyi rang gi gnas su gnas te/ gzhi'i lus la phyi rol gyi mdun du yang sa ma ya a zhes bya bas zla ba'i dkyil 'khor sprul pa de'i steng du oM sar+b+ba ar+tha sid+d+hi pra ta hUM a zhes rdo rje rin po che phab la/ de'i dbus su oM sar+b+ba ar+tha sid+d+hi pra ta hUM zhes bya ba yid kyis bris la/ badzra rat+na haM zhes bya bas rdo rje rin po che'i nga rgyal bsgom par bya'o// rdo rje rin po che de nyid badzra gar+b+ha haM zhes bya bas rdo rje snying por bdag nyid bsgom par bya'o// de la de nyid du rin po che lcags kyu dang / zhags pa dang / lcags sgrog dang / 'bebs pa'i las kyi phyag rgya rnams kyis dgug pa dang / gzhug pa dang / bcing ba dang / dbang du byas te/ oM sar+b+ba ar+tha sid+d+hi pra ta dr-i Sh+ya hUM/ bcom ldan 'das rang gi dam tshig gi phyag rgyas bcom ldan 'das de bltas la/ dzaHhUM baM hoHsa gzhug pa dang / rang gi lus las lus kyi gnas su gnas pa de nyid la bcug la sa ma ya s+t+waM zhes brjod pas 'od kyi dkyil 'khor phab ste/ sa ma ya s+t+waM a haM/ oM sar+b+ba ar+tha sid+d+hi pra ta hUM zhes zlos shing // bcom ldan 'das la zhugs la bdag nyid dang lhan cig tha mi dad par bsgom par bya'o// de bzhin du rin chen 'bebs pa'i phyag rgya bcings te/ rang gi lus kyi gnas su yid kyis 'dug ste/ rang gi lus las phyi rol gyi mdun du sa ma ya a zhes bya ba'i dkyil 'khor sprul la/ de'i steng du/ oM ma Ni rat+na A be sha aH zhes bya bas rin po che'i dril bu bskyed de/ de'i dbus su oM ma Ni rat+na A be sha zhes yid kyis bris la badzra ma Ni rat+na g+ha N+De a haM zhes bya bas rdo rje nor bu rin po che'i dril bu'i nga rgyal bskyed par bya'o// oM ma Ni rat+na A be sha aHzhes zlos shing ma Ni rat+na A be sha hUM zhes bya bas de rin chen 'bebs par bsgom par bya'o// de la de nyid du nor bu rin po che 'bebs pa dgug pa dang / gzhug pa dang / bcing ba dang / dbang du byas la rang gi dam tshig gi phyag rgya dang / oM ma Ni rat+na A be sha a dr-i sh+ya zhes bya bas bltas la/ dam tshig gi phyag rgyas de nyid du dzaHhUM baM hoHsa rang gi lus la gzhug par bya'o// zhugs pa dang sa ma ya s+t+waM zhes brjod pas/ 'od kyi dkyil 'khor la sa ma ya s+t+waM a haM oM ma Ni rat+na A be sha aHzhes lan gsum brjod pas/ bcom ldan 'das nor bu rin po che 'bebs pa dang bdag nyid lhan cig tha mi dad par bsam par bya'o// de nas gzhi'i lus dang / don thams cad grub pa la sogs pa nas/ nor bu rin chen 'bebs pa la sogs pa'i mthar thug pa'i sku la rnam par snang mdzad dang / mi bskyod pa dang / rin chen 'byung ldan dang / snang ba mtha' yas dang / don yod grub pa rnams 'jig rten gyi khams thams cad kyi rdul phra rab dang mnyam pa'i de bzhin gshegs pa thams cad yid kyis legs so zhes bya ba'i sbyor bas bcug la/ dzaHhUM baM hoHzhes yid kyis brjod cing // de nas rdo rje dbyings las sngar bshad pa'i tshul gyis rang rang gi dam tshig gi phyag rgyas de sgrub po// de nas rnam par snang mdzad rin chen 'bebs pa'i bar gyi chos dang las dang phyag rgya chen po rnams kyis rgyas btab la/ rdo rje dbyings kyi dbang phyug ma'i phyag rgyas de bzhin gshegs pa thams cad byin gyis brlabs te/ rdo rje nor bu rin po che bcings nas/ don thams cad grub pa la sogs pa rin po che'i rigs kyi lha thams cad kyi snying gar byin gyis brlab par bya'o// yang rdo rje rin po che myu gu ma bcings te/ thams cad kyi dpral ba'i phyogs su byin gyis brlab par bya'o// rin po che pad+ma las lkog ma'i phyogs dang / rdo rje rin chen char 'bebs mas spyi bor byin gyis brlab par bya'o// de nas rdo rje dbyings las bshad pa'i rdo rje rin chen gyi phyag rgyas de bzhin gshegs pa thams cad la dbang bskur ba dang / rin po che'i rigs thams cad la rdo rje rin po che'i myu gus dbang bskur bar bya'o// de nas snga ma bzhin du go cha bgo ba dang phreng ba bcing ba byas nas mthar mnyam pa'i thal mos mnyes par bya'o// de nas rdo rje rin chen gyi phyag rgya'i rdo rje dang nor bu'i dril bu'i phyag rgyas bdag po'i dbang bskur la ming gi dbang bskur ba dang / dngos grub kyi rdo rje rin po che'i brtul zhugs kyang blang bar bya'o// rin po che'i sgeg mo la sogs pa mchod pa brgyad kyis yang dag par mchod la/ rin po che'i las kyi dkyil 'khor las gsungs pa'i mchod pa bcu drug gi phyag rgyas bdag nyid yang dag par mchod par bya'o// de nyid kyis ni rin chen gzung // chos kyi dril bu dkrol bar bya// dam tshig gis ni phyag rgya cher// byin gyis brlabs nas snying po bzlas// de nas rang gi snying po len gsum bzlas la/ oM badzra At+ma kou0f85haM zhes brjod cing // lha thams cad kyi sku dang / gsung dang thugs bdag yin no zhes bsgom par bya'o// de nas oM swa b+hA ba shud+d+hou0f85haM zhes zlos shing gzugs brnyan dang mtshungs pa'i chos bdag med pa'i rang bzhin du bsam mo// oM sar+b+ba sa mou0f85haM zhes brjod cing // chos bdag med pa'i mnyam pa nyid kyis lha thams cad bdag nyid dang lhan cig tha mi dad par nges par byas nas/ 'phags pa nam mkha'i snying po'i sku dang / gsung dang thugs rdo rje bsgom par bya'o// gzhung 'di tsam gyis rnal 'byor chen po rdzogs pa yin no// da ni gnas kyi nges pa bshad par bya ste/ de la sngags pa'i rang gi snying ga na gnas pa'i zla ba'i dkyil 'khor la/ rigs kyi bdag po bcom ldan 'das nam mkha'i snying po dang / de'i mdun du nor bu'i mtshan ma dang / g.yas phyogs su rin chen rgyal po dang / g.yon phyogs su rin chen chags pa dang / rgyab tu rin chen legs pa'o// yang rnal 'byor pa'i dpral ba'i phyogs su rin chen lta ba dang / de bzhin gshegs pa thams cad kyis dbang bskur ba'i phreng ba dang / mgo bo'i rgyab tu rin chen nyi ma dang / phrag pa gnyis su rin chen dpal/ so'i phreng ba gnyis la rin chen bzhad pa'o// lkog ma'i phyogs su rin chen pad+ma 'dzin dang / gtong ba ting nge 'dzin gyi ye shes kyi snying po'o// nu ma gnyis kyi bar du rin chen rnon po/ lte bar rin chen rgyu/ lce la rin chen gsung ba'o// spyi bor rin chen char 'bebs dang / rin chen mchod pa/ nam tshong gnyis su rin chen go cha/ khar nor bu'i gnod sbyin/ dkur nor bu'i khu tshur ro// nor bu'i mtshan ma'i g.yon phyogs su nor bu sgeg mo/ de bzhin gshegs pa thams cad dbang bskur ba'i rin po che phreng ba'i g.yon du rin chen phreng ba ma/ gtong ba ting nge 'dzin gyi ye shes kyi snying po/ g.yon du rin chen glu ma/ nor bu mchod pa'i g.yon du rin chen gar ma'o// yang rnal 'byor pa'i gsang ba'i gnas su rin chen bdug pa ma/ mgo bor rin chen me tog ma/ mig gnyis la rin chen mar me ma/ nu ma dang brang dang snying gar rin chen byug pa ma/ brlag g.yas pa la rin chen lcags kyu/ brla g.yon pa la rin chen zhags pa/ byin pa g.yas pa la rin chen lcags sgrog// byin pa g.yon pa la rin chen 'bebs pa rnams yang dag par bzhugs pa'o// de bzhin gshegs pa rnams ni yan lag thams cad la chu dang 'o ma 'dres pa bzhin du bzhugs so// nyin re bzhin du rnal 'byor chen po byas la bsgrub par bya'o// de ltar rnal 'byor chen po byas nas thun bzhi'i spyor bas thams cad kyi sngags 'bum bzlas la bsgrub par bya ba'am/ yang na rang gi snying gar 'chad par 'gyur ba'i phyag rgya bzhi pa'i dkyil 'khor las bshad pa'i tshul gyis don thams cad grub pa'i dkyil 'khor chen po bsgoms te/ zla ba gcig gam/ zla ba drug gam/ lo gcig gi bar du ji srid dkyil 'khor mngon sum du mthong bar gyur pa de srid kyi bar du bsgom par bya ba'am/ yang na ji skad bshad pa'i rnal 'byor chen po bsgrubs nas/ 'phags pa nam mkha'i snying po'i phyag rgya chen po bcings la/ nam mkha'i phyogs su gnas te/ mig ni g.yon dang g.yas pa nyid dag la// a med Ta dang ma las nyi zla dgod// hUM las mig 'bras bskal pa'i me lta bu// tshul du gnas pa rdo rje'i lta ba bya// rlung gi dkyil 'khor la yi ge hUM las 'bar ba'i rdo rje/ rdo rje'i lte ba la yi ge'i sa bon dang bcas pa'i 'od zer 'bar ba 'khrug par bsam par bya'o// 'od zer 'bar ba des sangs rgyas kyi zhing 'di thams cad thal bar byas la/ de nas nam mkha'i phyogs su stong gsum pa'i sangs rgyas kyi zhing gi tshad dang mnyam pa'i zla ba'i mdog can gyi yi ge khaM b+hurnam par snang mdzad kyi rang bzhin 'o ma can gyi chu dang mtshungs pa'i bdud rtsi'i char gyi rgyun gyis bsregs pa'i sangs rgyas kyi zhing rnams bkrus nas tshangs pa'i 'jig rten gyi bar du dba' rlabs 'khrug pa'i phreng ba can gyi rgya mtsho chen po'i dbus su yi ge raM bskal pa'i me dang mtshungs par bsam par bya'o// yi ge raM des chu bskol bas rin po che chen po'i pad+ma'i rgyal po dpag tshad bye ba du ma'i tshad dang mnyam pa'i gzugs yongs su gyur pa de rin po che pad+ma mtha' yas pas yongs su bskor ba'i pad+ma de'i rtsa ba'i yi ge pra gser gyi mdog can las gser gyi rus sbal tshad gzhal du med pa pad+ma'i gzhir gyur pa'o// yang pad+ma'i lte bar yi ge pra gser gyi mdog can dang / yi ge khaM rnam par snang mdzad kyi rang bzhin nam mkha'i phyogs nas 'ongs nas gnas par bsam par bya'o// de nas pad+ma dang yi ge pra dang yi ge khaM gcig tu gyur pa las hUM suM hUM zhes brjod pas ri'i rgyal po ri rab chen po zur bzhi pa rin po che sna bzhi'i rang bzhin can/ rin po che sna tshogs kyis brgyan par bsam par bya'o// de nas rdo rje bsdams pa sa la reg par byas te/ snga ma bzhin du rdo rje'i rang bzhin du byin gyis brlab par bya'o// de nas rin chen rgyu'i las kyi phyag rgya don thams cad grub pa'i dkyil 'khor chen po sprul la/ rnam par snang mdzad kyi gnas su a saM i zhes bya bas seng ge dang pad+ma'i gdan la/ hUM g+ga hUM zhes bya bas mi bskyod pa'i gnas su glang po che'i gdan dang / tra paM tra zhes bya bas rin chen 'byung ldan gyi gnas su rta'i gdan dang / hri maM hri zhes bya ba las 'od dpag tu med pa'i gnas su rma bya'i gdan dang / aM g+ga a zhes bya bas don yod grub pa'i gnas su nam mkha' lding gi gdan te/ de rnams la a las zla ba'i dkyil 'khor bsam par bya'o// de nas dbus su 'dug la/ rdo rje dbyings kyi dum bu las bshad pa'i cho gas mngon par byang chub pa rnam pa lnga'i rim gyis mngon par sangs rgyas nas ri rab kyi steng du babs te/ de bzhin gshegs pa thams cad kyi gdan la de bzhin gshegs pa thams cad kyis yongs su bskor te gnas so// rdo rje sems dpa' dang / rdo rje rin chen gnyis dang / rdo rje chos dang / rdo rje las gnyis ji lta ba bzhin du bskyed nas/ de bzhin gshegs pa thams cad 'dul ba'i dbus na bzhugs so zhes bya ba la sogs pa ni dang por sbyor ba zhes bya ba'i ting nge 'dzin dang po gsungs pa yin no// de nas de bzhin gshegs pa thams cad 'dus nas rin po che'i rigs kyi don thams cad grub pa'i dkyil 'khor bskyed pa'i phyir bdag nyid la gsol ba btab par bsam par bya'o// de nas don thams cad grub pa'i phyag rgya chen po bcings te/ gsol ba btab pa'i tshig gsan nas/ oM badzra rat+na hUM zhes brjod cing // don thams cad grub pa'i dkyil 'khor chen por sprul pa'i phyir/ rnam par snang mdzad la sogs pa'i de bzhin gshegs pa thams cad la dbang bskur ba sbyin par bya'o// de nas rnam par snang mdzad dang / rdo rje sems dpa' dang / rdo rje snying po dang / rdo rje spyan dang / rdo rje sna tshogs pa'i phyag rgya chen po bcings te/ oM sar+b+ba ta thA ga ta A sha pa ri pU ra na ma hA rat+na hUM/ oM badzra d+hA tu trAM/ oM ma Ni hUM/ oM pad+ma hrIH/ oM bi shwa rat+na hUM/ zhes bya ba'i rig pa dam pa lnga po de rnams kyis 'phags pa nam mkha'i snying pos don thams cad grub pa'i dkyil 'khor chen po bskyed pa'i rgyur gyur pa 'di byin gyis brlab pa yin no// de nas 'phags pa nam mkha'i snying po dang bdag nyid tha mi dad par 'phags pa nam mkha'i snying po'i rang bzhin du nges par byas nas/ rang gi snying ga'i zla ba la gnas pa'i rdo rje nor bu rin po che las don thams cad grub pa'i dkyil 'khor gyi lha'i gzugs yid kyis phyung la 'jig rten gyi khams rab 'byam sprin rgya mtsho thams cad du rin po che'i rigs dang ldan pa'i sems can gyi khams thams cad rin po che'i rigs kyi rang bzhin du bskyed nas/ slar log ste rdo rje dbyings kyi dkyil 'khor chen po'i tshul gyis zla ba'i dkyil 'khor la sems dpa'i skyil mo krung gis bzhugs te/ lha thams cad kyi gzugs kyis ched du brjod pa 'di brjod do// e ma'o sangs rgyas thams cad kyis// rin chen thams cad bsdus pa ni// rdo rje rin chen rigs nyid du// 'gro ba'i don du 'di gyur to// oM bud+d+ha rat+na hUM zhes bya ba nas/ oM ma Ni rat+na A be+e sha aH/ zhes bya ba'i bar du rnam par snang mdzad la sogs pa nas rin chen 'bebs pa'i mthar thug pa rnams kyis rang gi snying po 'di brjod cing // de dag rang gi gnas su gzhug par bsgom par bya'o zhes bya ba'i gzhung 'di tsam gyis ni don thams cad grub pa'i dkyil 'khor chen po'i dkyil 'khor rgyal po mchog ces bya ba'i ting nge 'dzin gnyis pa yin no// de nas rdo rje dbyings kyi dkyil 'khor chen po las bshad pa'i cho gas bsdu ba byas te/ de bzhin du rang la dbang bskur ba la sogs pa'i cho ga thams cad rjes su spyad pa 'di ni don thams cad grub pa'i dkyil 'khor chen po'i las kyi mchog ces bya ba'i ting nge 'dzin gsum pa bshad pa yin no// de ltar ting nge 'dzin rnam pa gsum bsgoms nas yang don thams cad grub pa'i rnal 'byor pas/ don thams cad grub pa'i gnas su 'dug ste bsdu ba bya'o// de nas don kun sgrub byed pa'i// phyag rgya chen po lhur bcings nas// ming brgya rtsa brgyad dam pa 'dis// lan cig bar du brjod par bya// de nas sgo rnams thams cad du// lcags kyu la sogs las bgyis nas// las chen mchog gi phyag rgya yis// dam tshig mchog ni gzhug par bya// dam tshig mchog gi phyag rgya dang // sangs rgyas rin chen la sogs pas// de ltar sems dpa' chen po bsgrub// dzaHhUM baM hoHzhes rab brjod// 'di skad ston pa yin te// snga ma bzhin du dkyil 'khor gyi lha thams cad dgug pa dang / gzhug pa dang / bcing ba dang / dbang du byas te/ oM sar+b+ba ar+tha sid+d+hi pra ta hUM zhes bya bas/ dkyil 'khor gyi lha thams cad la mchod yon phul la/ oM pra ba ra sat+kA ra pra tIts+tsha swA hA/ zhes bya bas snga ma bzhin du zhabs bsil dbul bar bya'o// de nas rnam par snang mdzad kyi dam tshig gi phyag rgya bcings la/ oM bud+d+ha rat+na hUM dr-i sh+ya dzaHhUM baM hoH/ sa ma ya s+t+waM/ a haM/ oM bud+d+ha rat+na zhes lan gsum brjod par bya'o// de bzhin du rin chen 'bebs pa'i dam tshig gi phyag rgya bcings la/ oM ma Ni rat+na A be sha a dr-i sh+ya dzaHhUM baM hoH/ sa ma ya s+t+waM/ a haM/ oM ma Ni rat+na A be sha a zhes bya ba'i bar du lan gsum brjod pas thams cad 'grub par 'gyur ro// de nas chos dang las dang phyag rgya chen po rnams kyis thams cad rgyas btab la dbang bskur ba'i phyag rgya gnyis kyis ji lta ba bzhin du dbang bskur te/ yang mchod yon dbul ba sngon du 'gro bas mchod pa rnam pa lnga la sogs pa'i mchod pa'i cho ga thams cad rjes su spyad la phyag byas te/ bcom ldan 'das rdo rje snying po'i phyag rgya chen po bcings la/ oM badzra At+ma kou0f85haM/ oM swa b+hA ba shud+d+hou0f85haM/ oM sar+b+ba sa mou0f85haM/ zhes zlos shing don rnam pa gsum bsgoms la/ don thams cad grub pa'i dkyil 'khor chen po'i rang bzhin bdag nyid yin no zhes nga rgyal bskyed par bya'o// oM sar+b+ba a rba si d+d+hi pra ta hUM zhes brjod cing // dkyil 'khor gyi lha thams cad kyi rang bzhin ni bdag nyid yin no zhes bsgom par bya'o// nyin re zhing thun bzhi'i sbyor bas ji srid dkyil 'khor gyi lha'i gzugs su bdag nyid mngon sum du mthong bar gyur pa de srid kyi bar du nyin re zhing thun bzhi'i sbyor bas bsgom par bya'o// de nas dkyil 'khor gyi sa sbyang ba dang / sa yongs su gzung bar bya'o// de nas bdag nyid khrus bya zhing // lus dris byugs la ji snyed pa'i gos dang rgyan gdags shing gdong dri zhim par byas la/ dkyil 'khor gyi sa'i dbus su 'dug ste/ rin po che'i rgyu'i phyag rgyas rang gi dkyil 'khor chen po sprul la/ mchod pa dang / phyag bya ba la sogs pa sngon du 'gro ba'i sdom pa gzung ba byas la snga ma bzhin du rnal 'byor chen po yang dag par bsgrubs te/ khang bu brtsegs pa dang gdan rnams sprul la/ dkyil 'khor gyi sa'i dbus su sems dpa'i skyil mo krung gis 'dug ste/ bdag nyid spro ba bskyed par bya'o// deng dus bdag tshe 'bras bu yod// bdag gi gson pa'ang 'bras bur bcas// lha dang dam tshig gis mnyam pas// gyur par bdag ni the tshom med// byang chub sems dang sems gcig las// mi ldog par ni bdag gyur te// nor bu chen po'i rigs su ni// deng bdag skyes par the tshom med// deng bdag nyi ma dam pa ste// bdag gi mchod sbyin bla na med// sangs rgyas thams cad spyan 'dren pa'i// deng bdag 'dus pa'i mchog yin no// de nas yan lag thams cad kyis phyag byas la/ spos snod lag tu thogs te/ sangs rgyas thams cad spyan drang bar bya'o// ma lus phyogs na bzhugs pa yis// sangs rgyas thams cad dgongs su gsol// bdag ming 'di zhes bgyi ba yis// rdo rje can gyi dkyil 'khor bri// deng 'dir sangs rgyas kun gshegs te// dngos grub 'di ni rab tu stsol// zhes brjod la/ dang po'i sbyor ba dang / dkyil 'khor rgyal mchog dang / las kyi rgyal po mchog bsgom par bya'o// de nas yang don thams cad grub pa'i phyag rgya chen po bcings te/ don thams cad grub pa de'i gnas na 'dug pa de'i snying po zlos pa la bsgrub pa'i grogs mchog de bzhin gshegs pa'i nga rgyal dang ldan pas dkyil 'khor bri ba'i phyir mtshan brgya rtsa brgyad pas gsol ba gdab par bya'o// de nas langs la/ oM sar+b+ba ta thA ga ta pA da ban+da naM ka ro mi/ zhes bya bas de bzhin gshegs pa thams cad kyi zhabs la phyag byas la/ de bzhin gshegs pa thams cad kyis nam mkha'i khams yongs su gang bar bsams te/ bdag ni rang nyid rdo rje can// rdo rje snying po'ang bdag rang nyid// bdag ni sangs rgyas rgyal po che// stobs chen rdo rje can bdag yin// bdag ni rnal 'byor dbang phyug rgyal// rdo rje rin chen brtan bdag yin// bdag po rin chen chen po bdag // byin gyis brlabs pa mi 'dor ro// oM sar+b+ba ar+tha sid+d+hi pra ta hUM zhes brjod cing // re ba thams cad grub pa'i dngos grub kyi phyir nga rgyal brtan par byas te/ ma dang Ta las mig gnyis su nyi ma dang zla ba de bzhin du bskyed la/ yi ge aH las rkang mthil du sna tshogs rdo rje bya'o// de nas don thams cad grub pa'i dam tshig gi phyag rgya bcings te/ oM sar+b+ba ar+tha sid+d+hi pra ta hUM badzra u tiSh+Tha/ zhes zlos shing dkyil 'khor nam mkha' la bteg la gzhag par bya'o// oM sar+b+ba ar+tha sid+d+hi pra ta hUM/ zhes bya bas byin gyis brlab pa byas te/ de nyid kyi phyag rgyas bdag nyid kyi snying ga dang dpral ba dang / lkog ma dang / spyi bor lan cig byin gyis brlabs la/ yang bcom ldan 'das don thams cad grub pa'i phyag rgya chen po bcings te/ phyag rgya la gnas de bzhin langs// kun du rnam par bltas nas ni// rdo rje snying po zhes brjod cing // bsgyings pa'i tshul gyis yongs su bskor// sngar bshad pa'i rdo rje dra ba'i mthar thug pa'i bsrung ba'i cho gas thams cad rjes su spyad la/ sgo dbye ba'i phyag rgyas sgo phye nas/ gsang ba'i gzugs can gyi dkyil 'khor dgug par bya ste/ oM badzra maN+Da la hUM dzaHzhes bya ba phyag rgya dang ldan pas gsang ba'i dkyil 'khor dgug par bya'o// de'i phyag rgya ni 'di yin te/ rdo rje khu tshur gnyis kyi mdzub mo dang mthe'u chung rdo rjer mdud nas/ dkyil 'khor thams cad 'gugs par byed pa ni rdo rje 'khor lo zhes bya'o// de nas ma hA badzra tsakra a d+hi sid+d+hi tiSh+ThA hUM zhes bya ba'i phyag rgya dang ldan pa des yang dkyil 'khor byin gyis brlab par bya ste/ rdo rje dbyings las bshad pa'i rdo rje rgyu'i las kyi phyag rgya nyid 'di'i phyag rgya yin no// de nas lag pa g.yas pa'i mthe bos mthe'u chung gi rtse mo mnan la/ sor mo lhag ma rnams brkyang la/ rdo rje rtse gsum ltar byas la/ g.yon pa'i khu tshur gyis rdo rje rtse lnga pa bzung ste/ dbang ldan gyi phyogs nas brtsams nas/ grwa bzhir g.yon pa'i khu tshur gyis bzung ba'i rdo rje des mtha' yas dang / rnam par rgyal ba dang / sprin sgra dang / gsus po che zhes bya ba'i phur bu bzhi bskyed la lag pa g.yas pa rdo rje rtse gsum par byas pa dang / oM g+ha g+ha g+hA ta ya g+hA ta ya/ sar+b+ba du Sh+TA na phaT/ kI la ya kI la ya/ sar+b+ba pA paM phaT/ hUM hUM hUM badzra kI la ya badzra d+hA ro A dz+nyA pa ya ti swA hA/ zhes bya ba'i snying po 'dis brdung bar bya'o// 'jig rten gsum gyi 'khor lo'i dkyil 'khor chen po las bshad pa'i phur bu'i sngags sam/ yang na 'jig rten las 'das pa'i rdo rje las bshad pa'i phur bu'i sngags kyis seng ldeng gi phur bu bzhi la mngon par bsngags te/ ji ltar bshad pa'i dkyil 'khor gyi zur bzhir phur bu gdab par bya'o// haM kro d+ha ya Ti Ta Ti Ta Ti Ta ma Ta phaT/ ces bya ba 'jig rten dang 'jig rten las 'das pa'i rdo rje las bshad pa'i sngags yin no// de nas nor bu'i gnod sbyin gyis bgegs bskrad la ra ba dang dra ba byas te/ nor bu khu tshur gyis sgo bcad la/ nor bu'i bsrung ba thams cad yang dag par bsrungs te/ nor bu'i gnod sbyin yongs su bzlas pas gsang ba'i bum pa dkyil 'khor gyi sgor gzhag la snga ma bzhin du mchod pa rnams mngon par bsngags te/ mchod yon lan nyi shu rtsa gcig bzlas nas dkyil 'khor gyi lha thams cad nor bu'i gnod sbyin yongs su bzlas pa'i dri chus byugs la/ de yongs su bzlas pa'i dri nyid kyis lha thams cad kyi gnas su dkyil 'khor bya ba yin no// de nas nam mkha'i phyogs na gnas pa'i dkyil 'khor sa gzhi la yid kyis phab la/ rnam par snang mdzad la sogs pa'i sngags dri'i thig le la lan bdun bzlas par bya'o// rnam par snang mdzad la sogs pa nas rin chen 'bebs pa dang bskal pa bzang po'i mthar thug pa rnams nam mkha'i phyogs nas phab ste/ rang rang gi sngags kyis gzhag par bya'o// rnam par snang mdzad la sogs pa'i sngags ni bshad zin to// oM sar+b+ba saM skA ra pa ri shud+d+he d+har+m+ma te ga ga na sa mung+ga te swa b+hA ba bi shud+d+he ma hA nA ya pa ri bA re swA hA/ zhes bya ba bskal pa bzang po'i sngags yin no// de ltar dkyil 'khor gyi lha rnams bzhag nas chu cung zad cig blugs pa'i rnam par rgyal ba'i bum pa la rdo rje me dang / nor bu gnod sbyin dang / don thams cad grub pa'i sngags re re zhing yang brgya rtsa brgyad bzlas la/ sngags mngon par bzlas pa'i mchod yon gyis so sor mchod yon phul la/ lha de rnams kyi gzugs dang ldan pa'i bum pa bsgom par bya'o// mchod pa thams cad phyag rgya dang bcas pas yang dag par mchod la rang gi dam tshig gi phyag rgyas rdo rje rin po che'i me tog ni lcug ma la re re zhing lan brgya rtsa brgyad bzlas la bdug pas bdug par bya'o// nyin zhag gnyis pa la thun gsum du snga ma bzhin du mngon par bzlas la/ de nas lhag par gnas par byas pa'i bum pa de don thams cad grub pa'i mdun du gzhag par bya'o// ji lta ba bzhin du lhag par gnas pa'i cho ga thams cad rjes su spyad la/ nyi ma shar ba'i dus su de nas dkyil 'khor de don thams cad grub pa'i dam tshig gi phyag rgya de nyid kyis nam mkha'i phyogs su bzhag la thig gdab par bya'o// de la dang por re zhig sngon po dang / ser po dang / dmar po dang / ljang gu dang / dkar po dri zhim po bsgos pas srad bu so sor kha bsgyur la go rims de nyid kyis bzhag nas/ hUM trAM hIH AM a zhes bya ba rang gi sa bon las mi bskyod pa la sogs pa de rnams srad bu rnams la bkod de/ dIp+ta dr-iSh+Ti aM ku sha dzaHzhes bya ba mig gnyis la bkod la/ rab tu g.yo zhing 'bar ba'i mig // mig gi rdzi ma 'dren pa ni// zhes 'bar ba'i lta bas mi bskyod pa la sogs pa sprul zhing 'di skad ces brjod par bya'o// bcom ldan 'das dkyil 'khor chen po thig gdab pa'i phyir/ rdo rje'i thig bdag la stsol cig ces pa'o// de nas rang gi sa bon las byung ba'i 'od zer gyis mi bskyod pa la sogs pas btang ba'i srad bu 'bar ba'i lcags kyus bkug ste/ rang gi lag na gnas pa'i srad bu des gang bar byas la/ a n+yo n+ya a nu ga tA sar+b+ba d+har+m+mAHpar spa ra a nu pra biSh+Ta sar+b+ba d+har+m+mAHa t+yan+ta a nu pra biSh+Ta sar+b+ba d+har+m+mAH/ oM sar+b+ba ar+tha sid+d+ha hUM zhes brjod cing bsgril bar bya'o// bsgril nas mig g.yas dang g.yon du Ta dang ma las nyi ma dang zla ba bskyed la/ badzra dr-iSh+Ti ma Ta zhes bya bas brtan par byas la/ dris byugs pa'i gser la sogs pa'i snod du thig skud legs par bzhag la/ dri dang me tog dang bdug spos kyis mchod la/ oM badzra sa ma ya sU trAM mA ti kra ma hUM zhes bya ba'i thig skud kyi sngags 'di dang rdo rje bsdams pas bzung ste brgya rtsa brgyad bzlas par bya'o// de nas bdag po lnga dang sems dpa' bcu drug bzlas pa'i dris sa gzhi byugs la/ phyi rol kun me tog gis mdzes par byas la bar snang la bzhugs pa'i rigs thams cad la mchod yon phul te/ me tog la sogs pa dang sgeg mo la sogs pas yang dag par mchod la/ phyag byas te/ mig g.yas dang g.yon du dza ser po bkod la/ nyi ma dang zla ba ser po'i snang ba bskyed de/ klu dang rol mo la sogs pa'i mchod pa dang bcas pas dkyil 'khor brtag par bya'o// de la re zhig sngar mngon par bzlas la kha dog dkar po dri zhim pas srad bu sbangs la/ de nas rdo rje snying po'i phyag rgya chen po bcings te/ rang gi snying ga'i rdo rje rin po che las bsgrub pa'i grogs mchog nor bu mchod pa'i rig pa'i rgyal po'i sngags kyis yid la sprul la/ g.yon pa'i rdo rje khu tshur gyis thig skud blangs te/ dza zhes bya bas bsgrub pa'i grogs mchog gi lag tu srad bu de gtad la/ phyogs thams cad mnyam pa nyid du bsgom zhing shar phyogs su bltas te/ slob dpon gyis tshangs pa'i thig gdab par bya'o// dza dza dzaHzhes lan gsum gyi bar du brjod cing // bsgrub pa'i grogs mchog gis thig skud drang bar bya'o// yang slob dpon lho phyogs su 'dug ste/ byang du bltas te tshangs pa'i thig gdab par bya'o// de nas yang me'i phyogs kyi char gnas te/ byang du kha bltas la phyi'i dkyil 'khor shar du thig gdab par bya'o// rlung gi phyogs su gnas la lho'i phyogs su bltas te nub kyi thig gdab par bya'o// de nyid du 'dug ste/ shar du bltas te byang du thig gdab par bya'o// yang me'i phyogs su 'dug ste nub tu bltas te lho'i thig gdab par bya'o// de nas kha khyer dang lha'i snam bu'i thig kyang gdab par bya'o// yang me'i mtshams su gnas te rlung gi bar gyi mtshams kyi thig gdab pa dang / yang bden bral gyi mtshams su gnas te/ dbang ldan gyi mtshams kyi bar gyi thig gdab par bya'o// de bzhin du sgo dang / sgo khyud kyi thig gdab par bya ste/ sgo ni dbus ma'i cha brgyad pa// kha khyer ni sgo'i thad ka spangs pa'i lha'i snam bu dang bcas pa'o// kha khyer ni sgo'i phyed kyi tshad yin no// sgo 'gram gyi tshad de nyid sgo khyud kyi yang de yin no// rta babs ni sgo'i sum 'gyur du bya'o// tshon sna lnga'i sa ni kha khyer gyi phyed kyi tshad du bya'o// de ltar phyi'i dkyil 'khor gyi thig btab nas/ nang gi dkyil 'khor gyi thig gdab par bya ste/ phyi'i dkyil 'khor gyi phyed tshad la/ nor bu'i ka ba brgyad dang yang dag par ldan pa// rin po che zur brgyad pa'i dbyibs la rin po che 'bar ba du mas mdzes pa/ sgo sbangs pa'i ri mo gnyis zlum por byas pa/ ri mo gnyis kyi bar du lcug mas mdzes par byas pa zlum po bri bar bya'o// rin po che phreng ba'i 'od zer kha phyi rol du bltas pas snang bar byed pa/ bdag po lnga'i gnas su rin po che'i ri mo zlum po lnga byas la zla ba'i dkyil 'khor lnga lnga bri bar bya'o// phyi dang nang gi dkyil 'khor gyi lha thams cad kyi gnas su zla ba'i dkyil 'khor re re la yang rin po che chen po'i ri mo zlum pos bskor ba shes par bya'o// de la slob dpon lho phyogs su 'dug nas/ shar phyogs kyi gdung dang ka ba gnyis kyi thig gdab par bya'o// byang phyogs su 'dug la nub kyi gdung dang ka ba gnyis kyi thig gdab par bya'o// nub tu 'dug la byang gi gdung dang ka ba gnyis kyi thig gdab par bya'o// shar phyogs su 'dug la lho phyogs kyi gdung dang ka ba gnyis kyi thig gdab par bya la/ 'di cha gsum pa mnyam pa'i thig gdab par bya'o// de nas dkyil 'khor gyi dbus su 'jig rten gsum gyi 'khor lo'i dkyil 'khor las bshad pa'i tshul gyis rdo rje phur bu btab la/ skud pa btags te ri mo zlum po gnyis kyi bar du rin po che lcug ma'i thig gis thig gdab par bya'o// de la thig gdab pa'i sngags ni 'di yin te/ oM badzra sa ma ya sU tra mA ti kra ma hUM zhes bya'o// thig 'dabs pa'i dus su slob dpon dang / slob ma rnams rdo rje shugs kyis bteg ste/ skor phyogs su 'gro bar bya'o// de nas rdo rje hUM mdzad kyi sngags kyis dkyil 'khor gyi lte ba'i phur bu bton la/ tshon sna lngas phur bu'i khung bu mnyam por byas te/ rdo rje hUM mdzad kyi rnal 'byor byas nas mig g.yas pa dang g.yon par hrI las nyi ma dang zla ba bskyed de/ khro bo'i lta bas kun du bltas nas sgo rnams dbye bar bya'o// de ltar dkyil 'khor thig btab la tshon dgye bar bya'o// de nas tshon rtsi bsgrub par bya ste/ de la tshon dkar po la oM las rnam par snang mdzad kyi gzugs dang / sngon po la hUM las mi bskyod pa'i gzugs dang / ser po la trAM las rin chen 'byung ldan gyi gzugs dang / dmar po la hrIHlas snang ba mtha' yas kyi gzugs dang / ljang gu la a las don yod grub pa'i gzugs su bskyed de/ oM badzra tsi tra sa ma ya hUM zhes bya ba 'dis phyag rgya dang ldan pas re re zhing yang lan bdun gyi bar du bzla bar bya'o// de la phyag rgya ni 'di yin te/ rdo rje khu tshur gnyis las ni// mdzub mo'i rtse mo mnyam sbyar ba// byas nas tshon rtsi thams cad ni// 'bar ba'i lta bas dgug par bya// hi zhes bya bas mthar sbar bar bya'o// de nas snying po 'di dang / dbang ldan gyi phyogs nas brtsams te/ g.yas nas bskor bas g.yon pa'i rdo rje khu tshur gyis tshon rtsi rim gyis dgye bar bya'o// phyis ni ji ltar bde bar bya'o// rim pa ni 'di yin te/ sngon po dang / ser po dang / dmar po dang / ljang gu dang / kun gyi nang du dkar po ste/ de skad du yang // sngon po rdo rje rtse rang bzhin// gnyis pa gser la dmigs pa ste// pad+ma rA ga'i rang bzhin gzhan// de bzhin gzhan dag margad 'dra// dkar po nang du shes bya ste// de ni tshon gyi rim par bshad// ces gsungs so// ji lta ba bzhin du phyi rol gyi dkyil 'khor bris nas/ de nas nang gi dkyil 'khor ri mo zlum po gnyis bskor ba'i nang du rin po che'i lcug ma bri bar bya'o// phyi rol gyi ri mo dang nye bar kha phyir bltas pa'i rdo rje rin po che'i phreng ba 'bar ba dang bcas par bya'o// de nas nor bu'i ka ba brgyad byas la/ ka ba brgyad pa'i dbus su zur brgyad pa'i nor bu dang 'dra ba 'bar ba dang bcas pa'i nang gi dkyil 'khor bri bar bya'o// de nas dkyil 'khor gyi lte bar bcom ldan 'das rnam par snang mdzad pad+ma dang / seng ge'i gdan la zla ba'i dkyil 'khor gyi steng du rdo rje dbyings kyi dkyil 'khor chen po las bshad pa'i tshul gyis/ oM bud+d+ha rat+na hUM zhes bya ba'i snying po 'di bris la/ snying po 'di nam mkha'i phyogs nas phab ste/ gzugs brnyan dang gcig tu bsre bar bya'o// de bzhin du thams cad kyang shes par bya'o// de'i phyogs rnams su pad+ma dang / zla ba'i gdan la/ oM badzra ma ne hUM/ oM badzra rat+na aM ku ra hUM/ oM badzra rat+na pad+ma hUM/ oM badzra rat+na pA sha hUM/ zhes bya ba'i snying po rnams kyis phyag rgya bzhi bri bar bya'o// de nas shar phyogs kyi rin po che re'u mig gi dkyil 'khor gyi dbus su bcom ldan 'das rdo rje snying po 'khor dang bcas pa/ oM sar+b+ba ar+tha si d+d+hi pra dA hUM/ oM badzra ma Ni tsin+tA A kA sha gar+b+ha sid+d+h+ya sid+d+h+ya hUM/ oM rat+na aM ku sha A kaR+Sha ya/ sar+b+ba ar+tha a na ya shI g+h+raM sar+b+ba ta thA ga ta sa t+ya ma nu sma ra hUM/ oM ma Ni rA ga ba shi ku ru sar+b+ba ar+thA na ya A kA sha gar+b+ha hUM/ oM rat+na tuSh+Ti hUM/ zhes bya ba'i snying po 'di rnams kyis bri bar bya'o// lho phyogs kyi nor bu'i re'u mig gi dbus su/ rin chen phreng ba 'khor dang bcas pa rnams/ oM rat+na hr-iSh+Ta trAM/ oM sar+b+ba ta thA ga ta a b+hi She ka rat+na mA la hUM/ oM ma Ni sUr+ya hUM/ oM tsin+t+rA ma Ni d+h+wa dza sar+b+ba A shA pa ra pU ra ka A kA sha gar+b+ha hUM/ oM rat+na aT+Ta ha sa ha sa hUM zhes bya ba'i snying po bri bar bya'o// nub phyogs kyi nor bu'i re'u mig gi dkyil 'khor gyi dbus su bcom ldan 'das rin chen pad+ma 'khor dang bcas pa/ oM rat+na pad+ma hUM/ oM t+ya ga sa ma d+hi dz+nya na gar+b+ha hUM/ oM rat+na ko Sha lA ya gra hUM/ oM ma Ni tsakra pra brta ya hUM/ oM rat+na dr-iSh+Ta hUM/ zhes bya ba'i snying po bri bar bya'o// byang phyogs kyi nor bu'i re'u mig gi dkyil 'khor gyi dbus su rin chen char 'bebs 'khor dang bcas pa/ oM rat+nA dr-iSh+Ta baR+ShA ya sar+b+ba ar+tha saM ba di b+ha ga bAn maNi hasta hUM/ oM ma Ni pU dza sa ma ya hUM/ oM ma Ni ban+d+ha ka pa tsa hUM/ oM ma Ni daM Sh+t+ra ka rA la ma hA yak+Sha ha ra ha ra sar+b+ba ar+thA na b+hi ShA pa ya hUM/ oM ma Ni rat+na ban+d+ha sa ma ya hUM/ zhes bya ba'i snying po 'di bri bar bya'o// rdo rje sgeg mo la sogs pa'i gnas rnams su rin chen sgeg mo la sogs pa rnams ni/ oM rat+na ra ti pya hUM/ oM rat+na mA la hUM/ oM rat+na gI te hUM/ oM rat+na nr-i t+ya hUM zhes bya bas so// phyi'i dkyil 'khor gyi zur rnams su/ rin chen bdug pa ma la sogs pa rnams/ oM d+hU pa rat+ni/ oM puSh+pa ma Ni/ oM rat+na A lo ki / oM ma Ni gan+d+hi zhes bya bas so// shar phyogs kyi sgo la sogs pa rnams su/ rin chen lcags kyu la sogs pa/ oM sarba rat+na A kA sha Ar+ya a ru na/ ma hA satwa b+ha ga bAn+taM A kA sha ba ra pra tsod ya A kaR+Sha ya shrI g+haM ho dzaH/ oM sar+b+ba rat+na pra be sha sa ma yaM/ ma hA ma Ni rA dza ku la rat+na pA sha hUM/ oM ma Ni ban+d+ha hUM baM/ oM ma Ni rat+na A be sha aH/ zhes bya ba'i snying po bri bar bya'o// phyi'i dkyil 'khor gyi khyams su byams pa la sogs pa bskal pa bzang po'i byang chub sems dpa' stong du bzhis ma tshang ba mnyam pa phyogs bzhir rig pas bri bar bya'o// oM sar+b+ba saM skA ra pa ri shud+d+he d+har+m+ma te ga ga na sa mung+ga te swa b+hA ba bi shud+d+he ma hA nA ya pa ri bA re swA hA/ zhes bya bas rdo rje snying po nas bskal pa bzang po'i mthar thug pa'i bar du gzugs brnyan thams cad zla ba dang pad+ma'i gdan la sems dpa'i skyil mo krung gis bzhugs pa gser gyi mdog can dga' zhing mgu ba ste/ rdo rje nor bu la sogs pa kun nas 'od zer 'bar ba'i snying po sna tshogs pa rdo rje nor bu rin po che'i cod pan gyis dbang bskur ba rgyan thams cad kyis brgyan par byas pa'i sku rdo rje nor bu rin po che chen po'i mtshan ma bsnams pa bri bar bya'o// 'di dag la khyad par gyi dgag pa ni med do// de la rdo rje sems ma'i gnas su rdo rje nor bu'i rdo rje rtse lnga pas mtshan pa'o// rin chen rdo rje ma'i gnas su rdo rje rin po che'i myu gu ma'i rin po che'i phreng ba'o// rdo rje chos ma'i gnas su rin chen pad+ma'i 'dab ma bcu drug pa pad+ma'i gnas su yid bzhin nor bu/ las kyi rdo rje ma'i gnas su rdo rje rin chen char 'bebs ma'i rin po che rgya gram gyi dbus su rdo rje nor bu chen po'o// bcom ldan 'das don thams cad grub pa ni/ nor bu'i khu tshur gyis dril bu bsnams shing // de nyid kyis bsnyems pa dang bcas pa dang / phyag g.yas pa na rdo rje nor bu dang bcas pa'i mchog sbyin pa'i phyag rgyas bzhugs pa'o// nor bu'i mtshan ma ni/ g.yon pa'i rin po che'i khu tshur gyis dril bus bsnyems pa dang bcas pa dang / g.yas pas kha T+wAM ga'i phyag rgyas nor bus mtshan pa'i rdo rje rtse lnga pa snying gar 'debs pa'i tshul gyis bsnams pa'o// rin chen rgyal po ni rdo rje nor bus mtshan pa'i rin po che'i lcags kyus de bzhin gshegs pa thams cad sdud par mdzad pa'o// nor bu'i chags pa ni rin chen mda' dang gzhus de bzhin gshegs pa thams cad 'bigs par mdzad pa'o// rin chen legs pa ni phyag gnyis kyi khu tshur legs par sbyin pa'i tshul gyis mnyes par byed pa'o// rin chen lta ba ni mig gnyis dang ldan pa'i rin po che'i gtsug tor dang bcas pa'i rin po che'i phreng ba mgo la bcing zhing de bzhin gshegs pa thams cad la dbang bskur ba'o// rin chen phreng ba yang de bzhin du dbang bskur bar byed pa las/ khyad par ni 'di yin te/ mig spangs pa'i nor bu'i phreng ba'o// nor bu nyi ma ni phyag g.yas na rin po ches mtshan pa'i nyi ma'i dkyil 'khor bsnams te/ 'od kyis snang bar mdzad pa dang / phyag g.yon gdan la brten cing bzhugs pa'o// nor bu'i dpal gyi phyag g.yas na yid bzhin gyi nor bu'i rgyal mtshan bsnams pa/ de bzhin gshegs pa thams cad sbyin pa'i pha rol tu phyin pa las nges par sbyor ba dang / phyag g.yon pa gdan la brten nas bzhugs pa'o// rin chen bzhad pa ni phyag g.yas kyis so'i phreng ba gnyis kyi rtse mo na nor bus mtshan pa'i rdo rje rin po che gnyis bsnams te/ de bzhin gshegs pa thams cad 'dzum zhing rin po che'i bzhad pa rmad du byung ba la nges par sbyor ba phyag g.yon pa gdan la brten nas bzhugs pa'o// rin chen pad+ma'i ting nge 'dzin mchog gi phyag rgyas pad+ma 'dab ma bcu drug pa yid bzhin gyi nor bus mtshan pa bsnams pa'o// gtong ba ting nge 'dzin ye shes kyi snying po ni pad+ma 'dab ma bcu drug pa nor bus mtshan pa g.yon pa nor bu'i khu tshur bsnyems pa'i tshul dang / g.yas pa'i phyag gis rang gi thugs kar 'byed pa'o// rin chen rnon po ni g.yon pa'i rin po che'i khu tshur gyi nor bus mtshan pa'i shes rab kyi pha rol tu phyin pa'i glegs bam thugs kar bsnams nas phyag g.yas pas nor bus mtshan pa'i ral gris de bzhin gshegs pa thams cad la 'debs pa'i tshul can no// nor bu'i 'khor lo ni nor bus mtshan pa'i 'khor lo rtsibs brgyad pa phyag g.yas pa'i gung mo la bskor ba dang / phyag g.yon pa gdan la brten cing bzhugs pa'o// nor bu'i gsung ba ni phyag g.yas pas nor bus mtshan pa'i lce'i de bzhin gshegs pa thams cad dang chos bdag med pa'i gtam smra bar mdzad pa dang / phyag g.yon gdan la brten nas bzhugs pa'o// rin chen char 'bebs ni phyag g.yon pa rin po che'i khu tshur gyis nor bu rgya gram gyi dril bu bsnams shing bsnyems pa dang bcas pa'i tshul dang / phyag g.yas pas rin po che char 'bebs pa'i tshul du mdzad pa'o// rin chen mchod pa ni rin chen char 'bebs bzhin du g.yon bsnyems pa'i tshul dang / phyag g.yas pa nor bus mtshan pa'i sna tshogs rdo rje rang gi thugs kar bstod pa'i tshul gyis bsnams pa'o// nor bu'i bsrung ba ni nor bus mtshan pa'i go cha bsnams te/ de bzhin gshegs pa thams cad la go bskon pa'i tshul du mdzad pa'o// nor bu'i gnod sbyin ni sku mdog nag po zhal mche ba gtsigs pas 'jigs pa/ khu tshur gnyis kyis nor bus mtshan pa'i mche ba gnyis kha'i 'gram du 'dzin cing bzhugs pas de bzhin gshegs pa thams cad 'jigs par mdzad pa'o// nor bu'i khu tshur ni dam tshig gi nor bu'i khu tshur gnyis kyi nang du nor bus mtshan pa'i rdo rje rtse lnga pa btsir zhing bzhugs pa'o// rin chen sgeg mo ni rin po ches mtshan pa'i rdo rje gnyis bsnams pas rin po che 'gying ba'i tshul gyis g.yon nas g.yas su mgo bo 'dud pa'i tshul du byed pa'o// rin chen phreng ba ma ni rin chen phreng bas de bzhin gshegs pa thams cad la dbang bskur ba'o// rin chen glu ma ni rin po che'i pi wang brdung ba'i tshul du byed pa'o// rin chen gar ma ni rdo rje nor bus mtshan pa'i phyag gnyis gar mdzad cing bzhugs pa'o// rin chen bdug pa ma ni rin po che'i spos snod bsnams nas/ rin po che'i bdug pas de bzhin gshegs pa thams cad tshim par mdzad pa'o// rin po che'i me tog ni phyag g.yon gyis rin po che'i me tog gi snod thogs te/ phyag g.yas pas rin po che'i me tog gi char 'bebs shing de bzhin gshegs pa thams cad mchod par mdzad pa'o// rin po che'i mar me ma ni rin po che'i mchod sdong bsnams te/ de bzhin gshegs pa thams cad la snang bar mdzad pa'o// rin po che'i byug pa ni phyag g.yon pas rin po che'i dung chos bsnams te/ phyag g.yas kyis dri'i sprin gyis char 'bebs par mdzad pa'o// rin po che'i lcags kyu ni lha'i bu skya rengs kyi gzugs can rin po che'i lcags kyus de bzhin gshegs pa thams cad spyan drangs nas thar pa chen po'i grong khyer gyi sgo dang nye bar sdud par mdzad pa'o// rin po che zhags pa ni rin po che'i zhags pas de bzhin gshegs pa thams cad thar pa chen po'i grong khyer du 'jug par mdzad pa'o// rin chen lcags sgrog ni de bzhin gshegs pa thams cad 'ching bar mdzad pa'o// rin chen 'bebs pa ni rin po che'i dril bus de bzhin gshegs pa thams cad 'bebs par mdzad pa'o// shar phyogs kyi lha'i snam bu'i nang du bskal pa bzang po nor bus mtshan pa'i rdo rje rtse lnga pa bsnams pa'o// lho phyogs su rin chen phreng ba bsnams pa'o// nub phyogs su rin chen pad+ma bsnams pa'o// byang phyogs su nor bus mtshan par sna tshogs rdo rje bsnams pa rngu gzhag par bya'o// de ltar dkyil 'khor bris nas/ phyi rol nye 'khor kun du dris byugs nas/ me tog gtor bar bya'o// don thams cad grub pa'i dam tshig gi phyag rgya bcings te/ me tog gi phreng ba blangs la/ rdo rje shugs kyis dkyil 'khor du 'jug par bya zhing // oM sar+b+ba ar+tha sid+d+hi pra dA hUM/ zhes brjod par bya'o// yang dkyil 'khor thams cad kyi lhag pa dang ma tshang ba nye bar zhi bar bya ba'i phyir bltas la rdo rje rin po che'i dril bu dkrol zhing // dkyil 'khor lan bdun bskor ba byas nas bcom ldan 'das don thams cad grub pa la phreng ba de phul te/ rdo rje rin po che'i gar byas nas rang gi mgo la bcing bar bya'o// oM sar+b+ba ar+tha sid+d+hi pra dA hUM/ zhes kyang rgyun mi 'chad pa kho nar bzla bar bya'o// de skad du yang // rdo rje dril bu rab bskul bas// mkhas pas ma tshang yongs su bskong // lhag pa yang ni dor mdzad pas// 'grub 'gyur smad par mi bya'o// zhes gsungs so// de'i rjes la yi ge hUM las bdag nyid rdo rje hUM mdzad du bsam par bya'o// de nas dbus su 'dug nas ni// rdo rje slob dpon mnyam gzhag pas// rin chen sgo ni rnam bzhi po// yid kyis su ni dbye bar bya// oM badzra ud+g+ha tra ya sa ma ya pra be sha hUM/ zhes bya ba dang / phyag rgya dang bcas pas bya'o// de la phyag rgya ni 'di yin te/ rdo rje mdzub sor gnyis legs pas// sbyar la bkan te bzlas nas su// rab tu khros nas dbye ba na// sgo 'byed pa yi mchog yin no// de nas rin po che'am sa las byas pa'i bum pa rtsa ba mi gnag pa gsus pa che ba mgrin pa ring ba mchu 'phyang ba/ rin po che thams cad dang / sman dang dri'i chus yongs su bkang ba rdo rje nor bus mtshan pa'i rdo rje rin po che'i nor bu'i steng du gzhag pa/ mgul ba ras bzang pos bcings pa/ 'dab ma dang 'bras bu dri zhim pas kha brgyan pa dris kun du byugs te/ me tog gi phreng ba btags pa sngar bsnyen pa byas pa rdo rje nor bu chen po'i phyag rgyas rin po che'i me tog gi lcug ma bzung la/ oM badzra u da ka hUM/ zhes lan stong rtsa brgyad bzla ba dang / bcom ldan 'das don thams cad grub pa lan brgya rtsa brgyad bzlas pa'i bum pa bcom ldan 'das don thams cad grub pa'i spyan sngar gzhag par bya'o// bum pa gnyis pa ni don thams cad grub pa lan brgya rtsa brgyad bzlas la 'jug pa'i sgo mngon par phyogs par gzhag par bya'o// des 'jug pa'i dus su bdag dang slob ma dbang bskur bar bya'o// rdo rje nor bu chen po'i phyag rgya bcing ba dang / 'ching du gzhug par bya'o// rnam par snang mdzad la sogs pa'i bum pa so so'i mtshan mas mtshan pa phyi'i dkyil 'khor gyi phyi rol du dkyil 'khor kun la bskor te bzhag la/ bum pa gang ba la yang de'i sngags brgya rtsa brgyad bzlas te gzhag par bya'o// gal te med na bcom ldan 'das rdo rje'i snying po'i bum pa dang / rnam par snang mdzad dang / rin chen lta ba dang / rin chen pad+ma dang / rin chen char 'bebs rnams kyi rang rang gi sngags kyis bum pa la bzlas nas dbul bar bya'o// oM badzra mA le hUM/ zhes bya ba rigs kyi snying po 'dis don thams cad grub pa'i bum pa la lan brgya rtsa brgyad bzlas nas don thams cad grub pa'i rigs kyi lha thams cad la dbul bar bya'o// oM ma ni rat+ne hUM/ zhes bya bas rin chen lta ba'i rigs kyi bum pa la'o// oM d+har+m+ma rat+ne hUM/ zhes bya bas rin chen pad+ma'i rigs kyi bum pa la'o// oM dr-iSh+Ta hrI hUM/ zhes bya bas rin chen char 'bebs kyi bum pa la lan brgya rtsa brgyad bzlas te/ rin chen char 'bebs kyi lha rnams la dbul bar bya'o// de nas bdag po lnga'i bum pa gang ba dang / rigs bzhis gang ba'i bum pa bzhis dbul ba dang / byams pa la sogs pa rnams la gang ba'i bum pa gcig la de'i rig pa bzlas nas dbul bar bya'o// gal te ma rnyed par gyur na bcu las nyung bar mi bya'o zhes bcom ldan 'das nyid kyis gsungs so// de nas snga ma bzhin du khrus bya ba dang / rnal 'byor chen po yang dag par bsgrubs la/ don thams cad grub pa'i gzugs dang rjes su mthun pa'i rgyan gdags pa gos thams cad la dri dang bdug pas legs par bsgos nas rin chen gnod sbyin yongs su bzlas te/ ze'u ka bcing ba la sogs pa dang / rdo rje dbyings kyi dkyil 'khor chen po las bshad pa'i rdo rje rin chen gyis rgyan thams cad la mngon par bsngags la/ ji ltar rjes su mthun pa'i slob dpon bdag nyid la rnam par brgyan te/ yang cod pan la rin po che'i myu gu dang / dar daphyangs la rdo rje rin chen yongs su bzlas te/ cod pan dang dar dpyangs kyi dbang bskur bas/ bdag nyid la dbang bskur nas/ mchod pa rnam pa lngas yang dag par mchod par bya'o// dkyil 'khor thams cad mngon sum lta bur bsams nas/ phyag byas la mchod yon phul me tog la sogs pas yang dag par mchod de/ rdo rje nor bu dang rin po che'i dril bu bzung ste/ gdong g.yogs kyi gos la nor bu'i gnod sbyin dang sgo srung yongs su bzlas te/ gdong g.yogs bcings la lag na me tog thogs nas/ slob dpon gyis phyag bzhi bya'o// de nas sdig pa bshags pa la sogs pa byas te/ sdom pa gzung la/ byang chub sems ni bla med pa// dam pa bdag gis bskyed par bgyi// zhes bya ba la sogs pa bya'o// de nas phyi rol na gnas pa'i bum pa'i chus bdag nyid la dbang bskur la/ rdo rje nor bu chen po'i dam tshig gi phyag rgya bcings te/ 'jug pa'i cho gas zhugs par bya'o// de nas rdo rje'i chu 'thungs la bdag nyid la dbab par byas te/ g.yon pa'i khro bo'i khu tshur gyis lag pa g.yas pa'i rdo rje nor bu chen po'i dam tshig gi phyag rgya la/ g.yon pa'i khro bo'i khu tshur gyi mdzub mos yang dang yang dral bar bya zhing // a a zhes lan brgya bzla'o// de nas ji lta ba bzhin du me tog gi phreng ba dor la/ rang gi spyi bor bcing ba dang / gdong g.yogs bkrol te dkyil 'khor bltas nas dbab pa nye bar bsdu ba bya'o// slob dpon gyis dbang bskur ba'i cho gas dbang bskur bar byas la/ mchod pa thams cad kyis yang dag par mchod de/ mig dbye ba la sogs pa'i cho ga thams cad rjes su spyad la/ tshigs su bcad pa gnyis kyis rjes su gnang ba nos te/ de kho na nyid kyis rdo rje nor bu bzung nas/ chos kyi rin po che'i dril bu dkrol te/ de nas dam tshig gi phyag rgya chen por byin gyis brlabs te/ don thams cad grub pa'i snying po zlos shing // dngos grub kyi rdo rje nor bu'i brtul zhugs blangs te/ bcom ldan 'das rdo rje snying po dang / phyag rgya bzhi'i ye shes bslab pa dang / gzengs bstod pa dang / lung bstan pa yang blang ngo // yang bdag la byin gyis brlabs pa dang / phyag rgya dang / cod pan dang / rdo rje nor bu dang / bdag po dang ming gi dbang bskur ba yang bdag nyid kyis byas la bdag nyid yang dag par mchod de/ bsgom par byas nas don thams cad grub pa bdag yin no zhes bya ba la sogs pa bdag nyid kyi ming gang yang rung ba nas brjod cing // rdo rje nor bu dang / rin po che'i dril bu gzung ba nyid kyis rnam par snang mdzad kyi phyag rgya chen po bcings te/ rnam par snang mdzad kyi gnas su/ oM bud+d+ha rat+na hUM a zhes bya bas/ rnam par snang mdzad kyi rdo rje nor bus mtshan pa'i rdo rje rtse lnga pa bsam par bya'o// de nas badzra a haM zhes bya bas de bzhin gshegs pa'i rdo rje'i nga rgyal du bsgom par bya'o// rdo rje de nyid ya thA sar+b+ba ta thA ga ta ta thA a haM zhes bya bas rnam par snang mdzad kyi bdag nyid bsgom par bya'o// de ltar rdo rje dril bu'i bar gyi phyag rgya chen po bcings te/ oM ma Ni rat+na a A be sha zhes bya bas/ rin chen 'bebs pa'i gnas su rin chen 'bebs pa'i ngo bo rin po che dril bur bsam par bya'o// rat+na a bi sha g+hats+Da a haM zhes bya bas/ rin po che dril bu'i nga rgyal bsgom par bya'o// rin po che dril bu de/ ma Ni rat+na A be sha haM/ zhes bya bas byang chub sems dpa' chen po rin chen char 'bebs pa'i skur bdag nyid bsam par bya'o// de ltar dkyil 'khor thams cad rdo rjes bsgrub par bya'o// de nas sgo dbye ba'i phyag rgyas dkyil 'khor gyi sgo phye la/ bsdu ba byas te mtshan brgya rtsa brgyad pas bstod de/ sgo thams cad du rin chen lcags kyu la sogs pa phyag rgya rnams kyis las byas nas snga ma bzhin du rdo rje gnod sbyin gyis bgegs bskrad la/ ra ba dang dra ba yang byas nas/ nor bu'i khu tshur gyi dam tshig gi phyag rgyas sgo rnams bcad la nor bu'i srung bas bsrung ba thams cad yang dag par bsrungs te/ don thams cad grub pa'i snying po 'dis dkyil 'khor gyi lha thams cad la mchod yon phul nas/ snga ma bzhin du zhal bsil gyi phyag rgyas kyang zhal bsil dbul bar bya'o// de nas rnam par snang mdzad kyi dam tshig gi phyag rgya bcings te/ oM bud+d+ha rat+na dr-i sh+ya dzaHhUM baM hoH/ sa ma ya s+t+waM/ sa ma ya s+t+waM a haM/ oM bud+d+ha rat+na hUM zhes lan gsum brjod cing rnam par snang mdzad bsgrub par bya'o// de bzhin du nor bu rin chen 'bebs pa'i bar du dam tshig gi phyag rgya bcings te/ oM ma Ni rat+na A be sha dr-i sh+ya dzaHhUM baM hoH/ sa ma ya s+t+waM/ sa ma ya s+t+waM a haM/ oM ma Ni rat+na A be+e sha A/ zhes bya ba lan gsum brjod cing // nor bu rin chen 'bebs pa bsgrub par bya'o// snga ma bzhin du bskal ba bzang po'i dam tshig gi phyag rgyas bskal ba bzang po snga mas bsgrub par bya'o// de ltar dam tshig gi phyag rgyas rnam par snang mdzad la sogs pa nas/ bskal ba bzang po'i mthar thug pa bsgrubs nas chos dang las dang phyag rgya chen po rnams kyis rgyas btab ste/ rdo rje dbyings las bshad pa'i rdo rje rin chen gyi dam tshig gi phyag rgyas rnam par snang mdzad la sogs pa dbang bskur la/ rin po che'i myu gu'i dam tshig gi phyag rgyas rin po che'i bskal pa bzang po la mthar thug pa thams cad dbang bskur te/ mchod yon phul nas mchod pa'i khyad par thams cad kyis yang dag par mchod par bya'o// de la dang por gos dang rgyan thams cad la nor bu'i gnod sbyin dang / don thams cad grub pa dang / yi ge oM yongs su bzlas te/ lha thams cad la dbul bar bya'o// gdugs dang rgyal mtshan dang / bla re sna tshogs rnams dang / yang me tog gi shing brgya'am/ me tog gi shing bzhi la/ me tog dang / de nas dri dang / bdug pa dang / lha bshos dang / mar me la snga ma bzhin du sngags bzlas la dbul bar bya'o// rol mo brdung ba'i sngags dang / phyag rgya rnams kyis rol mo thams cad sngar bshad pa bzhin dbul ba dang / dar yang dpyang bar bya ba dang / phreng ba snga mas rnam par brgyan// dra ba dra ba phyed pas spras// zla ba phyed pas nye bar mdzes// rta babs yid du 'ong ba yi// dril bu la sogs bcad pa dang // rta dang glang po'i khyu rnams dang // shin tu brtags nas dbul bar bya// nor bu'i gnod sbyin dang / don thams cad grub pa dang / yi ge oM mngon par bzlas te/ de la mchod pa thams cad dbul ba'i snying po ni 'di yin te/ badzra s+pha ra Na khaM/ de nas rin po che sgeg mo la sogs pa'i mchod pa rnam pa brgyad kyis mchod pa dang / nor bu'i rigs kyi las kyi dkyil 'khor las bshad pa'i mchod pa rnam pa bcu drug gis dkyil 'khor yang dag par mchod la/ yi ge oM las byung ba'i rin po che lnga bdun la sogs pas nam mkha' bkang la/ oM sar+b+ba bit+pU ra pU ra su ra su ra A brta A brta ho// zhes bya ba 'dis thal mo sbyar te phyag btsal nas mchod pa'i sprin thams cad dbul bar bya'o// yang rin chen sgeg mo la sogs pa gsang ba'i mchod pa rnam pa bzhis yang dag par mchod la dngos grub thams cad 'grub pa'i phyir/ sems can thams cad kyi don mdzod cig ces gsol ba gdab par bya'o// de nas rdo rje dbyings las gsungs pa'i cho gas yang sangs rgyas dang byang chub sems dpa' thams cad la gsol ba btab ste/ phyag 'tshal nas slob ma gzhug pa'i gnang ba nod par bya ste/ bdag ming 'di zhes bgyi ba yis// rin chen slob dpon dka' thub ches// sems can kun la phan pa'i phyir// slob ma rnams ni gzhug par bgyi// zhes bya ba ni rin po che slob dpon gyi cho ga rgyas pa'o// de'i rjes la slob ma gzhug par bya ste/ dang por re zhig ji lta ba bzhin du lhag par gnas pa byas la dbang bskur bar 'os pa bslab pa'i gzhi lnga yongs su gzung ba'am dge sbyong ngam/ dge slong gi sdom pa yongs su gzung ba'i slob ma lag na me tog thogs pa slob dpon la mngon par phyag nas 'di skad brjod par bya'o// dga' chen khyod bdag ston pa bas// slob dpon khyod ni dgongs su gsol// byang chub chen po'i tshul bstan pa// mgon po chen po bdag 'tshal lo// dam tshig de nyid stsal du gsol// sdom pa rnams kyang bdag la gnang // de nas ji skad du bshad pa'i gos kyis gdong g.yogs bcing ba dang / stod g.yogs dang smad g.yogs bskon te/ sgo bzhi nas slob ma phyag bzhi byed du gzhug go// phyag bzhi byas zin pa dang / yang slob dpon la phyag byas la lag na me tog thogs pa'i thal mo snying gar sbyar te bzhag la 'di skad ces brjod par bya'o// phyogs bcu na bzhugs pa'i sangs rgyas dang / byang chub sems dpa' thams cad dang / de bzhin gshegs pa dang / rdo rje dang / rin po che dang / pad+ma dang / las kyi rigs su bzhugs pa thams cad dang / snying po dang / phyag rgya dang / gsang sngags dang / rig sngags kyi lha thams cad bdag la dgongs su gsol/ bdag rin po che ming 'di zhes bgyi bas/ phyogs bcu'i sangs rgyas dang byang chub sems dpa' thams cad dang / de bzhin gshegs pa dang / rdo rje dang / rin po che dang / pad+ma dang / las kyi rigs su bzhugs pa thams cad dang / snying po dang / phyag rgya dang / gsang sngags dang / rig sngags kyi lha thams cad kyi spyan sngar sdig pa thams cad so sor bshags pas so sor bshags par bgyi'o// phyogs bcu na 'das pa dang ma 'ongs pa dang / da ltar byung ba'i sangs rgyas dang / byang chub sems dpa' rnams dang / rang sangs rgyas dang / 'phags pa nyan thos dang / yang dag par song ba dang / yang dag par zhugs pa rnams sems can gyi tshogs thams cad kyi bsod nams thams cad la rgya cher yi rang bar bgyi'o// phyogs bcu'i sangs rgyas bcom ldan 'das chos kyi 'khor lo bskor bar mi mdzad pa thams cad la chos kyi 'khor lo bskor bar bya ba'i phyir bskul bar bgyi'o// phyogs bcu'i sangs rgyas bcom ldan 'das yongs su mya ngan las 'da' bar bzhed pa gang yin pa de dag thams cad la mya ngan las mi 'da' bar gsol bar 'tshal lo// de nas 'di skad ces brjod par bya ste/ gtso bo bdag la sdom pa stsol// thub pa nyi ma ma lus pa// sangs rgyas bdag la dgongs su gsol// bdag ming 'di zhes bgyi ba ni// slob dpon dbang du gnas pa la/ sangs rgyas rol mo las byung ba'i// mi ldog 'khor lo'i 'byor par ldan// thar pa chen po'i grong khyer mchog // gsang ba chen por 'jug par bgyi// gsang ba rigs mtho thams cad du// slob dpon chen po bdag 'jug mdzod// mi ldog pa yi dbang bskur ba// skal ba chen po bdag la stsol// mtshan rnams kun gyis rgyas btab cing // dpe byad rnams dang yang dag ldan// sangs rgyas sku ni yid 'ong ba// slob dpon chen po bdag la stsol// dbang bskur ba ni rmad po che// sems can kun gyi don bgyid cing // bdag ni rtag tu slob dpon 'gyur// slob dpon chen po bdag la stsol// de nas slob dpon gyis dkyil 'khor gyi lha thams cad la gsol ba gdab par bya ste/ che ge zhes bya 'di nyid ni// byang chub sems ni yongs 'dzin cing // dam tshig sdom dang gsang ba yi// 'khor lo 'dir yang 'jug par 'tshal// de nas slob dpon gyis kyang 'di skad ces brjod par bya ste/ gsang ba chen po rigs dag pa'i// gsang ba yongs su 'dzin par ni// bdag nyid chen po khyod 'dod dam// des kyang 'tshal zhes brjod par bya'o// sangs rgyas chos dang dge 'dun te// dkon mchog gsum la skyabs su song // 'di ni sangs rgyas dag pa yi// dam tshig brtan par gyur pa'o// rdo rje dril bu phyag rgya yang // blo chen khyod kyis gzung bar gyis// byang chub sems gang de rdo rje// shes rab dril bu zhes bshad do// slob dpon dag kyang gzung bar bgyi// 'di ni sangs rgyas rigs dag pa'i// sdom pa dam tshig yin par gsungs// rin chen rigs mchog chen po la// nyin dang mtshan mo lan gsum du// zang zing mi 'jigs chos dang byams// sbyin pa rnam bzhi rab tu sbyin// phyi nang gsang ba'i theg pa gsum// dam chos khyod kyis gzung bar bya// 'di ni pad+ma'i rigs dag pa'i// dam tshig sdom pa yin par gsungs// las kyi rigs mchog chen po la// sdom pa thams cad ldan par ni// yang dag nyid du gzung bar bgyi// mchod pa'i las kyang ci nus bya// de las gzhan pa bcu bzhi 'di// phas pham par ni rab tu bshad// spang zhing dor bar mi bya ste// rtsa ba'i ltung ba zhes bshad do// nyin dang mtshan mo lan gsum du// nyin re zhing ni bzla bar bya// gang tshe nyams 'gyur rnal 'byor pa// kha na ma tho sbom por 'gyur// khyod kyis srog chags gsad mi bya// ma byin par yang mi blang ngo // 'dod pa log par mi spyad cing // brdzun du smra bar mi bya'o// phung khrol kun gyi rtsa ba ni// chang ni rnam par spang bar bya// sems can gdul phyir ma gtogs pa// bya ba ma yin thams cad spang // dam pa nye bar bsten bya zhing // rnal 'byor can rnams bsnyen bkur bya// lus kyi las ni rnam gsum dang // ngag gi rnam pa bzhi rnams dang // yid kyi rnam pa gsum dag ni// ci nus par ni rjes su bskyang // theg pa dman la 'dod mi bya// sems can don la rgyab phyogs min// 'khor ba pa dag yongs mi spong // rtag tu mya ngan 'das mi chags// lha dang lha min gsang ba// khyod kyis brnyas par mi bya zhing // phyag rgya bzhon pa mtshon cha dang // mtshan ma 'gom par mi bya zhing // 'di dag dam tshig yin par bshad// khyod kyis rtag tu bsrung bar bya// des kyang 'di skad ces brjod par bya ste// slob dpon 'dir ni bdag la gson// gtso bos ji ltar bka' stsal ba// de ltar bdag ni bgyi bar 'tshal// ji ltar dus gsum mgon po rnams// byang chub sems ni nges mdzad pa'i// byang chub sems ni bla na med// dam pa bdag gis bskyed par bgyi// sangs rgyas rnal 'byor sdom pa la// tshul khrims kyi ni bslab pa dang // dge ba'i chos ni sdud pa dang // sems can don byed tshul khrims gsum// bdag gis brtan por gzung bar bgyi// sangs rgyas chos dang dge 'dun te// bla na med pa'i dkon mchog gsum// deng nas brtsams te gzung bar bgyi// rdo rje rigs mchog chen po la// rdo rje dril bu phyag rgya yang // yang dag nyid du gzung bar bgyi// slob dpon dag kyang gzung bar bgyi// rin chen rigs mchog chen po yi// dam tshig yid du 'ong ba las/ nyin re zhing yang dus drug tu// sbyin pa rnam bzhi rtag tu sbyin// byang chub chen po las byung ba// pad+ma'i rigs mchog dag pa la// phyi nang gsang ba'i theg pa gsum// dam pa'i chos ni gzung bar bgyi// las kyi rigs mchog chen po la// sdom pa thams cad ldan par ni// yang dag nyid du gzung bar bgyi// mchod pa'i las kyang ci nus bgyi// byang chub sems ni bla med pa// dam pa bdag gis bskyed bgyi zhing // sems can kun gyi don gyi phyir// bdag gis sdom pa ma lus gzung // ma grol ba rnams dgrol bar bgyi// ma bsgral ba rnams bsgral bar bgyi// dbugs ma phyin pa dbugs dbyung zhing // sems can mya ngan 'das la dgod// gang zhig sdom pa 'dzin par mi byed pa de la ni 'jug pa tsam zhig byed du gzhug gi / slob dpon du rjes su gnang ba dang dbang bskur bar yang mi bya'o// de nas oM sar+b+ba yo g+tsit+ta ut+pA da yA mi zhes bya ba 'dis/ byang chub sems ni bla med pa// dam pa bdag gis bskyed nas su// de yi snying gar snying po ni// rdo rje rab tu gzhag par bya// su ra te sa ma ya s+t+waM ho/ badzra sid+d+hi ya thA su khaM/ de nas don thams cad grub pa'i dam tshig gi phyag rgya dang / rdo rje nor bu chen po la sogs pa rnam pa bzhis de don thams cad grub par byin gyis brlab par bya'o// de phyi rol na gnas pa'i don thams cad grub pa'i bum pas dbang bskur la/ dri dang me tog la sogs pas yang dag par mchod de yon gyi mchog blangs nas/ rdo rje shugs kyis dkyil 'khor chen por 'jug par bya'o// de la dang por re zhig slob dpon rdo rje nor bu'i dam tshig gi phyag rgya bcings la/ slob ma yang 'ching du 'jug par bya'o// snying po ni 'di yin te/ oM badzra ma Ni sa ma ya baM/ de nas de nyid kyi mdzub mo gnyis kyis me tog gi phreng ba blangs te/ oM hUM pra bi sha ma Ni dza dza ku laM zhes bya ba'i snying po 'dis 'jug par bya'o// de nas rin chen lcags kyu'i las kyi phyag rgyas dgug pa dang / yang lho phyogs kyi sgo nas de bzhin du zhugs la/ rin chen zhags pa'i las kyi phyag rgyas gzhug pa dang / de nas nub phyogs kyi sgo nas de bzhin du zhugs la/ rin chen lcags sgrog gis bcing ba dang / de nas byang phyogs kyi sgo nas de bzhin du zhugs la/ rin chen zhags pa'i las kyi phyag rgyas dbang du bya'o// yang shar phyogs kyi sgo nas zhugs la 'di skad ces brjod par bya ste/ deng khyod de bzhin gshegs pa thams cad kyi rin po che'i rigs su zhugs kyi ngas ye shes gang gis de bzhin gshegs pa thams cad du grub pa yang thob na/ dngos grub gzhan lta smos kyang ci dgos te/ de lta bu'i ye shes bskyed par byas nas/ phyis dkyil 'khor chen po ma mthong ba rnams la smra bar ma byed cig // khyod dam tshig nyams par gyur ta re/ de nas rin chen slob dpon rang nyid kyis rin chen nor bu ma'i dam tshig gi phyag rgya bcings te/ kha thur du bstan pa dang gyen du bstan pa bcings la/ rin chen slob ma'i spyi bor gzhag ste 'di skad ces brjod par bya'o// 'di ni khyod kyi rdo rje'i dam tshig yin gyi gal te 'ga' zhig la smras na klad pa 'gas par 'gyur ro// de nas dam tshig gi phyag rgya de nyid dang / mna'i snying po 'di lan cig bzlas pa'i chu rin po che'i slob ma de 'thung du gzhug go// de la mna'i snying po ni 'di yin te/ rdo rje sems dpa' deng khyod kyi// snying la yang dag zhugs par mdzad// gal te tshul 'di smras na ni// de ma thag tu dral te gshegs// oM badzra u da ka Tha/ de nas slob ma la 'di skad ces brjod par bya ste/ deng nas brtsams te khyod kyis phyag na rdo rje nga yin gyis/ ngas 'di byos shig ces bsgo ba gang yin pa de bya dgos so// khyod kyis nga la brnyas par ma byed cig // mi bde ba ma spangs par khyod dus byas nas dmyal bar ltung bar gyur ta re/ de nas yang 'di skad ces brjod par bya ste/ 'di khyod kyis su la yang ma brjod cig // khyod tshe rabs thams cad du dbul por gyur ta re/ sdug bsngal las mi 'da' bar gyur ta re/ sems can dmyal ba na yun ring du gnas par gyur ta re zhes bsgo'o// de nas de bzhin gshegs pa thams cad kyis byin gyis rlobs la rdo rje sems dpa' bdag la dbab par gyur cig ces smros shig ces bsgo'o// de nas rin chen slob dpon gyis myur du rdo rje nor bu ma'i dam tshig gi phyag rgya bcings la 'di skad ces brjod du gzhug go// 'di ni rdo rje dam tshig ste// rdo rje sems dpa' yin par grags// rdo rje ye shes bla med ni// de ring nyid du 'bab par shog// badzra A be sha aH zhes lan brgya'i bar du bzla bar bya'o// de nas khro bo'i khu tshur bcings nas/ oM sar+b+ba ar+tha sid+d+ha pra dA hUM/ zhes bya ba'i snying po 'dis rdo rje nor bu'i dam tshig gi phyag rgya dral bar bya zhing // a aHa aHzhes lan brgya'i bar du bzlas na/ bcom ldan 'das nam mkha'i snying po nges par 'bab par 'gyur ro// de ltar babs par gyur nas gang gi tshe nor bus mtshan pa'i dam tshig gi phyag rgya 'ching ba de'i tshe/ slob dpon gyis nor bu khu tshur gyi dam tshig gi phyag rgya bcing bar bya'o// gang gi tshe nor bu rgyal po'i phyag rgya 'ching ba de'i tshe/ slob dpon gyis nor bu gnod sbyin gyi phyag rgya bcing bar bya'o// gang gi tshe nor bu chags pa'i phyag rgya 'ching ba de'i tshe/ nor bu bsrung ba'i phyag rgya bcing bar bya'o// gang gi tshe nor bu legs pa'i phyag rgya 'ching ba de'i tshe/ nor bu mchod pa'i phyag rgya bcing bar bya'o// gang gi tshe de bzhin gshegs pa thams cad dbang bskur ba'i rin po che phreng ba 'ching ba de'i tshe/ nor bu gsung ba'i phyag rgya bcing bar bya'o// gang gi tshe nor bu nyi ma'i phyag rgya 'ching ba de'i tshe/ nor bu 'khor lo'i phyag rgya bcing bar bya'o// gang gi tshe nor bu dpal gyi phyag rgya 'ching ba de'i tshe/ nor bu rnon po'i phyag rgya bcing bar bya'o// gang gi tshe rin chen bzhad pa'i phyag rgya 'ching ba de'i tshe/ gtong ba ting nge 'dzin ye shes kyi phyag rgya bcing bar bya'o// de bzhin du dkyil 'khor thams cad la yang nye bar bsgrub par bya'o// de nas babs pa de'i lce la yi ge hUM las rdo rje rtse lnga pa bsams la/ rdo rje lcer byin gyis brlabs nas/ 'jig rten gsum las rnam par rgyal ba'i gzungs kyi dkyil 'khor las bshad pa'i gar gyi phyag rgya bcings te/ bru ti badzra zhes brjod par bya'o// de nas rdo rje tshig gis dri bar bya ste/ gter chen po gang na yod ji ltar thob par 'gyur zhes dri'o// de nas bcom ldan 'das nam mkha'i snying pos thams cad gsung bar 'gyur ro// de nas phreng ba de pra tIts+tsha badzra ho/ zhes bya ba'i snying po 'dis dkyil 'khor chen por dor bar bya'o// de nas phreng ba de blangs la/ oM pra ti gr-ih+na swa mi maM satwa ma hA ba la zhes bya ba'i snying po 'dis de nyid kyi mgo la bcing bar bya'o// de nas/ rdo rje sems dpa' deng khyod kyis// mig 'byed par ni brtson par mdzad// mig ni thams cad 'byed mdzad de// rdo rje'i mig ni bla na med// he badzra pA sh+ya zhes bya ba'i snying po 'dis gdong g.yogs bcing ba de bzhin du bkrol bar bya'o// de nas rin chen lcags kyu nas brtsams nas/ rnam par snang mdzad kyi bar du bstan par bya'o// de nas rdo rje nor bu'i phyag rgya de nyid bcings te/ slob ma'i snying gar snying po 'dis dgrol du gzhug go// tiSh+Tha badzra dr-i D+ho me b+ha ba sha shwa to me b+ha ba/ hr-i da ya me a d+hi tiSh+Tha sar+b+ba sid+d+him+me pra yats+tsha sar+b+ba kar+m+ma su tsa me tsit+taM shre yaM ku ru hUM/ ha ha ha ha ho// de nas gang la me tog babs pa'i lha de'i phyag rgya bcings la/ de'i gzugs su bskyed nas rdo rje nor bu'i dam tshig gi phyag rgyas gnas bzhin byin gyis brlabs la/ snying gar rdo rje rin po che dang / yang dpral bar rin po che'i myu gu/ lkog ma'i phyogs su rdo rje pad+ma/ spyi gtsug tu rin chen char 'bebs mas byin gyis brlabs par byas la/ de nas rang gi lha'i phyag rgya chen po bcing ngo // de'i rjes la phyi'i dkyil 'khor gyi nang du shar gyi sgo la mngon par phyogs pa'am/ yang na phyi'i dkyil 'khor gyi phyi rol du pad+ma dang zla ba'i gdan bris la de'i steng du bzhag nas mchod yon phul la mchod pa rnam pa lngas mchod de/ rang gi lha'i dbang bskur zhing // de'i sngags kyang brjod la/ phyis rnam par rgyal ba'i bum pa las rin po che'i khu tshur gyis chu blangs nas/ dbang bskur zhing de 'thung du gzhug par bya'o// de nas gal te yod cing 'byor na sngar bshad pa'i cho gas stod g.yogs dang smad g.yogs bgo ba dang / ze'u ka yang de la byin la ze'u ka la sogs pa 'ching du gzhug go// slob ma la rdo rje rin po che'i phyag rgyas dbang bskur bar bya'o// de nas rdo rje rtse lnga pas mtshan pa'i rdo rje nor bu sor drug pa'i tshad tsam rin po che'i dril bu dang bcas pa slob ma'i lag par sbyin par bya'o// snying po ni 'di yin te/ sangs rgyas kun gyi rdo rje'i dbang // de ring khyod la sbyin par bya// sangs rgyas kun du rab grub phyir// rdo rje 'di ni khyod kyis long // oM badzra a d+hi pa ti twaM a b+hi Shiny+tsa mi tiSh+Tha badzra sa ma ya s+t+waM/ de nas badzra satwa twaM a b+hi Shiny+tsa mi badzra nA ma a b+hi She ka ta/ zhes bya ba'i snying po 'dis/ kye rdo rje don thams cad grub pa zhes bya ba la sogs pa'i ming gi dbang bskur bar bya'o// slob mas rdo rje thal mo bskor nas/ rin po che slob dpon la phyag byas nas yon gyi mchod pa phul te/ me tog la sogs pa'i dbang bskur ba blang bar bya'o// de nas dri chab la sogs pa dang / sgeg mo la sogs pas mchod par bya'o// sdom pa 'dzin par byed pa dang / sdom pa mi 'dzin pa'i thun mong gi dbang bskur ba'i cho ga'o// sngon du slob dpon du dbang bskur bar 'os pa'i khyad par brjod par bya ste/ rtsa ba'i dkyil 'khor las khru gnyis tsam yongs su dor bar dbu ma'i dkyil 'khor gyi phyed kyi tshad gru bzhi pa/ sgo nub tu bltas pa/ shar gyi sgo la mngon par phyogs pa'i dkyil 'khor tshon sna lngas bris la/ dbus su pad+ma 'dab brgyad pa/ de'i dbus su rdo rje nor bu sngar bshad pa'i mtshan nyid dang ldan pas bris la rtsa ba'i dkyil 'khor bzhin du dkyil 'khor yang dag par mchod par bya'o// de la seng ge'i khri'am/ pad+ma dang zla ba bris la/ gos kyis g.yogs pa la nor bu'i gnod sbyin yongs su bzlas te/ de bzhag nas/ de'i gdan gyi steng du bla re bre ba dang / g.yon logs su dar dpyangs dang me tog gi phreng bas brgyan par bya'o// gdugs dkar po rin po che'i tog can dang / g.yon du gos sna tshogs dang / rgyal mtshan dang / ba dan sna tshogs pa bzung la/ don thams cad grub pa dang / yi ge oM yongs su bzla bar bya'o// de nas slob ma don thams cad grub pa'i phyag rgya don thams cad grub pa'i gzugs su bskyed la/ de'i phyag rgya chen pos gzhag ste/ slob ma'i lus kyi rnal 'byor chen po'i gnas su dam tshig gi phyag rgya rnams kyis rnam par snang mdzad dang don thams cad grub pa nas brtsams nas/ nor bu rin po che 'bebs pa'i mthar thug pa'i bar du dgod par bya'o// rdo rje nor bu ma dang / rin chen myu gu ma dang / rdo rje rin chen pad+ma dang / rdo rje rin chen char 'bebs rnams kyis byin gyis brlabs te/ dri la sogs pas yang dag par mchod par bya'o// gdan de la don thams cad grub pa'i phyag rgya chen po gzhag ste/ mchod yon phul la dri la sogs pas mchod pa dang / 'jig rten gsum las rnam par rgyal ba'i gzungs kyi dkyil 'khor las bshad pa'i rig pa rnams dang / dpal mchog dang po las bshad pa'i rol mo'i phyag rgya rnam pa brgyas ji snyed pa'i dung dang rnga bo che la sogs pa'i rol mo'i khyad par rnams kyis byin gyis brlabs te dbul bar bya'o// rin chen sgeg mo la sogs pas yang dag par mchod la/ de nas bkra shis kyi tshigs su bcad pa gdon par bya'o// de nas rin po che lcags kyus gang ba'i bum pa nas brtsams te/ rnam par snang mdzad kyis gang ba'i bum pa'i dbang bskur nas/ phyis don thams cad grub pas gang ba'i bum pas dbang bskur bar bya'o// de nas snga ma ltar bum pa thams cad kyis dbang bskur nas/ phyis rnam par rgyal ba'i bum pa las rin po che'i khu tshur gyis chu blangs te/ dbang bskur ba dang 'thung du gzhug pa yang bya'o// oM sar+b+ba rat+na A kaR+Sha Ar+ya a nu na ma hA satwa b+ha ga bA n+taM/ oM Ar+ya A kA sha gar+b+ha s+pho Ta ya A kaR+Sha ya shI g+h+raM ho dza/ oM badzra a b+hi Shiny+tsa zhes bya ba nas/ de bzhin du/ oM sar+b+ba ar+tha sid+d+hi pra dA hUM/ oM badzra a b+hi Shiny+tsa zhes bya ba'i bar du bya ba yin no// de nas rdo rje dbyings kyi dkyil 'khor chen po las bshad pa'i rdo rje rin chen gyi dam tshig gi phyag rgya bcings la/ slob ma dbang bskur ba'i gnas su gzhag ste/ oM badzra rat+na a b+hi Shiny+tsa rat+na A d+hi pa ti tre pa ba Ta Ta/ zhes bya ba'i snying po 'dis lan stong gi bar du bzla bar bya'o// de nas gos ser po dang rgyan thams cad la nor bu'i gnod sbyin dang / rdo rje dbyings las bshad pa'i rdo rje rin chen yongs su bzlas te de la sbyin par bya'o// dri la sogs pa dang / rin chen sgeg mo la sogs pa rnams kyis mngon par mchod la/ rdo rje rin chen ma'i myu gu'i dam tshig gi phyag rgyas dbang bskur nas rin po che la sogs pa las byas pa'i rdo rje rin po che'i cod pan dang / dar dpyangs la rdo rje rin po che myu gu yongs su bzlas te dbang bskur bar bya'o// des dbang bskur nas rdo rje rin po che dril bu dang bcas pa snga ma bzhin du byin nas ming gi dbang bskur ba sbyin par bya'o// de nas mchod pa rnam pa lnga dang / rin chen sgeg mo la sogs pa brgyad kyis yang dag par mchod la/ yi ge pras byin gyis brlabs pa'i rin po che'i mig thur ram/ gser la sogs pa'i thur ma thogs te/ mdun du 'dug la de'i mig 'byed pa ltar byed cing 'di skad ces brjod par bya ste/ ji ji ltar mig mkhan rgyal po yis// 'jig rten ling tog bsal ba ltar// bu khyod kyis ni mi shes pa'i// rab rib rgyal ba rnams kyis bsal// oM badzra ni tra a pa hA ra pA tra laM hrIHzhes bya'o// de nas A badzra satwa zhes bya ba me long la yongs su bzlas te bstan la chos kyi mtshan nyid brjod par bya'o// chos rnams gzugs brnyan lta bu ste// dag cing gsal la rnyog pa med// gzung du med cing brjod du med// rgyu dang las las kun du byung // ngo bo nyid med gnas med par// de ltar chos 'di shes nas su// sems can don ni mnyam med byos// 'on kyang sangs rgyas sras su skye// ho zhes bya bas mda' bskyed la gzhu dang bcas te byin nas 'di slad ces brjod par bya'o// 'dis de bzhin gshegs pa thams cad rjes su mnyes par gyis shig ces brjod cing // yi ge hos phyogs bzhi dang / steng dang / 'og tu mdas 'phen pa'i tshul du byed du gzhug go// yang me long blangs la AHbadzra satwa zhes yongs su zlos shing 'di skad ces brjod par bya'o// rdo rje sems dpa' me long bzhin// dag cing gsal la rnyog pa med// sangs rgyas kun bdag rang nyid ni// bu khyod kyi ni snying la zhugs// gang 'di de bzhin gshegs pa thams cad kyi/ bdag po byang chub kyi sems 'di yin par shes par gyis shig ces brjod par bya'o// de nas badzra he tu maM/ zhes bya bas 'khor lo rtsibs brgyad pa rkang pa gnyis kyi bar du bzhag la badzra b+hA Sha raM zhes bya bas lag pa g.yas su dung byin nas 'di skad ces brjod par bya'o// deng nas brtsams te byang chub sems bskyed pa tsam gyis chos kyi 'khor lo bskor cig // de ring phan chad 'jig rten la// skyob ba chos kyi 'khor lo bskor// chos kyi dung ni bla med pa// ma lus kun du gang bar gyis// som nyi yid gnyis mi bya zhing // dogs pa med pa'i sems kyis su// gsang sngags spyad pa tshul gyi mchog // 'jig rten 'di la rab tu sgrog // de ltar byas na sangs rgyas la// phan 'dogs drin du gzo zhes bya// rdo rje 'dzin pa de kun yang // kun du khyod la srung bar byed// de nas de bzhin gshegs pa thams cad kyi nga rgyal gyis/ 'jig rten kun la thams cad du// sems can kun la phan pa'i phyir// ji ltar sna tshogs 'dul 'gyur ba// chos kyi 'khor lo rab tu bskor// zhes bya bas gsang sngags kyi theg pa 'chad pa'i rjes su gnang ba sbyin par bya'o// yang don thams cad grub pa'i phyag rgya chen po bcings la/ 'jig rten kun la thams cad du// sems can kun la phan pa'i phyir/ ji ltar sna tshogs 'dul 'gyur ba// nor bu'i 'khor lo rab tu bskor// zhes bya ba dkyil 'khor bri ba'i rjes su gnang ba sbyin no// de nas yi ge trAM las rdo rje rin po che de 'phags pa nam mkha'i snying por bsams la/ nyi ma 'di ni dam pa ste// kun gzigs de bzhin gshegs pa yin/ nam mkha'i snying po bcom ldan 'das// bsam pa thams cad rdzogs mdzad pa'o// zhes bya ba 'dis de kho na nyid sbyin par bya'o// de nas yi ge a las rin po che dril bu bcom ldan 'das don thams cad grub par bsams la/ bsam pa thams cad grub rnams kyis// bsam pa grub pa dam pa yin// de yang 'dod pa rab grub phyir// 'dod dang thar pa bde ba che// zhes bya bas chos kyi dril bu dkrol ba sbyin par bya'o// de nas dam tshig gi phyag rgya chen por byin gyis brlabs te/ mi mkho ba yang sbyin bya zhing // 'dod dang bde ba thams cad kyis// bdag nyid dang ni gzhan rnams kyi// bsam pa thams cad rdzogs par bya// zhes bya ba ni dam tshig go// snying po bzlas par yang bya'o// de skad du yang // de nyid kyis ni rdo rje gzung // chos kyi dril bu dkrol bar bya// dam tshig gi ni phyag rgya cher// byin gyis brlabs nas snying po bzla// zhes gsungs pa brlabs nas dngos grub kyi rdo rje rin po che'i brtul zhugs sbyin par bya ste/ 'di de sangs rgyas thams cad kyi// phyag na rdo rje lag na 'dug // khyod kyis kyang ni rtag tu bcang // phyag na rdo rje'i brtul zhugs brtan// oM sar+b+ba ta thA ga ta sid+d+hi badzra sa ma ya tiSh+Tha e Sha twaM d+ha ra yA mi badzra satwa hi hi hi hi hUM zhes bya'o// de nas cho ga 'dis snying po 'di sbyin par bya ste/ de la dang por lag na me tog thogs pa'i slob mas dkyil 'khor gyi lha thams cad la phyag bya ba dang / rdo rje slob dpon la yang phyag byas yon gyi mchog phul te/ slob dpon la snying po la sogs pa blang ba'i phyir/ lan gsum gsol ba gdab par bya'o// de ltar slob ma lag na me tog thogs shing yan lag 'dud pas snying po la sogs pa don du gnyer ba shes nas slob dpon gyis yid kyi snying po la sogs pa'i don du lha la gsol ba gdab par bya'o// slob dpon gyis/ oM sar+b+ba ar+tha sid+d+hi pra dA hUM/ zhes bya ba la sogs pa zlos shing // dri dang me tog la sogs pa la lan brgya mngon par bsngags nas 'di rang gis zung shig ces brjod la mngon par bsngags pa'i me tog de slob ma'i lag tu sbyin par bya'o// de nas slob dpon gyis 'di skad ces brjod par bya ste/ 'di ni bcom ldan 'das dang bcom ldan 'das ma'i snod du gyur pa lags te/ bcom ldan 'das dang bcom ldan 'das ma 'di la bdag gis stsal lags so/ khyed 'di dang nye bar mdzod cig // khyed bcom ldan 'das ma 'di dang nye bar mdzod cig // de nas slob mas oM sar+b+ba ar+tha sid+d+hi pra dA hUM zhes bya ba gsungs pa 'dis bcom ldan 'das dang bcom ldan 'das ma bdag gis gzung lags so// de bzhin du bcom ldan 'das dang bcom ldan 'das ma'i snod du gyur pa bdag lags so// khyed bdag dang nye bar mdzod cig // bcom ldan 'das ma khyed bdag dang nye bar mdzod cig ces brjod par bya'o// 'dir slob dpon dang slob mas lan gsum brjod dgos par shes par bya'o// de nas me tog de rang gi spyi bor gzhag ste/ snga ma bzhin du ji ltar thob pa'i snying po la sogs pa lan brgya rtsa brgyad dkyil 'khor gyi mdun du bzlas par bya'o// snying po la sogs pa'i yi ge mang na gro ga la gi wang gis yi ge bris la lan gsum bzlas te sngar bshad pa nyid kyi tshul du sbyin par bya'o// byin nas yon gyi mchog dbul ba de bshad par bya ste/ de la yon gyi mchog ni 'di yin te/ thams cad grub 'dod bla ma la// sna tshogs dam pas yon phul te// gang yang gtong bar mi phod pa// de dang de ni dam pa bshad// cung zad yid 'ong gang dang gang // shin tu khyad par gyur de nyid// mi zad de nyid 'dod pa yis// de dang de ni bla mar dbul// yang na mngon par 'dod pa'i rdzas// chung yang phan pa mchog yin pas// yang na de yi las bya'o// gal te bzang po yod na yang // ma byin ngan pa'i yon bdag dang // slob dpon la ni smod pa ste// rtag tu sdug bsngal thob par 'gyur// de ltar de bzhin gshegs pa'i rigs bsgrub pa'i yon tan bstan nas ni/ de bzhin gshegs pa sgrub pa ni/ bu mo shin tu brgyan pa'am// chung ma'am de bzhin yid 'ong ma// sangs rgyas byang chub mchog gi yon// phul nas yon gyis blu bar bya// zhes gsungs so// de bzhin gshegs pa sgrub pa'i yon tan bstan nas/ rdo rje rigs bsgrub pa'i phyir/ phyugs chen rang nyid phul nas ni// slar yang rin gyis blu bar bya// rdo rje 'dzin dang mnyam sbyor ba// yon gyi mchog tu bsngags pa yin// zhes gsungs so// da ni pad+ma'i rigs sgrub pa pos// mu tig phreng ba bcang ba dang // gos zung shin tu dkar ba'am// rta dkar ba'am rta dag ni// pad+ma'i yon gyi mchog yin no// zhes gsungs so// rin po che'i rigs bsgrub pa'i phyir// rgyal srid dang ni nor rnams ni// gos dang rgyan rnams bsags pa dang // de bzhin mchod pa thams cad nyid// rdo rje nyi ma'i yon yin no// zhes gsungs so// rta mchog sgrub par byed pas na// rta rnams shin tu brgyan pa dang // glang po legs par brtags pa dang // shing rta rin chen gyis bkang ba// rta mchog gi ni yon du 'gyur// zhes gsungs so// de ltar snying po la sogs pa byin nas rdo rje dbyings la sogs pa'i rigs kyi dkyil 'khor thams cad kyi phyag rgya bzhi'i ye shes bslab pa dang / rin chen 'byung ldan gyi rnal 'byor mngon du byas la phyag rgya bcings te slob ma thams cad lung bstan par bya'o// oM 'dir ni ngas khyod lung bstan bya// rdo rje sems dpa' de bzhin gshegs// srid pa kun du grub pa'i phyir// srid pa'i ngan 'gro rnams las bton// kye rdo rje che ge mo zhes bya ba de bzhin gshegs pa sid+d+hi sa ma ya s+t+waM b+hur b+hu ba swA hA/ de bzhin gshegs pa'i khu tshur gnyis bcings te/ g.yon pa chos gos 'dzin pa'i tshul du byas la g.yas pa mchog sbyin pa'i tshul du byas la 'di ni gzengs bstod pa zhes bya ba'i phyag rgya ste/ cho ga lhag ma ni rdo rje dbyings kyi dkyil 'khor chen po las bshad pas shes par bya'o// de ltar slob dpon gyi las kyi cho ga dang slob ma 'jug pa'i cho ga rgyas par bstan nas/ da ni don thams cad grub pa'i dkyil 'khor chen por dam tshig dang dbang bskur ba'i slob dpon gyis ji ltar 'dod pa'i dngos grub kyi ye shes bshad par bya'o zhes bya ba'i don bstan pa'i phyir/ de nas zhes bya ba la sogs pa gsungs te/ de nas zhes bya ba ni/ de'i phyir 'jug pa'i cho ga rgyas pa'i rjes thogs la'o// ci yod pa dang ci 'byor pa'i mi rnams kyi longs spyod cha bcur bgos nas mchod pa bya'o// mchod pa de byas nas dgos pa thams cad ni don thams cad la sogs pa'o// bsgrub par bya ba ni phyis 'chad par 'gyur bas so// de nas zhes bya ba ni skabs su bab pa'o// 'di zhes bya ba ni don thams cad grub pa'i dkyil 'khor chen po'o// ye shes kyi phyag rgya ste/ gter nges pa'i ye shes kyi phyag rgyar 'gyur ro// rdo rje snying po'i phyag rgya che// zhes bya ba ni don thams cad grub pa'i dkyil 'khor chen po las bshad pa'i don thams cad grub pa'i phyag rgya chen po dang de'i rigs nor bu'i mtshan ma la sogs pa'i phyag rgya chen po ni/ rdo rje snying po'i phyag rgya chen po bcings nas zhes bya ba yin pas zhes bya ba ni nges par gzung ba ste/ de bcings pa nyid ces bya ba'i tha tshig go// shin tu mnyam par gzhag pa ni// rab tu mnyam par gzhag pa ste// rnam par g.yeng ba med pa'i sems// gter brkos nas ni gang dag na// zhes bya ba ni/ phyogs gang dang gang na gter yod par re ba'i phyogs der brkos na/ nges par gter yod pa de mthong bar 'gyur ro// 'di skad ston pa yin te/ don thams cad grub pa'i dkyil 'khor chen po las bshad pa'i cho gas don thams cad grub pa'i rnal 'byor ram/ de'i rigs kyi rnal 'byor byas te/ de'i phyag rgya chen po dang nor bu'i mtshan ma la sogs pa de dang de'i rigs kyi phyag rgya chen po bcings nas/ oM ma hA ma Ni rat+na a b+hi Sha hUM zhes bya bas bdag nyid gser gyi mdog can gyi nam mkha'i snying por bsgoms nas rang gi snying ga'i zla ba la tra las/ rdo rje nor bu bskyed de/ de'i dbus su yi ge 'di rnams gser gyi mdog can yid kyis bris la snying po zlos shing nyin re zhing thun bzhi'i sbyor bas zla ba gcig gam/ zla ba drug gam/ lo gcig tu rang nyid bsgoms te/ mtshan thog thag bsgoms na/ des gang na gter yod par re ba der sngar bshad pa'i cho gas bdag dang gnas bsrung ba byas la/ rang gi lha'i rnal 'byor bsgoms te/ rang gi lta spyan drangs nas mchod pa thams cad kyis ji lta ba bzhin du yang dag par mchod la/ zhing dang zhing skyong rnams snga ma bzhin du rin po che lcags sgrog gis bcings te/ bcom ldan 'das kyi bden pa dang / sems can thams cad kyi bsam pa yongs su rdzogs par byed pa'i bden pa gang yin pa des gter bdag gis mthong ba dang / dngos grub rab tu stsal du gsol/ zhes bden pa'i byin gyi rlabs bdar bas gang gi tshe/ bcom ldan 'das bsgoms par gyur pa de'i tshe/ de nas brkos na nges pa kho nar rnyed par 'gyur ro// dam tshig gi ni mchog bcings la// zhes bya ba ni/ rin chen lta ba'am/ de'i rigs ni snga ma bzhin du rnal 'byor byas la/ de'i dam tshig gi phyag rgya dang / de bzhin gshegs pa thams cad kyi dbang bskur ba'i rin po che'i phreng ba la sogs pa rin po che'i rigs rnams kyi dam tshig gi phyag rgya bcings te/ gang na gter rnams yod gyur pa// zhes bya ba ni snga ma bzhin no// der ni phyag rgya bcings nas ni/ zhes bya ba ni de bzhin gshegs pa bsgrub par byas nas/ gter gyi gnas su snga ma bzhin du cho ga thams cad rjes su sbyad la/ der dam tshig gi phyag rgya btsir na dam tshig gi phyag rgya de'i byin gyi rlabs kyis a mra la sogs pa yongs su smin pa'i 'bras bu kha phye ba bzhin du gter gyi char 'bab pa thams cad blang bar bsams na/ nges pa nyid du gter rang gi steng du 'byung bar 'gyur ro// de'i tshe sngar bshad pa'i tshul gyis/ oM ma Ni rat+na pra ta d+ha ra sha ya/ zhes bya ba'i snying po 'di bzla bar bya'o// rdo rje snying po ting 'dzin du// zhes bya ba la sogs pa ni snga ma bzhin du rin chen pad+ma'am/ de'i rigs kyi rnal 'byor byas la/ oM ma Ni rat+na saM d+hi b+hu hi/ rin chen pad+ma'i phyag rgya chen po dang / de'i rigs kyi phyag rgya chen po dang / bdag nyid gser gyi mdog can du bskyed la/ rang gi lce la snying po 'di yid kyis bris la/ snga ma bzhin du bsgom pa dang bzlas pa byas la/ de nas bsgrub pa yang de bzhin du bya'o// de nas gter gyi gnas su song la snga ma bzhin du cho ga rjes su spyad de bsgoms na/ gang gi tshe byin gyis brlabs pa'i bar du byas na rang gi lces thams cad smra bar 'gyur ro// las kyi phyag rgya bcings nas ni// zhes bya ba la sogs pa ni snga ma bzhin du rin chen char 'bebs dang / de'i rigs kyi rnal 'byor byas la/ oM rat+na a b+hi sha daR+sha ya zhes snying po brjod cing // rin chen char 'bebs kyi las kyi phyag rgya'am/ de'i rigs kyi las kyi phyag rgya bcings te/ bdag nyid rin chen char 'bebs kyi gzugs sam/ de'i rigs kyi lha'i gzugs su bskyed la/ rang gi snying gar rdo rje rin chen char 'bebs kyi phyag rgya'i dbus su snying po 'di yid kyis bris te/ snga ma bzhin du bsgoms la/ de nas de bzhin du bsgrub par bya'o// de nas re ba'i gnas su sngar bshad pa'i cho ga rjes su spyad la/ ji srid du bsgoms pa de'i tshe dbang du 'gyur ro// de nas brkos na gdon mi za bar gter rnyed par 'gyur ro// phyag rgya chen po bsgoms nas ni// zhes bya ba la sogs pa la/ snga ma bzhin du don thams cad grub pa'am/ de'i rigs kyi rnal 'byor byas la/ de nas don thams cad grub pa'i phyag rgya chen po'am/ de'i rigs nor bu'i mtshan ma la sogs pa'i phyag rgya chen po bcings la/ oM ma hA ma ni rat+na ka ya daR+sha ya rat+na zhes bya ba'i snying po brjod cing // nam mkha'i snying po dang nor bu'i mtshan ma la sogs pa'i gzugs su gser gyi mdog can du bsams la/ thugs ka'i rdo rje nor bu'i snying po bkod la zlos shing snga ma bzhin du rnam par bsgoms la mtshan thog thag bsgrub par bya'o// de nas gter gyi gnas su song la snga ma bzhin du cho ga thams cad rjes su spyad de/ de ji srid du bsgom pa de'i tshe/ rang gi snying ga'i rdo rje rin po che'i 'od zer byung nas lus la 'khor bar 'gyur ro// de nas rin chen gter yod par// dam tshig gis ni shes par 'gyur// zhes bya ba ni rin po che'i 'od zer gyis bskor ba'i tshe na'o// dam tshig mchog ni bcings nas kyang // zhes bya ba la sogs pa ni rin chen lta ba dang / de'i rigs kyi lha'i rnal 'byor byas la phyis de'i dam tshig gi phyag rgya bcings te/ A kA sha gar+b+ha ma Ni rat+na spu ta spu ta ma tra ni bi d+hiHzhes bya ba'i snying po zlos shing rin chen lta ba'am/ de'i rigs kyi gzugs su bdag nyid bsgoms te/ de nyid kyi snying po zlos shing snga ma bzhin du bsgoms la yang dag par bsgrubs te/ gter gyi gnas su song la cho ga thams cad rjes su spyad la/ ji srid du bsgoms pa de srid du rang gi snying ga'i rin po che las 'od zer byung bas phyag rgya la khyab par bab par 'gyur ro// de nas rin po che chen po'i gter yod par ni shes par bya zhes bya'o// ting 'dzin phyag rgya bcings nas ni// zhes bya ba la sogs pa ni bcom ldan 'das rin chen pad+ma'am/ de'i rigs kyi rnal 'byor byas la/ oM ma Ni rat+na dz+nyA na sa yaM brU hi/ zhes bya bas lce la bsams nas snga ma bzhin du bsgrubs la/ gter gyi gnas su song ste cho ga thams cad rjes su spyad la/ de ji srid du bsgoms pa de'i tshe 'bab par 'gyur ro// de nas rang gi lces gang na gter yod ces smra bar 'gyur ro// las kyi phyag rgya bcings nas kyang // zhes bya ba la sogs pa ni/ rin chen char 'bebs sam/ de'i rigs kyi rnal 'byor byas la/ oM pu ra sa ma ya ban+d+ha daR+Sha ya swA hA/ zhes bya ba'i snying po brjod cing // rin chen char 'bebs sam de'i rigs kyi snying po 'di dang las kyi phyag rgya bcings te/ rang gi snying gar rin chen char 'bebs kyi phyag rgya bsams la snga ma bzhin du bsgrubs te/ gter gyi gnas su song nas cho ga thams cad rjes su spyad la/ ji srid du bsgoms pa de srid du lag pa gnyis las ye shes babs nas las kyi phyag rgya bcings pa bkrol la dam tshig gi phyag rgya bcings nas/ babs nas dam tshig bcings gyur pa// de na gter ni yod par bshad// ces bya'o/ phyag rgya chen po bsgoms na ni// de bzhin gang du de 'gyur ba// zhes bya ba ni snga ma bzhin du don thams cad grub pa dang / de'i rigs kyi rnal 'byor byas la/ phyis de dang de'i rigs kyi lha rnams kyi phyag rgya chen po bcings te/ rang gi snying gar rdo rje rin po che de'i dbus su yi ge tra bsam par bya'o// oM ni d+hi dz+nyA na A bi sha zhes bya ba yid kyis bris te/ snga ma bzhin du bsgrub pa byas la/ ji srid du bsgoms pa de'i tshe gter mthong bar 'gyur ro// de nas brkos nas blang bar bya'o// gang du gter yod der yang ni// zhes bya ba la sogs pa ni snga ma bzhin du rin chen lta ba'am/ de'i rigs kyi rnal 'byor byas la/ de'i dam tshig gi phyag rgya dang de'i rigs kyi lha'i dam tshig gi phyag rgya bcings te/ snying ga'i rdo rje rin po che'i dbus su/ oM rat+na sa ma ya mu tsa ni d+hi ban+d+ha/ zhes bya ba yid kyis bris te snga ma bzhin du bsgrubs la gter gyi gnas su dam tshig gi phyag rgya bcings la/ ji srid du bsgoms pa de srid du dam tshig gi phyag rgya rang grol bar 'gyur ro// de nas gter yod pa yin no zhes ston par 'gyur ro// ting 'dzin phyag rgya bcings nas ni// gang du nges pa der 'gyur ba// zhes bya ba ni rin po che pad+ma'am de'i rigs kyi rnal 'byor byas te/ oM d+har+m+ma rat+na pru hi ni ha na ma zhes bya bas lce la bkod la snga ma bzhin du bsgrubs te/ gter yod pa'i gnas su song nas/ ji srid du bsgoms par gyur pa de srid du 'bab par 'gyur te/ der ni nges par gter yod par// ye shes bskyed de shes par bya'o// gang dang gang na re ba yod// las kyi phyag rgya cho ga bzhin// zhes bya ba ni rin chen char 'bebs pa'am/ de'i rigs kyi rnal 'byor byas la/ rang gi snying gar rdo rje rin chen char 'bebs dang de'i steng du/ oM sar+b+ba kar+m+ma Ni s+pho Ta ya daR+sha ya/ ni d+h+ri b+han+d+ha oM k+Shi pa/ zhes bya ba yid kyis bris te/ snga ma bzhin du bsgrub pa byas la rin chen char 'bebs dang / de'i rigs kyi las kyi phyag rgya bcings te/ gang du 'jig rten pa phal che bas thams cad gter re bar gyur pa der yod par 'gyur ro// der ji srid bsgoms pa de srid phyag rgya gnyis su gyur pa der gter yod par shes par 'gyur te/ der bcings de ni gnyis 'gyur na// gter ni yod par shes par bya// zhes bya'o// phyag rgya chen po bsgoms nas ni// gter rnams kun du btsal nas kyang // zhes bya ba ni/ snga ma bzhin du don thams cad grub pa'am/ de'i rigs kyi rnal 'byor bya ba la phyis de'i phyag rgya chen po dang / rin chen nor bu la sogs pa de'i rigs kyi phyag rgya chen po bcings te/ rang gi snying ga'i rdo rje nor bu'i dbus su/ oM ma hA rat+na pa ri k+Sha bi shu d+d+hi ya bi sha / zhes bya ba yid kyis bris te/ snga ma bzhin du bsgrub pa byas nas/ gang la re bar gyur pa de na gter yod par 'gyur ro// de la ji srid du bsgoms pa de'i babs par gyur pa de'i phyir/ de na gter ni yod par bshad// ces bya'o// dam tshig mchog ni bcings nas kyang // gter rnams kun du btsal nas kyang // zhes bya ba ni rin chen lta ba'am/ de'i rigs kyi rnal 'byor byas la/ de dang de'i rigs kyi dam tshig gi phyag rgya bcings te/ rang gi snying ga'i rdo rje nor bu rin po che'i dbus su/ oM rat+na sa ma ya tre d+ha daR+Sha ya zhes yid kyis bris nas snga ma bzhin du bsgrubs te/ gter gyi gnas su ji srid du bsgoms pa de'i tshe phyag rgya dgrol bar mi nus par 'gyur ba de na gter yod par shes par bya'o// ting 'dzin phyag rgya bcings nas ni// de rnams kun nas btsal nas kyang // zhes bya ba ni rin chen pad+ma dang / de'i rigs kyi rnal 'byor byas la/ phyis rat+na pa ri k+Sha dz+nyA na A be sha / zhes bya ba lta ba la yid kyis bris te/ snga ma bzhin du bsgrubs nas ji srid bsgoms pa de'i tshe gter rnams mthong bar 'gyur ro// las kyi phyag rgya bcings nas kyang // gter rnams kun du btsal nas kyang // zhes bya ba la rin chen char 'bebs sam/ rin chen mchod pa la sogs pa de'i rigs kyi rnal 'byor byas la rin chen char 'bebs sam de'i rigs kyi las kyi phyag rgya bcings te/ rang gi snying ga'i rdo rje nor bu rin chen char 'bebs bsam par bya'o// de'i steng du/ oM ma Ni kar+m+ma b+h+ra ma ya zhes bya ba yid kyis bris la snga ma bzhin du bsgrubs na/ gnas gang du gter yod pa yin no zhes/ 'jig rten phal cher re bar 'gyur ba der/ ji srid bsgoms pa de'i tshe las kyi phyag rgya 'khor bar 'gyur ro// de nas de na gter yod par shes par 'gyur ro// de nas gsang ba'i phyag rgya'i ye shes bslab par bya'o zhes bya ba ni gter gyi lha dang mnyam par sbyor bas/ bsgom pa gsang ba'i ye shes bslab par bya'o// dbang po gnyis ni mnyam sbyar la// gter rnams kun du tshol byed cing // zhes bya ba ni bcom ldan 'das don thams cad grub pa'am/ nor bu'i mtshan ma la sogs pa de'i rigs kyi rnal 'byor byas la/ de nas rang gi snying gar rdo rje nor bu bsams la de'i dbus su oM ma Ni yo ga A be+e sha / zhes bya ba yid kyis bris te/ don thams cad grub pa dang / de'i rigs kyi phyag rgya chen po bcings la snga ma bzhin du bsgrub pa dang / gter gyi gnas su cho ga thams cad rjes su spyad la gter gyi lha dang lha mo'i gzugs su rnam par bsams te/ ji srid du ltan cig mnyam par sbyor bas bsgoms pa de srid babs par gyur nas mngon sum mthong bar 'gyur ro// dam tshig mchog ni bcings nas kyang // zhes bya ba la sogs pa rin chen lta ba 'am/ de'i rigs kyi rnal 'byor byas la rin chen lta ba dang de'i dam tshig gi phyag rgya bcings te/ rang gi snying ga'i rdo rje rin po che la/ oM sa ma ya san yo ga dr-i D+ho me b+ha ba zhes bya ba yid kyis bris te/ snga ma bzhin du bsgrubs la gter gyi gnas su cho ga thams cad rjes su spyad la/ ji srid du gter gyi lha dang lhan cig tu bsgoms pa de mngon sum lta bur 'gyur ro// de ltar bsgoms nas phyag rgya gang du bstan par gyur pa na gter gyi lha mthong ba'i tshul gyis gter yod pa'i phyogs der ston par 'gyur ro// dbang po gnyis ni mnyam sbyar la// gter rnams kun du tshol byed cing // zhes bya ba ni bcom ldan 'das rin chen pad+ma'am de'i rigs kyi rnal 'byor byas la/ oM Ni di dz+nyA na A be sha mA ma yo ga / zhes lce la yid kyis bris te/ snga ma bzhin du bsgrubs pa byas la/ gter yod pa'i gnas su song nas cho ga thams cad rjes su spyad la/ ji srid du gter gyi lha dang mnyam par sbyor bar bsgoms pa de srid du gter mthong bar 'gyur ro// dbang po gnyis kyi ting 'dzin gyis// las kyi phyag rgya bcings nas ni// zhes bya ba la rin chen char 'bebs pa'am/ de'i rigs kyi rnal 'byor byas la/ rdo rje nor bu char 'bebs rang gi snying gar bsams la/ de'i steng du/ oM sar+b+ba kar+m+ma s+pho Ta sa ma yo ga zhes bya ba yid kyis bris la snga ma bzhin du bsgrubs te/ rin chen char 'bebs sam/ de'i rigs kyi las kyi phyag rgya bcings la/ phyis gter gyi gnas su song la cho ga thams cad rjes su spyad nas/ gter gyi lha dang lhan cig mnyam par sbyor bas ji srid du bsgoms pa de'i tshe phyag rgya gnyis su 'gyur te/ rang grol bar 'gyur ro zhes bya ba'i don to// de nas gter gyi lha grub par gyur pa des gter ston pa'i dngos grub tu 'gyur ro// de ltar dngos grub kyi ye shes bstan nas/ da ni don thams cad grub pa'i dkyil 'khor chen po las bshad pa'i dngos grub rnams don thams cad grub pa'i dkyil 'khor chen po las bshad pa'i phyag rgya bzhi po rnams kyis ji lta ba bzhin du rang gi lha'i rnal 'byor byas la bsgrubs te/ mdun du lha spyan drangs nas rang gi phyag rgya bzhi po rnams kyis rgyas btab la bsgrub pa na/ sgrub pa po spro ba bskyed pa'i phyir dang / phyag rgya'i 'bras bu bstan par bya'o zhes bstan pa'i phyir/ de nas nor bu'i rigs chen po'i phyag rgya thams cad kyi ye shes bslab po zhes bya ba gsungs la/ de nas zhes bya ba ni de'i phyir te/ dngos grub kyi ye shes bstan pa'i rjes thogs la zhes bya ba'i tha tshig go// chen po yang yin la nor bu'i rigs kyang yin pas na/ nor bu'i rigs chen po ste/ don yod par grub pa'i dkyil 'khor chen po'o// de la thams cad ni phyag rgya rnam pa bzhi ste/ phyag rgya chen po dang / dam tshig dang chos dang las kyi phyag rgya rnams so// de rnams kyi ye shes su nges pa de bslab par bya'o// de nas phyag rgya chen po bcings pa ni 'di yin te zhes bya ba ni/ phyag rgya chen po bcings pa'i mtshan nyid bstan pa'o// zla ba'i dkyil 'khor gyi dbus su 'dug nas so// ji lta ba yi ri mo bzhin// zhes bya ba ni/ 'dri mkhan gyis ji lta ba'i ri mo'i rjes su 'brangs nas ji lta ba bzhin bri ba'o// 'di skad ston pa yin te/ ji ltar rnam par snang mdzad la sogs pa dang / nor bu rin chen 'bebs pa'i mthar thug pa'i sku'i gsang ba'i mtshan nyid kyi dkyil 'khor bri ba'i cho gar gsungs pa de'i mtshan nyid kyi rjes su 'brangs nas/ bdag nyid kyang sku'i gsang ba'i rang bzhin rtsa ba'i dkyil 'khor na gnas pa bsgoms te/ yang dang yang du mngon du bya ba yin no// de gang gi yin zhe na/ phyag rgya chen po zhes smos te/ sku'i gsang ba bsgom pa'o// ci'i phyir bsgom zhe na/ don gyi mchog kun grub par 'gyur// zhes bya ba / smos so// don yang yin la kun kyang yin pas na don gyi mchog kun te/ rnam par snang mdzad la sogs pa nas rin chen 'bebs pa'i rang bzhin gyi mthar thug pa'o// de'i mchog gi dngos grub ni phyag rgya chen po mngon sum du byas nas de rtogs par bsgom pa'o// rdo rje nor bu dang / rdo rje nor bu myu gu dang / rdo rje rin chen pad+ma dang / rdo rje rin chen char 'bebs kyi phyag rgya chen po ni/ nor bu'i mtshan ma dang / de bzhin gshegs pa thams cad dbang bskur ba'i phreng ba dang / gtong ba'i ting nge 'dzin gyi ye shes kyi snying po dang nor bu'i mchod pa rnams kyi phyag rgya chen po nyid kyis shes par bya'o// de nas zhes bya ba ni rnam par snang mdzad la sogs pa'i phyag rgya chen po rnams kyi 'bras bu gsungs pa yin no// sangs rgyas phyag rgya sangs rgyas nyid// ces bya ba la rnam par snang mdzad kyi phyag rgya chen po ni sangs rgyas phyag rgya chen po ste/ de sangs rgyas nyid 'grub pa ster ba'o// dngos grub zab mo 'di la mnga' bas na rab grub bo// gang gi phyag rgya yin zhe na// rdo rje snying po'i'o// don thams cad grub pa dang / nor bu'i mtshan ma dag gi phyag rgya chen po de rnams rab tu 'grub par 'gyur zhes bya ba'i tha tshig go// rin chen lcags kyu ni/ rin chen rgyal po'i phyag rgya chen po ste/ des phyogs bcu kun nas de bzhin gshegs pa la sogs pa spyan 'dren par byed pa'o// nor bu dga' ba ni nor bu chags pa chen po ste/ nor bu'i chags pas rjes su dga' bar byed pas de bzhin gshegs pa la sogs pa sems can gyi khams la rjes su dga' bar byed pa dang / sgrub pa po'i bka' bzhin byed pa'o// nor bu legs pa'i phyag rgya chen po ni nor bu'i mgu ba'o// shin tu mgu bar byed pas na rab tu mgu ba phul du byung ba byed ces bya ba'i tha tshig go// nor bu lta ba'i phyag rgya chen po ni nor bu'i lta ba'o// nor 'phrog pa ni dbang bskur ba la sogs pa bkug nas/ rin po che'i phreng ba zhes bya ba ni de bzhin gshegs pa thams cad dbang bskur ba'i nor bu'i phreng ba ste/ de'i phyag rgya chen po gang yin pa de ni nor bu'i dbang bskur ba'am/ sgrub pa po la dbang bskur ba'o// nor bu'i nyi ma'i phyag rgya chen po ni nor bu'i nyi ma ste gzi brjid bzang po mnga' bas na gzi brjid mchog go// nam mkha' mnyam pa nyid kyi ye shes kyi me'i 'od zer de 'gyed pas na gzi brjid mchog ster bas te/ nor bu'i nyi ma nyid do zhes bya ba'i don to// nor bu'i rgyal mtshan gyi phyag rgya chen po ni yid bzhin nor bu ste de ci dgar ster ba'o// des ci dgar sbyin pa ni gang dang gang gis mngon par 'dod pa'i bsgrub par bya ba de dang de nyid yongs su rdzogs par byed pa'o// rin chen bzhad pa'i phyag rgya chen po ni rin chen bzhad pa ste/ stobs dang mi 'jigs pa la sogs pa 'jig rten las 'das pa'i don 'phrog cing sgrub par byed pa'o// rin chen pad+ma'i phyag rgya chen po ni rin chen mchog ste/ shes rab kyi pha rol tu phyin pa'i chos de mtshan nyid kyi chos de ster ba'o// gtong ba ting nge 'dzin ye shes kyi snying po'i phyag rgya chen po ni gtong ba mchog ste/ zag pa med pa'i ting nge 'dzin gyi rnyed pa dam pa 'thob pa'o// rin chen rnon po'i phyag rgya chen po ni rin chen ral gri ste/ shes rab kyi ye shes chen po'i mdzod ster ba'o// nor bu 'khor lo'i phyag rgya chen po ni nor bu'i 'khor lo ste/ de'i bdag po ni nor bu'i rigs kyi dkyil 'khor gyi bdag po byang chub sems dpa' chen po nor bu'i 'khor lo de ster bar 'gyur ro// rin chen gsung ba'i phyag rgya chen po ni smra ba stsal ba'i dngos grub ste spros pa med pa'i ye shes kyi dngos grub nor bu'i gsung ba nyid thob pa yin no zhes bya ba'i tha tshig go// rin chen char 'bebs kyi phyag rgya chen po ni rin po che char 'bebs te/ de nor bu chen po'i byang chub sems dpa' chen po rin po che'i char nyid 'thob par 'gyur ro// nor bu mchod pa'i phyag rgya chen po ni nor bu chen po ste/ de shin tu legs par mchod pa thob par 'gyur ro// nor bu bsrung ba'i phyag rgya chen po ni rin chen go cha brtan par byed pa ste/ phyir mi ldog pa'i brtson 'grus ni nor bu'i bsrung ba yin no zhes bya ba'i tha tshig go// nor bu gnod sbyin gyi phyag rgya chen po ni nor bu'i mche ba gzung ba dang / 'dzin pa'i rnam par rtog pa 'joms pas na de'i nor 'phrog pa'o// nor bu'i khu tshur gyi phyag rgya chen po ni khu tshur des nor bu'i dngos grub thob pa ste/ de mngon sum du byas pas de bzhin gshegs pa'i dngos grub 'grub par 'gyur ro zhes bya ba'i don to// de nas dkyil 'khor chen po 'di zhes bya ba ni don thams cad grub pa'i dkyil 'khor chen po'i dam tshig 'dzin pa'i phyag rgya ni dam tshig gi phyag rgya'o// rnam par snang mdzad la sogs pa'i dam tshig gi phyag rgya gang yin pa de ni ye shes su 'gyur ba'o// rdo rje rin chen phyag rgya ni// sangs rgyas kun gyi dbang bskur thob// ces bya ba ni rdo rje dbyings kyi dkyil 'khor chen po'i bcom ldan 'das 'phags pa nam mkha'i snying po'i dam tshig gi phyag rgya gang yin pa de ni rdo rje rin chen gyi bdag nyid kyis sangs rgyas thams cad la dbang bskur bar gsol ba gdab ste/ de'i mtshan nyid ni rdo rje bsdams pa las mthe bong gnyis bsnyams la mdzub mo gnyis bkug pa'i rtse mo sprad pa ni rdo rje rin chen te/ rdo rje rin chen de nyid 'ching ba'i sbyor ba dang / oM badzra rat+na hUM zhes bya bas de bzhin gshegs pa thams cad la dbang bskur ba sbyin no// rdo rje dbyings kyi dkyil 'khor chen po las bshad pa'i 'phags pa nam mkha'i snying po'i rnal 'byor byas te/ phyis phyag rgya 'di bcings nas bdag nyid 'phags pa nam mkha'i snying por bsgoms te/ snying po 'di bzlas na/ de bzhin gshegs pa thams cad kyi dbang bskur ba rdo rje rin chen 'grub par 'gyur ro// rdo rje nor bu che bcings nas// rdo rje rin chen mgu bar 'gyur// zhes bya ba ni rdo rje bsdams pa bcings la/ mdzub mo rgyab tu bskums nas/ rdo rje mthe bong dang sbyar ba 'di ni rdo rje dam tshig gi phyag rgya'o// 'di bcings la oM sar+b+ba ta thA ga ta a sha pa ri pU ra ni ma hA rat+na hUM/ zhes gsungs te bya ba gang gi tshe rdo rje dbyings las bshad pa'i rnam par snang mdzad kyi rnal 'byor byas la bzlas pa de'i tshe de bzhin gshegs pa thams cad kyi dbang bskur ba'i dngos grub thob par 'gyur ba de'i phyir/ rdo rje rin chen 'grub par 'gyur// zhes gsungs te/ bag chags dang bcas pa'i nyon mongs pa spangs pas nam mkha' dang mnyam pa'i ye shes thob ces bya ba'i don to// rdo rje gnyis las nor bu byas// zhes bya ba ni rdo rje khu tshur gnyis kyi mdzub mo gnyis nor bur bya'o// rdo rje 'dzin las nor thob bo// zhes bya ba ni 'bras bu gsungs pa yin no// 'di skad ston pa yin te/ rdo rje dbyings kyi dkyil 'khor chen po las bshad pa'i rdo rje sems dpa'i sbyor ba byas la/ dam tshig gi phyag rgya gang yin pa 'di bcings te/ oM badzra hUM trAM zhes snying po zlos shing // rdo rje 'dzin pa'i bdag nyid du bsgoms nas mtshan ma thob pa dang / mtshan thog thag zlos shing bcom ldan 'das mdun du bzhag la bsgoms pa de'i tshe rdo rje 'dzin pa nyid thob par 'gyur ro// de nyid mthe bong rdo rje yis// zhes bya ba ni bshad ma thag pa'i rdo rje 'dzin pa'i phyag rgya'i mthe bo gnyis myu gu ltar byas pa ni nam mkha'i snying po'i phyag rgya'o// nor bu sbyin pa zhes bya ba ni nam mkha'i snying po'i dngos grub kyi 'bras bu'o// snying gar bzhag ces bya ba ni yid kyis mngon par 'dod pa zhes bya ba'i don to// snga ma bzhin du rdo rje dbyings kyi dkyil 'khor chen po las bshad pa'i nam mkha'i snying po'i rnal 'byor byas la/ phyis phyag rgya de bcings te/ oM ma Ni rat+na hUM/ zhes brjod cing bsgoms pas nam mkha'i snying po 'grub par 'gyur ro// mdzub gnyis pad+ma'i nor bu bcings// rdo rje khu tshur gyi mdzub mo gnyis bsgreng nas phan tshun lto sbyar te/ rgyab cung zad bskums nas rin po che bya'o// ci zhig tu 'gyur zhe na/ 'jig rten dbang gis nor sbyin 'gyur// zhes bya ba smos te/ bcom ldan 'das rdo rje spyan sgrub pa po rang la dngos grub ster bar 'gyur ro zhes bya ba'i don to// 'di skad ston pa yin te/ rdo rje dbyings kyi dkyil 'khor chen po las bshad pa'i rdo rje spyan gyi rnal 'byor byas te/ phyis de'i phyag rgya bcings la/ pad+ma hrIHzhes zlos shing rdo rje spyan bsgoms te/ gang gi tshe mtshan ma thob nas dngos grub tu gyur pa de'i tshe rdo rje spyan nyid dang 'jig rten dbang phyug nyid thob par 'gyur ro// rdo rje las nor sna tshogs kyi// zhes bya ba ni sngar bshad pa'o// rdo rje nor bu che bcings la// gar byas spyi gtsug dbus gzhag ste// mchod pa'i cho ga thams cad kyis// kun la rin chen mchod par bya// zhes bya ba 'di ni rdo rje las kyi nor bu ste/ nor bu mchod pa'i dam tshig gi phyag rgya'o// ci zhig sbyin par byed ce na/ nor bu chen po rgyal mtshan sbyin// zhes bya ba smos te/ byang chub sems dpa' chen po rdo rje las su 'gyur ro zhes bya ba'i don to// 'di skad ston pa yin te/ rdo rje dbyings kyi dkyil 'khor chen po las bshad pa'i rdo rje las kyi rnal 'byor byas la/ phyis de'i phyag rgya bcings te/ oM bi shwa rat+na hUM zhes zlos shing gang gi mtshan ma thob par gyur nas 'grub bar 'gyur ba de'i tshe sna tshogs su 'gyur ro// rdo rje dbyings mdzub nor mchog gis// zhes bya ba ni rdo rje dbyings kyi dkyil 'khor chen po'i de'i nor gyi mchog ni rdo rje rin chen gyi dam tshig gi phyag rgya'o// des sangs rgyas rin chen de nyid thob par 'gyur ro zhes bya ba'i don to// oM bud+d+ha rat+na hUM zhes bya ba'i snying po ni phyag rgya'o// mdzub mo bsnyams te rgyab bkug la// zhes bya ba ni rdo rje bsdams pa'i mdzub mo gnyis myu gu ltar byas nas rgyab bskums te/ rin po che'i mthe bong gnyis myu gu ltar byas pa/ de las mthe bong rdo rje bcings par 'gyur te/ rdo rje snying po'i phyag rgya las// 'di ni rdo rje nor bur gsungs// zhes bya ba ni bshad pa'o// gang la 'byung ba yin zhe na/ rdo rje snying po'i phyag rgya las// zhes bya ba smos te/ rdo rje bsdams pa gnyis dam du byas pa 'di ni rdo rje snying po'i phyag rgyar 'gyur ro// da ni 'di skad ston pa yin te/ rdo rje bsdams pa las byung ba'i rdo rje nor bu chen po dam tshig gi phyag rgya 'di ni sems ma rdo rje ma'i gnas rdo rje nor bu'i phyag rgya'i nor bu'i rigs kyi dkyil 'khor du 'jug pa'i dam tshig gi phyag rgya yin no// 'di ni bcings ma thag tu yang // rdo rje nor bu chen po thob// ces bya ba ni nor bu chen po'i rigs kyi dkyil 'khor du 'jug pa dang / rtog pa thob bo zhes bya ba'i tha tshig go// rdo rje dbyings kyi dkyil 'khor chen po las bshad pa'i 'phags pa nam mkha'i snying po'i dam tshig gi phyag rgya ni/ mdzub gnyis rin chen 'drar bcings pa// gung mo myu gu bsgreng bas ni// zhes bya ba ni gung mo myu gu ltar bsgreng ba 'di ni/ rdo rje rin chen myu gu dam tshig gi phyag rgya ste/ 'di ni bcings ma thag tu yang stobs dang mi 'jigs pa la sogs pa dge ba'i mtshan nyid kyis dbang bskur ba thob par 'gyur ba de rnyed par 'gyur ba'o// de nas gung mo srin lag dang // mthe chung rnams ni pad+mor byas// zhes bya ba ni rdo rje rin po che myu gu'i phyag rgya nyid la gung mo dang / srin lag dang mthe'u chung rnams sor mo phan tshun gdong sbyar te/ pad+ma kha bye ba bzhin du byas pa u0f85'di ni rdo rje rin chen pad+ma'i dam tshig gi phyag rgya'o// 'di ni gtong ba'i ting nge 'dzin ye shes kyi snying po 'grub pas/ kun du spyan ras gzigs dbang phyug gi phyag gis ting nge 'dzin gyi nor bu sgrub pa po la sbyin par 'gyur ro// mdzub mo mthe bo mthe'u chung rnams// rdo rje rin chen tshul du bya// zhes bya ba ni thal mo sbyar la/ srin lag gnyis myu gu lta bu dang / gung mo dang mthe'u chung gnyis nang du bcug nas/ sen mo gnyis phan tshun sbyar ba 'di ni rdo rje rin chen char 'bebs kyi dam tshig gi phyag rgya'o// rdo rje bsdams pa dam byas la// zhes bya ba la sogs pa ni rdo rje bsdams pa dam por byas nas mdzub mo gnyis nor bu 'dra bar byas la/ mthe bo gnyis brkyang ste kha phye nas snying gar gzhag pa 'di ni/ don thams cad grub pa zhes bya ba'i don thams cad grub pa'i dam tshig gi phyag rgya'o// rdo rje bsdam pas bsdams nas kyang // zhes bya ba la sogs pa la gung mo gnyis myu gu ltar byas te/ rgyab bskum pa'i tshul gyis rin po cher byas pa 'di ni rdo rje sems dpa'i gnas kyi rdo rje nor bu mtshan ma'i dam tshig gi phyag rgya'o// las ci zhig byed ce na/ nor bu rin chen rab sbyin no// zhes bya ba smos te// de nyid las zhes bya ba ni/ bshad ma thag pa'i nor bu mtshan ma'i dam tshig gi phyag rgya las mdzub mo gnyis lcags kyu'i tshul du byas pa ni/ rin chen rgyal po'i dam tshig gi phyag rgya ste/ de bzhin gshegs pa la sogs pa thams cad kyi don kun 'gugs pa'i phyag rgya'o// ming gang yin zhe na/ nor bu rin chen lcags kyur bshad// ces bya ba smos te bstan pa'o// de nyid las zhes bya ba ni/ bshad ma thag pa'i rin chen rgyal po'i dam tshig gi phyag rgya las so// bsgyur nas kyang zhes bya ba ni g.yon pa'i phyogs nas so// mdzub mos mdzub mo bzung nas ni/ zhes bya ba ni g.yas pa'i mdzub mos g.yon pa'i mdzub mo bzung ste/ mda' 'phang ba'i tshul du byas la drangs shing 'then nas/ dgrol bar sems can gyi khams dga' bar byed cing dbang du byed pa'o// 'di skad ston pa yin te/ nor bu rgyal po'i phyag rgya las/ g.yas pa'i mdzub mos g.yon logs nas 'dren pa'i tshul du byed pa ni nor bu chags pa'i phyag rgya'o// de nyid las mdzub mtheb gnyis sbyar ba legs so zhes bya'o zhes bya ba ni nor bu chags pa'i phyag rgya nyid las/ mdzub mo dang mthe bo gnyis se gol brdabs pa'i tshul du byed pa ni nor bu legs pa'i'o// de las mtheb gnyis sbyar ba yis// mdzub gnyis rtse mor bkab de bzhin// mthe bo gnyis ni dbus sbyar la// mdzub gnyis ngos dang sbyar ba ni// zhes bya ba ni rin chen legs pa'i phyag rgya nyid las/ mdzub mo gnyis bskums nas tshigs gsum pa phan tshun sbyar la/ mthe bo gnyis bsgrengs nas bkab la cung zad kha phye ste/ mthe bong gi gdong lta ba'i tshul du 'dzin par byed pa 'di ni nor bu'i lta ba ste/ nor bu lta ba'i phyag rgya 'bar ba'i lta ba dbang bskur ba la sogs pa byas pas 'jig rten pa rnams kyis lta ba'i don rnams 'phrog par byed pa'o// don kun grub pa'i phreng ba ni// zhes bya ba la de bzhin gshegs pa thams cad dbang bskur ba ste/ 'dir don thams cad grub pa de'i phreng ba ni dbang bskur ba'i dam tshig gi phyag rgya'o// des las gang zhig byed ce na// rang gi dbang ni rab sbyin 'gyur// zhes bya ba smos te/ dge ba'i dbang bskur ba ni rang gi dbang bskur ba'o// de bzhin gshegs pa thams cad kyi phreng ba'i dbang bskur ba de bkug nas sbyin par bya ba ni rang gi dbang rab tu sbyin par 'gyur ro// don thams cad grub pa'i phreng ba 'di gang zhig yin zhe na/ de nyid snying gar mthe bo gnyis// bsgreng ste ngos kyis sbyar ba ni// zhes bya ba la rin chen lta ba'i dam tshig gi phyag rgya snying ga'i phyogs su mdzub mo gnyis dang mthe bo gnyis phan tshun kha sbyar la bcings te/ phyis snying ga'i phyogs su gzhag pa las/ dbang bskur ba'i gnas su 'jog pa ni/ de bzhin gshegs pa thams cad kyi dbang bskur ba'i phreng ba'i dam tshig gi phyag rgyar 'gyur ro zhes bya ba'i don to// nor bu nyi ma'i snying gar gzhag // gzi brjid chen po rab sbyin 'gyur// zhes bya ba ni bshad ma thag pa'i de bzhin gshegs pa thams cad kyi dbang bskur ba'i phreng ba'i dam tshig gi phyag rgya nyid las nyi ma'i dkyil 'khor gyi tshul gyis snying gar bskor bas nam mkha'i khams khyab par nyi ma'i ting nge 'dzin rab tu ster ba dang / gzi brjid chen po rab tu sbyin pa 'di ni nor bu nyi ma'i dam tshig gi phyag rgya'o// srin lag bsnyams te bsgrengs nas ni// phyi ste spyi bor gzhag bya ba// zhes bya ba ni de bzhin gshegs pa thams cad kyi dbang bskur ba'i phyag rgya de nyid spyi bor bzhag la srin lag gnyis bsnyams te myu gu ltar byas nas phye ba 'di ni nor bu'i dpal gyi'o// 'di skad ston pa yin te/ de bzhin gshegs pa thams cad kyi dbang bskur ba'i dam tshig gi phyag rgya de nyid las srin lag gnyis myu gu ltar byas nas phye ste spyi bor gzhag par bya'o// rdo rje nor bu chen po zhes bya ba ni snga ma bzhin no// re ba thams cad rdzogs byed pa// zhes bya ba ni phyag rgya 'di'i 'bras bu gsungs pa yin no// de nyid las ni 'gying byed cing // kha 'gram dgod par bskor ba de// zhes bya ba ni nor bu'i dpal gyi dam tshig gi phyag rgya nyid 'gying bar byed cing dgod pa'i tshul du bskor nas khar 'jog pa 'di ni rin chen bzhad pa'i'o// rin chen cher dgod ces bya ba ni phyag rgya'i ming bstan pa yin no// 'di'i 'bras bu gang yin zhe na/ bzhad pas don rnams thams cad thob// ces bya ba smos te/ 'jig rten dang 'jig rten las 'das pa thams cad kyi chos kyi sbyin pa'i don thob par byed ces bya ba'i don to// kun rtse nor bu'i pad+ma ni// ting nge 'dzin gyis nor 'phrogs pa// zhes bya ba ni sor mo'i rtse mo thams cad bsnyems la tshigs gsum pa cung zad cig bkug pa ni nor bu'i pad+ma lta bu yin pa'i phyir shes rab kyi nor ting nge 'dzin gyi sbyor bas 'gugs par byed pa 'di ni rin chen pad+ma'i'o// 'di skad ston pa yin te/ sor mo'i rtse mo thams cad nor bu'i pad+ma lta bur byas nas/ mdun du kha thur du bstan la gzhag par bya'o// de las mtha' las grol ba ni// sbyin pa chen po rab sbyin byed// rin chen pad+ma'i dam tshig gi phyag rgya nyid las mthe'u chung nas brtsams te/ dal bus dgrol ba'i tshul gyis sor mo thams cad bkrol ba ni gtong ba ting nge 'dzin ye shes kyi snying po'o/ sbyin pa chen po rab sbyin byed// ces so// mthe bong gnyis ni nang du dgug // ces bya ba la sogs pa ni rin chen pad+ma'i dam tshig gi phyag rgya nyid las/ mthe bong nang du bcug la mdzub mo gnyis nor bu lta bur byas nas ral gri 'dzin pa'i tshul du byed pa 'di ni nor bu ral gri zhes bya ba rin chen rnon po'i'o/ las ci zhig byed ce na/ nor 'phrog pa zhes bya ba smos te/ shes rab dang ye shes la sogs pa'o// su dag gi zhe na/ 'gro ba rnams kyi ste/ sangs rgyas la sogs pa'i shes rab kyi pha rol tu phyin pa bsgoms pa'i mthus rnam par rnon pa'o// rdo rje bsdams te 'khor lo bya// zhes bya ba ni nor bu'i rigs kyi dkyil 'khor gyi bdag po ster bar byed pa'i rdo rje rab tu sbyin no zhes bya ba'i don to// de nyid thal mo'i tshul du byas// kha nas 'dren par byas pa ni// zhes bya ba la/ nor bu 'khor lo'i dam tshig gi phyag rgya nyid las/ nor bu'i thal mo sbyar te/ kha nas 'dren pa'i tshul du byed pa ni nor bsrung ba'i'o// de nyid bcings pa ni rin chen gsung ba'i rnal 'byor pas de bcings pa'o// ngag yin te nor bu gsung ba'i'o// rang gi bkas ni rang gi tshig de nor bu gsung ba'i bka'o// nga rgyal gyi nor gsung bas 'phrog cing 'gugs par byed pa ste/ rang gi rig pas byed ces bya ba'i don to// rdo rje nor bu che bcings la// zhes bya ba ni/ mdzub mo bsnyams te rgyab bkug pa/ mthe bong rdo rje bcings pa ni// rdo rje bsdams pa las byung ba// rdo rje nor bu che zhes bshad// de bcings la sor mo lhag ma rnams gyen du brkyang nas/ nor bu lta bu'i tshul gyis bskyod pa de bzhin du sor mo thams cad kyang bskyod par bya'o// de'i phyir/ sor mo thams cad bsgreng nas ni// phyogs bzhi nas nor char 'bebs// zhes bya ba 'di ni rin chen char 'bebs kyi dam tshig gi phyag rgya'o// rdo rje nor bu che bcings la// zhes bya ba ni snga ma bzhin no// gar byas gtsug phud dbus bzhag nas// zhes bya ba ni gar byed cing spyi gtsug gi phyogs kyi phyogs su mchod pas yang dag par mchod par byed pa'o// kun la cho ga bzhin bcings nas// rin chen kun gyis de mchod 'gyur// zhes bya ba ni mdzub mo gnyis rdo rje nor bu chen por byas la/ sor mo lhag ma brkyang gdong sbyar nas/ nor bu'i tshul du btags pa'i nor bu chen po cho ga bzhin du yang dag par mchod pa de rnal 'byor pas/ de bzhin gshegs pa thams cad la rin po che'i nor bu dngos grub thob par byed pa'i phyir mchod par bya'o// 'di skad ston pa yin te/ rin chen char 'bebs nyid kyi phyag rgya chen po bcings nas/ gar byas te spyi gtsug gi dbus su gzhag pa 'di ni nor bu mchod pa'i dam tshig gi phyag rgya'o// don kun grub pa'i phyag rgya ni// mgrin pa'i phyogs su 'khyud par bya// nor bu bcing ba zhes bya ste// bsrung ba yi ni cho gar grags// zhes bya ba ni nor bu bsrung ba'i'o// 'di skad ston pa yin te/ rdo rje bsdams pa las mdzub mo gnyis nor bur byas nas/ mthe bo gnyis brkyang ste kha phye la/ rang gi mgrin pa'i phyogs su 'khyud pa ltar bya'o// de nyid don kun grub pa'i phyir// gnod sbyin tshul du khar gzhag go// zhes bya ba ni nor bu bsrung ba'i phyag rgya nyid las mthe bong gnyis brkyang nas khar gzhag pa ni nor bu mche ba zhes bya ba'i gnod sbyin gyi don 'phrog pa ste/ nor bu'i gnod sbyin la sogs pa don thams cad 'gugs pa'o// rdo rje bsdams pa dam byas la// mdzub bkug mthe bo gnyis kyis ni// zhes bya ba ni mdzub mo gnyis dang rang gi mthe bong gnyis gdong sbyar nas legs par mnan te btsir ba ni nor bu'i khu tshur gyi dam tshig gi phyag rgya'o// dam tshig rnams kyi mchod mchog rnams// zhes bya ba ni sgeg mo la sogs pa'o// de dag gi yang // rdo rje dbyings kyi tshul du ni// ji bzhin nor bu ldan pa yi// 'dir ni dam tshig mchog tu brtags// de bzhin gshegs pa rnams kyis ji lta ba bzhin du/ nor bu'i rigs kyi sbyor ba ni// gung mo nor bu'i tshul bya bar// zhes bya ba smos te/ rdo rje dbyings kyi dkyil 'khor chen po las bshad pa'i sgeg mo ma la sogs pa'i dam tshig gi phyag rgya de nyid 'dir dam tshig gi phyag rgyar brtag par bya'o// 'di skad ston pa yin te/ nor bu'i mtshan ma'i dam tshig gi phyag rgya bcings te/ mthe bong bsnyams la snying gar gzhag // rab tu brkyang bas phreng ba ma'i// thal mo sbyar ba kha nas dbyung // gar la thal sbyar spyi bor gzhag // rdo rje bcing ba thur du blugs// rang gi thal sbyar gyen du gtor// mthe bong bsnyams te rab tu bsdams// rab tu bskyang nas byug pa'o// zhes bya ba ni nor bu sgeg mo la sogs pa nas/ nor bu'i dri chab ma la mthar thug pa'i bar gyi dam tshig gi phyag rgya'o// 'dir rang gi thal mo ni thal mo sbyar ba rin po che'i thal mor gzung bar bya'o// lcags kyu bcing sogs tshul du ni// las rnams thams cad rab grub byed// ces bya ba ni nor bu mtshan ma'i phyag rgya de nyid bcings nas/ mdzub mo gcig tu bkug pa dang // mthe bong gnyis ni mdud pa dor// mthe bong mdzub mo gdu bur bcing // rdo rje bcing ba mdzub mor bsdams// zhes bya ba ni sgo srung rnams kyi dam tshig gi phyag rgya'o// de nas nor bu chen po'i rigs kyi chos kyi phyag rgya ni 'di yin no zhes bya ba ni chos kyi phyag rgyar nges pa ste/ yi ge tra ni rdo rje snying po dang / nor bu'i mtshan ma dang / rdo rje nor bu rnams kyi chos kyi phyag rgya'o// grwa ni rin chen rgyal po'i'o// tri ni nor bu chags pa'i'o// hri ni nor bu legs pa'i'o// yi ge shri ni rin chen lta ba dang / de bzhin gshegs pa thams cad kyi dbang bskur ba'i phreng ba dang / rdo rje rin po che myu gu ma'i phyag rgya'o// i ni rin chen gzi brjid kyi'o// ra ni nor bu dpal gyi'o// ha ni nor bu bzhad pa'i'o// hri ni rin chen pad+ma dang / gtong ba ting nge 'dzin ye shes snying po dang / rdo rje rin chen pad+ma rnams kyi phyag rgya'o// d+hi ni rin chen rnon po'i'o// kri ni nor bu'i 'khor lo'i'o// bA ni nor bu gsung ba'i'o// ri ni rin chen char 'bebs pa dang nor bu'i mchod pa dang / rdo rje rin chen char 'bebs ma'i'o// ha ni nor bu bsrung ba'i'o// ya ni nor bu gnod sbyin gyi'o// a ni nor bu khu tshur gyi chos kyi phyag rgya'o// yi ge hUM rnam par snang mdzad kyi'o// rin chen sgeg mo la sogs pa rnams kyi ni/ rdo rje dbyings kyi dkyil 'khor chen po las bshad pa nyid kyi chos kyi phyag rgya'o// rin chen 'bebs pa'i mthar thug pa rnams la khyad par ni 'di yin te/ yi ge traM mthar sbyar ba'o// rin chen phyag rgya gnyis byas las// las kyi phyag rgya bri bar bya// zhes bya ba ni nor bu khu tshur gyi dam tshig gi phyag rgya de 'dir rin po che'i khu tshur gnyis su byas nas/ rnam par snang mdzad la sogs pa nas/ rin chen 'bebs pa'i mthar thug pa'i las kyi phyag rgyar 'gyur te/ rdo rje dbyings kyi dkyil 'khor chen po las bshad pa'i tshul gyis byas te/ de la tshul ni 'di yin te/ g.yon pa'i rdo rje mdzub mo ni// g.yas pa'i nang du bsgreng bar bya// byang chub mchog gi phyag rgya ste// sangs rgyas byang chub sbyin pa'o// rnam par snang mdzad kyi las kyi phyag rgya'o// bsgyings bcas gsor ba gnyis ka yi ni/ nor bu'i mtshan ma dang rdo rje rin chen ma rnams kyi'o// lcags kyu 'dzin ltar gnas pa ni/ rdo rje rgyal po'i'o// mda' 'phang ba'i tshul du ni/ rin chen chags pa'i'o// legs so sbyin pa snying gar gzhag pa ni/ nor bu legs pa'i'o// dbang bskur ba ni nor bu gnyis ni don thams cad grub pa dang rin chen lta ba dang / de bzhin gshegs pa thams cad kyis dbang bskur ba'i phreng ba dang / rdo rje rin chen myu gu ma'i'o// snying gar nyi ma bstan par bya ba ni/ nor bu nyi ma'i'o// g.yon pa la ni gru mo gzugs pa ni rin chen dpal gyi'o// de bzhin kha phyogs bskor bar bya ba ni/ rin chen bzhad pa'i'o// g.yas pa yis ni g.yon pa dbye ba ni/ rin chen pad+ma dang / gtong ba ting nge 'dzin ye shes kyi snying po dang / rdo rje rin chen pad+ma'i'o// snying gar g.yon pa ral gri 'dud ni rin chen rnon po'i'o// mgal me'i 'khor lo bskor ba ni nor bu 'khor lo bskor ba'i'o// rin chen gnyis ka kha nas dbyung ba ni/ nor bu bsrung ba'o// rin chen gar bskor bkrol ba yis// thal mo 'gram pa spyi bor gzhag // rin chen char 'bebs dang / nor bu'i mchod pa dang / rdo rje rin chen char 'bebs ma'i'o// go cha ni nor bu bsrung ba'i'o// mthe chung mche ba ni nor bu'i gnod sbyin gyi'o// khu tshur gnyis ni mnan pa ni/ nor bu khu tshur gyi'o// rin chen bsgyings pa'i tshul gyis ni// bsam pa g.yos pas 'dud par bya// rin chen sgeg mo'i'o// phreng ba bcings dang ni rin chen phreng ba ma'i'o// kha nas dbyung ni rin chen glu ma'i'o// gar la thal sbyar spyi bor gzhag pa ni/ rin chen gar ma'i'o// rin chen khu tshur thur du blugs pa ni/ rin chen bdug pa ma'i'o// thal mo sbyar ba gyen du gtor// rin chen me tog ma'i'o// mthe bong bsnyams te rab tu bsdams pa ni rin chen mar me ma'i'o// rab tu brkyang nas byug pa ni/ rin chen dri chab ma'i'o// mdzub mo lcags kyu bcing ba ni// mthe'u chung las te lcags kyu che// rin chen lcags kyu'i'o// mkhrig ma mdud pa ni rin chen zhags pa'i'o// mdzub gnyis mdud pa ni rin chen lcags sgrog gi'o// rgyab gnyis kyang ni mnyam ste mnan ni rin chen 'bebs pa'i phyag rgya'o// de bzhin gshegs pa thams cad sems can thams cad kyi bsam pa yongs su rdzogs par byed pa ni mtshan nyid can gyi las ni de bzhin gshegs pa thams cad kyi las so// de'i dam tshig ni rgyu'o// nor bu'i rigs de nyid kyi rtogs pa chen po ni rtog pa las byung ba'i phyir/ de ston par byed pa'i tshig gi tshogs la yang rtog pa chen po zhes bya ste/ sems can thams cad kyi bsam pa yongs su rdzogs par byed pa'i las kyi rtog pa thams cad zil gyis mnan nas mdzes shing 'bar bar byed pas na/ rgyal po ste de'i phyir rtog pa'i rgyal po'o// de bas na don thams cad grub pa zhes bya ba'i dkyil 'khor chen po'i cho ga rgyas pa rdzogs so zhes bya ba ni rtsa ba'i rgyud kyi don mthar thug pa'o// 'phags pa de kho na nyid bsdus pa'i 'grel pa/ de kho na nyid snang bar byed pa las don thams cad grub par byed pa'i dkyil 'khor chen po'i bshad pa rdzogs so// // de ltar phyag rgya chen po gtso bor gyur pa'i nor bu'i rigs chen pos 'dul ba'i sems can rjes su gzung ba'i phyir don thams cad grub pa'i dkyil 'khor chen po bstan nas/ da ni dam tshig gi phyag rgya gtso bor gyur pa'i nor bu'i rigs kyi dkyil 'khor gyis 'dul ba'i sems can rjes su gzung ba'i phyir/ de nas yang bcom ldan 'das zhes bya ba la sogs pa gsungs te/ de nas zhes bya ba'i sgra ni de ma thag pa ste/ dang por sbyor ba'i rjes thogs la'o// 'dir dang por sbyor ba'i ting nge 'dzin ni don thams cad grub pa'i dkyil 'khor las bshad pa'i dang por sbyor ba nyid yin no// yang gi sgra ni zlos pa'i don te don thams cad grub pa'i dkyil 'khor chen po la ltos pa'o// bcom ldan 'das ni rnam par snang mdzad do// de bzhin gshegs pa thams cad dbang bskur ba ni don thams cad grub pa'i dkyil 'khor chen por rtogs pa rnam par snang mdzad nas rdo rje rin chen char 'bebs kyi mthar thug pa'o// de'i gzungs ni de'i rigs te/ rnam par snang mdzad la sogs pa nas rdo rje rin chen char 'bebs ma'i mthar thug pa gnyis su med pa'i dran pa dang / shes rab yang dag par ldan pa'i sems so// de dag gi dam tshig ni bcom ldan 'das rnam par snang mdzad kyi nor bu'i rigs chen po'i gzungs kyi dkyil 'khor ro// de las byung ba ni don thams cad grub pa'i thugs ka'i rdo rje rin po che gang las byung ba de la de skad ces bya ste/ des byin gyis brlabs pa ni brtan par byas pa'o// gang dang gang gis don gyi rjes su song ba'i ting nge 'dzin ming de skad ces bya ba la snyoms par zhugs nas rang gi phyag rgya 'chad par 'gyur ba 'di dag gis gsungs shing bshad pa'o// nor bu'i rigs chen po rang gi gzungs kyi dkyil 'khor sprul pa'i phyir 'phags pa nam mkha'i snying po'i thugs ka'i rdo rje nor bu'i rnam par thugs rtse gcig tu mdzad nas bcom ldan 'das rnam par snang mdzad kyis rang gi rig pa dam pa 'di gsungs so zhes bya ba'i don to// rang gi rigs las byung ba ni don thams cad grub pa'i gzungs kyi dkyil 'khor bskyed pa'i rgyu rang gi rigs yang dag par byung ba ni 'dir phyag na rdo rje'i rig pa lags so// de bzhin du rdo rje snying po dang / rdo rje spyan dang / rdo rje sna tshogs rnams kyis rang gi phyag rgya gsungs pa yin te/ rin chen spyan dang / rin chen pad+ma dang / rin chen char 'bebs rnams gzungs kyi dkyil 'khor bskyed pa'i rgyur gyur pa'o// de nas bcom ldan 'das don thams cad grub pa'i thugs ka'i rdo rje rin po che las rang gi gzungs kyi dkyil 'khor thams cad sprul pa'i phyir de bzhin gshegs pa thams cad la sngar bgad pa'i tshul gyis dbul bar bya'o zhes shes par bya'o// de la de nas yang bcom ldan 'das zhes bya ba nas brtsams te/ oM sar+b+ba a b+hi She ka pU dza sa ma ya hUM zhes bya ba ni mthar thug pa'i gzhung 'di tsam gyis ni nor bu'i rigs kyi gzungs kyi dkyil 'khor rgyal po mchog ces bya ba'i ting nge 'dzin gnyis pa gsungs pa yin no// de nas bsdu ba dang byin gyis brlab pa la sogs pa'i las kyi rgyal po mchog ces bya ba'i ting nge 'dzin gsungs pa ni snga ma bzhin du shes par bya'o// don thams cad grub pa'i gzungs kyi dkyil 'khor las bshad pa'i dngos grub rnams ni dkyil 'khor der dam tshig dang dbang bskur ba thob pa rnams kyis bsgrub par bya'o zhes bya ba'i don bstan pa'i phyir/ de nas bcom ldan 'das byang chub sems dpa' sems dpa' chen po 'phags pa nam mkha'i snying po zhes bya ba la sogs pas slob dpon gyi las kyi cho ga dang slob ma 'jug pa'i cho ga rgyas par gsungs pa yin no// de nas zhes bya ba ni skabs su bab pa ste/ rang gi rigs ni nor bu rin po che'i rigs so// dam tshig gi phyag rgya ni gzungs kyi phyag rgya'i dkyil 'khor chen po 'di gsungs pa bshad pa'o// de nas zhes bya ba'i sgra ni de ma thag pa ste/ sngon du bsnyen pa'i rjes thogs nyid la'o// 'di skad ston pa yin te/ don thams cad grub pa'i dkyil 'khor chen po las bshad pa'i cho gas don thams cad grub pa'i rnal 'byor dang / de las bshad pa'i rnal 'byor chen po byas la/ don thams cad grub pa'i phyag rgya bzhi pa'i dkyil 'khor las bshad pa'i snying po'i cho gas nor bu chen po'i rigs kyi dkyil 'khor chen po ji lta ba bzhin du sprul nas gzugs thams cad la yang re re zhing bzlas brjod khri khri bya'o// phyis nor bu rin po che'i gzungs kyi phyag rgya'i dkyil 'khor ting nge 'dzin rnam pa gsum bsgom pa sngon du 'gro bas nor bu chen po'i rigs kyi gzungs kyi dkyil 'khor zhag bdun bsgoms la/ de'i rjes la dkyil 'khor 'di bri bar bya'o/ de nas ni de'i phyir zhes bya ba'i don te/ gang gi phyir nor bu'i rigs kyi gzungs kyi dkyil 'khor du 'jug pa med na/ des 'dul ba'i sems can gyi khams kyi don 'grub par mi 'gyur ba de'i phyir rab tu bshad par bya ba ste/ phyag rgya'i gzungs kyi dkyil 'khor dam par mchog tu gyur pa'o// rdo rje dbyings dang 'dra ba la// zhes bya ba ni sprul pa'i nor bu'i rigs kyi gzungs kyi dkyil 'khor la ni 'dir rdo rje dbyings dang 'dra ba la zhes bya'o// rin chen gsang ba zhes bshad do// zhes bya ba ni rin po che'i rigs te/ rin po che'i gsang ba ni 'dir sems kyi gsang ba ste/ 'di ni gzungs kyi dkyil 'khor zhes bya ba'i don te zhes bshad pa ni grags pa'o// don thams cad grub pa'i dkyil 'khor chen po bzhin du dkyil 'khor 'di thams cad srad bu bre bar bya'o// de yi dbus su tshul bzhin du// sangs rgyas phyag rgya bri bar bya// zhes bya ba ni thig btab ma thag pa'i dkyil 'khor de'i dbus su bcom ldan 'das rnam par snang mdzad don thams cad grub pa'i dkyil 'khor chen po las bshad pa'i cho gas oM traM zhes bya ba brjod cing // nam mkha'i phyogs nas phab ste gzhag par bya'o zhes bya ba 'di ni tshul bzhin du zhes bya ba'i don yin no// sangs rgyas ni rnam par snang mdzad do// phyag rgya ni sangs rgyas kyi phyag rgya ste/ rnam par snang mdzad kyi phyag rgya chen po zhes bya ba'i tha tshig go// khri la gnas pa'i nor bu'i gtso// rdo rje dbyings kyi mdun du bri// zhes bya ba ni bshad ma thag pa 'di nyid kyis skyes pa'i gzugs su bstan pa'i phyir/ sangs rgyas kyi phyag rgya ni 'dir mchod rten gyi gzugs can ma yin no// de la khri ni rig pa'i gdan yin no// de la gnas pa ni khri la bzhugs pa ste/ mdun drang por byas nas shar phyogs rdo rje sems ma'i gnas su bri bar bya'o// bcom ldan 'das kyi lhor rdo rje rin chen ma'i gnas su nor bu'i phreng ba/ nub phyogs rdo rje chos ma'i gnas su pad+ma'i steng du nor bu/ byang phyogs rdo rje las ma'i gnas su nor bus yongs su bskor ba'o// rdo rje rin chen dbus su ni// rdo rje nor bu chen po bri// zhes bya ba la nor bu dbyibs rtsibs brgyad pa'i dbus su rdo rje rtse lnga pas mtshan pa'i yid bzhin gyi nor bu bri'o// lhag ma ni go sla'o// 'di skad ston pa yin te/ phyag rgya thams cad kyi gnas su kha khyer gsum pa'i rig pa'i khri de'i steng du zla ba'i dkyil 'khor bri bar bya'o// de nas rdo rje sems dpa'i gnas su oM ma Ni sa ma ya hUM zhes brjod cing rdo rje rtse lnga pas mtshan pa'i yid bzhin gyi nor bu mgo shar du bltas pa 'bar ba dang bcas pa bri bar bya'o// rdo rje rin chen ma'i gnas su nor bu rin po che'i phreng ba/ oM ma Ni rat+na a b+hi She ka mA la hUM zhes bya ba'i snying po 'dis bri ba dang / chos kyi rdo rje ma'i gnas su pad+ma 'dab ma bcu drug pa'i dbus su yid bzhin gyi nor bu/ oM ma Ni rat+na pad+me hUM/ zhes bya bas bri'o// las kyi rdo rje ma'i gnas su yid bzhin gyi nor bu de nor bu shin tu tshad phra mos bskor ba/ oM ma Ni rat+na pra be+e sha sa ma ya hUM zhes bya bas bri'o// don thams cad grub pa'i gnas su rdo rje nor bu rtsibs brgyad pa'i dbus su rdo rje rtse lnga pas mtshan pa'i yid bzhin gyi nor bu/ oM sar+b+ba ar+tha sid+d+hi pra ti ma hA badzra rat+na sa ma ya ma Ni sar+b+ba ar+tha ne sA d+ha ya d+ha ra Ni hUM/ nor bu mtshan ma'i gnas su nor bus mtshan pa'i rdo rje rtse lnga pa/ oM ma Ni rat+na A kaR+Sha hUM/ rin chen rgyal po'i gnas su nor bus mtshan pa'i lcags kyu/ oM ma Ni rat+na sa ma ya aM ku sha / A kaR+Sha ya ma Ni ku laM dza/ nor bu chags pa'i gnas su rin po che'i mda' gzhu/ oM ma Ni rA ga sa ma ya hUM/ nor bu legs pa'i gnas su mkhrig ma'i mthar thug pa'i nor bu dang bcas pa'i khu tshur gnyis kyis legs so zhes byed pa/ oM ma Ni sA d+hu hUM/ rin chen lta ba'i gnas su mig gnyis kyi dbus su yid bzhin gyi nor bu dang ldan pa/ oM ma Ni rat+na ne tra a na ya ba shi ku ru sar+b+ba ar+tha saM b+ha raM shrI g+h+raM dr-i sh+ya aM ku sha hUM/ de bzhin gshegs pa thams cad kyis dbang bskur ba'i phreng ba'i gnas su yid bzhin gyi nor bu'i phreng ba/ oM rat+na mA le a b+hi Shiny+tsa hUM/ nor bu nyi ma'i gnas su nyi ma'i dkyil 'khor gyi lte bar nor bus mtshan pa'o// oM ma Ni rat+na sU R+ya tsa la ya sar+b+ba ma hA te dza ni hUM/ nor bu dpal gyi gnas su rin po che'i yu ba can gyi yid bzhin gyi nor bu'i rgyal mtshan zla ba phyed pa dang bcas pa/ oM ma Ni tsa ra d+h+wa dza a gre hUM/ nor bu bzhad pa'i gnas su so'i phreng ba gnyis kyi mtha' ru rdo rjes mtshan pa/ oM ma Ni hA se hA sa hUM/ nor bu pad+ma'i gnas su pad+ma 'dab ma bcu drug pa yid bzhin nor bu can/ oM ma Ni sa la d+he pad+ma ni hUM/ gtong ba ting nge 'dzin ye shes snying po'i gnas su pad+ma 'dab ma bcu drug pa yid bzhin gyi nor bu can/ oM ma Ni rat+na t+ya ga sa ma ya hUM/ rin chen rnon po'i gnas su nor bus mtshan pa'i ral gri/ oM ma Ni sa ma ya ko Sha hUM/ nor bu 'khor lo'i gnas su 'khor lo rtsibs brgyad pa'i lte bar nor bu dang ldan pa/ oM ma Ni sa ma ya tsakre hUM/ nor bu srung ba'i gnas su nor bus mtshan pa'i lce/ oM ma Ni b+hA Sha a gre hUM/ nor bu rin chen char 'bebs kyi gnas su yid bzhin gyi nor bu rin po che char 'bebs pas nor bu shin tu phra mo de rnams kyis de bskor ba/ oM rat+na briSh+Ta swA d+ha ya ma hA ma Ni hUM/ nor bu mchod pa'i gnas su nor bus mtshan pa'i sna tshogs rdo rje/ oM pU dza sa ma ye nreM t+ya a/ nor bu bsrung ba'i gnas su nor bus mtshan pa'i go cha/ oM ma Ni sa ma ya rak+Sha hUM/ nor bu gnod sbyin gyi gnas su nor bus mtshan pa'i mche ba gnyis/ oM badzra ma Ni rat+na daMSh+Ta kA ra le hA ra hA ra hUM/ nor bu khu tshur gyi gnas su nor bus mtshan pa'i rdo rje rtse lnga pa/ dam tshig gi khu tshur gyis nor bu yongs su 'dzin pa/ oM ma Ni sa ma ya muSh+Ti hUM/ rin chen sgeg mo'i gnas su nor bus mtshan pa'i rdo rje rtse lnga pa gnyis/ rin chen phreng ba ma'i gnas su nor bu'i phreng ba/ nor bu glu ma'i gnas su nor bu'i mtshan ma can gyi pi wang // nor bu gar ma'i gnas su mkhrig ma'i mthar thug pa'i lag pa gnyis nor bus mtshan pa'i gar byed pa'o// rin chen bdug pa ma'i gnas su nor bus mtshan pa'i spos khang ma bdug pa'i za ma tog dbul bar bya'o// rin chen me tog ma'i gnas su rin po che'i me tog gis kun du bkang ba'i lo ma'i snod/ rin chen mar me'i gnas su nor bus mtshan pa'i mar me'i mchod sdong // rin chen dri chab ma'i gnas su nor bus mtshan pa'i dri'i dung chos/ rin chen lcags kyu'i gnas su nor bus mtshan pa'i lcags kyu/ rin chen zhags pa ma'i gnas su rin po ches mtshan pa'i zhags pa/ rin chen lcags sgrog gi gnas su nor bus mtshan pa'i lcags sgrog rin chen 'bebs pa'i gnas su nor bus mtshan pa'i dril bu/ byams pa la sogs pa rnams ni ji lta ba'i khyams kyi gnas rnams su sngar bshad pa'i mtshan ma bri bar bya'o// de la rin chen sgeg mo la sogs pa nas rin po che 'bebs pa'i mthar thug pa rnams ni don thams cad grub pa'i dkyil 'khor chen po las bshad pa'i snying po bri bar bya'o// byams pa la sogs pa rnams kyang sngar bshad pa'i rang gi rig pas bya'o// de nas zhes bya ba ni rjes thogs nyid la'o// 'dir nor bu gsang ba'i dkyil 'khor ni nor bu'i rigs kyi dkyil 'khor ro// las rnams ji lta ba bzhin du byas nas zhes bya ba ni don thams cad grub pa'i dkyil 'khor chen po las bshad pa'i cho gas slob dpon gyis rang gi cho ga thams cad rjes su spyad la/ gzungs kyi dkyil 'khor thams cad ji lta ba bzhin du bkug la bcug ste/ bcings la dbang du byas nas dam tshig gi phyag rgya rnams kyis cho ga bzhin du gzugs thams cad rab tu bsgrubs nas/ chos dang las dang phyag rgya chen po rnams kyis rgyas btab ste/ rdo rje rin po che'i myu gus dbang bskur la/ mchod pa rnams kyis yang dag par mchod nas/ nor bu'i rigs kyi gzungs kyi dkyil 'khor las bshad pa'i rdo rje rin po che'i phyag rgyas don thams cad grub pa'i dkyil 'khor chen po las bshad pa'i nor bu'i slob ma 'jug pa'i cho gas bcug la/ 'di skad bsgo bar bya ba la sogs pa'o// de nas cho ga thams cad rjes su spyad la chu'i dbang bskur ba dang / phyag rgya dang / cod pan gyis dbang bskur bas bskur ba dang / sor bzhi pa'i tshad kyi rdo rje rtse lnga pas mtshan pa'i nor bu dang / rin po che'i dril bu dang / ming gi dbang bskur ba byin la/ sngar bshad pa'i cho ga thams cad byas la/ de ltar slob dpon gyi las kyi cho ga dang / slob ma 'jug pa'i cho ga rgyas par bstan nas/ da ni don thams cad grub pa'i dkyil 'khor du dam tshig dang dbang bskur ba thob pa rnams la slob dpon gyis don thams cad grub pa'i gzungs kyi dkyil 'khor las bshad pa'i dngos grub kyi ye shes rnams bstan par bya'o zhes bya ba'i don bstan pa'i phyir rang gi nor bu'i dam tshig gi ye shes bskyed par bya'o zhes gsungs so// nor bu'i dam tshig gi gzungs kyi dkyil 'khor gyi nor bu'i dam tshig gi ye shes so// de bskyed par bya ba ni rdo rje rin po che la sogs pa bsgom par nges pa'i ye shes dang / thos pa dang bsam pa'i rang bzhin can slob ma'i rgyud la bskyed pa'o// rdo rje rin chen ting 'dzin gyis// zhes bya ba ni rang gi lha'i rnal 'byor gyis so// mkha' la rang bzhin bri bar bya// zhes bya ba ni sems kyis kun brtags pa'o// lhag ma ni go sla'o// 'di skad ston pa yin te/ don thams cad grub pa'i dkyil 'khor chen po las bshad pa'i don thams cad grub pa'i rnal 'byor ram/ de'i rigs kyi lha'i rnal 'byor byas la/ phyis gzungs kyi dkyil 'khor chen po las bshad pa'i don thams cad grub pa'i rnal 'byor chen po'am/ nor bu mtshan ma la sogs pa'i phyag rgya chen po bcings te/ gzungs kyi dkyil 'khor chen po las bshad pa'i ma hA rat+na a b+hi Shiny+tsa mAM/ zhes brjod pa'i snying po 'dis nam mkha'i phyogs su rdo rje rtse lnga pas mtshan pa'i yid bzhin gyi nor bu chen por bskyed la/ ming brjod cing nyin re bzhin du thun bzhi sbyor bas bsgoms pas ni ji srid rgyun mi 'chad par thun bzhi mngon sum lta bur mthong ba de srid kyi bar du bsgom par bya'o// de nas mtshan thog thag bsgoms na rdo rje rin chen de mngon sum du gyur pas de 'grub par 'gyur ro// de nas phyag rgya chen po bzung nas dpral bar bzhag na rang dbang can gyi rgyal por 'gyur ro// rdo rje rin chen bcings nas ni// rdo rje rin chen mkha' la bri// zhes bya ba ni/ dam tshig mchog ni bcings pa la// zhes bya ba sngar bshad pa bzhin no// gzungs kyi dkyil 'khor las bshad pa'i rin chen lta ba'am/ de'i rigs kyi dam tshig gi phyag rgya bcing bar bya'o// des de bcings nas dbang bskur ba'i gnas su gzhag go// nges par rgyal po nyid du 'gyur// zhes bya ba ni snga ma bzhin du don thams cad grub pa'i dkyil 'khor chen po las bshad pa'i rin chen lta ba dang / de'i rigs kyi rnal 'byor byas la/ phyis gzungs kyi dkyil 'khor las bshad pa'i rin chen spyan nam/ de'i rigs kyi dam tshig gi phyag rgya bcings la/ sa ma ya rat+na a b+hi Shiny+tsa mAM/ zhes brjod cing // rdo rje dril bu rin po che'i dbang bskur ba bsam mo// de nas snga ma bzhin du bsgrub par byas la/ des dam tshig gi phyag rgya bzung ste/ dpral ba'i gnas su bzhag nas ni// nges par rgyal srid thob par 'gyur// zhes bya'o// rdo rje rin chen ting 'dzin gyis// rdo rje rin chen mkha' la bri// zhes bya ba ni snga ma bzhin du chos kyi rin chen gyi ting nge 'dzin bya'o// rin chen pad+ma'am/ de'i rigs gtong ba'i ting nge 'dzin ye shes kyi snying po la sogs pa'i rnal 'byor ni chos kyi rin chen gyi ting nge 'dzin te/ de'i ting nge 'dzin bskyed la ye shes rin po ches dbang bskur ba'i gnas su bzhag na rang dbang can gyi rgyal por rang nyid byas par 'gyur ro// 'di skad ston pa yin te/ don thams cad grub pa'i dkyil 'khor chen po las bshad pa'i nor bu pad+ma'am/ de'i rigs kyi rnal 'byor byas la/ phyis gzungs kyi dkyil 'khor las bshad pa'i de'i phyag rgya chen po'am/ de'i rigs kyi phyag rgya chen po bcings te/ d+har+m+ma rat+na a b+hi Shiny+tsa mAM/ zhes brjod cing // nam mkha' la rdo rje rin po che sprul la snga ma bzhin du bsgrub par byas te/ rang gis dbang bskur ba'i gnas su bzhag na rgyal por 'gyur ro// las kyi phyag rgya bcings nas ni// mkha' la rdo rje rin chen bri// zhes bya ba snga ma bzhin no// don thams cad grub pa'i dkyil 'khor chen po las bshad pa'i rin chen char 'bebs sam/ de'i rigs kyi rnal 'byor byas la/ phyis gzungs kyi dkyil 'khor las bshad pa de'am/ de'i rigs nor bu mchod pa la sogs pa'i las kyi phyag rgya bcings la/ kar+m+ma rat+na a b+hi Shiny+tsa mAM/ zhes brjod cing nam mkha' la rdo rje rin chen sprul la snga ma bzhin du bsgrub par byas te/ rang gi dbang bskur ba'i gnas su de bzhag na/ rang nyid kyis grub pa'i rgyal por 'gyur ro// phyag rgya chen po snying gar ni// rdo rje rin chen bsgom par bya// zhes bya ba la rdo rje rtse lnga pas mtshan pa'i yid bzhin gyi nor bu phyag rgya chen po'i rang gi snying ga'i zla ba la bsgom par bya'o// de ltar rdo rje rin chen rang gi snying ga'i zla ba la yid kyis bris nas phyag rgya chen po bsgom par bya'o// bsgom pas ci zhig byed par 'gyur zhe na// bsgoms na mngon par dbang bskur ba// mchog tu rmad du byung ba thob// ces bya ba smos so// 'di skad ston pa yin te/ dkyil 'khor chen po las bshad pa'i snga ma bzhin du don thams cad grub pa dang / de'i rigs kyi rnal 'byor byas la/ phyis gzungs kyi dkyil 'khor las bshad pa de'am/ de'i rigs kyi nor bu'i mtshan ma la sogs pa'i phyag rgya chen po bcings te/ oM badzra rat+na hr-i da ya a b+hi Shiny+tsa ho/ zhes brjod cing rang gi snying ga'i zla bar rdo rje rin po che sprul la snga ma bzhin du bsgrubs na don thams cad grub pa'i dbang bskur ba la sogs pa thob par 'gyur ro// rab mnyam gzhag pas rdo rje yi// dpral bar rin chen bsgoms nas ni// zhes bya ba la sogs pa don thams cad grub pa'i dkyil 'khor chen po las bshad pa'i snga ma bzhin du rin chen lta ba'am/ de'i rigs kyi rnal 'byor byas la/ phyis gzungs kyi dkyil 'khor las bshad pa de'am/ de'i rigs kyi dam tshig gi phyag rgya bcing bar bya'o// de nas rdo rje dbyings las bshad pa'i rdo rje rin chen gyi dam tshig gi phyag rgya bcings la/ oM badzra rat+na a b+hi She ka ta zhes bya ba snying po 'di brjod cing // dbang bskur ba'i gnas su rdo rje rin chen sprul la snga ma bzhin du bsgrubs te/ ji ltar mngon par 'dod pa'i rgyal srid thob par 'gyur ro// rdo rje rin chen ting 'dzin gyis// lce la rdo rje bsgoms nas ni// zhes bya ba ni don thams cad grub pa'i dkyil 'khor chen po las bshad pa bzhin du rin chen pad+ma'am/ de'i rigs kyi rnal 'byor byas la/ phyis gzungs kyi dkyil 'khor las bshad pa'i phyag rgya chen po bcings te/ oM rat+na u sha a d+hi tiSh+Tha mAM zhes bya ba'i snying po 'dis lce la rdo rje rin po che sprul la/ snga ma bzhin du bsgrub pa byas na chos kyi rgyal po thob par 'gyur ro// rab mnyam gzhag pa rdo rje yi// rdo rje gtsug tor bsgoms na ni// zhes bya ba la sogs pa la snga ma bzhin du don thams cad grub pa'i dkyil 'khor chen po las bshad pa'i rin chen char 'bebs dang / de'i rigs kyi rnal 'byor byas la/ phyis gzungs kyi dkyil 'khor las bshad pa de'am de'i rigs nor bu'i mchod pa la sogs pa'i las kyi phyag rgya bcings te/ oM rat+na uSh+NI Sha a b+hi tiSh+Tha mAM/ zhes brjod pas/ spyi gtsug gi gnas su rdo rje rin po che sprul la rnam par bsgoms te snga ma bzhin du bsgrubs na las legs par byed pa'i rgyal por 'gyur ro// phyag rgya chen po bdag nyid kyis// bsgoms na rdo rje rin chen las// ras la sogs par bris nas ni// zhes bya ba la snga ma bzhin du don thams cad grub pa'i dkyil 'khor chen po las bshad pa'i don thams cad grub pa'am/ de'i rigs kyi rnal 'byor byas la/ phyis gzungs kyi dkyil 'khor las bshad pa de'am/ nor bu'i mtshan ma la sogs pa de'i rigs kyi phyag rgya chen po bcings te/ ras sam rtsig pa la sogs pa la rdo rje rin chen bris la/ oM badzra bim+pa ya d+hi sha pa pad bim+pa zhes bya ba'i snying po 'dis rdo rje rin chen dang bdag nyid tha mi dad par bsam par bya'o// de nas snga ma bzhin du bsgrubs na rgyal por sgrub pa po de 'gyur ro// rdo rje rin chen bla na med// ras la sogs par bris nas kyang // zhes bya ba la sogs pa ni ras sam rtsig pa'am spang leb la rdo rje rin chen bris te/ snga ma bzhin du don thams cad grub pa'i dkyil 'khor chen po las bshad pa'i rin chen spyan dang / de'i rigs kyi rnal 'byor byas la/ phyi phyis gzungs kyi dkyil 'khor las bshad pa de'am/ de'i rigs kyi dam tshig gi phyag rgya bcings te/ des ras sam rtsig pa la bris la rdo rje rin chen dang bdag nyid tha mi dad par bsam mo// de nas yang badzra rat+na bim+ba pra tiSh+Tha/ zhes bya ba la sogs pa 'dis zla ba'i dkyil 'khor la rdo rje sa zugs su bdag nyid bsgom par bya'o// de nas snga ma bzhin du byas te bsgrubs na gzugs thams cad kyi dam tshig gi phyag rgya rnams kyi bdag po rdo rje snying por 'gyur ro/ rdo rje rin chen bdag nyid kyis// ras la sogs la bris nas kyang // zhes bya ba la sogs pa ni de bzhin du ras la sogs pa la rdo rje rin chen bris la don thams cad grub pa'i dkyil 'khor chen po las bshad pa'i bcom ldan 'das rin chen pad+ma'am/ de'i rigs kyi rnal 'byor byas la/ phyis gzungs kyi dkyil 'khor las bshad pa de'am/ de'i rigs kyi phyag rgya chen po bcings te/ de ras la sogs pa la bris nas/ badzra rat+na bim+pa a b+hiSha/ zhes bya ba'i snying po 'dis rdo rje rin chen dang bdag nyid lhan cig tha mi dad par byas pas de'i rigs kyi gzugs su bdag nyid grub par 'gyur ro// de nas snga ma bzhin du thams cad byas la bsgrub pa byas na nges par chos kyi bdag por 'gyur ro// ras la sogs la rdo rje yis// rin chen bris nas lha rnams kyis// zhes bya ba la de bzhin du ras la sogs pa la rdo rje rin chen bris te/ snga ma bzhin du don thams cad grub pa'i dkyil 'khor chen po las bshad pa'i rin chen char 'bebs sam/ de'i rigs kyi rnal 'byor byas la/ phyis gzungs kyi dkyil 'khor las bshad pa de'am/ de'i rigs kyi las kyi phyag rgya bcings te/ badzra rat+na bim+pa ku ru zhes zlos shing // des ras la bris nas rdo rje rin chen dang lhan cig bdag nyid tha mi dad pas rin chen char 'bebs sam/ de'i rigs nor bu'i mchod pa'i rang bzhin du bsgom par bya'o// de nas snga ma bzhin du bsgrub pa byas na rin chen char 'bebs ma de'i rigs kyi ngo bo'i las kyi bdag por 'gyur ro// gser ram yang na dngul yang rung // rdo rje rin chen bcang gyur tam// zhes bya ba la sogs pa ni bzo bo mkhas pas gser la sogs pa las byas pa'i rdo rje rtse lnga pas mtshan pa'i yid bzhin gyi nor bu rin po che byas te/ de nas snga ma bzhin du don thams cad grub pa'i dkyil 'khor chen po las bshad pa'i don thams cad grub pa'am/ de'i rigs kyi rnal 'byor byas la phyis gzungs kyi dkyil 'khor las bshad pa'i don thams cad grub pa dang / de'i rigs kyi phyag rgya chen po bcings pa de dang / oM badzra rat+na hr-i da ya ma b+hA ra Ni hUM/ zhes bya ba'i snying po 'dis rin po che de blang bar bya'o// rang gi snying ga'i zla ba la rin po che de de bzhin du bsams nas bsgom par bya'o// de nas snga ma bzhin du bsgrub pa byas na don thams cad grub pas dbang bskur ba dang / de'i rigs kyi dbang bskur bas bcom ldan 'das dbang bskur bar 'gyur ro// rdo rje rin chen bla na med// gser ram rin chen gzhan las bya// zhes bya ba la sogs pa ni de bzhin du gser la sogs pa las byas pa'i rdo rje rin po che byas la/ don thams cad grub pa'i dkyil 'khor chen po las bshad pa'i rin chen lta ba'am/ de'i rigs kyi rnal 'byor byas la/ phyis gzungs kyi dkyil 'khor las bshad pa de'am/ de'i rigs kyi dam tshig gi phyag rgya bcings te/ de dang oM badzra rat+na a b+hi She ka ma hA sar+b+ba pra d+ha zhes bya ba'i snying po 'dis rin po che blang bar bya'o// de nas phyag rgya de nyid dpral ba'i bar du 'jog cing dbang bskur ba'i gnas su zla ba'i dkyil 'khor bsams te/ bsgoms na de nas snga ma bzhin du bsgrubs na nor chen po'i rgyal por 'gyur ro// gser ram rin chen gzhan dag gis// zhes bya ba la sogs pa ni snga ma bzhin du don thams cad grub pa'i dkyil 'khor chen po las bshad pa'i rin chen pad+ma'am/ de'i rigs kyi rnal 'byor byas la/ phyis de'am de'i rigs kyi gzungs kyi dkyil 'khor las bshad pa'i chos kyi phyag rgya bcings te/ oM badzra rat+na wa tsA ya ste/ zhes bya bas ni rin po che bskyed de/ rang gi khar bcug nas bsgom par bya'o// de nas snga ma bzhin du bsgrub pa byas te bsgoms na tshig la dbang bar 'gyur ro// gser ram rin chen gzhan dag gis// zhes bya ba la sogs pa ni de bzhin du bzo bo mkhas pas rdo rje rin po che byas la/ de nas snga ma bzhin du rin chen char 'bebs sam/ de'i rigs kyi rnal 'byor byas te/ phyis gzungs kyi dkyil 'khor las bshad pa de'am/ de'i rigs kyi las kyi phyag rgya bcings te/ oM badzra rat+na gar+b+ha ma hA kar+m+ma pa te/ zhes bya ba'i snying po 'dis phyag rgya de bskyed la las kyi phyag rgyas gzugs te/ gtsug tor gyi dbus su zla ba'i dkyil 'khor gyi steng du bsams nas bsgom par bya'o// de nas snga ma bzhin du bsgrubs na las rnams kun gyi bdag po rin chen char 'bebs kyi ting nge 'dzin thob pa'am/ de'i rigs kyi ting nge 'dzin thob par 'gyur ro// de nas zhes bya ba ni dngos grub kyi ye shes bstan pa'i dus phyis so// nor bu'i rigs kyi gzungs kyi dkyil 'khor gyi dam tshig gi phyag rgya rnams ni gzungs kyi phyag rgya ste/ gsang ba'i ye shes la yang dag par bskor ba'i bsgom par nges pa de bslab cing bstan pa'o// phyag rgya chen po bsgoms nas ni// rdo rje nor bu che bcings la// zhes bya ba ni nor bu'i rigs kyi gzungs kyi dkyil 'khor las bshad pa'i sems ma rdo rje ma'i gnas kyi rdo rje nor bu chen mo'i dam tshig gi phyag rgya de 'dir bcings la/ des nor bu bud med kyi bu gar de bzhin du zhugs te/ rdo rje nor bu chen mo yis// nor bu de ni de'i nor bu ste/ sgrub pa po'i mtshan ma'i nor bu de'i rig pa'i lha mo'i mtshan mar yid kyis gzhug cing phyag rgya chen po bsgoms na dngos grub thob par 'gyur ro// 'di skad ston pa yin te/ don thams cad grub pa'i dkyil 'khor chen po las bshad pa'i don thams cad grub pa'i rnal 'byor ram/ de'i rigs kyi rnal 'byor byas la/ phyis gzungs kyi dkyil 'khor las bshad pa de'am/ de'i rigs kyi phyag rgya bcings te/ de nas stan gcig la rang gi gzugs sbrul la bsdu ba sngon du 'gro ba dang / phyag rgya bzhis rgyas btab ste/ rdo rje rin po che myu gus dbang bskur ba'i rin po che sgeg mo la sogs pa rnams kyis yang dag par mchod nas phyag byas te/ rdo rje rin po che dam tshig gi phyag rgya bcings nas/ oM ma hA sid+d+haHzhes bya ba zlos shing // de nas lhan cig tu mnyam par sbyor ba bsgoms nas ji srid nyin re zhing thun bzhi'i sbyor bas mngon sum lta bur mthong bar gyur pa de srid kyi bar du bya'o// de nas mtshan thog thag bsgom pa na de'i rjes la de 'ongs ba dang lhan cig mnyam par sbyor ba byas nas de'i lus la zhugs par bya'o// yang de nas don thams cad grub pa de dang 'dra bar 'gyur ro// dam tshig mchog ni rang gi lha'i rnal 'byor ro// nor bu ni rang gi mtshan ma'o// bcu pa ni bzhag pa'o// de skad du yang // bcu pas bzhag la zhes su brjod// ces gsungs so// gang du gzhag ce na/ bud med bu gar zhes bya ba smos te/ rang gi rig pa'i lha mo'i mtshan mar ro// dam tshig mchog ni rang gi dam tshig phyag rgya'o// bcing ba ni lhan cig tu gyur pa'o// dbang bskur ba'i dngos grub tu 'gyur ba ni dbang bskur ba'i mtshan ma thob pa'o// thams cad ni rin chen lta ba'i rigs la sogs pa thams cad do// 'di skad ston pa yin te/ don thams cad grub pa'i dkyil 'khor chen po las bshad pa'i rin chen lta ba'am/ de'i rigs de bzhin gshegs pa thams cad kyis dbang bskur ba'i phreng ba la sogs pa'i rnal 'byor byas la/ de nas gzungs kyi dkyil 'khor las bshad pa'i bcom ldan 'das rin chen spyan nas de'i rigs kyi dam tshig gi phyag rgya bcings nas phyis stan gcig la rang gi gzugs sprul la bsdu ba la sogs pa sngon du 'gro ba'i cho ga thams cad rjes su sbyad la/ oM ma hA sa ma ya a b+hi She ka sid+d+hiHzhes bya ba zlos shing // gzungs kyi dkyil 'khor las bshad pa'i rang gi dam tshig gi phyag rgya bcings te/ de dang lhan cig tu mnyam par sbyor bas de bzhin du bsgom par bya'o// de nas mtshan thog thag byas pa dang / de'i rjes la de 'ongs pa dang / de dang lhan cig mnyam par sbyor ba byas te/ de'i lus la 'jug par bya'o// de nas rin chen spyan la sogs pa dang 'dra bar 'gyur ro// rdo rje nor bu che bcings la// zhes bya ba ni snga ma bzhin no// chos kyi phyag rgya bsgom zhes bya ba ni rin chen pad+ma'am/ de'i rigs kyi phyag rgya chen po bsgoms pa'o// de'i nor bu zhes bya ba ni rang gi mtshan ma'o// de ni bud med bu gar bcug // ces bya ba ni snga ma bzhin no// bla na med pa'i dngos grub 'gyur// zhes bya ba ni rin chen pad+ma'am/ de'i rigs kyi phyag rgya chen po 'grub pa ste/ bla na med pa'i dngos grub 'gyur// zhes bya'o// 'di skad ston pa yin te/ de bzhin du don thams cad grub pa'i dkyil 'khor chen po las bshad pa'i bcom ldan 'das rin chen pad+ma'am/ de'i rigs kyi rnal 'byor byas la/ phyis gzungs kyi dkyil 'khor las gsungs pa de'am/ de'i rigs kyi las kyi phyag rgya bcings te/ gdan gcig la rang gi gzugs sprul nas snga ma bzhin du cho ga thams cad rjes su spyad de/ rdo rje nor bu chen po'i dam tshig gi phyag rgya bcings la/ oM d+har+m+ma sid+d+hiHzhes zlos shing // rang gi gzugs dang lhan cig mnyam par sbyor ba bsgom mo// de nas de bzhin du mtshan thog thag bsgoms la/ de'i rjes la de 'ongs pa dang / de dang lhan cig tu mnyam par sbyor ba byas nas de'i lus la 'jug par bya'o// de nas de rin po che pad+ma la sogs pa dang 'dra bar 'gyur ro/ las kyi phyag rgya'i nor bu ni las kyi phyag rgya'i nor bu ste/ rin chen char 'bebs dang / de'i rigs kyi phyag rgya chen po'o// nor bu ni ji skad bshad pa'i nor bu'i mtshan ma de bcings pa'o// bud med bu gar rin chen char 'bebs kyi las kyi phyag rgya bcings pa'am/ de'i rigs kyi phyag rgya bcings na dngos grub tu 'gyur ro// las kun ni rin chen char 'bebs la sogs pa'i las thams cad kyi mtshan ma bskyed pa'o// 'di skad ston pa yin te/ snga ma bzhin du don thams cad grub pa'i dkyil 'khor chen po las bshad pa'i rin chen char 'bebs dang de'i rigs kyi rnal 'byor byas la/ phyis gzungs kyi dkyil 'khor las bshad pa'i rin chen char 'bebs dang / de'i rigs kyi las kyi phyag rgya bcings te/ stong gsum pa'i sangs rgyas kyi zhing dang mnyam pa'i zla ba'i dkyil 'khor la rang gi gzugs sprul la cho ga thams cad rjes su spyad de/ gzungs kyi dkyil 'khor las bshad pa'i rang gi lha'i las kyi phyag rgya bcings te/ oM kar+m+ma sid+d+hi zhes zlos shing lhan cig mnyam par sbyor bar bsgoms la/ de nas bsgrub pa bya'o// de'i rjes la lha mo de dang mnyam par sbyor ba byas nas de'i lus la 'jug par bya'o// de nas sgrub pa po de rin chen char 'bebs la sogs pa dang 'dra bar 'gyur ro// rig pa'i bud med thams cad kyi bdag po dang 'dod pa thams cad kyi dbang phyug tu 'gyur ro zhes gsungs so// de ltar nor bu'i ye shes bstan nas/ da ni don thams cad grub pa'i gzungs kyi dkyil 'khor las bshad pa'i dngos grub don thams cad grub pa'i dkyil 'khor las bshad pa'i rang gi lha'i rnal 'byor byas la/ sgrub pa dang dkyil 'khor la sogs pa'i gzungs rnams spyan drangs te/ phyag rgya bzhis rgyas btab po zhes bya ba'i don bstan pa'i phyir/ de nas zhes bya ba la sogs pa gsungs so// de nas zhes bya ba'i sgras ni de ma thag pa ste dngos grub kyi ye shes bslab pa'i rjes thogs la'o// dkyil 'khor 'dir zhes bya ba ni nor bu'i rigs kyi gzungs kyi dkyil 'khor du phyag rgya chen po bcings pa 'byung ste/ sku ston par byed pa'i phyag rgya rnams 'ching ba'i mtshan nyid yin no zhes bya ba'i tha tshig go// rin chen rdo rje myu gu bcing // gung mo srin lag mthe chung rnams// sor mo brkyang ba byas nas ni// spyi bor bzhag pa grub mchog sbyin// zhes bya ba ni don thams cad grub pa'i dkyil 'khor chen po las bshad pa'i rdo rje rin po che myu gu'i gung mo dang / srin lag dang / mthe'u chung rnams so sor brkyang ste/ spyi bor gzhag pa ni rnam par snang mdzad kyi phyag rgya chen po'o// rig pa ni 'di yin te/ oM badzra rat+na d+hU pe hUM/ rdo rje dbyings kyi dkyil 'khor chen po las bshad pa'i rnam par snang mdzad kyi rnal 'byor byas la phyis phyag rgya bcing ba dang rig pa 'dis rnam par snang mdzad rab tu bsgrubs na rnam par snang mdzad dang 'dra bar 'gyur ro// rdo rje bsdams pa byas nas kyang // mdzub mo gnyis mdud mtheb gnyis dang // srin lag rdo rje bsgyur nas ni// mdzod spur bzhag pa dbang bskur thob// ces bya ba ni rdo rje bsdams pa las mdzub mo gnyis phan tshun lcags sgrog tu sbrel la/ mthe bo dang srin lag gnyis lu gu rgyud ltar byas nas yongs su bsgyur te mdzod spur gzhag pa ni phyag na rdo rje'i phyag rgya'o// rdo rje dbyings las bshad pa'i rdo rje sems dpa'i rnal 'byor byas la 'di nyid bcings te/ oM a b+hi She ka ma le a b+hi Shiny+tsa sa ma ya hUM/ zhes zlos shing rdo rje sems dpa' bdag nyid ji lta ba bzhin du bsgoms nas bsgrubs na de nas rdo rje sems dpa' dang 'dra bar 'grub par 'gyur ro// rdo rje rin chen tshul byas la// de nyid yongs su bsgyur nas ni// mdzub mo gnyis rtse gdong sprad pa// 'di ni dbang bskur thams cad byed// ces bya ba ni bshad ma thag pa'i phyag na rdo rje'i phyag rgya nyid las rdo rje dbyings kyi dkyil 'khor chen po las bshad pa'i rdo rje rin chen gyi dam tshig gi phyag rgya byas te/ mdzod spur gzhag pa 'di ni rdo rje snying po'o// rdo rje dbyings kyi dkyil 'khor chen po las bshad pa'i rdo rje snying po'i rnal 'byor byas la 'di nyid bcings te/ oM badzra rat+na a b+hiShe ka hUM zhes brjod cing snga ma bzhin du rdo rje snying por bdag nyid bsgoms nas bsgrub par bya'o// de nas rdo rje snying po dang 'dra bar 'gyur ro// de nyid mtheb gnyis mdzub gnyis ni// chos kyi rdo rje'i tshul du yang // bcings nas dpral bar bzhag nas ni// chos spyan gyi ni dbang bskur sbyin// zhes bya ba la bshad ma thag pa nyid kyi rdo rje snying po'i phyag rgya las mthe bo dang mdzub mo gnyis pad+mar byas pa dpral bar gzhag pa 'di ni rdo rje spyan gyi'o// rdo rje dbyings las bshad pa'i rdo rje spyan gyi rnal 'byor byas la/ 'di nyid bcings te/ oM badzra d+harma a b+hi Shiny+tsa mAM zhes brjod cing bdag nyid rdo rje spyan du bsgoms nas snga ma bzhin du bsgrub par bya'o// de nas rdo rje spyan dang 'dra bar 'grub par 'gyur ro// rin chen 'byung ba'i phyag rgya ni// rdo rje dbyings skyes dam tshig kyang // bsgyur bas dpral ba nyid du yang // bzhag na dbang ni bskur bar 'gyur// zhes bya ba ni sems ma rdo rje ma bstan par byas te/ gung mo gnyis bsgreng ba ni rgyab tu mdzub mo gnyis bskum la rdo rje'i rnam pa ltar gzhag pa 'di ni las kyi rdo rje ste sna tshogs kyi'o// rdo rje dbyings las bshad pa'i rdo rje sna tshogs kyi rnal 'byor byas te/ 'di nyid bcings la/ oM sar+b+ba a b+hi She ka pU dza sa ma ye hUM/ zhes zlos shing bdag nyid rdo rje sna tshogs su bsgoms la snga ma bzhin du bsgrub bo// de nas rdo rje sna tshogs dang 'dra bar 'grub par 'gyur ro// rin chen 'byung ba'i phyag rgya ni// rdo rje dbyings skyes dam tshig kyang // bcings nas rin chen gnas dag gi / dpral bar bzhag na dbang bskur 'gyur// zhes bya ba la rdo rje dbyings las bshad pa'i rdo rje rin chen ma bcings te/ dpral ba'i phyogs su gzhag pa 'di ni bcom ldan 'das rnam par snang mdzad kyi phyag rgya chen po gnyis pa'o// 'di'i rig pa ni 'di yin te/ oM trAM zhes bya ba 'dis dkyil 'khor du bcom ldan 'das la rgyas gdab par bya'o// mtheb gnyis phan tshun bsnol nas ni// mdzub mo gnyis kyi rtse mo yang // nor bu 'dra bar dgug pa ni// rdo rje nor bu chen po thob// ces bya ba ni lag pa gnyis kyi mthe bong gnyis phan tshun bsnol nas mdzub mo gnyis nor bur byas pa ni sems ma rdo rje ma'i gnas kyi nor bur byas pa'i phyag rgya dang / dpral ba'i gnas su bzhag pa 'di ni rdo rje rin chen ma'i gnas kyi nor bu phreng ba ma'i phyag rgya'o// rdo rje bsdams pa byas nas ni// gung mo nor bu 'drar byas la// mdzub mo srin lag gnyis pad+mo// kha dbye 'dra bar byas pas 'grub// ces bya ba ni rdo rje bsdams pa las gung mo gnyis nor bur byas la mdzub mo dang srin lag gnyis so sor pad+ma ltar byas pa ni chos kyi rdo rje ma'i gnas kyi nor bu rin chen pad+ma'i'o// gung mo gnyis ni nor bu bcing // sor mo thams cad bsgreng ba rnams// nor bu nyid du bsgoms na ni// 'khor rnams mchog dang ldan par 'gyur// zhes bya ba ni lag pa gnyis gcig tu sbyar te/ gung mo gnyis rin po cher byas nas sor mo lhag ma rnams brkyang ba'i phyag rgya spyi bor bzhag ste/ sor mo thams cad kyi rtse mo rin po che'i gzugs su bsgoms pa 'di ni rdo rje las ma'i gnas kyi rdo rje rin chen char 'bebs ma'i'o// rdo rje rin chen tshul bcings nas// gung mo mthe bo sbyar ba dang // srin lag mthe chung bsnyams pa rnams// khar bzhag lce steng nor rab ster// zhes bya ba ni lag pa gnyis brkyang nas gung mo gnyis dang mthe bong gnyis rin po che ltar byas la// srin lag dang mthe'u chung gnyis brkyang ste/ lce bzhin du khar gzhag pa 'di ni don thams cad grub pa'i gnas kyi don kun grub pa rab tu ster ba ma'i'o// de las mdzub gnyis rdo rjer bya// zhes bya ba ni kun grub par rab tu ster ba'i phyag rgya nyid las mdzub mo gnyis myu gu ltar byas nas snying gar gzhag pa ni nor bu mtshan ma'i gnas kyi nor bu rin chen 'dren ma'i'o// de gnyis de bzhin lcags kyur bya// zhes bya ba ni nor bu rin chen 'dren pa'i phyag rgya nyid las mdzub mo gnyis lcags kyu ltar byas pa 'di ni rin chen rgyal po'i gnas kyi rin chen dam tshig lcags kyu ma'i'o// mdzub mos mdzub mo drang bar bya// zhes bya ba ni don kun grub pa ster ba'i phyag rgya nyid las g.yas pas g.yon pa'i mdzub mo 'dren pa'i phyag rgya nyid las mdzub mo gnyis lcags kyu lta bu'i tshul du byed pa 'di ni nor bu chags pa'i gnas kyi nor bu chags pa'i dam tshig ma'i'o// de nyid mgo la rab sbyin pa'o// zhes bya ba ni nor bu chags pa'i dam tshig gi phyag rgya nyid kyis mdzub mo dang mthe bo gnyis legs so sbyin pa'i tshul du byed pa 'di ni nor bu legs pa'i gnas kyi nor bu legs pa ma'i'o// gung mo gnyis ni nor bur bcing // mdzub gnyis ngos la bkug pa yi// zhes bya ba ni lag pa gnyis brkyang la gung mo gnyis nor bur byas nas mdzub mo gnyis lcags kyu ltar byas te/ mthe bong gi rtse mo la sbyar nas bzhag pa 'di ni rin chen lta ba'i gnas su rdo rje nor bu rin chen spyan ma'i'o// srin lag ngos gnyis mdud pa la// mthe bong gnyis ni bkab pa ste// zhes bya ba ni rdo rje nor bu rin chen spyan gyi phyag rgya nyid las srin lag gnyis nang du bcug nas phan tshun mdud la mdzub mo gnyis lcags kyur byas pa mthe bo gnyis kyis bkab ste/ dpral ba'i gnas su 'jog pa 'di ni de bzhin gshegs pa thams cad kyi dbang bskur ba'i phreng ba'i gnas su rdo rje rin chen phreng ba ma'i'o// de nyid rdo rje nyi ma bskor// zhes bya ba ni rdo rje rin chen phreng ba ma'i phyag rgya nyid snying gar nyi ma'i tshul gyis bskor ba 'di ni nor bu nyi ma'i gnas kyi nor bu rin chen nyi ma'i'o// dpung pa spyi bor brkyang bar bya// zhes bya ba ni rin chen phreng ba ma'i phyag rgya nyid las dpung pa brkyang nas spyi bor gzhag pa 'di ni nor bu dang las kyi gnas su nor bu'i rgyal mtshan gyi rtse mo'i dpung rgyan gyi nor bu zla ba'i rgyal mtshan mchog ma'i'o// bzhad pa'i tshul du zhes bya ba ni rdo rje rin chen phreng ba ma'i phyag rgya nyid las bzhad pa'i tshul du yongs su bskor ba ni nor bu rin chen bzhad pa'i gnas su nor bu rin chen bzhad pa ma'i'o// rdo rje bsdams pa byas nas kyang // mdzub mo srin lag gyen du bsgreng // de dag pad+ma 'dra bar byas// gung mo gnyis ni nor bur byas// rdo rje bsdams pa las mdzub mo gnyis dang srin lag gnyis pad+ma 'dra bar byas la gung mo gnyis nor bur byas pa 'di ni rin chen pad+ma'i gnas su nor bu ting nge 'dzin pad+ma'i'o// de las tha ma rab sbyin bya// zhes bya ba ni nor bu'i ting nge 'dzin pad+ma'i phyag rgya nyid la'ang tha ma sbyin pa gtong ba'i tshul du byed pa 'di ni gtong ba ting nge 'dzin ye shes kyi snying po'i gnas kyi nor bu rin chen gtong ba'i dam tshig ma'i'o// rdo rje ral gri sbyar ba dang // zhes bya ba ni nor bu'i ting nge 'dzin pad+ma'i phyag rgya nyid las ral gris gcod pa'i tshul du byed pa 'di ni rin chen rnon po'i gnas su rin chen dam tshig ral gri ma'i'o// rdo rje 'khor lo'i tshul du bya// zhes bya ba ni nor bu ting nge 'dzin pad+ma'i phyag rgya nyid las mgal me'i 'khor lo bzhin bskor ba 'di ni nor bu 'khor lo ma'i gnas su nor bu dam tshig gi 'khor lo ma'i'o// de nyid kha nas dbyung bar bya// zhes bya ba ni nor bu ting nge 'dzin pad+ma'i phyag rgya nyid las tshig 'byin pa'i tshul gyis kha gyen du 'dren pa ni nor bu gsung ba'i gnas kyi nor bu gsung mchog ma'i'o// rdo rje rin chen myu gur bcing // sor mo thams cad brkyang ba dang // de dag spyi bor bzhag pa ni// rin chen char gyi char 'bebs so// zhes bya ba ni rdo rje sems ma bcings la/ rdo rje rin chen gyi mthe bong dang / mdzub mo gnyis kha sbyar ba 'di ni rdo rje rin po che'i myu gu ste/ de bcings pa las mthe bong dang / gung mo dang / srin lag dang / mthe'u chung rnams brkyang ba'i phyag rgya spyi bor bzhag la sor mo'i rtse mo nor bu'i gzugs su bsgoms nas rin po che'i char 'bebs pa'i lha mo bsams pa 'di ni rin chen char 'bebs kyi gnas su rin chen char rgyun ma'i phyag rgya'o// de nyid 'khor lo'i tshul du ni// zhes bya ba ni rin chen char rgyun ma'i phyag rgya nyid mgal me'i 'khor lo bzhin du gar gyi tshul bstan pa 'di ni nor bu mchod pa'i gnas su nor bu mchod pa'i dam tshig ma'i'o// snying gar rin chen gnyis byas pa// zhes bya ba ni rin chen char rgyun ma'i phyag rgya nyid kha gnyis su byas pa 'di ni nor bu cho ga ma'i gnas su nor bu dam tshig bsrung ba ma'i'o// nor bu 'dzin rtse mche ba yin// zhes bya ba 'di ni rin chen char 'bebs ma'i phyag rgya las mdzub mo gnyis bskum la mche ba bzhin du khar 'jog pa 'di ni nor bu gnod sbyin gyi gnas su nor bu mche ba gtsigs ma'i'o// dbus su mnyam pa khu tshur ro// zhes bya ba ni rin chen char rgyun ma'i phyag rgya'i dbus su mdzub mo gnyis dang / rang gi mthe bo gnyis kha sbyar bar byas pa 'di ni nor bu'i khu tshur gyi gnas su nor bu dam tshig khu tshur 'dzin ma'i phyag rgya chen po'o// rin chen sgeg mo la sogs pa nas rin chen 'bebs pa'i mthar thug pa rnams ni don thams cad grub pa'i dkyil 'khor chen po las bshad pa'i dam tshig gi phyag rgya nyid 'dir phyag rgya chen por 'gyur ro// de nas zhes bya ba ni phyag rgya chen po las bshad pa'i rjes thogs nyid la dam tshig gi phyag rgya'i ye shes te/ dam tshig gi phyag rgya 'ching ba'i mtshan nyid nges par bslab cing bstan par bya'o// phyag rgya chen po de dag nyid// snyim sbyar byas te bcings nas ni// zhes bya ba la thal mo sbyar la mthe bo gnyis dang gung mo gnyis brkyang mdzub mo gnyis bkug nas rin po che lta bur byas pa'i phyag rgya dpral bar gzhag pa 'di ni rnam par snang mdzad kyi phyag rgya'o// thal mo sbyar ba mthe bo gnyis bsnol la mdzub mo gnyis nor bur byas pa 'di ni rdo rje nor bu chen po'i dam tshig gi phyag rgya yang 'di yin no// snyim pa sbyar te mdzub mo gnyis dang mthe bo gnyis kyi gdong sbyar nas gung mo gnyis nor bu 'dra bar byas pa phyag rgya dpral bar gzhag pa 'di ni rin chen phreng ba ma'i'o// snyim pa sbyar la gung mo nor bur byas nas mdzub mo dang srin lag brkyang ste pad+ma 'dra bar byas pa 'di ni nor bu'i rin chen pad+ma'i'o// snyim pa sbyar la gung mo gnyis rin po che 'dra bar byas nas sor mo lhag ma brkyang ba'i phyag rgya spyi gtsug tu bzhag la sor mo thams cad kyi rtse mo nor bu'i gzugs su bsgom pa 'di ni rdo rje rin chen char 'bebs ma'i'o// snyim pa sbyar la gung mo gnyis dang mthe bo gnyis rin po che ltar byas te/ srin lag gnyis dang mthe chung gnyis brkyang ste/ lce bzhin du khar gzhag pa 'di ni don kun grub par rab sbyin ma'i'o// don kun grub par rab sbyin ma'i phyag rgya nyid las mdzub mo gnyis myu gu ltar byas te/ snying gar gzhag pa 'di ni nor bu rin chen 'gugs ma'i'o// nor bu rin chen 'gugs pa ma'i phyag rgya nyid las mdzub mo gnyis lcags kyur byas pa 'di ni rin chen dam tshig lcags kyu ma'i'o// don kun grub par rab tu ster ma'i phyag rgya las g.yas pa'i mdzub mos g.yon pa'i mdzub mo bzung b+huste 'phen pa'i tshul du byed pa 'di ni nor bu chags pa'i dam tshig ma'i'o// nor bu chags pa'i dam tshig gi phyag rgya las mdzub mo dang mthe bo legs so sbyin pa'i tshul du byed pa 'di ni nor bu legs pa ma'i'o// snyim pa sbyar la gung mo gnyis nor bur byas nas mthe bo'i logs su byas nas gzhag pa 'di ni rdo rje nor bu rin chen lta ba'i'o// rdo rje nor bu rin chen lta ba'i phyag rgya nyid las srin lag dang / mthe'u chung gnyis nang du bcug nas phan tshun nang du kha sbyar te bcings la mdzub mo'i lcags kyu gnyis mthe bo gnyis kyis bkan te dpral bar gzhag pa 'di ni rdo rje rin chen phreng ba ma'i'o// rdo rje rin chen phreng ba ma'i phyag rgya nyid snying gar nyi ma'i tshul gyis bskor ba ni nor bu nyi ma'i'o// rdo rje nor bu phreng ba ma'i phyag rgya nyid las dpung pa brkyang nas spyi bor gzhag pa 'di ni nor bu zla ba rgyal mtshan gyi rtse mo'i'o// nor bu rin chen phreng ba ma'i phyag rgya nyid bzhad pa'i tshul gyis yongs su bskor ba 'di ni nor bu bzhad pa ma'i'o// snyim pa sbyar nas mdzub mo gnyis dang srin lag gnyis pad+mar byas la gung mo gnyis rin po cher byed pa 'di ni nor bu ting nge 'dzin pad+ma'i'o// nor bu ting nge 'dzin gyi phyag rgya nyid las mthe'u chung sbyin pa gtong ba'i tshul du byed pa 'di ni gtong ba dam tshig ma'i'o// nor bu ting nge 'dzin pad+ma'i phyag rgya nyid las ral gris gcod pa'i tshul du sbyor ba 'di ni nor bu dam tshig gi ral gri ma'i'o// nor bu ting nge 'dzin pad+ma'i phyag rgya nyid mgal me'i 'khor lo bzhin du bskor ba 'di ni nor bu dam tshig gi 'khor lo ma'i'o// nor bu'i ting nge 'dzin pad+ma'i phyag rgya nyid tshig 'byin pa'i tshul gyis kha nas 'dren par byed pa/ 'di ni nor bu gsung ba mchog ma'i'o// snyim pa sbyar la gung mo gnyis myu gu ltar brtan par byas la mthe bo gnyis gshibs te/ mdzub mo'i rtse mo dang sbyar nas rin po cher byas la mthe bo dang gung mo dang / srin lag dang / mthe'u chung gi sor mo rnams brkyang ste sor mo thams cad kyi rtse mo nor bu'i gzugs su bsams te/ rin po che char 'bebs ma'i lha mo bsgom pa 'di ni rin chen char rgyun ma'i'o// rin chen char rgyun ma'i phyag rgya nyid mgal me'i 'khor lo bzhin du gar gyi spyor bas ston pa ni nor bu mchod pa'i dam tshig ma'i'o// rin chen char rgyun ma'i phyag rgya nyid gnyis su byas nas snying gar 'dzin pa ni nor bu dam tshig bsrung ba ma'i'o// rin chen char rgyun ma'i phyag rgya las mdzub mo gnyis bskum ste mche ba bzhin du khar 'jog pa 'di ni nor bu mche ba gtsigs pa ma'i'o// rin chen char rgyun ma'i phyag rgya'i dbus su mdzub mo gnyis dang rang gi mthe bo gnyis kyi rtse mor sbyar bar byas pa 'di ni nor bu dam tshig gi khu tshur gyi gzungs kyi dam tshig gi phyag rgya'o/ rin chen sgeg mo la sogs pa nas rin chen 'debs pa'i gzungs kyi mthar thug pa rnams ni don thams cad grub pa'i dkyil 'khor chen po las bshad pa'i dam tshig gi phyag rgya nyid gzung bar bya'o// mdor bsdus gsang ba'i gsang ba ste// dngos grub bzhi 'gyur sbyin par bya// zhes bya ba ni nor bu'i rigs kyi gsang ba'i dkyil 'khor ni gsang ba ste/ dam tshig gi phyag rgya ni gsang ba'i gsang ba'o// mdor bsdus nas phyi rol gyi bya ba la mi ltos pa bsgom pa gtso bor gyur pa yin no zhes bya bar dgongs so// sgrub pa po mngon par 'dod pa'i 'bras bu ster bas na dngos grub ster ba'o// gal te phyag rgya gzhan zla ba bzhis dngos grub ster na 'di ni zla ba gcig gis 'gyur ro// gzhan zhag bzhis 'grub na 'di zhag gcig gis 'grub ces bya ba de'i phyir dngos grub bzhi 'gyur sbyin par byed de/ gsang ba'i gsang ba dam tshig gi phyag rgyas so// de ltar rdo rje gsang ba bzhin// dus kun du ni sbyor mi bya// zhes bya ba ni ji ltar rdo rje dbyings kyi gzungs kyi dkyil 'khor du gsang ba'i dam tshig gi phyag rgya las byung ba'i las kyi phyag rgya dus kun du bcing bar mi bya ba de bzhin du 'dir yang gsang ba'i gsang ba khu tshur las byung ba'i las kyi phyag rgya dus thams cad du bcing bar mi bya ste/ gsang ba'i gsang ba dam tshig gi phyag rgya mi bcing ngo // dgag pa des dam tshig gi phyag rgya med na dam tshig gi phyag rgya des lha bsgrub par mi bya'o zhes sngar bstan zin to// de nas zhes bya ba ni de'i rjes la zhes bya ba'i don to// hUM ni rnam par snang mdzad kyi lcags kyu la chos kyi phyag rgyar bsam par bya'o// tre ni don kun grub pa sbyin pa dang / nor bu rin chen 'gugs ma dang / nor bu dam tshig gi gzungs kyi'o// g+he ni nor bu'i dam tshig gi rin chen lcags kyu ma'i'o// hre ni nor bu chags pa'i dam tshig ma'i'o// swe ni nor bu legs pa ma'i'o// kye ni rdo rje nor bu rin chen spyan dang / rdo rje rin chen phreng ba ma dang / nor bu rin chen phreng ba'i dbang bskur ba'i gzungs rnams kyi'o// khaM ni nor bu rin chen nyi ma'i'o// d+h+re ni nor bu zla ba rgyal mtshan gyi rtse mo ma'i'o// h+ye ni nor bu bzhad pa ma'i'o// drai ni nor bu rin chen pad+ma mo dang / nor bu rin chen gtong ba'i dam tshig ma dang / nor bu ting nge 'dzin pad+ma rnams kyi'o// byai ni nor bu dam tshig ral gri ma'i'o// kai ni nor bu dam tshig 'khor lo ma'i'o// bai ni nor bu gsung ba mchog ma'i'o// kru ni nor bu rin chen char 'bebs ma dang / mchod pa chen mo'i dam tshig ma dang / nor bu rin chen char gyi rgyun ma rnams so// rai ni nor bu dam tshig bsrung ba'i'o// y+ya ni nor bu mche ba gtsigs ma'i'o// mI ni nor bu dam tshig khu tshur gyi gzungs te/ lce rnams la bsam par bya'o// rin chen sgeg mo la sogs pa don thams cad grub pa'i dkyil 'khor chen po las bshad pa yin no// gsang ba gzungs kyi dkyil 'khor ro// mchog ni dam pa'o// gsang ba gsang ba'i khu tshur ma'i'o// nor bu'i dam tshig gi gzungs kyi phyag rgya chen po dang / dam tshig gi phyag rgya de rnams khu tshur gnyis su byin nas las kun byed pa ste las kyi phyag rgya zhes bya ba'i don to// 'di skad ston pa yin te/ nor bu'i dam tshig gi khu tshur gyi gzungs kyi phyag rgya chen po gnyis su byas nas rdo rje dbyings kyi tshul gyis rnam par snang mdzad la sogs pa nas rin chen 'bebs pa'i gzungs kyi mthar thug pa rnams kyi las kyi phyag rgya bcing bar bya'o// gzhan yang nor bu'i dam tshig gi khu tshur gyi gzungs kyi dam tshig gi phyag rgya gnyis su byas nas rnam par snang mdzad la sogs pa nas rin chen 'bebs pa'i gzungs kyi mthar thug pa rnams rdo rje dbyings kyi tshul gyis las kyi phyag rgya bcing bar bya'o// de nas 'dir rdo rje dbyings kyi sbyor bas/ g.yon pa'i rdo rje mdzub mo ni// g.yas pa'i nang du bsgreng bar bya// byang chub mchog gi phyag rgya che// sangs rgyas byang chub sbyin byed pa'o// bsgyings bcas gsor ba gnyis ka yis ni nor bu rin chen 'dren pa dang nor bu dam tshig gi gzungs kyi las kyi phyag rgya'o// lcags kyu 'dzin ltar gnas pa ni nor bu rin chen dam tshig gi lcags kyu'o// mda' 'phang ba'i tshul ni nor bu chags pa'i dam tshig ma'i'o// legs so sbyin pa snying gar gzhag pa ni nor bu legs pa ma'i'o// dbang bskur ba'i rin chen gnyis ni don yod grub pa rab tu ster ma dang / rdo rje nor bu rin po che'i spyan ma dang / rdo rje rin chen phreng ba ma dang / nor bu rin chen phreng ba ma rnams kyi'o// snying gar nyi ma bstan pa ni nor bu rin chen nyi ma'i'o// g.yon pa la ni gru mo gzugs ni nor bu zla ba'i rgyal mtshan gyi rtse mo ma'i'o// de bzhin kha phyogs bskor bar bya ba ni nor bu bzhad pa ma'i'o// g.yas pa'i ni g.yon pa dbye ba ni nor bu ting nge 'dzin pad+ma dang / nor bu rin chen gtong ba'i dam tshig ma dang / nor bu rin chen pad+ma rnams kyi'o// snying gar g.yon pa ral gri mdung ni nor bu dam tshig ma'i ral gri ma'i'o// mgal me'i 'khor lo bskor ba ni nor bu dam tshig gi 'khor lo ma'i'o// nor bu gnyis ka kha nas dbyung ba ni nor bu gsung ba'i mchog ma'i'o// rdo rje gar bskor bkrol ba yis// thal mo 'gram pa spyi bor gzhag pa ni rin chen char 'bebs ma dang / mchod pa chen po dam tshig ma dang / nor bu rin chen char 'bebs kyi dam tshig ma rnams kyi'o// go cha ni nor bu dam tshig bsrung ma'i'o// mthe chung mche ba ni rdo rje nor bu mche ba gtsigs pa ma'i'o// khu tshur gnyis ni mnan pa'o ni nor bu dam tshig gi khu tshur gyi gzungs kyi las kyi phyag rgya'o// rin chen 'gying ba'i tshul gyis ni// bsam pa g.yon pas mdud par bya ba ni rin chen sgeg mo'i gzungs kyi'o// phreng ba bcing dang ni rin chen phreng ba'i gzungs kyi'o// kha nas dbyung ba ni rin chen glu ma'i gzungs kyi'o// rin chen gar ni bskor ba yin ni rin chen gar ma'i gzungs kyi'o// rin chen khu tshur tshul gyis ni// bdug pa la sogs de bzhin sbyin// sangs rgyas kun la mchod pa ni// phyag rgya'i mchod pa byed pa'o// mdzub mo'i lcags kyu bcing ba ni// mthe chung las te lcags kyu che// mkhrig ma mdud la mdzub gnyis mdud// rgyab gnyis kyang ni bsnyams te mnan// rin po che ni nor bu'i rigs so// gsang ba'i phyag rgya ni gzungs kyi phyag rgya ste/ de'i dkyil 'khor gyi cho ga'i bye brag rgyas pa de rdzogs pa ni mthar thug pa'o// nor bu'i rigs kyi gzungs kyi dkyil 'khor gyi bshad pa rdzogs so// // de ltar dam tshig gi phyag rgya gtso bor gyur pa nor bu'i rigs kyi gzungs kyi dkyil 'khor des 'dul ba'i sems can rjes su gzung ba'i phyir bstan nas/ da ni chos kyi phyag rgya gtso bor gyur pa'i nor bu'i rigs kyi chos kyi dkyil 'khor gyis 'dul ba'i sems can gyi don gyi phyir de nas yang bcom ldan 'das zhes bya ba la sogs pa gsungs te/ de nas zhes bya ba ni de ma thag pa ste/ dang po sbyor ba'i ting nge 'dzin gyi rjes thogs la'o// 'dir dang por sbyor ba'i ting nge 'dzin don thams cad grub pa'i dkyil 'khor chen po las bshad pa'i dang por sbyor ba lta bu nyid yin no// yang zhes bya ba ni nor bu'i rigs kyi gzungs kyi dkyil 'khor la ltos pas yang zhes bya ba smos so// bcom ldan 'das zhes bya ba ni rnam par snang mdzad do// de bzhin gshegs pa thams cad kyi dbang bskur ba zhes bya ba ni nor bu rin po che'i rigs so// de'i ye shes ni rnam par snang mdzad la sogs pa nas rin chen 'bebs pa'i mthar thug pa ste/ rang bzhin gyis ni 'od gsal ba// gdod nas dag pa mkha' dang mtshungs// byang chub med cing mngon rtogs med// byang chub tshul 'di bstan pa'o// zhes bya bar nges pa'o// de'i dam tshig ni bcom ldan 'das rnam par snang mdzad kyi nor bu rin chen gyi nang du gtogs pa'i chos kyi dkyil 'khor ro// de las byung ba'i 'phags pa nam mkha'i snying po'i thugs ka'i rdo rje nor bu rin po che gang yin pa de las byung ba de la de skad ces bya'o// des byin gyis brlabs pa ni dkyil 'khor bskyed pa'i nus pa dang ldan pa'i bya ba gang gis de la dmigs pa'i ting nge 'dzin gang yin pa de la ming de skad ces bya ba'i ting nge 'dzin de la snyoms par zhugs nas rang gi bdag nyid kyi rigs dam pa 'di zhes bya ba blo la gnas pa gsungs shing bshad pa'o// de nas phyag na rdo rjes don thams cad grub pa'i chos kyi dkyil 'khor sprul pa'i phyir dang / rdo rje snying pos rin chen lta ba'i chos kyi dkyil 'khor sprul pa'i phyir dang / rdo rje spyan gyis rin chen pad+ma'i chos kyi dkyil 'khor sprul pa'i phyir dang / rdo rje sna tshogs kyis rin chen char 'bebs kyi chos kyi dkyil 'khor sprul pa'i phyir rang gi rig pa dam pa 'di rnams gsungs so// de nas bcom ldan 'das don thams cad grub pas rang gi snying ga'i rdo rje rin po che las chos kyi dkyil 'khor sprul nas/ de bzhin gshegs pa thams cad la snga ma bzhin yin no zhes shes par bya'o// de la de nas yang bcom ldan 'das zhes bya ba nas brtsams nas/ oM sar+b+ba a b+hi She ka dz+nyA na hUM zhes bya ba'i bar gyi gzhung 'di tsam gyis ni nor bu chen po'i rigs kyi chos kyi dkyil 'khor gyi dkyil 'khor rgyal po mchog ces bya ba'i ting nge 'dzin gnyis pa gsungs pa yin no// de nas snga ma bzhin du bsdu ba dang byin gyis brlab pa la sogs pa ni nor bu'i rigs kyi chos kyi dkyil 'khor gyi las kyi rgyal po mchog ces bya ba'i ting nge 'dzin gsum pa yin par shes par bya'o// don thams cad grub pa'i dkyil 'khor chen po las bshad pa'i dngos grub rnams ni don thams cad grub pa'i dkyil 'khor du dam tshig dang dbang bskur ba thob pa rnams kyis bsgrub par bya'o zhes bya ba'i don bstan pa'i phyir/ de nas byang chub sems dpa' sems dpa' chen po nam mkha'i snying po zhes bya ba la sogs pa'i gzhung gis slob dpon dang slob ma 'jug pa'i cho ga rgyas par gsungs pa yin no// de nas zhes bya ba'i sgra ni snga ma bzhin no// 'di zhes bya ba ni blo la gnas pa'o// rang gi rigs ni nor bu chen po'i rigs so// ye shes kyi dkyil 'khor ni chos kyi phyag rgya'i dkyil 'khor te de gsungs pa'o// de nas zhes bya ba'i sgra ni de ma thag pa'i don brjod pa ste/ sngon du bsnyen pa'i rjes thogs la'o// 'di skad ston pa yin te/ don thams cad grub pa'i dkyil 'khor chen po las bshad pa'i don thams cad grub pa'i rnal 'byor dang / de las bshad pa'i rnal 'byor chen po byas la phyis chos kyi dkyil 'khor las bshad pa'i bcom ldan 'das don thams cad grub pa'i phyag rgya chen po bcings te// snga ma bzhin du sna'i rtse mor 'chad par 'gyur ba'i don thams cad grub pa'i phyag rgya bzhi pa'i dkyil 'khor las bshad pa'i cho gas chos kyi 'khor lo bsgom par bya'o// de nas chos kyi 'khor lo las bshad pa'i ting nge 'dzin rnam pa gsum bsgom pa'i phyir zhes bya bas zhag bdun chos kyi dkyil 'khor bsgom par bya'o// de nas de'i rjes la dkyil 'khor 'di bri bar bya'o// de nas zhes bya ba ni gtan tshigs ston pa ste/ gang gi phyir chos kyi dkyil 'khor du 'jug pa med na des 'dul ba'i sems can gyi khams rnams kyi mngon par 'dod pa'i dngos grub tu mi 'gyur ba de lta bas na/ de nas rab tu bshad bya ba// ye shes dkyil 'khor dam pa ste// zhes bya'o// rdo rje dbyings dang 'dra ba la// zhes bya ba ni sprul pa'i chos kyi dkyil 'khor dang 'dra ba'o// rin chen ye shes zhes bshad do// zhes bya ba ni bshad zin to// dkyil 'khor chen po'i tshul du ni// zhes bya ba la don thams cad grub pa'i dkyil 'khor chen po'i dbyings su'o// dkyil 'khor thams cad srad bu bre// zhes bya ba ni de'i phyi rol dang nang bzhin du 'di'i yang phyi rol dang nang gi dkyil 'khor bya'o// don thams cad grub pa'i dkyil 'khor chen por ji ltar rnam par snang mdzad la sogs pa bris pa de bzhin du 'dir yang bri bar bya'o zhes de ltar bstan pa'i phyir/ chos kyi dkyil 'khor dam pa ste// snying ga'i mtshan ma bri bar bya// zhes bya ba'o// 'di ltar rdo rje dbyings kyi chos kyi dkyil 'khor du zla ba'i dkyil 'khor gyi steng du/ rdo rje rtse lnga pa de'i lte bar bcom ldan 'das rnam par snang mdzad la sogs pa nas bskal pa bzang po'i mthar thug pa rdo rje skyil mo krung gis bzhugs pa/ rang gi mtshan ma nas 'bras tsam gyi snying ga'i phyi rol du bsnams nas rdo rje bsdams pa bkan te/ skyil mo krung gi steng du gzhag pa de bzhin du 'dir yang bri bar bya'o// de nas dkyil 'khor 'di'i ye shes kyi snying po ni 'di rnams so zhes bya ba ni rnam par snang mdzad la sogs pa'i ye shes kyi snying po ni 'di dag yin te/ ye shes kyi snying po de ston par byed pa'i sgra'i gzugs su bzhugs pa de dag bsgrubs pas las thams cad sgrub par byed pa'i sngags yin no zhes bya ba'i don to// 'di skad ston pa yin te/ oM sar+b+ba ta thA ga ta a b+hi She ka dz+nyA na ut+ta ma hUM/ zhes bya ba'i sngags 'dis rnam par snang mdzad la sogs pa nam mkha'i phyogs nas phab ste gzugs brnyan la gzhug pa'am/ yang na 'dis bcom ldan 'das bri bar bya'o// oM badzra ma Ni hUM/ zhes bya ba ni rdo rje nor bu chen mo'i'o// oM badzra rat+na aM ku ra hUM/ zhes bya ba ni rdo rje rin chen myu gu ma'i'o// oM badzra badzra rat+na pad+ma hUM/ zhes bya ba ni rdo rje rin chen pad+ma'i'o// oM badzra rat+na baR+Sha hUM/ zhes bya ba ni rin chen char 'bebs ma'i'o// oM sar+b+ba ar+tha sid+d+hi dz+nyA na hUM/ zhes bya ba ni don thams cad grub pa'i'o// oM ma Ni dz+nyA na hUM/ zhes bya ba ni nor bu'i mtshan ma'i'o// oM ma Ni tsin+tA aM ku sha zhes bya ba ni rin chen rgyal po ste/ de nas brtsams nas/ oM ma Ni dz+nyA na mu Shi hUM/ zhes bya ba'i bar du bris la nam mkha'i phyogs nas phab ste rang gi phyogs su gzhag par bya'o// de nas don thams cad grub pa'i dkyil 'khor chen po las bshad pa'i rin chen sgeg mo la sogs pa nas rin chen char 'bebs ma'i bar gyi sngags kyis gzhag par bya'o// de'i rjes la bskal pa bzang po rnams ni rang gi rig pas so// de nas dkyil 'khor 'dir cho ga rgyas pa ji lta ba bzhin byas nas zhes bya ba ni don thams cad grub pa'i dkyil 'khor chen po las bshad pa'i cho ga thams cad dang / rang gi cho ga rjes su spyad la/ slob dpon gyis rang la byin gyis brlab pa la sogs pa bya'o// de nas rang gi ming nas brjod par byas la/ dkyil 'khor thams cad rdo rjer bsgrubs te/ de nas bsdu ba byas nas mtshan brgya rtsa brgyad pas bstod de bsgo zhing las bya ba dang / bgegs bskrad pa la sogs pa dang / mchod yon dang / zhabs bsil dbul ba byas nas dam tshig gi phyag rgya rnams kyis rnam par snang mdzad la sogs pa bsgrubs te/ de nas chos dang las dang phyag rgya chen po rnams kyis rgyas btab la/ rdo rje rin chen gyi phyag rgyas rnam par snang mdzad la sogs pa dbang bskur te/ rdo rje rin po che myu gu don thams cad grub pa la sogs pa nor bu'i rigs thams cad grub pa'i dbang bskur bar bya'o// de nas phyag bya ba dang / mchod yon phul la/ mchod pa thams cad kyis de bzhin gshegs pa la sogs pa thams cad yang dag par mchod la/ don thams cad grub pa'i dkyil 'khor chen por 'jug pa'i cho ga ji lta ba bzhin slob ma 'jug par bya'o zhes bya ba 'di ni cho ga rgyas pa ji lta ba bzhin du byas nas zhes bya ba'i sgra'i don yin no// slob ma la 'di skad bsgo bar bya ste zhes bya ba ni go sla'o// de nas cho ga thams cad rjes su spyad la nas 'bras tsam gyis rdo rje nor bu dang / rdo rje nor bu rin po che'i dril bu byin nas don thams cad grub pa'i dkyil 'khor chen po las bshad pa'i slob ma'i cho ga thams cad bya ba yin no// slob dpon gyi las dang slob ma 'jug pa'i cho ga rgyas pa'i gzhung tsam nyid kyis bshad pa yin no// de ltar slob dpon gyi las kyi cho ga dang slob ma 'jug pa'i cho ga rgyas par bstan nas/ da ni don thams cad grub pa'i cho ga'i dkyil 'khor du dam tshig dbang bskur ba thob pa rnams la ji ltar mngon par 'dod pa'i de las gsungs pa'i dngos grub rnams slob dpon gyis bshad par bya'o zhes bya ba'i don bstan pa'i phyir nor bu'i rigs kyi chos kyi ye shes bskyed par bya'o zhes bya ba gsungs so// nor bu'i rigs kyi chos kyi dkyil 'khor gyi ye shes ni nor bu'i chos kyi ye shes so// nor bu don du gnyer ba la sogs pa'i ngo bo de bskyed par bya'o// rdo rje snying po zhes bya ba ni don thams cad grub pa dang de'i rigs kyi gzugs so// ting nge 'dzin gyis ras sam/ rtsig pa'am/ spang leb la sogs pa la de bris nas so// rtse gcig pa'i sems kyis bsgoms nas yang dang yang mngon du byed pa'o// don ni slar byas na zhes bya ba ni don thams cad grub pa la sogs pa 'jig rten las 'das pa'am 'jig rten pa ste/ ji ltar mngon par 'dod pa'o// ji ltar bya zhe na byin cig byin cig ces brjod ces bya ba smos te tshig gis brjod cing ngo // 'di skad ston pa yin te/ ras sam rtsig pa'am/ spang leb la sogs pa thams cad la/ chos kyi dkyil 'khor las bshad pa'i don thams cad grub pa'i phyag rgya chen po gzugs de'am/ nor bu'i mtshan ma la sogs pa de'i rigs kyi gzugs bri bar bya'o// de nas de'i mdun du don thams cad grub pa'i dkyil 'khor chen po las bshad pa'i don thams cad grub pa'i rnal 'byor dang / de'i rigs kyi rnal 'byor byas la phyis chos kyi dkyil 'khor las bshad pa de'am de'i rigs kyi phyag rgya chen po bcings te/ chos kyi dkyil 'khor las gsungs pa'i sngags kyis de ras la sogs pa la bris la/ rdo rje snying po sprul te bsdu ba byas la mtshan brgya rtsa brgyad pas bstod de/ rin chen lcags kyu la sogs pas dgug pa dang / gzhug pa dang / bcing ba dang / dbang du byas te/ phyag rgya bzhis rgyas btab nas dbang bskur te/ mchod pa thams cad kyis yang dag par mchod la phyag bzhi byas te/ phyis chos kyi dkyil 'khor las gsungs pa de'am de'i rigs kyi phyag rgya chen po bcings la mngon par 'dod pa'i don 'grub pa'i phyir/ byin cig byin cig ces bya ba lan gsum gsol ba gdab par bya'o// de nas oM de hi sarba ar+tha b+ha ga wAn badzra gar+b+ha zhes zlos shing // ji srid skyo bar ma gyur pa de srid kyi bar du bzlas par bya'o// de nas skyo bar gyur na/ snga ma bzhin du mtshan brgya rtsa brgyad pas bstod pa dang / mchod pa dang / phyag bya ba dang / ji lta ba bzhin du gshegs su gsol bar ba'o// de ltar nyin re zhing thun bzhi'i sbyor ba byas pas ji srid du mngon sum lta bur gyur pa de srid du bsgoms na nyin re bzhin du thun bzhir bcom ldan 'das mthong bar 'gyur ro// zla ba nya la mtshan thog thag bsgoms na 'dod pa'i don thams cad 'grub par 'gyur ro// ting nge 'dzin gyis ras sogs la// rdo rje snying po bris nas ni// bsgoms nas rin chen don 'byin zhes// tshig tu smra zhing gsol ba gdab// ces bya ba ni chos kyi dkyil 'khor las gsungs pa'i rin chen lta ba'am de'i rigs kyi phyag rgya chen po ras la sogs pa la bris te/ de'i mdun du don thams cad grub pa'i dkyil 'khor chen po las bshad pa'i rin chen spyan nam/ de'i rigs kyi rnal 'byor byas la/ phyis chos kyi dkyil 'khor las bshad pa'i rin chen lta ba'am/ de'i phyag rgya chen po bcings te/ chos kyi dkyil 'khor las bshad pa'i rin chen lta ba'am/ de'i rigs kyi sngags brjod cing // ji ltar ras la bris pa la rin chen lta ba'am/ de'i rigs sprul nas snga ma bzhin du cho ga thams cad rjes su spyad la dbang bskur ba'i rin po che la sogs pa ji ltar 'dod pa rnams mngon par 'dod pa'i don byin cig ces lan gsum gsol ba gdab par bya'o// de nas oM de hi sar+b+ba rat+na b+ha ga wAn badzra gar+b+ha/ zhes bya ba'i snying po 'di zlos shing snga ma bzhin du bsgrubs nas dbang bskur ba la sogs pa'i rin po che thams cad thob par 'gyur ro// rdo rje snying po ras sogs la// zhes bya ba la sogs pa ni chos kyi dkyil 'khor las bshad pa'i rin chen pad+ma'am/ de'i rigs kyi phyag rgya chen po ras la sogs pa rnams la bri bar bya'o// de'i spyan sngar don thams cad grub pa'i dkyil 'khor chen po las bshad pa'i bcom ldan 'das rin chen pad+ma'am de'i rigs kyi rnal 'byor byas la/ phyis chos kyi dkyil 'khor las bshad pa'i de'am de'i rigs kyi phyag rgya chen po bcings te/ chos kyi dkyil 'khor las gsungs pa'i bcom ldan 'das rin chen pad+ma'am/ de'i rigs kyi rang gi sngags zlos shing sprul pa snga ma bzhin du cho ga thams cad rjes su spyad la/ yang chos kyi dkyil 'khor las bshad pa'i bcom ldan 'das rin chen pad+ma'am/ de'i rigs kyi phyag rgya chen po bcings te/ rin po che pad+ma la sogs pa'i ting nge 'dzin gyi chos kyi ye shes byin cig ces lan gsum gsol ba gdab par bya'o// de nas oM de hi sar+b+ba d+har+m+mA b+ha ga wAn badzra gar+b+ha zhes zlos shing // snga ma bzhin du bsgrubs na rin chen pad+ma la sogs pa'i ting nge 'dzin thob cing grub par gyur nas rin chen pad+ma la sogs pa dang 'dra bar 'gyur ro// rdo rje snying po ras sogs la// mnyam par gzhag pas bris nas kyang // zhes bya ba ni chos kyi dkyil 'khor las gsungs pa'i rin chen char 'bebs sam de'i rigs kyi phyag rgya chen po rnams ras la sogs pa rnams la bri bar bya'o// de nas de'i spyan sngar don thams cad grub pa'i dkyil 'khor chen po las bshad pa'i rin chen char 'bebs sam/ de'i rigs kyi rnal 'byor byas la/ phyis chos kyi dkyil 'khor las bshad pa'i rin chen char 'bebs dang de'i rigs kyi phyag rgya chen po bcings te/ chos kyi dkyil 'khor las gsungs pa'i rang gi sngags kyis rin chen char 'bebs dang de'i rigs rnams ji ltar ras la bris pa la sprul la/ snga ma bzhin du cho ga thams cad rjes su spyad de/ rin chen char 'bebs dang de'i rigs rnams yang dang yang mngon du byas te/ rtse gcig pa'i sbyor bas snyoms par zhugs par rin chen char 'bebs la sogs pa'i dam pa'i las byin cig byin cig ces bcom ldan 'das la lan gsum gyi bar du gsol ba gdab par bya'o// de nas oM de hi sad karma b+ha ga wAn badzra gar+b+ha zhes zlos shing snga ma bzhin du bsgrub par bya'o// de nas rin chen char 'bebs la sogs pa'i las dam pa byed pa 'grub par 'gyur ro// nam mkha'i phyogs sam phyogs gzhan du// zhes bya ba la sogs pa la snga ma bzhin du sbyor ba rnam pa bzhi po nyid kyis bya'o// khyad par ni 'di yod de 'di bri ba spangs pa'o// rdo rje snying po snying gar bri// zhes bya ba la sogs pa ni don thams cad grub pa'i dkyil 'khor chen po las bshad pa'i don thams cad grub pa'am/ de'i rigs kyi rnal 'byor byas la/ phyis chos kyi dkyil 'khor las gsungs pa'i don thams cad grub par sprul pa'am de'i rigs kyi phyag rgya chen po bcings te/ oM hr-i da ya b+ha ga ba tI hri da nA ma/ zhes bya ba'i snying po 'dis rang gi snying ga'i zla ba la chos kyi dkyil 'khor las bshad pa'i don thams cad grub pa'am de'i rigs kyi gzugs su sprul la 'di brjod cing nyin re bzhin du thun bzhi'i sbyor bas ji srid du snying ga 'gul bar 'gyur ba de srid kyi bar du bsgom par bya'o// de nas bcom ldan 'das rdo rje snying pos de'i rang gi ting nge 'dzin la sogs pa'i nor bu'i dngos grub ster bar 'gyur ro// rdo rje snying po dpral bar ni// bris te rnam par bsgoms nas kyang // zhes bya ba la sogs pa ni don thams cad grub pa'i dkyil 'khor las bshad pa'i bcom ldan 'das rin chen lta ba dang / de'i rigs kyi rnal 'byor byas la/ phyis chos kyi dkyil 'khor las bshad pa'i de'am de'i rigs kyi phyag rgya chen po bcings te/ rang gi dpral bar oM rat+na a b+hi She ka a b+hi Shiny+tsa/ zhes bya bas bcom ldan 'das rin chen lta ba dang / de'i rigs rnams sprul la/ de nyid kyi snying po brjod cing snga ma bzhin du ji srid mgo bo 'gul bar gyur pa de srid kyi bar du bsgom par bya'o// de nas rin chen lta ba la sogs pa'i dbang bskur ba'i rnal 'byor des 'grub cing thob par 'gyur ro// rdo rje snying po khar bcug la// de nyid du ni bsgoms nas kyang // zhes bya ba la sogs pa'i don thams cad grub pa'i dkyil 'khor chen po las bshad pa'i rin chen pad+ma'am/ de'i rigs kyi rnal 'byor byas la/ phyis chos kyi dkyil 'khor las gsungs pa de'am/ de'i rigs kyi phyag rgya chen po bcings te/ rang gi lce la rin chen pad+ma dang / de'i rigs kyi snying po 'di bsam par bya'o// oM b+ha ga rat+na gar+b+ha sid+d+haH/ de nas snying po 'di brjod cing // sngar bshad pa'i tshul gyis ji srid du/ kha rang bye bar gyur pa de srid kyi bar du bsgom par bya'o// kha rang gi ngang gis bye bar 'gyur ro zhes bya ba'i don to// de nas rnal 'byor pa so so yang dag par rig pa bzhi thob par 'gyur ro// de nyid ni/ gang tshe de nyid byed gyur pa// de tshe de ni ngag grub bo// zhes gsungs so// rdo rje snying po bdag spyi bor// rab tu bzhag ste bsgoms nas kyang // zhes bya ba la sogs pa ni don thams cad grub pa'i dkyil 'khor chen po las bshad pa'i rin chen char 'bebs sam/ de'i rigs kyi rnal 'byor byas la/ phyis chos kyi dkyil 'khor las bshad pa de'i rigs kyi phyag rgya chen po bcings te/ chos kyi dkyil 'khor las bshad pa'i bcom ldan 'das rin chen char 'bebs sam de'i rigs kyi gzungs/ oM rat+na gar+b+ha uSh+NI Sha A kaR+ShA gats+tsha zhes bya ba'i snying po 'di rang gi spyi bor bsam par bya'o// de nas 'di nyid zlos shing sngar bshad pa'i tshul gyis ji srid du 'bar bar gyur pa de srid kyi bar du bsgom par bya'o// de nas skad cig ma de nyid la nam mkha'i snying por 'gyur ro// de nyid ni/ gang tshe de nyid 'bar gyur pa// de tshe 'phang du lding bar 'gyur// zhes gsungs so// rdo rje snying po phyag rgya che// mnyam par gzhag pa bsgom pa ni// zhes bya ba la sogs pa la don thams cad grub pa'i dkyil 'khor chen po las bshad pa'i don thams cad grub pa'am/ de'i rigs kyi rnal 'byor byas la/ phyis chos kyi dkyil 'khor las bshad pa de nyid dam/ de'i rigs kyi phyag rgya chen po bcings te/ chos kyi dkyil 'khor las bshad pa'i rang gi sngags kyi mdun du bcom ldan 'das don thams cad grub pa'am/ de'i rigs sprul la snga ma bzhin du bsdu ba la sogs pa cho ga thams cad rjes su spyad la/ a l-i rat+na zhes brjod cing // bcom ldan 'das dngos grub bdag la stsol cig ces lan gsum gsol ba gdab par bya'o// de nas oM i l-i zhes bya ba'i snying po brjod cing snga ma bzhin du gang gi tshe bsgoms pa de'i tshe don thams cad grub pa la sogs pa'i dngos grub 'grub par 'gyur ro// nam mkha'i snying po'i dam tshig ni// mnyam par gzhag pas bcings nas kyang // zhes bya ba la sogs pa la snga ma bzhin du rin chen lta ba dang / de'i rigs kyi rnal 'byor byas la/ phyis chos kyi dkyil 'khor las gsungs pa de'am de'i rigs kyi dam tshig gi phyag rgya bcings te/ de nas bcom ldan 'das rin chen lta ba dang / de'i rigs rnams kyi chos kyi dkyil 'khor las gsungs pa'i sngags kyis mdun du sprul la/ snga ma bzhin du bsdu ba la sogs pa'i cho ga rjes su spyad la/ yang chos kyi dkyil 'khor las gsungs pa de'am de'i rigs kyi dam tshig gi phyag rgya bcings te/ mi l-i rat+na zhes lan gsum brjod cing // rin chen lta ba la sogs pas dbang bskur bar gsol ba gdab par bya'o// de nas oM mi l-i zhes snying po brjod cing // snga ma bzhin du gang gi tshe bsgoms pa de'i tshe rin chen lta ba la sogs pa'i dbang bskur ba thob par 'gyur ro// rdo rje snying po ting 'dzin dang // mnyam par gzhag par bsgoms nas ni// zhes bya ba ni snga ma bzhin du rin chen pad+ma dang / de'i rigs kyi rnal 'byor byas la/ phyis chos kyi dkyil 'khor las bshad pa de'am/ de'i rigs kyi phyag rgya bcings te/ chos kyi dkyil 'khor gyi sngags kyis bcom ldan 'das rin chen pad+ma'am/ de'i rigs rnams mdun du sprul la/ snga ma bzhin du bsdu ba la sogs pa'i cho ga byas nas/ tsi l-i rat+na zhes lan gsum brjod cing // rin chen pad+ma la sogs pa'i chos kyi ting nge 'dzin gyi chos stsol cig ces bcom ldan 'das la gsol ba gdab par bya'o// de nas tsi la zhes bya ba'i snying po brjod cing // snga ma bzhin gang gi tshe bsgoms par gyur pa de'i tshe// rin chen pad+ma la sogs pa'i ting nge 'dzin gyi chos thob par 'gyur ro// nam mkha'i snying po las kyi mchog // mnyam par gzhag pa bcings nas ni// zhes bya ba la sogs pa la/ snga ma bzhin rin chen char 'bebs dang / de'i rigs kyi rnal 'byor byas la/ phyis chos kyi dkyil 'khor las gsungs pa de'am/ de'i rigs kyi chos kyi phyag rgya bcings te/ chos kyi dkyil 'khor las gsungs pa'i sngags kyis rin chen char 'bebs dang / rigs rnams mdun du sprul la/ snga ma bzhin du cho ga thams cad rjes su spyad nas/ yang chos kyi dkyil 'khor las bshad pa'i bcom ldan 'das rin chen char 'bebs sam/ de'i rigs rnams kyi las kyi phyag rgya bcings la/ bcom ldan 'das rin chen char 'bebs la sogs pa la/ kI li rat+na zhes lan gsum brjod cing // rin po che thams cad slong ba'i gsol ba gdab par bya'o// de nas kI li zhes bya ba'i snying po brjod cing // snga ma bzhin du gang gi tshe bsgoms par gyur pa de'i tshe rin chen char 'bebs la sogs pa'i rin po che thams cad thob par 'gyur ro// de nas zhes bya ba ni de ma thag pa ste/ nor bu'i ye shes ni nor bu chen po'i rigs kyi ye shes kyi chos kyi dkyil 'khor ro// gsang ba'i phyag rgya ni rdo rje snying po'i mdun du gnas pa dang lhan cig tu gyur par lhag par mos pa'o// de'i ye shes ni nges pa ste/ de bslab pa'o// dbang po gnyis ni mnyam sprad nas// zhes bya ba ni bshad zin to// de ltar byas nas rdo rje snying po dang nam mkha'i snying po bsgoms te/ yang dang yang du bya'o// gang du zhe na/ nam mkha'i phyogs sam phyogs gzhan du// zhes bya ba smos so// ci zhig thob par 'gyur zhe na// dngos grub mchog ni thob par 'gyur// zhes bya ba smos te/ mchog nam mkha'i snying po thob par gyur pa'o// 'di skad ston pa yin te/ snga ma bzhin du dkyil 'khor chen po las bshad pa'i don thams cad grub pa'am/ nor bu'i mtshan ma la sogs pa de'i rigs kyi rnal 'byor byas la phyis chos kyi dkyil 'khor las bshad pa'i don thams cad grub pa'am/ de'i rigs kyi phyag rgya chen po bcings te/ chos kyi dkyil 'khor las bshad pa'i sngags kyis bcom ldan 'das mdun du sprul te bsdu ba la sogs pa'i cho ga snga ma bzhin du rjes su spyad la/ yang chos kyi dkyil 'khor las bshad pa'i don thams cad grub pa'am de'i rigs kyi phyag rgya chen po bcings te/ A kA sha gu h+ya dz+nyA na sA d+ha ya hUM/ zhes brjod cing // bcom ldan 'das don thams cad grub pa'am de'i rigs dang lhan cig tu dbang po gnyis mnyam par sbyor ba rgyun mi 'chad par bsgoms nas sngar bshad pa'i tshul gyis ji srid mngon sum du mngon par gyur pa de srid du bsgom par bya'o// de nas mtshan thog thag bsgoms na de'i rjes la bcom ldan 'das nam mkha'i snying po mngon sum du byon nas sgrub pa po'i lus la zhugs par gyur pa dang / de nas sgrub pa po'i de dang 'dra bar 'gyur ro// dbang po gnyis ni mnyam sbyar na// zhes bya ba ni snga ma bzhin no// gzhi la ri mo bris pa bzhin// zhes bya ba ni ras sam/ rtsig pa'am/ spang leb la bri ba'o// 'di skad ston pa yin te/ chos kyi dkyil 'khor las bshad pa'i rin chen lta ba dang / de'i rigs kyi lha'i gzugs rnams ras la sogs pa la bris te/ mdun du bzhag la snga ma bzhin du don thams cad grub pa'i dkyil 'khor chen po las bshad pa'i rin chen lta ba'am de'i rigs kyi rnal 'byor byas la/ phyis chos kyi dkyil 'khor las bshad pa de'am de'i rigs kyi phyag rgya chen po bcings te/ chos kyi dkyil 'khor las gsungs pa'i sngags kyis rin chen lta ba'am de'i rigs ris la sogs pa la ji lta ba bzhin du bris pa'i gzugs la sprul te/ bsdu ba la sogs pa'i cho ga thams cad rjes su spyad de/ tsi tra gu h+ya dz+nyA na a b+hi Shiny+tsa hUM/ zhes brjod cing snga ma bzhin du des ras la sogs pa dang lhan cig tu mnyam par sbyor ba bsgoms la/ sngar bshad pa'i cho gas ji srid mngon sum lta bur mthong bar gyur pa de srid kyi bar du bsgom par bya'o// de nas bsgrubs na de bzhin du 'grub par 'gyur na/ de'i rjes la rin chen spyan la sogs pa'i dbang bskur ba thob par 'gyur ro// rdo rje snying po bsgoms nas ni// dbang po gnyis ni mnyam sbyar la// zhes bya ba la sogs pa ni snga ma bzhin no// sdug pa de dag gang rtses pa// zhes bya ba ni rin chen pad+ma la sogs pa dang / rdo rjes snying pos gang rtses pa'o// rin chen pad+ma la sogs pa nyid kyi chos kyi phyag rgya'i rang bzhin dang / rdo rje snying po gnyis rtse zhing sgrub par byed pa'o// de skad du yang // rtse ba bsgrub par 'dod pa yin// zhes gsungs so// 'jig rten kun gyis de dgar byed// ces bya ba ni sems can gyi khams thams cad rin chen pad+ma la sogs pa bsgrub cing rang rig pas de dga' bar byed pa'o// 'di skad ston pa yin te/ don thams cad grub pa'i dkyil 'khor chen po las bshad pa'i rin chen pad+ma dang / gtong ba ting nge 'dzin ye shes kyi snying po la sogs pa de'i rigs kyi rnal 'byor byas la/ phyis chos kyi dkyil 'khor las bshad pa'i rin chen pad+ma dang / de'i rigs kyi chos kyi phyag rgya bcings te/ de nas chos kyi dkyil 'khor las bshad pa'i rang gi rigs kyi bcom ldan 'das rin chen pad+ma dang / de'i rigs rnams sprul la bsdu ba la sogs pa'i cho ga byas te/ bcom ldan 'das rin chen pad+ma dang / de'i rigs rnams dang lhan cig tu gyur par bsgoms shing // pri yaM a nu smr-i te dz+nyA na gu h+ya sar+b+ba ka laM ma Ni ra ya hUM zhes bya ba 'dis brjod par bya'o// de nas snga ma bzhin du mtshan thog thag bsgoms nas rin chen pad+ma la sogs pa'i 'jig rten kun gyis de dga' bar byed par 'gyur ro// nam mkha' kun gyi rdul dbyibs kyi// zhes bya ba ni nam mkha' yin la thams cad kyang de yin pas phyogs bcu'i nam mkha'i kun gyi rdzas kyi dngos po'i rang bzhin no// de la rdul ni nam mkha' kun gyi rdul gyi tshogs te/ de'i dbyibs can ni nam mkha' kun gyi rdul gyi dbyibs dang lhan cig pa'o// nam mkha'i khams thams cad rdul phra rab ji snyed pa'i tshogs de dang de ni nam mkha'i snying po'i gzugs brnyan du bsams nas/ de nas de dang lhan cig tu gyur par bsgom par bya'o// de ltar gyur bas ci zhig tu 'gyur zhe na/ nam mkha'i rdul kun gyi rdul gyi dbyibs kyi zhes bya ba smos te/ rin chen char 'bebs la sogs pa thams cad grub pa de'i sgrub pa por 'gyur ro zhes bya ba'i don to// de'i don ni 'di skad ston pa yin te/ snga ma bzhin du don thams cad grub pa'i dkyil 'khor chen po las bshad pa'i cho gas rin chen char 'bebs dang / de'i rigs nor bu'i mchod pa la sogs pa de las bshad pa'i rnal 'byor byas la/ phyis chos kyi dkyil 'khor las gsungs pa'i rin chen char 'bebs sam/ de'i rigs kyi phyag rgya chen po bcings te/ de nas chos kyi dkyil 'khor las bshad pa'i rang gi sngags kyis rin chen char 'bebs sam/ de'i rigs mdun du sprul la/ snga ma bzhin du bsdu ba la sogs pa'i cho ga thams cad rjes su spyad nas chos kyi dkyil 'khor las gsungs pa'i rin chen char 'bebs sam/ de'i rigs kyi las kyi phyag rgya bcings te/ sar+b+ba gu h+ya dz+nyA na sar+b+ba sid+d+hi m+ma pra yats+tsha hUM/ zhes brjod cing // bcom ldan 'das rin chen char 'bebs sam/ de'i rigs rnams dang lhan cig tu gyur pa nyin re zhing thun bzhi'i sbyor bas bsgoms la ji srid du nyin re zhing thun bzhir mngon sum du mthong bar gyur pa de srid kyi bar du bsgom par bya'o// de nas 'jig rten gyi khams thams cad kyi rdul phra rab kyi tshogs de'i rang bzhin du rnam par bsams te/ 'jig rten gyi khams thams cad kyi rdul phra rab kyi tshogs dang mnyam pa'i rin chen char 'bebs kyi dbyings sam/ de'i rigs kyi dbyibs su lhan cig mnyam par sbyor zhing // ji srid bdag nyid de'i rang bzhin du mthong bar gyur pa de srid kyi bar du bsgom par bya'o// de nas rin chen char 'bebs la sogs pa thams cad grub par 'gyur ro// de ltar dngos grub kyi bye brag rnam pa nyi shu bstan nas da ni don thams cad grub pa'i chos kyi dkyil 'khor las bshad pa'i dngos grub rnams don thams cad grub pa'i dkyil 'khor chen po las bshad pa'i lha'i rnal 'byor byas la/ phyis chos kyi dkyil 'khor las bshad pa'i phyag rgya chen po la sogs pa bcings la/ chos kyi dkyil 'khor gyi lha rnams phyag rgya bzhis rgyas btab nas dkyil 'khor dang por bsgrub par bya'o zhes bya ba'i don bstan pa'i phyir/ de nas zhes bya ba la sogs pa gsungs so// de nas zhes bya ba ni dngos grub kyi ye shes bstan pa'i rjes thogs la'o// phyag rgya chen po 'di ji lta ba bzhin bcing bar bya'o zhes bya ba ni bris pa dang rjes su mthun par 'gyur ro// ji ltar bri ba'i cho gar phyag rgya chen po'i mtshan nyid bshad pa de bzhin du 'dir yang rnam par snang mdzad nas brtsams te/ bskal pa bzang po'i bar du phyag rgya chen po bcing bar bya'o zhes bya ba'i don te/ dngos grub kyang de dang 'dra'o zhes bya ba ni rdo rje dbyings kyi chos kyi dkyil 'khor ci 'dra ba'i phyag rgya chen po bshad pa de 'dra ba 'dir yang yin no// de nas rdo rje nor bu bcings la rdo rje ye shes kyi dkyil 'khor gyi tshul du gzhag par bya'o zhes bya ba ni rdo rje bsdams pa las mdzub mo gnyis kyis rgyab bskums nas mthe bo gnyis rdo rjer bcings pa 'di ni rdo rje nor bu'i phyag rgya'o// 'di bcings nas rdo rje dbyings kyi dkyil 'khor gyi tshul gyis ji lta ba bzhin gyi gnas rnams su gzhag par bya'o// de bzhin du nor bu'i mtshan ma la sogs pa nas nor bu'i khu tshur gyi mthar thug pa'i dam tshig gi phyag rgyar yang 'gyur ro// de la rdo rje ye shes kyi dkyil 'khor gyi tshul du zhes bya ba 'di yin te/ skyil mo krung 'dug gan rkyal du// g.yas gcus de bzhin slar gcus pa// snying gar gnas pa bzhi pa ste// zhes bya ba ni nor bu'i mtshan ma la sogs pa'i dkyil 'khor ro// dpral bar gzhag dang ltag pa dang // phrag par yang ni dgod par bya// khar gzhag snying gar ral gri dang // snying gar rgyas dang kha nas dbyung // spyi bo thod pa khar gzhag pa// mdzub mo gnyis bkug mdun de bzhin// zhes bya ba'o// lhag ma rnams ni dkyil 'khor chen po las bshad pa'i dam tshig gi phyag rgya nyid yin par shes par bya'o// hUM rnam par snang mdzad kyi chos kyi phyag rgya'o// sa ni rdo rje nor bu ma dang / nor bu'i mtshan ma dang / don thams cad grub pa'i gnas rnams kyi'o// ra ni rin chen rgyal po'i'o// yi ge ra ni tsheg drag spangs pa ni rin chen chags pa'i'o// sa ni rin chen legs pa'i'o// ra ni rin chen spyan dang / de bzhin gshegs pa thams cad kyi phreng ba'i dbang bskur ba dang rdo rje rin chen myu gu ma'i'o// te ni nor bu gzi brjid kyi'o// ke ni nor bu dpal gyi'o// ha ni nor bu bzhad pa'i'o// daM ni nor bu pad+ma dang / gtong ba'i ting nge 'dzin ye shes kyi snying po dang / rdo rje rin chen pad+ma rnams kyi'o// ti ni rin chen mgon po'i'o// hi ni nor bu 'khor lo'i'o// b+ha ni nor bu gsung ba'i'o// ka ni rin chen char 'bebs dang / nor bu'i mchod pa dang / rin chen rgyun ma rnams kyi'o// ra ni nor bu bsrung ba'i'o// ya ni nor bu gnod sbyin gyi'o// ma ni nor bu khu tshur gyi chos kyi phyag rgya'o// lhag ma rnams ni don thams cad grub pa'i dkyil 'khor chen po las bshad pa nyid yin no// mdor na las kyi phyag rgya ni// gnas ji bzhin par gzhag par bya'o// nor bu chen po'i rigs kyi chos kyi dkyil 'khor las bshad pa'i nor bu'i khu tshur gyi dam tshig gi phyag rgya bcings te/ gnyis su byas nas don thams cad grub pa'i dkyil 'khor chen po las bshad pa'i tshul gyis rnam par snang mdzad nas brtsams nas rin chen char 'bebs pa'i mthar thug pa'i phyag rgya bcing bar bya'o zhes bya ba'i don to// don thams cad grub pa'i chos kyi dkyil 'khor gyi bshad pa rdzogs so// // de ltar chos kyi phyag rgya gtso bor gyur pa nor bu'i rigs kyi chos kyi dkyil 'khor bstan nas/ da ni las kyi phyag rgya gtso bor gyur pa des 'dul ba'i sems can rjes su gzung ba'i phyir nor bu chen po'i rigs kyi las kyi dkyil 'khor ni/ de nas yang bcom ldan 'das zhes bya ba la sogs pa gsungs te/ de nas zhes bya ba'i sgra ni de ma thag pa ste// dang po sbyor ba'i ting nge 'dzin zhes bya ba'i rjes thogs la'o// 'dir dang po sbyor ba'i ting nge 'dzin ni don thams cad grub pa'i dkyil 'khor chen po las bshad pa'i dang po sbyor ba nyid yin no// yang zhes bya ba ni nor bu chen po'i rigs kyi chos kyi dkyil 'khor la ltos pas na yang zhes bya ba smos so// bcom ldan 'das ni rnam par snang mdzad do// de bzhin gshegs pa thams cad kyi dbang bskur ba'i las ni bcom ldan 'das rnam par snang mdzad kyi nor bu chen po'i rigs kyi las kyi dkyil 'khor te/ de nyid kyi dam tshig de las byung ba ni rdo rje snying po'i thugs ka'i rdo rje rin po che gang las byung ba de la de skad ces bya'o// des byin gyis brlabs pa'i ting nge 'dzin gang yin pa de la snyoms par zhugs shing mngon sum du mdzad nas 'di bstan pa ni rang rig pa dam pa 'di gsungs shing bshad pa'o// don thams cad grub pa'i las kyi dkyil 'khor de las byung zhing bskyed pa'i las kyi rgyur gsungs pa'o// de ltar phyag na rdo rjes don thams cad grub pa'i rigs bskyed pa'i rgyur gyur pa rig pa dam pa gsungs pa dang / de bzhin du rdo rje snying pos rin chen spyan gyi rigs bskyed pa'i rgyur gyur pa'i rig pa dam pa 'di gsungs pa dang / rdo rje lta bas rin chen pad+ma'i rigs bskyed pa'i rgyur gyur pa'i rig pa dam pa 'di gsungs pa dang / rdo rje sna tshogs dang rin chen char 'bebs kyi rigs bskyed pa'i rgyur gyur pa'i rig pa dam pa 'di gsungs so// de dag 'phags pa nam mkha'i snying pos rang gi thugs ka na gnas pa'i rdo rje rin po che las las thams cad kyi bdag nyid kyi dkyil 'khor sprul nas snga ma bzhin du de bzhin gshegs pa thams cad la phul ba yin par shes par bya'o// de la de nas yang bcom ldan 'das zhes bya ba nas brtsams te/ oM bi shwa a b+hi She ka zhes bya ba'i gzhung 'di tsam gyis nor bu chen po'i rigs kyi las kyi dkyil 'khor rgyal po mchog ces bya ba'i ting nge 'dzin gnyis pa bstan to// de nas snga ma bzhin du bsdu ba dang byin gyis brlab pa ni nor bu chen po'i rigs kyi las kyi rgyal po mchog ces bya ba'i ting nge 'dzin gsum pa yin par shes par bya'o// de nas zhes bya ba la sogs pa ni bshad zin to// de nas rab tu bshad bya ba// zhes bya ba ni sngon du bsnyen pa'i rjes thogs la las kyi dkyil 'khor gyis 'dul ba'i sems can rjes su gzung ba'i phyir las kyi dkyil 'khor dam pa'o// nor bu chen po'i rigs kyi las kyi dkyil 'khor dam pa ni gtso bo'o// rdo rje dbyings ni 'dir sprul pa'i las kyi dkyil 'khor dang mtshungs pas na/ rdo rje dbyings dang 'dra ba'o// rin chen zhes bya ba ni rnam par snang mdzad la sogs pa nas rin chen 'bebs pa'i mthar thug pa ni rin po che'i rigs so// dgos pa ni rin po che'i dgos pa'o// sems can thams cad kyi bsam pa yongs su rdzogs pa'i las ni sangs rgyas mchod pa'i las dang de bshad pa'i grags pa'o// 'di skad ston pa yin te/ don thams cad grub pa'i dkyil 'khor chen po las bshad pa'i don thams cad grub pa'i rnal 'byor dang / de las bshad pa'i rnal 'byor chen po byas la phyis las kyi dkyil 'khor las 'chad par 'gyur ba'i phyag rgyas btab la don thams cad grub pa'i phyag rgya bzhi pa'i dkyil 'khor gyi rigs kyi snying po lngas rang gi snying gar sprul la 'chad par 'gyur ba'i rigs pas go rims bzhin du gzhag ste/ las kyi dkyil 'khor gyi ji lta ba'i rig pa re re zhing yang khri bzlas par bya'o// de ltar byas nas phyis nor bu'i rigs kyi las kyi dkyil 'khor las gsungs pa'i ting nge 'dzin gsum zhag bdun bsgom par bya'o// de nas dkyil 'khor 'di bri bar bya'o// ji ltar srad bu bri bar bya zhe na/ dkyil 'khor chen po'i tshul du ni// dkyil 'khor thams cad srad bu bre// zhes bya ba smos te/ don thams cad grub pa'i dkyil 'khor chen po'i dbyibs kyi tshul gyis 'di'i phyi dang nang gi thig gdab par bya'o// de yi dbus su tshul bzhin du// zhes bya ba ni de bris pa'i rjes thogs nyid la don thams cad grub pa'i dkyil 'khor las bshad pa bri ba'i cho gas bcom ldan 'das rnam par snang mdzad bris la gzhag par bya'o// sems dpa' chen po'i tshul gyis ni// rin chen mchod pa rnams bri'o// zhes bya ba ni nor bu'i mtshan ma la sogs pa nas nor bu 'bebs pa la mthar thug pa'i nor bu'i sems dpa' rnams don thams cad grub pa'i dkyil 'khor chen po bzhin du bri bar bya'o// de ltar nor bu'i mtshan ma 'dzin pa la sogs pa nas nor bu 'bebs pa'i mthar thug pa de dag rig pa rnams kyis bri bar bya'o zhes bya ba'i tha tshig go// de'i don ni 'di skad ston pa yin te/ oM badzra rat+na pU dza a g+h+ra zhes bya ba'i rig pa 'dis rnam par snang mdzad rang gi gnas su gzhag par bya'o// oM ma Ni sa ma ya hUM/ zhes bya ba ni rdo rje nor bu chen mo'i phyag rgya'o// oM ma Ni rat+na a b+hi She ka mA la hUM/ zhes bya ba ni rdo rje rin chen myu gu ma'i'o// oM ma Ni rat+na pad+mo hUM/ zhes bya ba ni nor bu rin chen pad+ma'i'o// oM ma Ni pra be sha sa ma ya hUM/ zhes bya ba ni nor bu rin chen char 'bebs ma'i'o// oM sar+b+ba ar+tha sid+d+hi pra kA ra a b+hi She ka hUM/ zhes bya ba ni bcom ldan 'das don thams cad grub pa'i'o// oM badzra ma Ni d+ha ra ni sa ma ye hUM/ zhes bya ba ni nor bu mtshan ma'i rdo rje nor bu gzugs kyi mtshan ma'i rig pa'o// oM ma Ni rat+na A kaR+Sha sa ma ya hUM/ zhes bya ba ni rin chen rgyal po'i nor bu'i rin chen 'gugs ma'i'o// oM ma Ni rat+na rA ga ra ti karma pU dza pra ma ta ya hUM/ zhes bya ba ni nor bu chags pa'i nor bu rin chen chags shing dga' ma'i'o// oM ma Ni rat+na sA d+hu ka ra pU dza sa ma ye hUM/ zhes bya ba ni nor bu legs pa'i nor bu rin chen legs par byed ma'i'o// oM ma hA ma Ni rat+na dr-iSh+Ta A ka R+Sha zhes bya ba ni bcom ldan 'das rin chen lta ba ma'i'o// oM ma Ni rat+na mA la pU dze/ zhes bya ba ni de bzhin gshegs pa thams cad kyis phreng ba'i dbang bskur ba'i nor bu rin chen phreng ba ma'i'o// oM ma Ni rat+na sU R+ya A lo ka pU dza/ zhes bya ba ni nor bu rin chen nyi ma snang ba ma'i'o// oM ma Ni rat+na d+h+wa dza pU dze/ zhes bya ba ni nor bu dpal gyi nor bu rin chen rgyal mtshan dpal gyi'o// oM ma Ni a t+ya hA s+ya pU dze/ zhes bya ba ni nor bu rin chen bzhad pa ma'i'o// oM pad+ma ma Ni sa ma d+hi sa ma ye hUM/ zhes bya ba ni bcom ldan 'das rin chen pad+ma'i'o// oM sar+b+ba te ka a nu smr-i te sA ma d+hi karma gi ri hUM/ zhes bya ba ni gtong ba ting nge 'dzin ye shes kyi snying po gtong ba thams cad rjes su dran pa'i ting nge 'dzin gyi spyod pa'i'o// oM ma ni rat+na tIk+Sha Na sa ma ye ts+tshin+da ts+tshin+da hUM/ zhes bya ba ni rin chen rnon po'i'o// oM ma Ni rat+na tsakra sa ma ye hUM/ zhes bya ba ni nor bu 'khor lo'i nor bu rin chen 'khor lo'i dam tshig gi'o// oM ma Ni rat+na b+ha Sha ba d+ha ba d+ha hUM/ zhes bya ba ni nor bu gsung ba'i nor bu rin chen gsung ba ma'i'o// oM ma Ni rat+na waR+Sha ni hUM/ zhes bya ba ni bcom ldan 'das rin chen char 'bebs kyi'o// oM ma Ni rat+na kar+m+mani hUM/ zhes bya ba ni nor bu mchod pa'i nor bu rin chen las ma'i'o// oM ma Ni rat+na ka ba tse rak+Sha haM/ zhes bya ba ni nor bu bsrung ba'i cho ga ma'i'o// oM ma Ni rat+na daMSh+T+rA kha da kha da hUM/ zhes bya ba ni nor bu gnod sbyin gyi nor bu mche ba'i lha mo'i'o// oM ma Ni rat+na kar+m+ma muSh+TI hUM/ zhes bya ba ni nor bu khu tshur gyi nor bu rin chen las kyi khu tshur gyi lha mo ste/ rig pa rnams kyis rang rang gi gnas su bri bar bya'o// de bzhin du/ oM ma Ni rat+na A be+e sha a/ zhes bya ba'i bar du nor bu rin chen 'bebs pa ma'i lha mo rnams kyi sku mdog dang / dbyibs dang / phyag mtshan rnams rig pas bri bar bya'o// byams pa la sogs pa'i lha mo rnams bri ba'i rig pa ni sngar bshad pa'i rang gi rig pa nyid yin no// de nas las kyi dkyil 'khor 'dir// zhes bya ba la sogs pa la/ de nas zhes bya ba ni de ma thag pa'o// don thams cad grub pa'i dkyil 'khor chen po las bshad pa'i cho gas don thams cad grub pa'i rnal 'byor dang / de las bshad pa'i rnal 'byor chen po byas te ji lta ba bzhin du rin po ches mtshan pa'i sna tshogs rdo rje dang de'i brtul zhugs blangs la/ don thams cad grub pa'i dkyil 'khor chen po las bshad pa'i cho ga nyid kyis dkyil 'khor du slob dpon 'jug par bya'o// de nas cho ga thams cad rjes su spyad la/ rang la byin gyis brlab pa la sogs pa byas nas/ sar+b+ba ar+tha sid+d+hi rat+na a haM/ zhes bya ba la sogs pa'i ming gang yang rung ba nas brjod nas dkyil 'khor thams cad snga ma bzhin rdo rjes bsgrubs te/ de nas bsdu ba la sogs pa byas la mchod pa thams cad kyis dkyil 'khor gyi lha la yang dag par mchod de/ slob ma 'jug pa'i cho gas gnang ba nod pa'i rjes thogs nyid la don thams cad grub pa'i dkyil 'khor chen po las bshad pa'i cho gas rin po che'i slob ma 'jug pa bzhin du las kyi dkyil 'khor 'dir yang 'jug par bya'o// 'dis ni las kyi dkyil 'khor 'dir cho ga ji lta ba bzhin du rgyas par byas nas zhes bya ba'i don 'di bstan pa yin no// bcug ste 'di skad du bsgo bar bya'o zhes bya ba ni go sla'o// de nas don thams cad grub pa'i dkyil 'khor chen po las bshad pa'i cho gas chu dang / phyag rgya dang / cod pan gyi dbang bskur ba byin nas nor bus mtshan pa'i sna tshogs rdo rje dang / nor bus mtshan pa'i sna tshogs rdo rje'i dril bu ji lta ba bzhin du byas nas snga ma bzhin du cho ga thams cad rjes su spyad nas/ dngos grub kyi rdo rje brtul zhugs slob ma la sbyin par bya'o// de ltar slob dpon gyi las dang slob ma 'jug pa cho ga rgyas par brjod nas/ da ni nor bu chen po'i rigs kyi las kyi dkyil 'khor du dam tshig dang dbang bskur ba thob pa la slob dpon gyis nor bu'i rigs kyi las kyi ye shes bshad par bya'o zhes bya ba'i don bstan pa'i phyir/ las kyi ye shes bslab par bya'o zhes bya ba la sogs pa gsungs te nor bu'i rigs kyi las kyi dkyil 'khor gyi ye shes ni/ nor bu'i las kyi ye shes te/ thams cad dbang du byed pa la sogs par nges pa de bslab pa'o// rdo rje snying po phyag rgya cher// bsgoms nas kyang ni rab mnyam gzhag // mchod pa kun gyis mchod nas ni// sangs rgyas thams cad dbang du 'gyur// zhes bya ba ni don thams cad grub pa'i dkyil 'khor chen po las bshad pa'i cho gas bcom ldan 'das don thams cad grub pa'am/ de'i rigs kyi rnal 'byor byas la/ phyis las kyi dkyil 'khor las gsungs pa de'am/ de'i rigs kyi phyag rgya chen po bcings te/ g.yeng ba med pa'i sems kyis de bsgom zhing // oM rat+na pU dza ba shi ku ru zhes brjod pas rang gi snying gar rdo rje rin po che nor bu gzungs kyi dam tshig gi lha mo'i tshogs sprul la/ snying po 'di nyid brjod la/ ji srid du don thams cad grub pa la sogs pa'i de bzhin gshegs pa thams cad la lha mo'i tshogs kyis mchod pa thams cad kyis mchod pa de srid du/ don thams cad grub pa la sogs pa de bzhin gshegs pa thams cad de'i dbang du 'gyur ro// ting nge 'dzin gyi dam tshig mchog // phyag rgya gang yang dam bcings la// sangs rgyas thams cad mchod na ni// dbang bskur dam pa de dag thob// ces bya ba ni snga ma bzhin du don thams cad grub pa'i dkyil 'khor chen po las bshad pa'i rin chen lta ba dang / de'i rigs kyi rnal 'byor byas la/ phyis las kyi dkyil 'khor las gsungs pa'i rin chen lta ba dang / de'i rigs kyi dam tshig gi phyag rgya bcings te/ rnam par g.yeng ba med pa'i sems kyis rin chen lta ba dang / de'i rigs kyi dam tshig gi phyag rgya bcing zhing // oM rat+na pU dza sa ma ya/ a b+hi Shiny+tsa zhes brjod pas nor bu chen mo dang / rin chen lta ba 'dren pa la sogs pa'i lha mo'i tshogs rang gi dpral bar sprul la/ rin chen lta ba la sogs pa rnams nyin re zhing thun bzhi'i sbyor bas ji srid du mchod pa de'i tshe rin chen lta ba la sogs pa de'i de bzhin gshegs pa thams cad kyi dbang bskur ba thob par 'gyur ro// rdo rje snying po'i ting 'dzin du// mnyam par gzhag pa bsgoms nas ni// sangs rgyas thams cad rab mchod na// 'gro ba'i dam pa 'jig par 'gyur// zhes bya ba ni snga ma bzhin du rin chen pad+ma dang / de'i rigs kyi lha'i rnal 'byor byas la/ phyis las kyi dkyil 'khor las bshad pa'i de'i rigs kyi las kyi chos kyi phyag rgya bcings nas/ oM rat+na pU dza d+har+m+mA na sha yaM/ zhes brjod cing bdag nyid g.yeng ba med pa'i yid kyis rin chen pad+ma'am/ de'i rigs bsgoms la rang gi snying gar pad+ma nor bu'i ting nge 'dzin gyi dam tshig la sogs pa lha tshogs sprul te/ rin chen pad+ma la sogs pa'i de bzhin gshegs pa thams cad kyis mchod la/ de nas phyis ji srid du rang bzhin gyis rnam par dag pa'i ting nge 'dzin thob par 'gyur ro// 'gro ba dam pa 'jig par 'gyur ba la dmigs pa'i ting nge 'dzin yang thob par 'gyur ro// rdo rje snying po'i ting 'dzin gyis// las kyi phyag rgya bcings nas ni// sangs rgyas thams cad mchod gyur na// skad cig tu ni don kun thob// ces bya ba ni snga ma bzhin rin chen char 'bebs dang / de'i rigs kyi rnal 'byor byas la las kyi dkyil 'khor las gsungs pa'i de'am/ de'i rigs kyi las kyi phyag rgya bcings te/ oM rat+na pU dza kar+m+ma sar+b+ba ar+tha na me d+ha de/ zhes brjod cing 'dir rin chen char 'bebs sam de'i rigs su bdag nyid nges par byas te/ rang gi snying gar nor bu rin chen char 'bebs la sogs pa lha mo'i tshogs sprul la rin chen char 'bebs la sogs pa de bzhin gshegs pa thams cad ji srid du mchod pa de'i tshe rin chen char 'bebs la sogs pas skad cig tu don kun thob par 'gyur ro// de nas zhes bya ba ni rjes thogs nyid la brjod pa'o// rang gi lha'i rnal 'byor gyis dbang po gnyis snyoms par 'jug pa bsgom pa'i phyag rgya ni/ gsang ba'i phyag rgya zhes bya ba'i don to// de nyid kyi las der nges pa'i ye shes su 'gyur ba'o// rdo rje snying po'i ting 'dzin gyis// dbang po gnyis ni mnyam sbyar nas// sangs rgyas thams cad mchod na ni// 'jig rten thams cad des ma gur 'gyur// zhes bya ba ni snga ma bzhin du don thams cad grub pa'i dkyil 'khor chen po las bshad pa'i rang 'dod pa'i lha'i rnal 'byor byas la/ phyis las kyi dkyil 'khor las bshad pa'i rang gi lha'i phyag rgya chen po bcings te/ rang gi rig pa brjod cing bdag nyid rang gi lha'i gzugs su bsgoms te/ rang gi rig pa'i lha mo mdun du sprul la/ bsdu ba la sogs pa'i cho ga rjes su spyad de/ de dang lhan cig pa'i sbyor bas nyin re zhing thun bzhir ji srid mngon sum lta bur mthong bar gyur pa de srid kyi bar du bsgom par bya'o// de nas spro ba dang bsdu ba'i sbyor bas zla ba gcig bsgoms la/ mthar mtshan thog thag bsgoms na 'jig rten pa thams cad rin po che'i rigs thams cad kyi rang bzhin du bsgrubs nas rnal 'byor pas mgu bar byas na dbang du byed par 'gyur ro// de nas don thams cad grub pa la sogs pa'i lha mo'i de'i sku dang mnyam par sbyar bar byas la 'jug par bya'o// de'i rjes la de don thams cad grub pa dang 'dra bar 'gyur ro// de lta bu'i gsang ba'i dam tshig gi las kyi ye shes bstan nas/ da ni nor bu chen po'i rigs kyi las kyi dkyil 'khor las bshad pa'i dngos grub rnams ni don thams cad grub pa'i dkyil 'khor chen po las bshad pa'i rang gi lha'i rnal 'byor byas la/ phyis las kyi dkyil 'khor las bshad pa'i phyag rgya chen po la sogs pa bcings te/ dkyil 'khor la sogs pa'i lha rnams spyan drangs nas/ bsgrub par bya'o zhes bya ba'i don bstan pa'i phyir/ de nas zhes bya ba la sogs pa gsungs so// de nas zhes bya ba'i rjes thogs la zhes bya ba'i don to// ji lta ba'i phyag rgya chen po'i ye shes kyi dngos grub dam par 'gyur ro zhes bya ba ni ji ltar rdo rje dbyings kyi las kyi dkyil 'khor du phyag mtshan dang bcas pa'i lag pa gnyis kyis snying ga la sogs pa'am/ gzhan du phyag rgya chen por bsgoms par rdo rje sems dpa' la sogs pa'i dngos grub stsol ba de bzhin du/ 'dir yang nor bu'i mtshan ma la sogs pa ster bar 'gyur ro zhes bya ba de'i phyag rgya chen po'i ye shes de'i dngos grub dam par 'gyur ro zhes bya ba la sogs pa gsungs so// de la phyag rgya chen po'i mtshan nyid ni 'di yin te/ rang gi mtshan ma dang bcas pa'i lag pa gnyis kyis/ snying ga rtsib logs rgyab sbyar ba// dpral ba la sogs de bzhin du// kha dang rna ba mgo ltag pa// spyi bor phrag pa kha rked gzhag // ces bya ba 'di ni nor bu'i gzugs ma'i dam tshig gi lha mo nas brtsams te/ nor bu khu tshur gyi mthar thug pa'i phyag rgya chen por 'gyur ro// lhag ma ni don thams cad grub pa'i gzungs kyi dkyil 'khor las bshad pa yin par shes par bya'o// da ni de nas phyag rgya chen po bcings pa'i rjes thogs nyid la dam tshig gi phyag rgya ye shes bcing ba bslab cing bstan pa'o// rdo rje rin chen bcings nas ni// zhes bya ba ni rdo rje dbyings las gsungs pa'i 'phags pa nam mkha'i snying po'i dam tshig gi phyag rgya bcings la/ thams cad kyi gnas kun du 'di rnams gzhag par bya'o// ji ltar gzhag par bya zhe na/ rdo rje dges pa'i tshul du ni// ltag 'og go rims ji bzhin du// zhes bya ba smos te/ rdo rje dbyings kyi dkyil 'khor las gsungs pa'i tshul gyis rdo rje dges mchog gi sbyor ba des/ snying ga'i rtsib logs rgyab sbyor ba// dpral ba la sogs de bzhin du// kha dang rna ba mgo ltag pa// spyi bo phrag pa kha rked gzhag // ces bya ba 'di ni// ltag 'og go rims ji bzhin bya// zhes bya ba'i sgra'i don yin no// lhag ma rnams kyi dam tshig gi phyag rgya ni don thams cad grub pa'i gzungs kyi dkyil 'khor las bshad pa nyid yin par shes par bya'o// de nas chos kyi phyag rgya'i ye shes ni go sla'o// twa zhes bya ba ni don thams cad grub pa dang / nor bu'i mtshan ma dang / rdo rje nor bu ma'i gnas kyi lha mo rnams kyi chos kyi phyag rgya'o// dza zhes bya ba ni rin chen rgyal po'i lha mo'i'o// ga zhes bya ba ni rin chen chags pa'i lha mo'i'o// d+hu zhes bya ba ni rin chen legs pa'i lha mo'i'o// t+na zhes bya ba ni rin chen lta ba'am/ de bzhin gshegs pa thams cad kyis phreng ba'i dbang bskur dang / rin chen myu gu'i gnas rnams kyi lha mo'i'o// dza zhes bya ba ni nor bu nyi ma'i lha mo'i'o// tu zhes bya ba ni nor bu dpal gyi lha mo'i'o// sa zhes bya ba ni rin chen bshad pa'i lha mo'i'o// t+ma zhes bya ba ni rin chen pad+ma gtong ba'i ting nge 'dzin ye shes kyi snying po dang / rin chen pad+ma'i gnas rnams kyi lha mo'i'o// k+Sh+Na zhes bya ba ni rin chen rnon po'i lha mo'i'o// tu zhes bya ba ni nor bu'i 'khor lo'i'o// Sha zhes bya ba ni rin chen gsung ba'i'o// rma zhes bya ba ni rin chen char 'bebs dang / nor bu mchod pa dang / rin chen char rgyun ma'i gnas rnams kyi lha mo'i'o// k+Sha zhes bya ba ni nor bu bsrung ba'i lha mo'i'o// kri zhes bya ba ni nor bu gnod sbyin gyi lha mo'i'o// d+hi zhes bya ba ni nor bu khu tshur gyi lha mo'i'o// lhag ma ni don thams cad grub pa'i gzungs kyi dkyil 'khor las bshad pa nyid yin par shes par bya'o// rdo rje rin chen gnyis byas la// las kyi phyag rgya de bsgrub bo// zhes bya ba ni nor bu khu tshur gyi gnas su bzhad pa'i rdo rje rin chen gyi phyag rgya gnyis su byas na rnam par snang mdzad la sogs pa nas rin chen 'bebs pa'i mthar thug pa'i las kyi phyag rgya ste/ don thams cad grub pa'i dkyil 'khor chen po las bshad pa'i tshul gyis bcing bar bya'o zhes bya ba'i don to// don thams cad grub pa'i las kyi dkyil 'khor gyi bshad pa rdzogs so// // de ltar nor bu chen po'i rigs kyis 'dul ba'i phyag rgya chen po la dga' ba'i sems can gyi khams las brtsams nas ni/ nor bu chen po'i rigs kyi dkyil 'khor rnam bzhis phyag rgya chen po bstan nas/ da ni rgya che bas skrag pa bar ma la dga' ba'i sems can gyi khams la brtsams nas nor bu chen po'i rigs kyi phyag rgya bzhi pa'i dkyil 'khor gyi rang gi rigs kyi dngos grub thams cad kyi dam tshig bsdu bar gyur pa ni/ de nas zhes bya ba la sogs pa gsungs so// de nas zhes bya ba'i sgra ni de ma thag pa ste/ dang por sbyor ba'i ting nge 'dzin gyi rjes thogs la zhes bya ba'i don to// 'dir dang po sbyor ba'i ting nge 'dzin ni don thams cad grub pa'i dkyil 'khor chen po las bshad pa'i dang po sbyor ba'i ting nge 'dzin nyid yin no// bcom ldan 'das ni rnam par snang mdzad do// don thams cad grub pa'i thugs ka'i zla ba la gnas pa'i rdo rje rin po che'i rin chen phyag rgya de la dmigs pa'o// ting nge 'dzin rin chen phyag rgya zhes bya ba de la snyoms par zhugs shing mngon sum du mdzad nas so// 'di zhes bya ba ni blo la gnas pa'o// rig pa dam pa 'di gsungs pa ni bshad pa'o// 'di skad ston pa yin te/ bcom ldan 'das rnam par snang mdzad nor bu chen po'i rigs kyi gzugs can rang gi phyag rgya bzhi pa'i dkyil 'khor sprul pa'i phyir don thams cad grub pa'i thugs ku na gnas pa'i rdo rje rin po che'i rnam pa thugs rtse gcig tu mdzad nas rig pa dam pa 'di gsungs pas 'phags pa nam mkha'i snying po la bskul ba dang / de nas 'phags pa nam mkha'i snying pos rang gi thugs ka na gnas pa'i rdo rje rin po che las dkyil 'khor sprul nas/ de bzhin gshegs pa thams cad la snga ma bzhin du phul lo zhes bya'o// de ltar re zhig rnam par snang mdzad kyi nor bu'i gzugs can phyag rgya bzhi pa'i dkyil 'khor bri bar bya'o// de nas phyag na rdo rjes rang gi phyag rgya 'di gsungs pas don thams cad grub pa'i phyag rgya bzhi pa'i dkyil 'khor du 'gyur ro// de nas rdo rje snying pos rang gi phyag rgya 'di gsungs pas rin chen lta ba'i phyag rgya bzhi pa'i dkyil 'khor du 'gyur ro// de nas rdo rje spyan gyis rang gi phyag rgya 'di gsungs pas rin chen pad+ma'i phyag rgya bzhi pa'i dkyil 'khor du 'gyur ro// rdo rje sna tshogs kyis rang gi phyag rgya 'di gsungs pas rang gi snying gar gnas pa'i rdo rje rin po che las rin chen char 'bebs kyi phyag rgya bzhi pa sprul nas/ de bzhin gshegs pa thams cad snga ma bzhin du phul ba yin no zhes bya ba'i gzhung 'di tsam gyis ni nor bu chen po'i rigs kyi phyag rgya bzhi pa'i dkyil 'khor gyi rgyal po mchog ces bya ba'i ting nge 'dzin lnga po gsungs pa yin no// de nas bsdu ba dang byin gyis brlabs pa la sogs pa ni snga ma bzhin du las kyi phyag rgya chen po mchog ces bya ba'i ting nge 'dzin lnga po gsungs pa yin no// don thams cad grub pa'i dum bu las gsungs pa'i dngos grub rnams ni don thams cad grub pa'i phyag rgya bzhi pa'i dkyil 'khor du dam tshig dang dbang bskur ba rnams kyis bsgrub par bya'o zhes bya ba'i don bstan pa'i phyir/ de nas zhes bya ba la sogs pa gsungs so// de nas zhes bya ba ni de ma thag pa'i brjod pa ste/ sngon du bsnyen pa'i rjes thogs la'o// 'di skad ston pa yin te/ don thams cad grub pa'i dkyil 'khor chen po las bshad pa'i cho gas don thams cad grub pa'i rnal 'byor dang / de las bshad pa'i rnal 'byor chen po byas te/ de nas phyag rgya bzhi pa'i ting nge 'dzin rnam pa gsum nas brtsams te nyin re zhing thun bzhi'i sbyor bas zla ba gcig gam zla ba drug gam lo gcig gi bar du ji srid mngon sum lta bur mthong bar gyur pa de srid kyi bar du bsgom par bya'o// rjes su gnang ba thob nas rang gi dkyil 'khor bri'o zhes gsungs pas na de nas de'i rjes thogs la dkyil 'khor 'di bri bar bya'o// de nas zhes bya ba ni gtan tshigs ston pa ste/ gang gi phyir phyag rgya bzhi pa'i dkyil 'khor du 'jug pa med na bar ma la dga' ba'i sems can gyi don rdzogs par mi 'gyur ba de'i phyir rab tu bshad par bya'o// phyag rgya bzhi pa'i dkyil 'khor ro// dam pa ni gtso bor gyur pa ste/ dngos grub thams cad kyi dam tshig tu gyur pa na rigs thams cad kyi dkyil 'khor las dam par gyur pa'i phyir/ phyag rgya bzhi yi tshul du na// dkyil 'khor yongs su brtag par bya// zhes bya'o// don thams cad grub pa'i dkyil 'khor chen po las bshad pa bzhin du phyi dang nang gi dkyil 'khor bris nas/ dkyil 'khor gyi lte ba'i dbus su don thams cad grub pa'i dkyil 'khor chen po las bshad pa'i gdan dang / sku mdog dang / dbyibs la sogs pa dang ldan pa'i rnam par snang mdzad bri bar bya'o// oM badzra rat+na ne tre zhes bya ba 'di'i rig pa 'di'am/ oM pu he rat+na hUM zhes bya ba'o// don thams cad grub pa'i gnas su pad+ma dang zla ba'i steng du/ oM badzra ma Ni hUM zhes bya bas ni rdo rje nor bu'o// rin chen lta ba'i gnas su/ oM badzra rat+na aM ku ra hUM/ zhes bya bas rdo rje rin chen myu gu'o// rin chen pad+ma'i gnas su/ oM badzra rat+na pad+ma hUM/ zhes bya bas rin chen pad+ma'o// rin chen char 'bebs kyi gnas su/ oM rat+na baR+Sha hUM/ zhes bya bas rin chen char 'bebs kyi'o// zla ba dang pad+ma'i steng du don thams cad grub pa'i dkyil 'khor chen po las bshad pa'i mtshan nyid can bris la/ phyag rgya bzhi pa'i tshul gyis dkyil 'khor brtag par bya'o// de nas ji lta ba bzhin du bcug ste bslab par bya'o// khyod kyis su la yang ma smra cig ces bsgo bar bya'o zhes bya ba don thams cad grub pa'i dkyil 'khor chen po las bshad pa'i cho gas slob dpon rang nyid 'jug pa'i cho ga rjes su spyad la/ bdag la byin gyis brlab pa la sogs pa dang / rang gi ming nas brjod cing dkyil 'khor rdo rje bsgrubs la/ bsdu ba la sogs pa byas te mchod pa thams cad kyis dkyil 'khor pa thams cad ji lta ba bzhin du mchod la phyag byas te zhugs nas gnang ba nod par bya'o// de nas don thams cad grub pa'i dkyil 'khor chen po las bshad pa'i cho gas rin po che'i slob ma bcug ste/ cho ga thams cad rjes su spyad par bya'o// slob dpon gyi las kyi cho ga dang slob ma 'jug pa'i cho ga rgyas pa ni gzhung 'dis gsungs pa yin no// de ltar slob dpon gyi las kyi cho ga dang / slob ma 'jug pa'i cho ga rgyas par bstan nas/ da ni nor bu chen po'i rigs kyi phyag rgya bzhi pa'i dkyil 'khor du dam tshig dang dbang bskur ba thob pa/ don thams cad grub pa'i dum bu las gsungs pa'i dngos grub rnams slob dpon gyis bshad par bya'o zhes bya ba'i don bstan pa'i phyir/ de nas zhes bya ba la sogs pa gsungs te/ de nas zhes bya ba ni slob ma 'jug pa'i cho ga bstan pa'i rjes thogs la'o// ye shes bskyed par bya ste zhes bya ba ni rdo rje rin chen sgrub pa'i man ngag yin pas shes par bya'o// rdo rje rtse lnga pas mtshan pa'i yid bzhin gyi nor bu rin po che'i rdo rje rin chen te/ de bsgrub cing sprul par byed pa'o// gang gis she na/ rdo rje rin chen ting 'dzin gyis so// rdo rje rin po che'i rnam par thugs rtse gcig tu mdzad pa'i rdo rje rin po che'i ting nge 'dzin to// rdo rje rin po che'i ting nge 'dzin gang du bya zhe na/ dpral bar rab tu bzhag na ni// zhes bya ba smos te/ dpral ba'i dkyil 'khor gyi steng du yi ge tras sprul la gzhag par bya'o// de ltar gyur pas ci zhig bya zhe na/ dngos grub thams cad thob par 'gyur// zhes bya ba smos te/ dbang bskur ba'i dngos grub thob par 'gyur zhes bya ba'i don to// 'di skad ston pa yin te/ don thams cad grub pa'i dkyil 'khor chen po las bshad pa'i de 'dod pa'i lha'i rnal 'byor byas la/ mchod pa thams cad kyis yang dag par mchod la phyag byas te/ lha thams cad kyi phyag rgya de las bshad pa bcings te/ rang gi dpral ba'i gnas su zla ba'i dkyil 'khor gyi steng du yi ge tra las rdo rje rin po che gser gyi mdog can sprul la/ oM badzra rat+na a b+hi She ka sar+b+ba sid+d+hi yo me pra yats+tsha ra la ra la hUM tra/ zhes bya ba'i snying po 'di brjod cing nyin re bzhin du thun bzhi'i sbyor bas ji srid du mngon sum du mthong bar gyur pa de srid kyi bar du thun bzhi'i sbyor bas bya'o// de nas zla ba nya la mtshan thog thag bsgoms na 'dod pa'i lha'i dngos grub thob par 'gyur ro// de nas de'i rjes la mnyam par sbyor ba gsang ba'i bsgom pa'i ngo bo'i phyag rgya'i ye shes bslab par bya'o// khyo'am yang na sdug pa'am// bud med dang ni skyes pa'ang rung // dpral ba gnyis ni sbyar ba dang // sprad pas gnyis ka 'grub par 'gyur// zhes bya ba la/ de la khyo ni don thams cad grub pa la sogs pa'i skyes bu'o// sdug pa ni las kyi dkyil 'khor las bshad pa'i gzungs kyi lha mo ste/ rig pa'i lha mo rin chen phreng ba ma la sogs pa dang / mchod pa'i lha mo thams cad do// de ltar khyo de'i gzugs sam/ sdug pa'i gzugs su ji lta bar bshad pa de gal te 'ga' zhig sgrub par 'dod na skyes pa'am/ bud med dam/ khyo'am/ sdug pa'i dpral ba dang rang gi dpral ba gnyis sbyar nas dpral ba gnyis mi phyed par bya'o// ji ltar zhe na/ sprad pas zhes bya ba smos te/ yang dag par sbyar ba zhes bya ba'i tha tshig go// ci zhig tu 'gyur zhe na/ skyes pa dang bud med 'grub par 'gyur ro// 'di skad ston pa yin te/ gal te bud med gang zhig bcom ldan 'das sam gzhan gang yang rung ba'i 'phags pa nam mkha'i snying po khyo sgrub par 'dod pa de'i tshe/ des don thams cad grub pa'i dkyil 'khor chen po las bshad pa'i rdo rje nor bu ma la sogs pa rig pa'i lha mo'i rnal 'byor byas te/ phyis 'phags pa nam mkha'i snying po'am gzhan gang yang rung ba mdun du sprul la/ bsdu ba la sogs pa'i cho ga thams cad rjes su spyad de/ mchod pa thams cad kyis yang dag par mchod de/ de nas gzhan gang yang rung ba'i rig pa'i lha mo'i phyag rgya yang dag par bcings te/ des bcom ldan 'das dang lhan cig mnyam par sbyar bar bsgoms la/ oM badzra rat+na sa khyi ba d+hi d+ha ratwaM pra yats+tsha shI g+h+raM a b+hi Shiny+tsa hi ha ha ha tra zhes bya ba 'di brjod par bya'o// de nas snga ma bzhin du mtshan thog thag bsgoms na bcom ldan 'das nam mkha'i snying po dang des lhan cig mnyam par sbyar ba byas na rang gi chung ma dang 'dra bar 'gyur ro// skyes pa nyid yin na sbyor ba 'dis 'phags pa nam mkha'i snying po'i lha mo mdun du gzhag la bsgrub par bya'o// de ltar gsang ba'i ye shes bskyed pa'i phyag rgya bstan nas/ da ni don thams cad grub pa'i dum bu las bshad pa'i dngos grub rnams don thams cad grub pa'i dkyil 'khor chen po las bshad pa'i rang gi lha'i rnal 'byor byas la bsgrub par bya'o zhes bya ba'i don bstan par bya ba'i phyir de nas zhes bya ba la sogs pa gsungs te/ de nas zhes bya ba ni nor bu chen po'i rigs thams cad kyi phyag rgya ste/ thams cad kyi phyag rgya'i dam tshig dang / phyag rgya thams cad kyi gsang ba dang / phyag rgya thams cad kyi chos nyid dang / phyag rgya thams cad kyi las kyi dkyil 'khor sgrub par byed na gsang ba'i phyag rgya mchog yin no zhes bya ba'i don to// de la thams cad kyi phyag rgya'i dam tshig ni 'di yin te/ bdag nyid chen po gang gang gi// phyag rgya gang dang gang bcings pa// bzlas pa'i snying po'i don du ni// der ni bdag nyid bsgom par bya// zhes bya ba dang / de la phyag rgya thams cad kyi gsang ba ni 'di yin te/ rang gi dbang po gzhig nas ni// rdo rje bcang bas bsrung bar bya// de yis phyag rgya gang reg pa// de ma thag tu de dbang 'gyur// de nas phyag rgya thams cad kyi chos nyid ni 'di yin te/ rdo rje phra mo'i tshul sbyar la// ye shes phyag rgya bcing bar bya// cho ga 'di yi tshul gyis ni// ye shes phyag rgya de dbang 'gyur// de la phyag rgya kun gyi las ni 'di yin te/ glu dang gar dang zas dang bro// spyod pa la sogs bde ba rnams// sangs rgyas rnams la phul na ni// las kyi phyag rgya dbang du 'gyur// de la nor bu chen po'i rigs kyi dkyil 'khor thams cad sgrub par byed pa na gsang ba'i phyag rgya ni 'di yin te/ ji ltar don thams cad grub pa'i dkyil 'khor chen po las bshad pa de bzhin du don thams cad grub pa'i rnal 'byor dang / de las bshad pa'i rnal 'byor chen po byas la/ de nas stong gsum pa'i sangs rgyas kyi zhing gi tshad dang mnyam pa'i rang gi snying ga'i zla ba'i dkyil 'khor de'i steng du nor bu'i rgyu'i las kyi phyag rgyas don thams cad grub pa'i dkyil 'khor chen po sprul la/ rnam par snang mdzad dang / rdo rje sems dpa' dang / rdo rje snying po dang / rdo rje spyan dang / rdo rje sna tshogs rnams go rims ji lta ba bzhin du phyag rgya chen po bcings te/ oM badzra rat+na traM/ oM badzra mA le hUM/ oM badzra ma Ni rat+ne hUM/ oM badzra d+har+m+ma rat+ne hUM/ oM bi shwa biSh+Ta hUM/ zhes bya ba'i rig pa de rnams brjod pas don thams cad grub pa'i dkyil 'khor chen po'i lha rnams sprul la/ oM bud+d+ha rat+na hUM/ oM badzra ma Ni rat+na oM ku ra hUM/ oM badzra rat+na pad+ma hUM/ oM badzra rat+na pA sha hUM/ oM sar+b+ba ar+b+ba sid+d+hi pra dA hUM/ oM badzra rat+na tsin+tA A kA sha gar+b+ha b+ha ga wAn sid+d+h+ya sid+d+h+ya hUM/ oM rat+na oM ku sha ya sar+b+ba ar+tha a na ye shI g+h+raM sar+b+ba ta thA ga tA sa t+ya a nu smA ra hUM/ oM ma Ni rA ga ba shi ku ru sar+b+ba ar+thA na ya A kA sha gar+b+ha hUM/ oM badzra rat+na/ oM ma Ni rat+na duSh+Ti hUM/ oM rat+na dr-iSh+Ta traM/ oM sar+b+ba ta thA ga ta a b+hi She ka rat+na mA la hUM/ oM ma Ni sUR+ya hUM/ oM tsin+tA ma Ni d+ha dza sar+b+ba A shA pa ri pU ra ka A kA sha gar+b+ha hUM/ oM badzra rat+na aT+Ta ha sa ha sa hUM/ oM rat+na pad+ma hUM/ oM t+ya ga sa ma d+hi dz+nyA na gar+b+ha hUM/ oM rat+na g+ho ShA gya hUM/ oM ma Ni tsakra pra brta ya hUM/ oM rat+na pA sha hUM/ oM rat+na dr-iSh+Ti baR+Sha ya sar+b+ba ar+tha saM b+ha de b+ha ga wAn ma Ni ha sta hUM/ oM ma Ni pU dza sa ma ya hUM/ oM ma Ni b+han+d+ha ka ba tse hUM/ oM daMSh+T+rAM ka rA la ma hA yak+Sha/ ha ra ha ra sar+b+ba ar+than bi Sha pa hUM/ oM ma Ni rat+na bin+d+ha sa ma yo hUM/ oM rat+na ra ti hUM/ oM rat+na mA le hUM/ oM rat+na gI te hUM/ oM rat+na nr-i te hUM/ oM d+hU pa rat+ne/ oM puSh+pa ma Ni hUM/ oM rat+na A lo ki / oM ma Ni gan+d+hi/ oM sar+b+ba rat+na A kA sha / AR+Ya a ru na/ ma hA satwa b+ha ga wAn+taM A kA sha gar+b+ha tso da ya shI g+h+raM ho dzaH/ oM sar+b+ba rat+na pra be sha sa ma ya pra be sha sa ma yaM/ ma hA ma Ni rA dza ku laM/ rat+na pA sha hUM/ oM ma Ni ban+d+ha hUM/ oM ma Ni rat+na A be sha a/ zhes bya ba'i snying po 'di rnams kyis rnam par snang mdzad la sogs pa nas/ nor bu rin chen 'bebs pa'i mthar thug pa rang rang gi gnas rnams su gzhag par bya'o// oM badzra At+ma kou0f85haM/ zhes lan gsum brjod cing rnam par snang mdzad la sogs pa nas rin chen 'bebs pa'i bar gyi mthar thug pa'i sku dang gsung dang thugs rdo rje'i rang bzhin bdag yin no zhes bsam par bya ba dang / de nas swa b+hA ba shud+d+hou0f85haM zhes lan gsum brjod cing rnam par snang mdzad la sogs pa nas nor bu rin chen 'bebs pa'i mthar thug pa'i lha rnams thams cad kyi sku dang / gsung dang / thugs rdo rje gzugs brnyan dang mtshungs bar bdag nyid bsam par bya'o// de nas oM sar+b+ba sa mou0f85haM zhes lan gsum brjod cing rnam par snang mdzad la sogs pa nas rin chen 'bebs pa'i mthar thug pa'i lha thams cad chos bdag med par bsam pa'i phyir/ bdag nyid dang ye shes gcig las byung ba ni bdag yin no zhes bya ba bsam par bya'o// sar+b+ba ar+tha sid+d+hi ma hA maN+Da swa b+hA wa a haM swa oM/ zhes nga rgyal bskyed la/ yang bcom ldan 'das don thams cad grub pa'i phyag rgya chen po bcings te/ oM sar+b+ba ar+tha sid+d+hi pra dA hUM zhes brjod cing don thams cad grub pa'i dkyil 'khor chen po'i rang bzhin du bdag nyid bsgoms te/ lha thams cad kyi zhal nas/ oM sar+b+ba ar+tha sid+d+hi pra dA hUM zhes brjod cing nges par brjod na de ltar thams cad 'grub par 'gyur ro// de ltar nyin re zhing lan cig rnal 'byor chen po byas la/ thun bzhi'i sbyor bas ji srid du dkyil 'khor mngon sum du mthong bar gyur pa de srid kyi bar du bsgom par bya'o// de nas zhag bdun ting nge 'dzin rnam pa gsum bsgoms la/ dkyil 'khor bri bar bya'o// de ltar don thams cad grub pa'i dkyil 'khor chen po rab tu bsgrubs nas nor bu'i rigs kyi gzungs kyi dkyil 'khor sgrub pa snga ma bzhin du rnal 'byor chen po sngon du 'gro bas rang gi snying gar nor bu'i rigs kyi gzungs kyi dkyil 'khor sprul la/ oM ma Ni rat+na ne traM/ zhes bya ba la sogs pa rig pa lnga sprul la/ phyis oM traM zhes bya ba nas/ oM ma Ni rat+na A be sha aHzhes bya ba'i bar du gzungs kyi rig pa rnams kyis bcom ldan 'das rnam par snang mdzad nas brtsams nas/ nor bu rin chen 'bebs pa'i bar gyi gzungs rnams rang rang gi gnas rnams su bzhag la snga ma bzhin du snying po gsum brjod cing // badzra At+ma ko zhes bya ba la sogs pa'i don gsum bsgoms nas rin chen gsang ba'i gzungs kyi dkyil 'khor gyi rang bzhin bdag yin no zhes nga rgyal bskyed de/ de nyid nyin re zhing thun bzhi'i sbyor bas gzungs kyi rig pa thams cad re re zhing khri khri bzlas par bya'o// phyis zhag bdun gzungs kyi dkyil 'khor gyi ting nge 'dzin gsum bsgoms te/ dkyil 'khor bris na de ltar gzungs kyi dkyil 'khor grub par 'gyur ro// de nas chos kyi dkyil 'khor bsgrubs pas snga ma bzhin du rnal 'byor byas nas/ de bzhin du rig pa rnam pa lngas rang gi snying gar nor bu rin po che'i rigs kyi chos kyi dkyil 'khor sprul la/ rang gi snying ga nas sna'i khung bu nas drangs te sna'i rtse mor bkod la/ chos kyi dkyil 'khor las gsungs pa'i sngags kyis rnam par snang mdzad nas brtsams nas/ nor bu 'bebs pa'i mthar thug pa'i chos kyi dkyil 'khor las bshad pa rnams la bkod la/ badzra At+ma zhes bya ba la sogs pa'i don rnam pa gsum snga ma bzhin du bsgoms te/ rat+na dz+nyA na swa b+hA ba a hoM swoM yoM zhes bya bas nor bu'i rigs kyi chos kyi dkyil 'khor gyi nga rgyal bskyed de/ chos kyi dkyil 'khor las bshad pa'i don thams cad grub pa'i phyag rgya chen po bcings te/ de'i sngags brjod cing nyin re zhing thun bzhi'i sbyor bas zla ba gnyis bsgoms te/ spro ba dang bsdu ba'i sbyor bas zla ba gcig bsgoms la/ de nas zhag bdun chos kyi dkyil 'khor gyi ting nge 'dzin rnam pa gsum bsgom par bya'o// de nas bris pa de lta bu chos kyi dkyil 'khor 'grub par 'gyur ro// lhag ma ni rdo rje dbyings kyi chos kyi dkyil 'khor las bshad pa bzhin du 'dir yang bsgrub par shes par bya'o// de nas las kyi dkyil 'khor sgrub par 'dod pas snga ma bzhin du rnal 'byor chen po byas la/ nor bus mtshan pa'i sna tshogs rdo rje bzung nas/ sangs rgyas kun gyi rdo rje'i dbang // de ring khyod la bskur bar bya// sangs rgyas kun du rab bsgrub phyir// rdo rje 'di ni khyod kyis long // oM badzra a rnyi pa ti twaM a b+hi Shiny+tsA mi tiSh+Tha badzra sa ma ya s+t+waM zhes bya ba'i snying po 'di dang / de nas phyag rgya ni 'di yin te/ rdo rje'i phyag rgya gnyis bcings la// de gnyis rdo rje dam du bya// mdzub mos mthe chung bsnol ba ni// rdo rje dgos mchog dkyil 'khor ro// de nas dngos grub kyi rdo rje'i brtul zhugs snga ma bzhin du bzung la/ rnam par snang mdzad la sogs pa'i phyag rgya chen po rnam pa lnga bcings te/ rig pa rnam pa lngas rang gi snying gar nor bu'i rigs kyi dkyil 'khor de bzhin du sprul la/ las kyi dkyil 'khor las bshad pa'i rig pa rnams kyis rang rang gi gnas su las kyi dkyil 'khor las bshad pa'i lha thams cad gzhag par bya'o// las kyi dkyil 'khor las gsungs pa'i don thams cad grub pa'i phyag rgya chen po bcings te/ oM badzra At+ma kou0f85haM/ oM swa b+hA ba shud+d+hou0f85haM/ oM sar+b+ba sa mou0f85haM/ zhes bya ba'i snying po gsum brjod cing // don gsum rnam par bsgoms nas/ rat+na kar+m+ma maN+Dal swa b+hA ba a haM/ zhes bya bas nor bu'i rigs kyi las kyi dkyil 'khor las gsungs pa'i rig pa thams cad snga ma bzhin du re re zhing khri khri bzlas par bya'o// yang zhag bdun las kyi dkyil 'khor las bshad pa'i ting nge 'dzin gsum rnam par bsgoms nas las kyi dkyil 'khor bri bar bya ste/ de ltar las kyi dkyil 'khor 'grub par 'gyur ro// nor bu chen po'i rigs sgrub par byed pa'i gsang ba'i phyag rgya ni 'di yin te/ mna' bsgags la phyag rgya bzhi bcing ba'i mtshan nyid rnam pa bzhi bslab cing bstan pa'o// phyag rgya bzhi ji lta ba bzhin du bcing ba dang / rnam pa gzhan de bzhin du bslab par bya'o// 'di skad ston pa yin te/ don thams cad grub pa'i dkyil 'khor chen po las bshad pa'i phyag rgya bcing ba rnam pa bzhi ni rdo rje nor bu chen po'i phyag rgya dang / de bzhin rdo rje rin chen myu gu dang / rdo rje rin chen pad+ma dang / rdo rje rin chen char 'bebs kyi phyag rgya bslab par bya'o// don thams cad grub pa'i dkyil 'khor chen po las bshad pa'i phyag rgya chen po bcing ba'i mtshan nyid dang / dam tshig dang / chos dang / las kyi phyag rgya bcing ba'i mtshan nyid bslab par bya'o// dngos grub thams cad 'di bzhin no// zhes bya ba ni don thams cad grub pa'i dkyil 'khor chen po dang / gzungs dang / chos dang / las kyi dkyil 'khor rnams kyi dngos grub bshad pa de bzhin du 'dir yang 'byung ba yin no zhes bstan par bya'o// bcom ldan 'das rnam par snang mdzad kyi nor bu chen po'i rigs kyi phyag rgya bzhi pa'i dkyil 'khor rdzogs so// // de ltar bcom ldan 'das rnam par snang mdzad kyi phyag rgya bzhi pa'i dkyil 'khor de bzhin du don thams cad grub pa la sogs pa'i dngos grub thams cad sgrub par byed par shes par bya'o// snga ma bzhin du don thams cad grub pa'i dkyil 'khor chen po bzhin du phyi dang nang gi dkyil 'khor thams cad bris nas/ dbus su bcom ldan 'das don thams cad grub pa/ oM badzra rat+na mA le hUM zhes bya ba'am/ yang oM sar+b+ba ar+tha sid+d+hi pra dA hUM zhes bya ba'i snying po 'dis bri bar bya'o// de nas don thams cad grub pa'i gnas su pad+ma dang zla ba'i gdan gyi steng du nor bu mtshan ma'i phyag rgya/ oM badzra ma Ni tsin+tA A kA sha gar+b+ha b+ha ga wAn sid+d+h+ya sid+d+h+ya hUM zhes bya ba'i snying po 'dis bri bar bya'o// rin chen lta ba'i gnas su rin chen rgyal po'i mtshan ma'i phyag rgya/ oM rat+na aM ku sha ya sar+b+ba ar+thA nA ma na ya shI g+h+raM sar+b+ba ta thA ga t+ya sat+yaM ma nu sma ra hUM/ zhes bya ba 'dis bri bar bya'o// rin chen lta ba'i gnas su nor bu chags pa'i phyag rgya ni/ oM a nu rA ga ba shi ku ru sar+b+ba ar+b+bA nA ma na ya A kA sha gar+b+ha hUM zhes bya ba 'dis bri bar bya'o// nor bu pad+ma'i gnas su nor bu legs pa'i phyag rgya ni/ oM rat+na hUM shi haM zhes bya ba'i snying po 'dis bri'o// don thams cad grub pa'i dkyil 'khor ro// snga ma bzhin du thams cad byas nas dbus su bcom ldan 'das rin chen lta ba/ oM rat+na dr-i sh+ya traM zhes bya ba'i snying po 'di'am/ phyag rgya bzhi pa'i snying pos bri bar bya'o// don thams cad grub pa'i gnas su de bzhin gshegs pa thams cad kyi dbang bskur ba'i rin po che'i phreng ba'i phyag rgya ni/ oM sar+b+ba ta thA ga ta a b+hi She kA mA la hUM zhes bya ba 'dis bri bar bya'o// rin chen bzhad pa'i phyag rgya ni/ oM rat+na aT+Ta ha sa ha sa hUM zhes bya ba'i snying po 'dis bri'o// rin chen lta ba'i dkyil 'khor ro// snga ma bzhin du dkyil 'khor bris la/ dbus su bcom ldan 'das rin chen pad+ma/ oM rat+na pad+ma hUM/ zhes bya ba'am/ phyag rgya bzhi pa'i snying po 'dis bri bar bya'o// don thams cad grub pa'i gnas su gtong ba ting nge 'dzin ye shes kyi snying po ni/ oM t+ya ga sa ma d+hi dz+nyA na gar+b+ha hUM/ zhes bya ba 'dis bri bar bya'o// rin chen lta ba'i gnas su rin chen rnon po'i phyag rgya ni/ oM rat+na ko Sha lA ya gra sa hUM zhes bya ba 'dis bri bar bya'o// rin chen char 'bebs kyi gnas su nor bu 'khor lo'i phyag rgya ni/ oM ma Ni tsakra pra brta ya hUM zhes bya ba 'dis bri bar bya'o// rin chen pad+ma'i gnas su gsung ba'i phyag rgya ni/ oM rat+na b+ha Sha hUM zhes bya ba 'dis bri bar bya'o// rin chen pad+ma'i dkyil 'khor ro// snga ma bzhin du dkyil 'khor bris la/ dbus su bcom ldan 'das rin chen char 'bebs ni/ oM rat+nA be sha baR+ShA ya sar+b+ba ar+tha saM ba di b+ha ga wAn ma Ni ha Sha hUM zhes bya ba'i snying po 'dis bri bar bya'o// don thams cad grub pa'i gnas su nor bu mchod pa'i phyag rgya ni/ oM ma Ni pU dza sa ma ya hUM zhes bya ba 'dis bri bar bya'o// rin chen lta ba'i gnas su nor bu bsrung ba'i phyag rgya ni/ oM ma Ni ban+d+ha ka ba tsa hUM zhes bya ba 'dis bri bar bya'o// rin chen char 'bebs kyi gnas su nor bu gnod sbyin gyi phyag rgya ni/ oM ma Ni daMSh+Ta ka rA la ma hA yak+Sha ha ra ha ra sar+b+ba ar+thAn b+hi ShA ya hUM/ rin chen pad+ma'i gnas su nor bu khu tshur gyi phyag rgya ni/ oM ma Ni rat+na ban+d+ha sa ma ya hUM/ zhes bya ba'i snying po 'di'am/ phyag rgya bzhi pa'i dkyil 'khor las bshad pas bri bar bya'o// nor bu'i rigs kyi snying po 'dis thams cad bri bar bya'o// rin chen char 'bebs kyi dkyil 'khor ro// cho ga lhag ma ni rnam par snang mdzad kyi dkyil 'khor las bshad pa bzhin du thams cad shes par bya'o// don thams cad grub pa'i dkyil 'khor chen po las bshad pa'i rang rang gi phyag rgya bzhi 'dir lha thams cad kyis gzung ba'o// nor bu chen po'i rigs kyi phyag rgya bzhi pa'i dkyil 'khor gyi bshad pa rdzogs so// // de ltar bar ma la dga' ba'i sems can rjes su gzung ba'i phyir nor bu chen po'i rigs kyi phyag rgya bzhi pa'i dkyil 'khor bstan nas/ da ni mdor bsdus pa la dga' ba'i sems can rjes su gzung ba'i phyir nor bu'i rigs thams cad kyi dngos grub bsdus par gyur pa'i don thams cad grub pa'i phyag rgya gcig pa'i dkyil 'khor ni/ de nas zhes bya ba la sogs pa gsungs te/ de nas zhes bya ba'i sgra ni de ma thag pa ste/ dang por sbyor ba'i ting nge 'dzin gyi rjes thogs la zhes bya ba'i don to// de la 'phags pa nam mkha'i snying po'i dkyil 'khor las bshad pa'i cho gas 'phags pa nam mkha'i snying po'i rnal 'byor dang / de las bshad pa'i rnal 'byor chen po 'dir dang po sbyor ba mchog gi ting nge 'dzin to// nam mkha'i snying po'i sbyor ba bshad zin to// de nyid kyi snying po bskyed pa'i rgyur gyur pa 'di la mnga' bas na/ nam mkha'i snying po rdo rje 'chang // zhes bya ba'i ngo bo yin pa'i phyir byang chub pa'i rang bzhin gyis sems dpa' ni byang chub sems dpa'o// chen po ni sems can gyi bsam pa thams cad yongs su rdzogs par mdzad pas na sems dpa' chen po'am/ nam mkha' dang mnyam pa nyid kyi ye shes kyi ngo bos thams cad du song ba'i phyir sems dpa' chen po'o// 'di zhes bya ba ni blo la gnas pa'o// 'di gang yin zhe na/ don thams cad grub pa zhes bya ba'i snying po 'di gsungs so zhes bya ba'i don thams cad 'di la yod pa sgrub pas don thams cad grub pa zhes bya ba'i snying po don thams cad grub pa'i ye shes de ston pa'i snying po 'di gsungs so zhes bshad do// de la de nas ye shes zhes bya ba nas brtsams nas/ badzra rat+na hUM zhes bya ba'i bar du ston pa'i gzhung 'di tsam gyis ni don thams cad grub pa'i phyag rgya gcig pa'i dkyil 'khor rgyal po'i mchog ces bya ba'i ting nge 'dzin gnyis pa gsungs pa yin no// de nas snga ma bzhin du bsdu ba la sogs pa'i las kyi rgyal po'i mchog ces bya ba'i ting nge 'dzin gsum pa yin par shes par bya'o// don thams cad grub pa'i dum bu las bshad pa'i dngos grub rnams ni don thams cad grub pa'i phyag rgya gcig pa'o// dkyil 'khor du dam tshig dang dbang bskur ba thob pas bsgrub par bya'o zhes bya ba'i don 'di bstan pa'i phyir/ de nas zhes bya ba la sogs pa gsungs te/ slob dpon gyi las kyi cho ga dang slob ma 'jug pa'i cho ga rgyas par gsungs pa yin no// de nas zhes bya ba ni gnas skabs te/ de nas nor bu chen po'i rigs kyi dkyil 'khor ni 'di yin te zhes bya ba ni don thams cad grub pa'i dkyil 'khor gcig pa'i dkyil 'khor ston to// de nas zhes bya ba'i sgra ni de ma thag pa ste/ snga ma'i rjes thogs la'o// 'di skad ston pa yin te/ don thams cad grub pa'i dkyil 'khor chen po las bshad pa'i don thams cad grub pa'i rnal 'byor dang / de las bshad pa'i rnal 'byor chen po byas la/ don thams cad grub pa'i phyag rgya gcig pa'i dkyil 'khor gyi ting nge 'dzin gsum bsgom pa nas brtsams te/ zla ba gcig gam lo gcig gi bar du bzlas nas ji srid du don thams cad grub pa'i phyag rgya gcig pa'i dkyil 'khor mngon sum du mthong bar gyur pa de srid kyi bar du bsgom par bya'o// de nas de'i rjes thogs nyid la dkyil 'khor 'di bri bar bya'o// de nas zhes bya ba ni rgyu de'i phyir te/ gang gi phyir don thams cad grub pa'i phyag rgya gcig pa'i dkyil 'khor du 'jug pa med na des 'dul ba'i sems can gyi khams rnams kyis mngon par 'dod pa'i dngos grub tu mi 'gyur ba de'i phyir rab tu bshad par bya ba ste/ don thams cad grub pa'i phyag rgya gcig pa'i dkyil 'khor ni dkyil 'khor chen po dam pa ste/ dngos grub thams cad bsdus par gyur pa'i phyir gtso bo yin no zhes bya ba'i tha tshig go// dngos grub kun gyi dkyil 'khor ni// ci bzhin par ni bri bar bya// zhes bya ba ni don thams cad grub pa'i dkyil 'khor chen po bzhin du phyi dang nang gi dkyil 'khor thams cad bri bar bya'o// dbus su bcom ldan 'das don thams cad grub pa bzhugs su gsol ba snga ma bzhin du bri bar bya'o// 'di skad ston pa yin te/ don thams cad grub pa'i dkyil 'khor chen po bzhin du de'i phyi dang nang thams cad snga ma bzhin du bris la/ dkyil 'khor gyi dbus su pad+ma dang zla ba'i steng du/ oM badzra ma Ni d+ha ra sar+b+ba ar+tha sid+d+ha pra yats+tsha ho b+ha ga wAn badzra rat+na hUM/ zhes brjod cing bcom ldan 'das don thams cad grub pa bri bar bya'o// de nas don thams cad grub pa'i dkyil 'khor chen po'i cho gas rdo rje nor bu chen po bcings te/ ji lta ba bzhin du dbab pa dang / cho ga thams cad rjes su spyad la/ rin chen slob ma 'jug pa nas dngos grub kyi rdo rje brtul zhugs kyi mthar thug pa de dag ni cho ga thams cad ces bstan to// de ltar slob dpon gyi las dang slob ma 'jug pa'i cho ga rgyas par bstan nas/ da ni nam mkha'i snying po'i phyag rgya gcig pa'i dkyil 'khor du dbang bskur ba thob la slob dpon gyis dngos grub kyi ye shes bstan par bya'o zhes bya ba'i cho ga bstan pa'i phyir/ de nas zhes bya ba la sogs pa gsungs te/ de nas kyi sgra ni de ma thag par brjod pa'o// slob ma 'jug pa'i cho ga rgyas pa'i rjes thogs la'o zhes bya ba'i tha tshig go// 'di zhes bya ba ni don thams cad grub pa'i phyag rgya gcig pa'i dkyil 'khor ro// ye shes ni rang gi lha bsgoms pa las byung ba'i rang gi lhar nges pa'o// de'i gsang ba'i phyag rgya ni de bzhin gshegs pa la sogs pa rang gi lhar nges pa sems can gyi khams kyi de'i rang bzhin du byed par mos pa la der nges pa'i ye shes de bslab pa ste bstan par bya'o// gzugs ni don thams cad grub pa'i dum bu las bshad pa'i rnam par snang mdzad kyi rigs so/ sogs pa smos pa ni don thams cad grub pa dang / rin chen lta ba dang / rin chen pad+ma dang / rin chen char 'bebs kyi gzugs rnams gzung bar bya ba'o// gzugs la sogs pa gang dag yin pa de la gzugs la sogs pa des 'di skad du bshad pa'i don thams cad grub pa la sogs pa'o// de nyid kyi 'dod pa rnams ni 'dris par bya ba mngon par 'dod pa zhes bya ba'i tha tshig go// yang zhes bya ba'i sgra ni nges par gzung ba ste/ gzugs la sogs pa kho na 'dod pa rnams yin no zhes bya ba yin no// gzugs la sogs pa'i 'dod pa dang / goms par byas pas na/ bde ba skye bar 'gyur ba gang yin pa de la de skad ces bya'o// bshad ma thag pa de'i chags pa dang bral bar gyur pa'i bde ba dbul ba'o// gang la zhe na sangs rgyas la'o// ci zhig thob par 'gyur zhe na/ las kyi dngos grub thob par 'gyur// zhes gsungs te/ nor bu chen po'i dngos grub thob po zhes bya ba'i tha tshig go// 'di skad ston pa yin te/ don thams cad grub pa'i dkyil 'khor chen po las bshad pa'i rang gi lha'i rnal 'byor byas la/ de las bshad pa dang / gzungs dang / chos dang / las kyi dkyil 'khor las bshad pa rang gi lha bsgoms la de bzhin gshegs pa la sogs pa sems can gyi khams rang gi lha'i rang bzhin du nges par byas pa de lta bu'i bde ba de sangs rgyas rnams la de dbul bar bya ba yin no// de nas de ltar bsgoms pas nor bu chen po'i rigs las bshad pa'i dngos grub thob par 'gyur ro// nor bu chen po'i rigs su gsungs pa'i dngos grub rnams ni don thams cad grub pa'i dkyil 'khor chen po las bshad pa'i phyag rgya bzhis rang gi lha'i rnal 'byor byas la bsgrub par bya'o zhes bya ba'i cho ga 'di bstan pa'i phyir/ de nas phyag rgya bzhi'i ye shes bslab par bya'o zhes bya ba gsungs so// de la don thams cad grub pa'i dkyil 'khor chen po las bshad pa'i bcom ldan 'das don thams cad grub pa'am gzhan dag gi phyag rgya chen po dang / dam tshig dang / chos kyi phyag rgya dang / las kyi phyag rgya rnams so// de la ji ltar bstan pa'i rnam pa bzhi'i ye shes bslab par bya ba ni bstan pa'o// de ltar ras la sogs pa la yang sems dpa' ni rdo rje snying po'o// phyag rgya ni de'i mtshan ma'o// ras la sogs pa la dkyil 'khor bris te bsgrub par bya'o zhes bya ba ni don thams cad grub pa'i phyag rgya gcig pa'i dkyil 'khor gyi 'grel pa'o// de nas yang zhes bya ba la sogs pa ni rdo rje dbyings kyi dum bur bshad zin to// de bzhin gshegs pa thams cad kyi las ni de bzhin gshegs pa thams cad kyi las te/ sems can gyi bsam pa thams cad yongs su rdzogs par byed pa'i rin po che'i rigs rtog pa bskyed pa'o// de'i dam tshig ni nor bu chen po'i rigs bskyed pa'i rgyur gyur pa ste/ de nyid kyi rtog pa ni brtag pa las byung ba'i phyir ro// de ston par byed pa'i sgra'i tshogs la yang rtog pa chen po zhes bya ste/ de nyid kyi rtog pa thams cad kyis sems can thams cad la dbang bskur bar gsol ba rnams zil gyis mnan nas mdzes shing 'bar bar gyur pas na rgyal po'o// rdzogs pa'i rtsa ba ni rgyud kyi mthar thug pa'o// nor bu chen po'i rigs 'di thams cad kyis sems can thams cad kyi bsam pa thams cad yongs su rdzogs pa'i las byed pa de'i phyir las kyi rigs kyi las kyi phyag rgya zhes brjod de/ dbang bskur ba la sogs pa'i las kyis sems can gyi khams la rgyas 'debs par byed pa'i phyir ro// de skad du yang // 'dir/ khams gsum pa yi chos chen po// dbang bskur ster ba'i rgyal po mchog // ser sna'i dri ma gzhig phyir dang // sems can bsam pa yongs rdzogs phyir// don kun grub pa'i dpa' bo ni// nam mkha'i mthar thug grags pa yi// rdo rje rin chen rigs bskyed phyir// rtog pa'i rgyal po 'di gsungs so// zhes bya ba gsungs pa yin no// sems can khams ni dpag med pa// rmongs pa rnam par bzlog pa'i phyir// snang byed dge ba 'di bshad las// bdag gis dge ba 'di bsags pas// de yis 'jig rten ma lus pa// nor bu'i rigs kyi kun dga' che// snying po bsam mi khyab chen gtso// don kun grub pa rgyal gyur cig // de bzhin gshegs pa thams cad kyi de kho na nyid bsdus pa'i 'grel pa de kho na nyid snang bar byed pa zhes bya ba las nor bu chen po'i rigs kyi 'grel pa rdzogs so// // de ltar 'jig rten dang 'jig rten las 'das pa'i chos thams cad kyi de kho na nyid kyi rang bzhin du gyur pa sems can thams cad kyi thun mong du gyur pa'i de bzhin gshegs pa thams cad kyi de kho na nyid bsdus pa zhes bya ba theg pa chen po'i mdo/ rtsa ba'i rgyud bstan nas/ da ni 'jig rten las 'das pa'i mchog gi dngos grub sgrub pa'i gong ma'i yang gong ma'i sems can rjes su gzung ba'i phyir/ thog ma dang tha ma med pa'i dam tshig chen po'i de kho na nyid sangs rgyas dang byang chub sems dpa' thob pa'i rgyur gyur pa de bzhin gshegs pa dang / de'i rigs dang / rdo rje dang / pad+ma dang / nor bu'i rigs kyi rgyud phyi ma ni/ de nas byang chub sems dpa' sems dpa' chen po phyag na rdo rjes zhes bya ba la sogs pa gsungs so// 'di skad du bshad pa 'di ni rtsa ba'i rgyud do// 'di ni rgyud phyi ma'i'o zhes bya ba de skad du yang // ji ltar shes par bya zhe na/ 'di ni 'chad par 'gyur ba yin te/ de skad du rgyud phyi ma bstan pa'i rjes thogs la/ lta ba ngan zhing chags bral la// gsang ba 'di ni mi rigs te// sems can kun la phan don du// de bzhin cho ga bshad par bya// zhes phyis 'chad par 'gyur ro// gzhan yang gang 'jig rten pa dang / 'jig rten las 'das pa'i sbyor ba'i chos kyi de kho na nyid la sogs pa 'ang ston pa de ni rtsa ba'i rgyud do// gang 'jig rten las 'das pa'i dam tshig chen po'i de kho na nyid ston pa de ni rgyud phyi ma'i'o// rgyud phyi ma ni/ rtsa ba'i rgyud rnams thams cad las// bla ma'i bla ma don gnyer ba'i// sems can bla med sgrub pa rnams// rdo rje can rnams byin rlob pa'o// zhes gsungs so// de nas zhes bya ba ni skabs su bab pa ste/ dngos grub dam pa sgrub pa ston pa'i skabs su bab ces bya ba'i don to// phyag na rdo rje ni rdo rje 'chang chen po'o// de nyid byang chub chen po'i rang bzhin yin pa'i phyir byang chub chen po'o// de yang gang gis yin zhe na/ de bzhin gshegs pa thams cad kyi zhes bya ba la sogs pa gsungs te/ de bzhin gshegs pa thams cad kyi rigs ni de bzhin gshegs pa thams cad kyi rigs so// de la rnam par snang mdzad dang / mi bskyod pa dang / rin chen 'byung ldan dang / 'od dpag tu med pa dang / don yod par grub pa'i rang bzhin ni 'dir de bzhin gshegs pa thams cad do// rdo rje sems dpa' nas brtsams nas/ rdo rje 'bebs pa'i mthar thug pa rdo rje dbyings kyi dum bu las bshad pa ni/ de bzhin gshegs pa'i rigs so// 'jig rten gsum las rnam par rgyal ba'i dum bu las bshad pa'i rdo rje hUM mdzad nas brtsams nas/ khro bo rdo rje 'bebs pa'i mthar thug pa ni/ rdo rje'i rigs so// 'gro ba 'dul ba'i dum bu las bshad pa'i 'gro ba 'dul ba la sogs pa nas pad+ma 'bebs pa'i mthar thug pa ni pad+ma'i rigs so// nor bu'i dum bu las bshad pa'i don thams cad grub pa la sogs pa nas/ rin chen 'bebs pa'i mthar thug pa'i snying po dang / phyag rgya dang sngags dang / rig pa'i cho ga thams cad ni rin po che'i rigs so// de dag chen po de yang yin la de kho na nyid kyang de yin pas na/ de bzhin gshegs pa thams cad kyi rigs kyi de kho na nyid chen po ste/ dkyil 'khor chen po dang gzungs dang chos dang / las kyi dkyil 'khor las gsungs pa'i phyag rgya chen po la sogs pa'i dngos grub chen po sgrub par byed pa de dag gi cho ga rgyas pa 'di ni bya ba'o// 'di ni mi bya ba'o zhes nges par nan tan du bya ba'i khyad par de ston pa'i sgra'i tshogs kyi rgyud la yang de skad ces ston to// rgyud ni rgyud pas na'o// 'di zhes bya ba ni thugs la gnas pa'o// gsungs so zhes bya ba ni de bka' stsal cing bshad pa'o// de la zhes bya ba ni dmigs kyis bkar ba'o// re zhig ces bya ba ni rim pa la ltos pa'o// dang po zhes bya ba ni thog mar ro// phyag rgya yang yin la chen po yang de yin pas phyag rgya chen po ste/ sku'i gsang ba'i ngo bo'o// de'i dam pa'i dngos grub bam de rnams kyi phyag rgya chen po'i dngos grub ni dam pa'i dngos grub bo// de ston par byed pa'i rgyud la yang de skad ces bya ba yin no// dang por re zhig de bzhin gshegs pa'i rigs kyi dkyil 'khor chen por gsungs pa'i phyag rgya chen po'i dngos grub kyi rgyud 'byung la/ phyis dam tshig gi phyag rgya gtso bor gyur pa'i gzungs kyi dkyil 'khor las gsungs pa'i phyag rgya chen po la sogs pa yang 'byung ba yin no// phyag rgya chen po dam pa'i dngos grub kyi rgyud 'di gang yin zhe na/ de bzhin gshegs pa'i phyag rgya che// zhes bya ba la sogs pa gsungs te/ rnam par snang mdzad dang / mi bskyod pa dang / rin chen 'byung ldan dang / 'od dpag med dang / don yod grub pa'i rang bzhin gyis de bzhin gshegs pa de dag gi phyag rgya chen po'o// bcings nas mkha' dbyings thams cad du// sangs rgyas sku gzugs byin brlabs la// zhes bya ba la mkha'i ni nam mkha'o// nam mkha'i dbyings thams cad du rdul phra rab kyi tshogs ni de rnams sangs rgyas kyi sku gzugs su byin gyis brlabs te rnam par bsam pa'o// rang gi snying du bcug na ni// yid kyis legs pa'i sbyor ba yis// dzaHhUM baM hoHbzhi brjod cing // lus la sangs rgyas kun gzhug go// zhes gsungs so// bsgoms pa'i las kyi 'bras bu 'di gang yin zhe na/ ci ste 'dod na tshe 'di la// zhes bya ba smos te/ sgrub pa po gang yang rung ba 'ga' zhig tshe 'di la zhi ba dam pa mchog tu gyur pa gang gi tshe 'dod na bag chags dang bcas pa'i nyon mongs pa spangs pa'i sangs rgyas nyid ni de'i 'bras bu ste/ 'di ni bsgoms pa'i las kyi 'bras bu'o// ci ste mi 'dod gzhan grub bzhin// zhes bya ba ni gal te de ltar mi bsgom na rtsa ba'i rgyud las gsungs pa'i sangs rgyas cig sgom par byed na de'i dngos grub tu 'gyur ro// de las gzhan du rnam par snang mdzad lta bu/ yang na don yod grub pa'i bar lta bu gzhan dag go// gal te mi 'dod pa ni gzhan rnam par snang mdzad nas don yod grub pa'i bar du mi 'dod pa'o// ji skad ston pa yin te/ byin gyis brlabs pa la sogs pas rnam par snang mdzad du bdag nyid du bskyed pa nas/ don yod grub pa'i bar du bskyed de/ rnal 'byor chen po dang ldan pas de'i phyag rgya chen po bcings te/ badzra d+hA tu zhes bya ba de bzhin gshegs pa rnams kyi spyi'i snying po'am/ oM sar+b+ba ta thA ga ta ma hA yo gi shwa ra hUM/ oM badzra satwa hUM/ oM badzra rat+na hUM/ oM badzra d+har+m+ma hUM/ oM badzra kar+m+ma hUM/ zhes bya ba rang gi sngags de dag brjod cing // rnam par snang mdzad la sogs pa'i bdag nyid du nyin re zhing thun bzhi'i sbyor ba bya'o// ji srid du bdag nyid mngon sum lta bur nyin re zhing thun bzhir mthong bar gyur pa de srid du bya'o// de nas nam mkha'i khams thams cad du sangs rgyas kyi gzugs bsams la de nas ci nus pas/ sar+b+ba bud+d+ha b+hi ba swa b+hA ba a haM/ zhes nga rgyal bskyed par bya'o// de nas ji srid du skyo bar ma gyur pa de srid kyi bar du bsgoms la de nas bsgoms pa las ldang ba'i dus su dzaHhUM baM hoHbrjod cing // yid kyis legs so sbyor bas de rnams rang gi lus la gzhug par bya'o// yi ge brgya pas kyang brtan par byas te ldang bar bya'o// de ltar nyin re zhing snga ma bzhin bsgoms nas ji srid du sangs rgyas kyi gzugs brnyan gyis nam mkha'i khams thams cad du mthong bar gyur pa de srid kyi bar du bsgom par bya'o// de nas mtshan thog thag bsgoms na de bzhin gshegs pa nyid du 'gyur ro// phyag rgya chen po bcings nas ni// zhes bya ba ni rdo rje dbyings kyi dkyil 'khor chen po las bshad pa'i rdo rje sems dpa'i rnal 'byor dang / de las bshad pa'i rnal 'byor chen po byas la/ sgeg mo la sogs pa dang / las kyi dkyil 'khor las bshad pa'i mchod pa bcu drug gis yang dag par mchod la/ de nas rdo rje sems dpa'i phyag rgya chen po nas rdo rje 'bebs pa'i phyag rgya chen po'i bar du bcings te bsgom par bya'o// snga ma bzhin du ji srid du rang gi sems dpa'i phyag rgya bdag nyid mngon sum lta bur gyur pa de srid kyi bar du bsgom par bya'o// phyag rgya chen po bcings nas ji ltar sems dpa'i sbyor ba bsgom par bya zhe na/ de nyid chen po brjod bya ste// zhes bya ba smos te/ rdo rje sems dpa' nas rdo rje 'bebs pa'i bar du oM badzra satwa hUM zhes bya ba nas/ oM badzra A be sha aHzhes bya ba'i bar du rdo rje sems dpa' la sogs pa'i sngags brjod par bya'o zhes bya ba'i don to// de nas rang gi lus la lha thams cad kyi rang bzhin bdag yin no zhes bsam par bya'o// rang gi lus las rdo rje dbyings kyi dkyil 'khor chen po las bshad pa'i rnam par snang mdzad nas rdo rje 'bebs pa'i bar du sprul la/ rig pa'i rgyal po dang / khro bo'i tshogs dang / pho nya dang / bran dang / btsun mo la sogs pa dang / sems can dang / snod kyi 'jig rten thams cad sprul nas/ rnam par snang mdzad la sogs pa'i gzugs ni bdag yin no zhes tshig re rer thams cad bdag yin no zhes nga rgyal bskyed nas bsgom par bya'o// bsgoms pa'i las kyi 'bras bu gang yin zhe na/ ci ste 'dod na bdag nyid des// des bya gzi can dge ba yi// go 'phang tshe 'di nyid la thob// mi 'dod dngos grub gong ma bzhin// zhes bya ba smos te/ sgrub pa po gang yin pas tshe 'di nyid la'o// gzi can zhes bya ba ni 'od zer can no// byang chub pa'i rang bzhin can gyi sems dpa' la sogs pa'o// go 'phang ni rdo rje 'chang chen po'i rang bzhin yin no zhes bya ba'i don to// gal te de ltar bsgom par mi 'dod na gong du bshad pa'i rdo rje sems dpa' la sogs pa'i gzugs nyid 'ba' zhig bsgom pa de'i tshe/ de bsgoms pas 'grub par 'gyur te/ rdzu 'phrul che stobs gzugs mchog rnams// rdo rje sems sogs 'dra bar 'gyur// zhes bya ba ni rdo rje sems dpa' la sogs pa nyid du 'gyur ro// de'i don ni 'di skad ston pa yin te/ rdo rje dbyings las bshad pa'i rdo rje sems dpa'i rnal 'byor bya ba nas/ rdo rje 'bebs pa'i rnal 'byor bya ba'i bar ji srid bdag nyid kyis mngon sum du mthong bar gyur gyi bar du bsgom par bya'o// de nas brtan pa dang g.yo ba'i dngos po thams cad rang gi lus las sprul te/ de'i rang bzhin bdag yin no zhes nga rgyal bskyed nas ji srid du brtan pa dang g.yo ba'i dngos por bdag nyid mngon sum du mthong bar gyur pa de srid kyi bar du bsgom par bya'o// de nas mtshan thog thag par bsgoms na rdo rje 'chang chen por 'gyur ro// de ltar 'gyur ba ji ltar shes she na/ gcig gi ngo bo brtan par byas te/ phyi nas tshig rer thams cad bdag yin par zhes bya ba smos te bsgoms pas so// brtan par gyur nas spro bar bya// brtan par ma gyur de mi spro// zhes gsungs so// de nas zhes bya ba'i sgra ni snga ma bzhin no// dam tshig 'dzin pa'i phyag rgya ni dam tshig gi phyag rgya ste/ rnam par snang mdzad la sogs pa ston pa'o// de'i dam pa'i dngos grub ni de rnams kyi dam tshig gi phyag rgya dang byang chub sems dpa' nyid thob bo zhes bya ba'i don to// ji ltar rdo rje 'dzin grub pa ni rnam par snang mdzad chen po dang / de bzhin nyid dang / rdo rje 'chang chen po'i rdo rje 'dzin chen po'o// dngos grub ni de bzhin nyid du ro gcig par gyur pa'o// de ltar bdag ces bsgoms nas ni// zhes bya ba ni yang dang yang mngon du byas pa'o// sangs rgyas dang ni gzi chen thob// ces bya ba ni rdo rje 'chang chen po nyid thob pa'o// mi 'dod dngos grub gong ma bzhin// zhes bya ba ni sngar bshad pa bzhin no// 'di skad ston pa yin te/ snga ma bzhin du rnam par snang mdzad la sogs pa de bzhin gshegs pa'i rnal 'byor ram/ rdo rje sems dpa' la sogs pa rnams kyi rnal 'byor byas te/ gzugs brnyan la sogs pa dang mtshungs par bdag nyid bsgom par bya'o// rang gi dam tshig gi phyag rgya bcings te/ rang gi snying po dang sngags brjod cing snga ma bzhin du de bzhin gshegs pa'am/ rdo rje sems dpa' la sogs pa gzugs brnyan dang mtshungs par bdag nyid mngon sum lta bur mthong ba de srid du bsgom par bya'o// de nas snga ma bzhin du spro ba dang bsdu ba'i sbyor bas ji srid thams cad kyi rang bzhin nam/ rdo rje sems dpa' la sogs pa'i rang bzhin nam mkha' la mngon sum du mthong bar gyur pa de srid du bsgom par bya'o// de nas mtshan thog thag bsgoms nas de bzhin gshegs pa'am/ rdo rje 'chang bar bdag nyid 'gyur ro// chos kyi phyag rgya dam pa'i dngos grub ni sangs rgyas dang byang chub sems dpa' nyid thob pa'o// chos rnams thams cad rang bzhin gyis// dag ces brjod na nges par yang // zhes bya ba ni don dam par na dngos po med pa'i rang bzhin yin no zhes bya ba'i badzra dz+nyA na nas gar+b+ha a aHzhes bya ba'i bar gyi chos kyi yi ge'i ngo bo brjod cing smras pa'o// ci tsam zhig rang bzhin gyis dag par 'gyur zhe na/ chos thams cad ces bya ba smos te/ 'dus byas dang 'dus ma byas kyi chos thams cad do// rang bzhin gyis dag pa ni stong pa nyid do// chos kyi yi ge'i ngo bo brjod pa ni smras pa'o// sangs rgyas sam byang chub sems dpa' thob par 'gyur ro// snga ma bzhin du de bzhin gshegs pa'i rnal 'byor ram/ rdo rje sems dpa' la sogs pa'i rnal 'byor byas la/ snga ma bzhin du lce la badzra dz+nyA na la sogs pa chos kyi yi ge rnam par bsam par bya'o// phyis rang gi snying gar rdo rje rtse lnga pa de rnam par bkod na/ de rdo rje'i tshig gis brjod cing // de bzhin gshegs pa dang / rdo rje sems dpa' la sogs pa'i gzugs brnyan snang ba tsam gyis rnam par dag par bdag nyid bsgoms te/ ji srid du de'i ngo bor bdag nyid mngon sum du mthong bar gyur pa de srid du bsgom par bya'o// de nas snga ma bzhin du ji srid du spro ba dang bsdu ba'i sbyor bas nam mkha'i khams thams cad du de bzhin gshegs pa'i bdag nyid dam/ rdo rje sems dpa' la sogs pa'i bdag nyid du mthong bar gyur pa de srid du bsgom par bya'o// de nas de bzhin du bsgrubs na de bzhin gshegs pa'am/ las kyi phyag rgya rnams kyi dam pa'i dngos grub ni las kyi phyag rgya ni dam pa'i dngos grub bo// thams cad kyi ni kun dag par// zhes bya ba ni sbyor ba dang / yongs su sbyong ba dang / so sor rtog pa dang / sgrub pa lhur len pa'i brtson 'grus kyi mtshan nyid dang / sems can gyi don du sangs rgyas kyi sprul pa'i mdzad pa'i sgeg mo la sogs pa'i mchod pa brgyad dang / las kyi dkyil 'khor las bshad pa'i mchod pa bcu drug gi mtshan nyid do// las rnams thams cad sbyangs nas ni// zhes bya ba ni rang bzhin gyis 'od gsal ba'i brtson 'grus kyi pha rol tu phyin pas thams cad rnam par sbyangs pa'o// de'i phyir kun nas kun du rnam par dag pa'i phyir las rnams thams cad ji lta ba bzhin du yongs su sbyor ba'i las thams cad rang bzhin gyis 'od gsal ba'i sgyu ma dang mtshungs par bsgoms pa'o// bsgoms pas cir 'gyur zhe na/ sangs rgyas gzi chen thob ces bya ba smos te/ 'di skad ston pa yin te/ snga ma bzhin du rnam par snang mdzad la sogs pa'i de bzhin gshegs pa'i rnal 'byor ram/ de'i rigs kyi rnal 'byor byas la/ sgeg mo la sogs pa rnams dang / las kyi dkyil 'khor las gsungs pa'i mchod pa rnams kyis yang dag par mchod la/ de'i las kyi phyag rgya bcings te/ rang gi snying gar sna tshogs rdo rje rnam par bsams nas/ de'i steng du snying po'am sngags rang gi yid kyis bris la/ de'i snying po'am sngags rdo rje'i tshig gis brjod cing // rang bzhin gyis 'od gsal ba'i snang brnyan tsam du de bzhin gshegs pa'am/ rdo rje sems dpa' la sogs pa'i rang bzhin du ji srid bdag nyid mthong bar gyur pa de srid kyi bar du bsgom par bya'o// de nas snga ma bzhin du thams cad kun du khyab par rnam par bsams la/ snga ma bzhin du nga rgyal bskyed de/ ji srid du de'i gzugs su bdag nyid mthong bar gyur pa de srid kyi bar du bsgom par bya'o// de nas mtshan thog thag bsgoms na de de bzhin gshegs pa'am rdo rje 'chang bar 'gyur ro// de bzhin gshegs pa'i rigs kyi dam pa'i dngos grub rnams ni de bzhin gshegs pa'i rigs kyi dngos grub dam pa'o// rdo rje dbyings kyi dkyil 'khor chen po las bshad pa'i de bzhin gshegs pa dang / de'i rigs kyi phyag rgya chen po dang / dam tshig dang / chos dang las kyi phyag rgya rnams kyi dam pa'i dngos grub ni bshad ma thag pa yin no zhes bya ba'i don to// de nas zhes bya ba'i sgra ni snga ma bzhin no// phyag na rdo rje ni rdo rje hUM mdzad do// rang gi rigs ni rdo rje'i rigs so// dam pa'i dngos grub ni rang gi rigs kyi dam pa'i dngos grub ste snga ma bzhin/ dngos grub kun sbyor sangs rgyas kyi// zhes bya ba ni khams gsum du skyes pa'i sems can thams cad kyang 'jig pa'i bskal pa'i me la sogs pa rnams kyis gnod par gyur pa'i gdul bya'i dbang gis sangs rgyas rnams kyi bkas ni sangs rgyas kyis rdo rje hUM mdzad la bka' stsal pa gang yin pa de ni sangs rgyas kyi bka'o// de'i phyir sangs rgyas kyis bka' stsal pa'i rgyu yis so// sems can kun gyi don du zhes bya ba ni sems can yang yin la kun yang yin pas na sems can kun don no// lha chen po la sogs pa btsan thabs kyis sgrub pa dang / bkug nas g.yul bshams pa dang / rtsod pas bsgrub pa ste/ de dag gi don ni sems can kun gyi don yin pa de'i phyir sems can kun gyi don te/ sangs rgyas dang byang chub sems dpa'i bskyed pa'i don to zhes bya ba'i tha tshig go// dngos grub kun sbyor zhes bya ba ni dngos grub kyang yin la kun sbyor yang de yin pas na dngos grub kun sbyor te/ rdo rje hUM mdzad dang khro bo rdo rje sems dpa' nas brtsams te/ rdo rje'i rigs thams cad kyi dngos grub po// de'i kun du sbyor ba ni dngos grub thams cad kyi rab tu sbyor ba'o// phyag rgya chen po so sor bcings nas sems can gyi khams thams cad rdo rje hUM mdzad la sogs pa'i rdo rje'i rigs kyi gzugs su sprul cing bskyed nas bdag nyid bya ba byas so zhes lhag par mos pa des bsgrubs la/ rdo rje hUM mdzad dang / de'i rigs kyi phyag rgya chen po'i rang bzhin du bdag nyid bskyed pa'o// de'i rang bzhin du yang dang yang du mos pas/ tshe 'di nyid la sangs rgyas 'grub// ces bya ba ni tshe 'di nyid ni mthong ba'i chos la gdon mi za ba nyid du rdo rje 'chang chen po thob po zhes bcom ldan 'das phyag na rdo rjes gsungs so// 'di skad ston pa yin te/ 'jig rten gsum las rnam par rgyal ba'i dkyil 'khor chen po las bshad pa'i dpal rdo rje hUM mdzad kyi rnal 'byor ram/ khro bo rdo rje sems dpa' la sogs pa'i rnal 'byor de nyid dang de las bshad pa'i rnal 'byor chen po byas la/ sgeg mo la sogs pa'i mchod pa brgyad dang / las kyi dkyil 'khor las bshad pa'i mchod pa bcu drug gis bdag nyid yang dag par mchod la de bzhin gshegs pa thams cad la phyag bzhi byas te/ rdo rje hUM mdzad kyi phyag rgya chen po bcings te/ de bzhin gshegs pa thams cad kyi thugs las phyung nas phyogs bcu thams cad du rdo rje hUM mdzad sprul par lta ste/ yan lag thams cad las hUM zhes bya bas sangs rgyas hUM mdzad bskul te/ rang gi rdo rje las rang gi rdo rje'i rigs sprul nas bskal pa'i rlung gis bskyod pa'i bskal pa'i me lta bu rdo rje 'bar ba'i kun nas 'khrug pa'i 'od zer gyis gdug pa thams cad 'dul ba dang / zhi ba thams cad rjes su gzung ba'i phyir nam mkha'i khams thams cad du khyab pa'i sems can gdug pa can thams cad btul nas/ thams cad de bzhin gshegs pa la sogs par gyur nas/ 'jig rten gsum las rnam par rgyal ba'i dkyil 'khor chen po'i rang bzhin du rnam par bsams te/ sar+b+ba badzra ku la swa b+hA ba a haM zhes nga rgyal bskyed nas bya ba byas pa nyid kyis rdo rje hUM mdzad bdag nyid bsgom par bya ba'am/ yang na khro bo rdo rje sems dpa'i phyag rgya chen por bcings te/ sgrub pa po de khro bo rdo rje sems dpa' la sogs pa'i bdag nyid kyis/ sar+b+ba badzra ku la swa b+hA ba a haM zhes nga rgyal bskyed cing bsgom par bya'o// de ltar na tshe 'di nyid la sangs rgyas su 'grub par 'gyur ro// snga ma bzhin du gang yang rung ba'i gzugs shig bstan par byas pas de bzhin gshegs pa thams cad kyi 'bras bur gyur pa de bzhin du thams cad du yang shes par bya'o// dam tshig gi phyag rgya dam pa'i dngos grub ni dam tshig gi phyag rgya rnams kyi dngos grub ste/ de ston par byed pa'i rgyud la de skad ces bya'o// phyag rgya chen po'i tshul du ni// ji ltar rdo rje 'dzin grub pa// de bzhin bdag ces bsgoms nas ni// zhes bya ba la/ ji ltar rdo rje 'dzin pa ni thog ma med pa'i chos kyi dbyings mngon sum du byas pa'i gnyis su med pa'i ye shes kyi rang bzhin dngos grub bsgrub pa de lta bu ni bdag yin no zhes bsgom par bya'o// ji ltar bsgom par bya zhe na/ phyag rgya chen po'i tshul du ni// zhes bya ba smos te/ phyag rgya chen po rnams la rab tu sbyor ba ni phyag rgya chen po'i tshul te de yang sngar bshad zin to// phyag rgya chen po'i tshul du bsgom pa des ci zhig tu 'gyur zhe na/ skad cig gis ni gzi can thob// ces bya ba smos te/ 'di skad du ston pa yin te/ snga ma bzhin du rnal 'byor chen po byas la/ rang gi lha'i dam tshig gi phyag rgya bcings te/ rang gi snying ga'i zla ba la gnas pa'i rdo rje rtse lnga pa'i dbus su snying po yid kyis bris te/ de nyid brjod cing gzugs brnyan dang mtshungs par snga ma bzhin du bdag nyid bsgom par bya'o// de nas de ltar nam mkha'i khams kyi ngo bo'i rdo rje'i rigs kyi ngo bo ji srid mngon sum du mthong bar gyur pa de srid kyi bar du bsgom par bya'o// de nas mtshan thog thag bsgoms pa gang yin pa de mngon sum du mthong bar 'gyur te/ des skad cig de nyid la rdo rje 'chang chen por 'gyur ro// de nas zhes bya ba ni snga ma bzhin no// yi ge med pa'i chos rnams la// rab tu spro ba yod min te// zhes bya ba ni yi ge a la sogs pa de rnams ming 'dogs na yi ge med pa'i chos rnams la'o// shes rab kyi pha rol tu phyin pa'i ngo bo rang bzhin gyis rnam par dag pa de'i sems dang sems las byung ba'o// ci'i phyir yi ge med pa yin zhe na/ bshad ma thag pa'i phyir de rnams kyi rnam par rtog pa'i spros pa yod pa ma yin pas gnyis su med pa'i phyir ro zhes bya ba'i don to// chos mchog 'di ni bstan byed cing // zhes bya ba ni 'di nyid smras pa yin te/ sangs rgyas dang rdo rje 'dzin pa la sogs pa'i chos kyi yi ge hUM brjod pa'o// gang gi tshe brjod ce na/ chos kyi mchog bsgoms na zhes bya ba smos te/ yi ge hUM la sogs pa'i chos kyi phyag rgya mchog // yang dang yang mngon du byas na gzi brjid can du 'gyur ro zhes bya ba ni 'bras bu gsungs pa'o// snga ma bzhin du thams cad byas la/ chos kyi phyag rgya lce la yid kyis bris nas rdo rje rtse lnga pa dkar po lce la rnam par bsam par bya'o// rang gi snying ga'i rdo rje la yang de mngon par bris la de nyid brjod cing gzugs brnyan dang mtshungs pa'i rdo rje rigs kyi rang bzhin bdag nyid kyi phyag rgya chen po'i sbyor bas bsgom par bya'o// snga ma bzhin du mtshan thog thag bsgoms na de'i rjes la rdo rje 'chang chen por 'gyur ro zhes bya ba'i tha tshig go// de nas zhes bya ba la sogs pa ni snga ma bzhin no// dge ba'am yang na mi dge ba// gang gis las rnams byas pa ni// zhes bya ba/ sangs rgyas la sogs pa la phul ba la zhi ba'i las kyi sbyor ba 'di ni dge ba'i las so// rnam par 'tshe ba ni mi dge ba'i las so// khro ba ni mi dge ba'i las nyid du grags pa'i phyir 'jig rten las grags pa de ltar brjod par bya'o// 'di ltar dge ba dang mi dge bas cung zad byed pa de dag thams cad rnal 'byor pas de bzhin gshegs pa rnams la dbul bar bya'o// phul bas ci zhig tu 'gyur zhe na/ skad cig gis ni gzi can 'gyur// zhes bya ba smos te/ de'i don ni 'di skad ston pa yin te/ snga ma bzhin du gang gi khro bo'i rnal 'byor dang rnal 'byor chen po byas la mchod pa thams cad kyis yang dag par mchod de/ rang gi khro bo'i las kyi phyag rgya ji lta ba bzhin du bcings nas rang gi snying gar sna tshogs rdo rje la sngags zlos shing yid kyis bkod la/ de nyid brjod cing nam mkha'i khams thams cad du snga ma bzhin du rdo rje'i rigs kyis bkang nas lha chen po la sogs pa'i gdug pa thams cad 'dul ba dang / zhi ba rnams rjes su gzung ba la sogs pa de rnam par bsams te/ de rang rang gi de bzhin gshegs pa thams cad kyi rang bzhin du byas nas/ bdag gis gdug pa gdul ba la sogs pa'i las 'di mdzod cig ces gsol ba btab nas/ de ltar de rnams la dge ba dang mi dge ba'i las rnams phul bar bsgom par bya'o// de nas snga ma bzhin du mtshan thog thag bsgoms la bsgrubs na ji srid mngon sum du mthong ba de srid kyi bar du bsgoms na/ de skad cig gis gzi brjid can du 'gyur ro// 'dod chags ni shes rab kyi pha rol tu phyin pa'o// chos la bdag med mkhas pa yis// 'dir goms pa 'di chags pa'o// zhes bshad do// de dag pa ni dri ma thams cad dang bral ba'o// 'di ltar 'di dag pa yin zhe na/ ngo bo nyid kyis zhes bya ba smos te/ ngo bo nyid ni sgro 'dogs pa med pa gnyug ma'i bdag nyid gzung ba dang 'dzin pa'i rnam par rtog pa spangs pa shes rab kyi pha rol tu phyin pa'i mtshan nyid dmigs pa med pa'i thugs rje chen po'o zhes bya ba'i tha tshig go// de las byung ba ni 'phags pa spyan ras gzigs dbang phyug ni 'dod chags te/ de ltar gyur pa'i 'dod chags de la mu stegs can gyis smad par gyur pa'o// de la mya ngan las 'das pa'i rgyud la 'jug pa'i thabs kyis las dang ldan pa de la spyir mu stegs zhes brjod do// sangs rgyas pa'i theg pa chen po spong ba'i lam gzhan 'di ni mu stegs te/ de gang la yod pa de ni mu stegs can no// de yod pas na nyan thos dang rang sangs rgyas kyi theg pa'o// 'jig rten pa'i lam la zhugs pa 'di bden snyam du rmongs pa'i mu stegs can gyis smod pa'o// de la chags pa'i chos 'di ni// zhes bya ba ni de lta bur gyur pa de gnyi ga'i bdag nyid dag pa'i 'dod chags de la shin tu chags pas yang dang yang mngon du byas pa 'di ni theg pa chen po ste/ rdo rje theg pa'i rang bzhin no// ni zhes bya ba'i sgra ni nges par gzung ba ste/ 'di kho na theg pa chen po'i chos yin no zhes rim pa bzhin du sbyar bar bya'o// gang gi phyir chos 'di rnal 'byor pa sangs rgyas dang byang chub sems dpa' nyid kyi dngos grub 'grub pa'i phyir ro// 'di skad ston pa yin te/ 'gro ba 'dul ba'i dkyil 'khor chen po las bshad pa'i 'gro ba 'dul ba'i rnal 'byor ram/ de'i rigs kyi rnal 'byor de dang de las bshad pa'i rnal 'byor chen po byas la/ pad+ma'i sgeg mo la sogs pa dang / pad+ma'i rigs kyi las kyi dkyil 'khor las bshad pa'i mchod pa bcu drug gis bdag nyid yang dag par mchod la/ phyag bzhis de bzhin gshegs pa thams cad la phyag byas te 'gro ba 'dul ba'i phyag rgya chen po'am/ sangs rgyas pad+ma la sogs pa de'i rigs kyi phyag rgya chen po bcings te/ chos bdag la chags pa'i rang bzhin gyi snang brnyan tsam 'phags pa spyan ras gzigs dbang phyug tu bdag nyid bsams te/ rang gi snying ga'i pad+ma rdo rje la sngags bzlas shing bkod do// nam mkha' thams cad pad+ma'i rigs kyis dgang bar bsams la rang gi sngags brjod par bya'o// 'jig rten dbang phyug tu bdag nyid bsgoms nas ji srid bdag nyid de'i gzugs su mngon sum lta bur mthong bar gyur pa de nyid kyi bar du bsgom par bya'o// de nas pad+ma'i rigs kyi ngo bos thams cad du khyab par ji srid bdag nyid kyis mthong bar gyur pa de srid kyi bar du bsgom par bya'o// de'i rjes la snga ma bzhin yang dang yang du bsgrubs na 'phags pa spyan ras gzigs dbang phyug nyid du 'gyur ro// de nas zhes bya ba la sogs pa ni bshad zin to// ting 'dzin brtan pa'i tshul gyis ni// byams pa chen po bsgoms nas kyang // zhes bya ba la/ bsgoms pas ni yang dang yang mngon du byas pa'o// ci zhig goms par byed ce na/ ci ltar bya zhe na/ ting 'dzin brtan pa'i tshul gyis ni// zhes bya ba smos te/ ting nge 'dzin ni sems rtse gcig pa'o// de nyid brtan pa'i tshul gyis ni mi shigs ba'i sbyor ba'o// ting nge 'dzin brtan par gyur nas spro bar bya'o// byams pa chen po de phyogs bcur bkang bar ji ltar bya zhe na/ cho ga bzhin ldan khyab byas nas// zhes bya ba smos te/ byams pa bsgom pa'i man ngag gis te/ sngar bshad pa'i man ngag gis spro bar bya'o zhes bya ba'i don to// ldan zhes bya ba ni ting nge 'dzin bzang po dang ldan pa'i tha tshig go// bsgoms pa des cir 'gyur zhe na/ skad cig gis ni gzi can thob// ces bya ba smos so// 'di skad ston pa yin te/ snga ma bzhin du 'jig rten dbang phyug gi sbyor bas rnal 'byor chen po byas te/ mchod pa dang phyag bya ba rjes su spyad la/ rang gi dam tshig gi phyag rgyas bcings te/ rang gi snying ga'i zla ba la gnas pa'i rdo rje pad+ma la snying po bkod pa nyid brjod cing // sems can gyi khams thams cad la byams pa chen po spros te/ pad+ma'i rigs kyi gzugs su rnam par bsams la/ rang bzhin gyis rnam par dag pa'i snang brnyan tsam du bdag nyid snga ma bzhin du bsam par bya'o// de nas mtshan thog thag bsgoms la de'i rjes la nam mkha' thams cad pad+ma'i rigs kyis yongs su gang bar mthong bar 'gyur ro// de nas zhes bya ba ni snga ma bzhin du la sogs pa bzhin no// 'dod chags ngo bo nyid kyis dag // ces bya ba ni ngo bo nyid kyis dag pa ni gzung ba dang 'dzin pa'i rnam par rtog pa spangs nas ngo bo nyid kyis dag pa'o// ngo bo nyid kyis dag pa de gang yin zhe na/ 'dod chags zhes bya ba smos te/ 'dod pa gang yin pa de chags pa yang yin pas na de 'dod chags so// chos thams cad rang bzhin gyis rnam par dag pa'o zhes bya ba'i mthar thug pa'i chags pa chos bdag med pa'i chags pa zhes bya ba'i don to// smra bar gyur pa zhes bya ba ni ji lta ba'i yi ge hrIHla sogs pa pad+ma'i rigs kyis chos kyi yi ge brjod pa'o// ci zhig smra zhe na/ tshul 'di ni zhes bya ba smos te/ chos bdag med pa la shin tu chags pa ni yang dag par rdzogs pa'i sangs rgyas thob pa'i rgyu yin pa'i phyir tshul yin te/ smra bar gyur pa'i tshul 'di zhes bya ba'o// de ltar 'di smras pas ci zhig tu 'gyur zhe na/ 'dod chags pha rol phyin rnyed de// skad cig gis ni gzi can thob// ces bya ba smos te/ 'dod chags kyi pha rol tu son pas na 'dod chags kyi pha rol tu phyin pa ste/ chos bdag med pa mngon du bya ba de thob pas na 'dod chags kyi pha rol tu phyin pa rnyed par gyur pa'o// skad cig ma de nyid la 'phags pa spyan ras gzigs dbang phyug tu 'gyur ro// de'i don ni 'di skad ston pa yin te/ snga ma bzhin du 'gro ba 'dul ba'i dkyil 'khor chen po las bshad pa'i rang nyid kyis 'jig rten dbang phyug gi rnal 'byor dang rnal 'byor chen po byas la/ cho ga thams cad rjes su spyad de/ lce la rdo rje dkar po rnam par bsams te/ yi ge hi la sogs pa'i chos kyi yi ge lce'i dbus su dgod par bya'o// yang snying ga'i rdo rje pad+ma nyi ma nyid la chos kyi yi ge rnam par bsams la/ de brjod cing chos thams cad rang bzhin gyis rnam par dag pa'o zhes bya bas/ rang gi lha'i gzugs snang brnyan tsam du bsams la/ pad+ma'i rigs kyis nam mkha'i khams thams cad gang bar snga ma bzhin du bsgoms na gdon mi za bar 'jig rten dbang phyug tu 'gyur ro// de nas las kyi phyag rgya dam pa'i dngos grub kyi rgyud ces bya ba la sogs pa ni snga ma bzhin no// bdag gis ba lha dang reg pa dang // zhes bya ba ni sems can 'ga' zhig gis 'phags pa spyan ras gzigs dbang phyug ji lta ba bzhin du mthong ba tsam gyis sdig pa thams cad dang bral bar 'gyur ro// 'phags pa nor bzangs bzhin du 'ga' zhig gis reg pa tsam gyis sam/ 'ga' zhig gis mtshan nyan pa tsam gyis sam/ dran pa tsam gyis kyang gsod pa dang / 'ching ba la sogs pa sdug bsngal dang bral bar 'gyur ro// de nas bdag nyid sems can thams cad du 'gyur ba yin no zhes bsgom par bya'o// bsgoms pas ci zhig byed ce na// sdug bsngal kun gyi mthar byed 'gyur// zhes bya ba smos te/ sdug bsngal yang yin la kun yang de yin pas na sdug bsngal kun te/ sems can rnams kyi gdung bar byed pa'i ngo bo de dag sel bar byed pa de'i phyir sdug bsngal kun gyis mthar byed pa bzhin bcom ldan 'das 'phags pa spyan ras gzigs dbang phyug de skad bshad pa bzhin du gnas par 'dod na bdag de lta bur bya'o// 'di skad ston pa yin te/ snga ma bzhin du rang nyid spyan ras gzigs dbang phyug gi rnal 'byor gyis thams cad rjes su spyad pa'i phyir rang gi las kyi phyag rgya bcings te/ snying ga'i zla ba la hrIH las sna tshogs pad+ma rgya gram rnam par bsams la de'i steng du bzlas pa'i snying po bkod de/ zlos shing phyogs bcur 'jig rten dbang po'i gzugs kyis sems can gyi khams thams cad kyi sdug bsngal bsal nas pad+ma'i rigs kyi ngo bor rnam par bsams te/ sar+b+ba i ba a haM zhes nga rgyal bskyed nas rang bzhin gyis 'od gsal ba'i snang brnyan tsam de'i rang bzhin bdag yin no zhes bsgom par byas la/ snga ma bzhin du bsgrubs na de'i rjes la skad cig de nyid la 'phags pa spyan ras gzigs dbang phyug tu 'gyur ro// nor bu'i rigs kyi don thams cad grub pa la sogs pa nas rin chen 'bebs pa'i mthar thug pa'i dam pa'i dngos grub de'i phyag rgya chen po la sogs pa'i 'bras bu 'grub pa yin no zhes bya ba'i tha tshig go// de la zhes bya ba ni dmigs kyis dgar ba'o// phyag rgya chen po'i dam pa'i dngos grub de ston par byed pa'i sgra'i tshogs la yang rgyud ces bya'o// sangs rgyas kun dbang bdag gyur zhes bya ba ni sangs rgyas kun gyis dbang bskur ba'i nor bu'i rigs so// de bdag go zhes bya ba bsgoms pa ni bdag 'gyur zhes bya ba'i don to// ji lta ba bzhin du bya zhe na/ rdo rje snying po ji bzhin du// zhes bya ba smos te/ ji ltar nor bu'i rigs kyi snying po bsgoms pa de bzhin du bdag nyid kyang bya'o zhes bya ba ni ji bzhin du'o// bsgom par bya ba rnam bsgoms na// zhes bya ba ni nor bu'i rigs de yang dang yang mngon du byas pa'o// na zhes bya ba'i sgra ni nges par gzung ba ste/ yang dang yang mngon du byas pa'o// ci zhig tu 'gyur zhe na/ skad cig gis ni gzi can thob// ces bya ba smos so// de'i don ni 'di skad ston pa yin te/ don thams cad grub pa'i dkyil 'khor chen po las bshad pa'i rang 'dod pa'i lha'i rnal 'byor dang / de las bshad pa'i rnal 'byor chen po byas la rin chen sgeg mo la sogs pa rnams dang / nor bu'i rigs kyi las kyi dkyil 'khor las bshad pa'i mchod pa bcu drug gis bdag nyid yang dag par mchod de/ de bzhin gshegs pa thams cad la phyag bzhi byas te langs la rang gi lta ba'i phyag rgya chen po bcings te/ rang gi snying po brjod cing de bzhin gshegs pa la sogs pas sems can gyi khams thams cad nor bu'i rigs kyi dbang bskur bas dbang bskur te/ nor bu'i rigs kyi rang bzhin du rnam par bsams te/ lha thams cad nam mkha' dang mtshungs pa'i snang brnyan tsam ni bdag yin no zhes nga rgyal bskyed de/ ji srid bdag nyid rang gi lha'i rang bzhin du mngon sum lta bur gyur pa de srid kyi bar du bsgoms na bdag nyid de'i rang bzhin du mthong bar 'gyur ro// de nas nor bu'i rigs thams cad du song bar ji srid du mngon sum lta bur gyur pa de srid kyi bar du bsgom par bya'o// de nas mtshan thog thag bsgoms na de'i rjes la mngon sum du mthong bar gyur pa dang / de nas skad cig de nyid la rdo rje snying por 'gyur ro// de nas zhes bya ba la sogs pa ni snga ma bzhin no// yongs su rdzogs par byed 'gyur zhing // zhes bya ba ni bdag nyid gyur cing bsgoms pa'o// ci ltar 'gyur zhing zhe na/ sems can kun gyi re ba kun// yongs su rdzogs par byed pa'o// zhes bya ba smos so// ci 'dra ba zhig ce na/ nam mkha'i snying po 'dra ba ni// zhes bya ba smos so// de bzhin du 'phags pa nam mkha'i snying pos sems can thams cad kyi bsam pa yongs su rdzogs par byed pa de bzhin du 'dir yang 'gyur ro zhes bya ba'i don to// de ltar bsgrubs pas ci zhig thob par 'gyur zhe na/ skad cig gis ni gzi can thob// ces bya ba smos te/ skad cig ma de nyid la rdo rje snying po thob par 'gyur ro zhes bya ba'i don to// snga ma bzhin du thams cad byas nas dam tshig gi phyag rgya bcings nas/ rang gi snying ga'i rdo rje rgya gram gyi dbus su bzlas pa'i snying po yid kyis bris te/ de nyid brjod cing nam mkha' dang mnyam pa nyid kyi ye shes kyis de bzhin gshegs pa la sogs pa thams cad dang / sems can gyi khams thams cad la dbang bskur nas nor bu'i rigs kyi rang bzhin du bsams te/ nam mkha' dang mtshungs pa'i so sor snang ba ni bdag yin no zhes nor bu'i rigs thams cad kyis nga rgyal bskyed par bya'o// de bzhin du rnam par bsgoms nas de nas nam mkha' thams cad nor bu'i rang bzhin du mthong na/ de nas skad cig de nyid la rdo rje snying po dang 'dra bar 'gyur ro// de nas zhes bya ba la sogs pa sngar bshad zin to// bdag nyid kyang zhes bya ba ni nor bu'i rigs zlos pa ni nor bu'i rigs kyi bdag nyid kyi nor sbyin no// kyang zhes bya ba ni nges par gzung ba ste/ de'i bdag kho na'i nor spangs nas sems can rnams la gtong ba de dang de dag gi rang bzhin du mos pa de'i phyir/ nor sbyin dag tu dga' byed cing // zhes bya ba la rab tu dga' byed ni shin tu dga' bar byed pa'i rang bzhin no// ci zhig byed cing zhe na/ chos 'byung ba'i chos kyi rang bzhin gyis chos kyi phyag rgya ni yi ge tra la sogs pa'i rang bzhin brjod pa'o// gzi can tshe 'di nyid la thob// ces bya ba ni rdo rje snying po thob par 'gyur ba'o// 'di skad ston pa yin te/ snga ma bzhin du don thams cad grub pa'i rnal 'byor dang rnal 'byor chen po byas te/ mchod pa thams cad kyis yang dag par mchod de/ phyag byas te snga ma bzhin du rang gi lce la chos kyi yi ge rnam par bsams te/ de nyid las rang gi snying gar sna tshogs rdo rje rnam par bsams te/ de nyid brjod cing nam mkha' dang mnyam pa'i snang brnyan tsam ni bdag yin no zhes bsgoms nas sangs rgyas thams cad la sogs pa dang / sems can gyi khams thams cad rang gi rang bzhin du byas nas// de'i rjes la thams cad bdag yin no zhes nga rgyal bskyed par bya'o// de nas yi ge tra la sogs pa'i rang gi chos kyi phyag rgya zlos shing snga ma bzhin du bsgrubs nas rdo rje snying po thob par 'gyur ro// de nas las kyi phyag rgya dam pa'i dngos grub kyi rgyud ces bya ba la sogs pa ni bshad zin to// 'jig rten dang 'jig rten las 'das pa'i nor spangs pa ni dbul po'o// de'i dbul po rnams la phan pa'i phyir/ nor bu'i rigs thob pa ni bsam pa thams cad rdzogs pa'o// nor ni nor bu'i rigs te/ de bsgrub pa ni de mngon du byed pa'o// de bsgoms pas de la gzhol zhing de la phyogs pa'o// brtson pa dang ldan pa ni bsgom pa'i 'bad pa dang ldan pa ste/ 'bad pa dang ldan pa des gzi brjid can du gyur pa thob cing 'gro ba'o// ci ste yang // mi 'dod dngos grub gong ma bzhin// zhes bya ba ni thams cad du sbyor bar shes par bya'o// 'di skad ston pa yin te/ snga ma bzhin du don thams cad grub pa'i rnal 'byor dang / snga ma bzhin du cho ga thams cad rjes su spyad nas rang gi snying gar sna tshogs rdo rje rnam par bsams te/ rang gi lha'i las kyi phyag rgya bcings nas snying po sna tshogs rdo rje'i dbus su yid kyis bris la/ de nyid brjod cing rang bzhin gyis 'od gsal ba sgyu ma dang mtshungs par bdag nyid bsams te/ de bzhin gshegs pa la sogs pa thams cad dang sems can gyi khams thams cad la nor bu'i rigs kyi dbang bskur bas dbang bskur te nor bu'i rigs kyi ngo bor bsgom par bya'o// de'i rjes la thams cad ni bdag yin no zhes nga rgyal bskyed cing bsgoms la de nas snga ma bzhin du bsgrubs na nam mkha'i snying por 'gyur ro// rigs thams cad ni ji skad du bshad pa'o// de dag gi phyag rgya rnams ni phyag rgya chen po dang / dam tshig dang / chos dang las kyi phyag rgya rnams so// sangs rgyas dang byang chub sems dpa' rnams kyi dngos grub dam pa thob pa ni rnyed pa'o// de'i cho ga rgyas pa ni ji skad du bshad pa'i phyag rgya chen po la sogs pa'i bsgrub pa bye brag tu rgyas pa de ston par byed pa'i dam tshig ni rgyud do// de ltar de bzhin gshegs pa'i rigs kyi phyag rgya chen po dang / dam tshig dang chos dang / las kyi phyag rgya rnams kyis sangs rgyas dang byang chub sems dpa' rnams kyis dngos grub tu 'gyur ba bstan nas/ da ni dam tshig gi dngos grub rnam par gzhag pa ni phyag rgya chen po la sogs pa bsgom pa'i bya ba'i don bstan pa'i phyir/ de nas byang chub sems dpa' sems dpa' chen po phyag na rdo rjes zhes bya ba la sogs pa ste/ de nas kyi sgra ni de ma thag pa brjod pa ste/ yang zhes bya ba ni zlos pa'i don te/ phyag rgya chen po la sogs pa sgom pa la ltos pa'o// de bzhin gshegs pa thams cad ni ji skad du bshad pa'o// de bzhin gshegs pa ni lnga'o// de bzhin gshegs pa'i rigs dang / rdo rje dang / pad+ma dang nor bu'i rigs rnams so// de bzhin gshegs pa thams cad kyang de yin la/ rigs kyang de yin pas na de bzhin gshegs pa thams cad kyi rigs so// de'i dam tshig ni de bzhin gshegs pa thams cad kyi rigs kyi dam tshig ste/ gang gis 'dod pa snyoms zhugs pa// de 'dod pas ni sbyor bar byed/ ces bya ba ni mi 'da' ba'i don gyis dam tshig ste/ dngos grub des phyag rgya chen po la sogs pa bskyed pa'o// de ston par byed pa'i rgyud la yang de skad ces bya'o// de la zhes bya ba ni dmigs kyis dgar ba'o// re zhig de bzhin gshegs pa thams cad kyis dam tshig gi dngos grub kyi rgyud gsungs pa ste/ 'di zhes bya ba phyis 'chad par 'gyur ba blo la gnas pa'o// gang gis zhes bya ba ni de bzhin gshegs pa'i rnal 'byor pas rdo rje sems dpa' la sogs pa bsgom pa'i 'dod pa la snyoms par 'jug pa'o// rdo rje sems dpa' la sogs pa'i rnam par rtse gcig pa ni/ de la 'dod pa sbyor bar byed// ces bya'o// de'i rnal 'byor pas 'dod pa la snyoms par 'jug pa ni rdo rje sems dpa' la sogs pa yin gyi/ rdo rje hUM mdzad la sogs pa khro bo'i yang ma yin la/ de bzhin gshegs pa'i yang ma yin zhing 'gro ba 'dul ba la sogs pa ma yin no// de skad du ji ltar shes she na/ 'dod pa'i sgras ni rdo rje sems dpa' la sogs pa brjod pa yin te/ chos kyi 'dod pa yid 'ong ba// 'dod chags dam tshig ces su brjod// ces 'byung ba'i phyir/ de bzhin gshegs pa'i rigs ni 'dod chags kyi sgras bstan to// de ltar na/ sangs rgyas phyag rgya chen po ni// zhes bya ba ni sangs rgyas kyi phyag rgya chen po ste/ phyag rgya chen po la sogs pa'i phyag rgya bzhi'o// ye shes ni der nges pa'o// de'i dam tshig ni bskyed pa'i rgyur gyur pa las mi 'da' ba'i phyir ro zhes bya ba'i don to// bshad pa ni bstan pa'o// de'i don ni 'di skad ston pa yin te/ rnam par snang mdzad la sogs pa sngar bshad pa'i tshul gyis de bzhin gshegs pa'i phyag rgya bcings la/ rang gi snying gar yid kyis rdo rje sems dpa' la sogs pa nges par byas la/ de bsgom pa la dga' ba'i sems can gyi khams rnams byang chub tu sems bskyed de rnam par sbyangs nas bya ba byas pa ni bdag yin no zhes bsams nas/ rnam par snang mdzad la sogs pa'i gzugs su bdag nyid bsgom par bya'o// de nas zhes bya ba'i sgra ni skabs su bab pa'o// de bzhin gshegs pa rnams kyi rigs ni de bzhin gshegs pa las skyes pa'i rigs te/ 'di rdo rje sems dpa' nas brtsams nas rdo rje 'bebs pa'i mthar thug pa'o// de'i dam tshig gi dngos grub kyi rgyud bshad pa ni ston pa'o// 'dod pa rnams zhes bya ba ni rdo rje sems dpa' la sogs pa nas rdo rje 'bebs pa'i mthar thug pa la 'dod par bya ba de skad bshad do// 'dod pa ni bcom ldan 'das de nyid sems dpa' ste zhes 'byung bas/ de dag la chags pa dang ma bral ba dang / mngon du phyogs pa dang / shin tu sred pa'o// rnal 'byor pas de dag la shin tu chags pa bsgom pa'o zhes bya ba'i don to// dam tshig shin tu tshul chen 'di// zhes bya ba ni thams cad song bas na tshul chen no// gang gi rigs las she na/ de bzhin gshegs pa'i rigs zhes bya ba smos so// cir 'gyur zhe na/ dag pa zhes bya ba smos te/ chags pa la sogs spangs pa'o// de nyid kyi phyir 'di la/ rgyal bas kyang ni 'da' mi mdzad// ces bya'o// de bzhin gshegs pa rnams kyi rang bzhin du gyur pa'i phyir de bzhin gshegs pa thams cad kyang sgom pa dang 'da' bar mi mdzad do zhes bya ba'i don to// 'di skad ston pa yin te/ rdo rje sems dpa' la sogs pa'i rigs kyi rnal 'byor pa rnams kyis sngar bshad pa'i tshul gyis rang gi phyag rgya bcings te/ rang gi lha la shin tu chags pa'i sgom pas bsgom par bya'o// de nas zhes bya ba'i sgra ni snga ma bzhin no// rdo rje hUM mdzad nas brtsams nas khro bo rdo rje 'bebs pa'i mthar thug pa ni 'dir rdo rje'i rigs so// de'i dam tshig ni rang gi lha'i de'i bdag nyid du bsgom par mos pa'i rnal 'byor pa des dngos grub kyi sbyor ba de la mngon par dga' bas rang gi khro bo'i phyag rgya chen por bskyed la/ de ston par byed pa'i rgyud bshad pa'o// sems can don du khro min yang // zhes bya ba ni 'di la khro ba mi mnga' yang khro bo'i rnal 'byor pas sems can dang sems can ma yin pa la gnod pa rnams la khro ba lta bur gyur pa yin yang de la nyon mongs pa mi mnga'o zhes bya ba'i don to// de'i khro bo ma yin pa yang rdo rje hUM mdzad la sogs pa nas rdo rje 'bebs pa'i mthar thug pa'i khro bo'i rnal 'byor pa'o// yang gi sgra ni nges par gzung ba'o// zhe sdang mi mnga' ba yin yang sems can gdug cing ma rung ba rnams gdul ba'i phyir/ rang rang gi rgyud la yod pa'i 'dod chags la sogs pa'i nyon mongs pa 'joms pa'i sems can gyi don du'o// khro bo chen po rab tu ston// zhes bya ba ni chos bdag med pa las byung bas sems can dang sems can ma yin pa la gnod pa rab tu ston pa ni khro bo chen po rab tu ston pa ste/ rdo rje'i rigs kyi nam mkha' khyab par bsgoms pa ni chen po zhes bya ba'i don to// 'di gang gi rigs la dam tshig yin zhe na/ rdo rje'i rigs ni chen po yis// zhes bya ba smos te/ rdo rje chen po dang / byang chub kyi sems chen po bskyed pa'i rdo rje rtse lnga pa 'bar ba'i rdo rje chen po'i rigs ni de las byung ba ste/ rdo rje hUM mdzad la sogs pa nas rdo rje 'bebs pa'i mthar thug pa'i rdo rje'i rigs thams cad kyi rdo rje chen po'i rigs te/ 'di'i sgra ni nges par gzung ba'o// dam tshig 'di ni 'da' bar dka'// zhes bya ba'o// 'di skad ston pa yin te/ snga ma bzhin du rdo rje hUM mdzad kyi rnal 'byor dang / rnal 'byor chen po'am/ de'i rigs kyi rnal 'byor byas la/ cho ga thams cad rjes su spyad de/ chos bdag med pa'i rnal 'byor chen po'i rigs las byung ba'i rdo rje rigs kyis nam mkha'i khams thams cad bkang la/ sgyu ma lta bu thams cad du khyab pa'i rigs su bdag nyid kyis shin tu rtse gcig par bsgom par bya'o zhes bya ba'i sgra ni snga ma bzhin no// 'di zhes bya ba ni pad+ma'i rigs thugs la gnas pa gsungs so// rang bzhin dag par shes nas kyang // zhes bya ba ni de bzhin nyid de rnam par shes pa'o// chos thams cad rang bzhin gyis rnam par dag pa snang brnyan tsam ste/ gdod ma nas ma skyes pa'i phyir ro zhes thos pa dang / bsam pa'i shes pa dag gis nges par bya'o zhes bya ba'i don to// gang dang gang 'gro ba 'dul ba nas pad+ma 'bebs pa'i mthar thug bsgom pa'i mtshan nyid can de dang de ni pad+ma'i rigs kyi dgos pa byed pa ste/ pad+ma'i rigs kyi rnal 'byor pa des 'gro ba 'dul ba sgom pa la sogs pa de dang de'i dgos pa 'di ni pad+ma'i rigs chen po'i dam tshig 'da' bar dka' ba ste/ pad+ma'i rigs chen po ste/ bskyed pa'i rgyur gyur pa las 'da' bar dka' ba'o// yang gi sgra ni de bzhin gshegs pa la sogs pa'i rigs la ltos nas brjod pa yin no// de'i don ni 'di skad ston pa yin te/ snga ma bzhin du 'gro ba 'dul ba la sogs pa pad+ma'i rigs kyi rnal 'byor dang rnal 'byor chen po byas la/ mchod pa thams cad kyis yang dag par mchod la/ phyag byas nas rang gi lha'i phyag rgya chen po la sogs pa bcings te/ chos thams cad bdag med pa'i shes rab kyi pha rol tu phyin pa'i pad+ma las byung ba thams cad du khyab pa'i rigs kyi rang bzhin snang brnyan tsam du bdag nyid rnam par bsams te/ sems can gyi khams thams cad kyang rang gi rang bzhin du byas nas bya ba byas pa yin no zhes sems rtse gcig pas rang gi lha bsgom par bya'o// de la zhes bya ba la sogs pa ni snga ma bzhin no// mang yang rung zhes bya ba ni phyi rol gyi rdzas dang / bsgoms pa las byung ba'i nor bu'i rigs kyi rang bzhin du rdzas rnams so// mang yang rung ba zhes bya ba ni phyi rol gyi rdzas sam bsgoms pa las byung ba'i nor bu'i rigs kyi rang bzhin thams cad du song ba ni/ ji tsam nus pa nyid du ni// byis pas nyi ma ma stongs par// bya ba 'di ni dam tshig yin// zhes bya ba ni nor bu'i rigs kyi rnal 'byor pa'i bya ba'o// sbyin pa ni gang gang sbyin pas nyi ma ma stongs par nor bu'i rigs kyi rnal 'byor pas ci'i phyir byed ce na/ gang gi phyir nor bu'i rigs bskyed pa ni sbyin pa'i rigs bzhin yin pa 'di'i dam tshig yin pas rgyu de'i phyir ro// 'di skad ston pa yin te/ snga ma bzhin du don thams cad grub pa la sogs pa nor bu'i rigs kyi rnal 'byor dang / rnal 'byor chen po byas te/ mchod pa thams cad kyis yang dag par mchod la phyag bzhi byas te/ rang gi lha'i phyag rgya chen po la sogs pa bcings nos nor bu'i rigs kyi lha rnams kyi gzugs su ji tsam par bsgoms te/ de bzhin gshegs pa la sogs pa dang / sems can gyi khams phyogs gcig gam mtha' dag la dbang sgyur ba sbyin pas rab tu mgu zhing tshim nas nor bu'i rigs kyi gzugs su bsam par bya'o// de nas thams cad ni bdag yin no zhes nga rgyal bskyed de/ nam mkha' dang mtshungs pa'i snang brnyan tsam du bdag nyid dbye ba med pa'i sems kyis bsgoms te/ nyin re zhing thun bzhi'i sbyor bas nyung ba'am ches nyung ba'am/ mang ba las kyang ches mang ba'i phyi rol gyi dngos po sbyin par bya'o// de ltar de bzhin gshegs pa la sogs pa'i rigs thams cad kyi dam tshig la rjes su gnas pa'i dngos grub bstan nas/ da ni de dag nyid dngos po la mngon par zhen pa spangs te/ gzugs brnyan tsam du phyag rgya chen po la sogs pa bsgom par bya'o zhes bya ba'i don bstan pa'i phyir/ de nas zhes bya ba la sogs pa gsungs te/ de nas zhes bya ba'i sgra ni skabs su bab pa'o// de bzhin gshegs pa thams cad kyi rigs rnams kyi chos ni/ de bzhin gshegs pa thams cad kyi rigs kyi chos so// thog ma dang tha ma med pa'i chos kyi dbyings de nyid kyi phyag rgyas de bsgom par dga' ba'i sems can gyi khams la rgyas 'debs pa'o// de'i ye shes kyis de'i dngos grub kyi phyag rgya chen po la sogs pa bskyed pa de ston par byed pa'i rgyud gsungs par mdzad pa'o// de la zhes bya ba la sogs pa ni snga ma bzhin no// sangs rgyas chos zhes grags so zhes// brjod na chos nyid yi ge ni/ zhes bya ba ni sangs rgyas bcom ldan 'das thog ma dang tha ma med pa'i chos kyi dbyings kyi mtshan nyid ni chos yin no zhes bsgrags shing ston to// de skad du yang rgyud 'di las// thog mtha' med pa'i sems dpa' ni// nam mkha'i skye ba mtshan ldan phyir// kun du bzang po kun bdag nyid// 'dod pa kun gyi 'gro ba'i bdag // de nyid bcom ldan sems dpa' yi// 'dod pa kun gyi de bzhin gshegs// zhes 'chad par 'gyur ro// 'di ni thog ma tha ma med pa'i chos kyi dbyings kyi rang bzhin gyi don dam par sangs rgyas yin gyi/ gzugs kyi sku'i rang bzhin ni ma yin no zhes bshad pa yin te/ don dam par gzugs med pa'i phyir ro// brjod na chos nyid yi ge ni// zhes bya ba ni de bzhin du thos pa dang / bsam pa'i shes pa dag gis nges pa'o// khyad par ji lta bu zhig ce na/ sangs rgyas chos ni phyag rgya cher// ye shes mchog gi tshul yin no// zhes bya ba smos te/ sangs rgyas kyi chos ni sangs rgyas kyi chos te bshad ma thag pa'o// phyag rgya yang yin la chen po yang de yin pas na phyag rgya chen po ste/ dam tshig dang / chos dang / las dang phyag rgya chen po'o// de'i ye shes ni gzugs brnyan dang 'dra bar nges pa'o// de'i mchog ni dam pa'o// tshul ni thog ma dang tha ma med pa'i chos kyi dbyings kyi ye shes thos pa dang bsams pa'i bdag nyid do// 'di skad ston pa yin te/ thog ma dang tha ma med pa'i chos kyi dbyings kyi rang bzhin ni sangs rgyas yin no zhes nges par bskyed nas gzugs brnyan dang 'dra ba'i phyag rgya chen po la sogs pa de bzhin gshegs pa'i phyag rgya rnam pa bzhi rdzas su mngon par zhen pa med par bsgom pa'o// de bzhin gshegs pa'i rigs kyi rdo rje sems dpa' la sogs pa'i chos kyi dngos grub ni de bzhin gshegs pa'i rigs kyi dngos grub bo// 'dod chags zhes bya ba ni dmigs pa med pa'i thugs rje chen po'i mtshan nyid can gyi byang chub sems kyi rang bzhin gyi chags pa las dngos su dag pa'i chos gzhan med pa yin te/ bag chags dang bcas pa'i nyon mongs pa spangs pa'i gzung ba dang 'dzin pa'i rnam par rtog pa shin tu med pa'i phyir ro// 'di las ci zhig byed ce na/ bde ba thams cad rab sbyin byed// ces bya ba smos te/ bde ba yang yin la/ thams cad kyang yin pas na 'jig rten dang 'jig rten las 'das pa'i bde ba de thams cad rab tu ster bas na bde ba thams cad rab sbyin byed do// gang gi phyir de mngon du byas pas 'jig rten pa dang rig pa 'dzin pa'i dngos grub la sogs pa'i bde ba thams cad dang / 'jig rten las 'das pas rab tu dga' ba la sogs pa thob pa mngon du byas pa ni bde ba thams cad rab tu sbyin pa'o// 'dir rang gi rigs kyi chos yin zhe na/ de bzhin gshegs pa'i rigs kyi ni// zhes bya ba smos te/ na'i sgras ni rigs gzhan gyi rnal 'byor pa rnams kyang ston par 'gyur ba yin no// dngos grub byed pa zhes bya ba ni phyag rgya chen po la sogs pa'i dngos grub byed pa'o// chos kyi dngos ni dam pa'o// 'di skad ston pa yin te/ rdo rje sems dpa' la sogs pa nas rdo rje 'bebs pa'i mthar thug pa de bzhin gshegs pa'i rigs kyi rnal 'byor pas phyag rgya chen po ji lta ba bzhin du bcings te/ thog ma dang tha ma med pa'i chos kyi dbyings kyi rang bzhin gyi de bzhin gshegs pa'i rigs yin no zhes nges pa bskyed nas phyag rgya chen po la sogs pa'i bsgom pa'i gzugs brnyan dang mtshungs pa'o// de la zhes bya ba ni snga ma bzhin no// hUM mdzad la sogs pa'i gzugs ni sangs rgyas kyi bka' 'am sbyor ba'i don te/ 'di ltar lha chen po la sogs pa rnam par sbyong ba'i phyir ro// dang zhes bya ba ni bsdu ba'i don te/ yongs su sbyong ba'i phyir ro// sems can drang bar bya ba'i phyir// zhes bya ba ni 'di ltar yongs su sbyong ba'i don gyi phyir dang / de bzhin du srin po la sogs pa rnams kyis sems can la rnam par rtse bar byed pa las bskyab pa'i phyir ro// de ltar khros par ma gyur kyang // zhes bya ba ni khro ba med pa nyid dang / phan pa'i sems dang ldan pa nyid yin no zhes bya ba'i don to// ma rungs pa rnams ji skad bshad pas thal bar byed pas bsdus byas pa'o// dngos grub thob ces bya ba ni rdo rje 'dzin pa nyid thob po zhes bya ba'i tha tshig go// de'i don ni 'di skad ston pa yin te/ snga ma bzhin du rdo rje hUM mdzad kyi rnal 'byor ram/ khro bo rdo rje sems dpa' la sogs pa'i rnal 'byor dang / rnal 'byor chen po byas la sngar bshad pa'i cho ga thams cad rjes su spyad nas/ rdo rje'i rigs thams cad sprul te/ de bzhin gshegs pa la gsol ba btab nas hUM mdzad kyi rdo rjes sems can gyi khams thams cad snang ba med par byas nas rdo rje'i rigs kyi gzugs su bsams te/ gzugs brnyan dang mtshungs par byas te/ de nas thams cad bdag yin no zhes nga rgyal bskyed de bsgom par bya'o// de la zhes bya ba la sogs pa ni bshad zin to// pad+mo chu yis chags pa zhes bya ba ni ma reg pa'o// gang gis ma chags pa zhe na/ chu'i nyes pa nges so// de gang la ma chags she na/ pad+mo zhes bya ba smos te/ ji ltar pad+mo dmar po chu las skyes kyang chu'i nyes pa'i skyon gyis gos par mi 'gyur ba'i rang bzhin yin pa de bzhin du mi dmigs pa'i thugs rje chen pos chags pas byang chub sems dpa' rnams 'khor bar skyes kyang 'khor ba'i gzung ba dang 'dzin pa'i rnam par rtog pas gos par mi 'gyur ba'i phyir/ 'dod pas mi chags zhes gsungs so// smra zhing dgos min byed kyang ni thos pa dang bsam pa shes par nges par gzung ba'o// dgos min byed kyang zhes bya ba ni bsgom pa'i shes pas chos thams cad rang bzhin gyis rnam par dag pa'i gzugs brnyan dang mtshungs pa'o zhes nges par bzung nas/ mi dmigs pa'i thugs rje chen pos de bzhin gshegs pa dang / sems can gyi khams thams cad la chags pa'i pad+ma chen po las pad+ma'i rigs kyi gzugs su sprul nas byed pa'o// ci'i phyir dgos min byed ce na/ gang gi phyir sngar bshad pa gang yin pa dang / 'gro ba 'dul ba la sogs pa'i gzugs kyi sbyor bas 'dis rang dang gzhan gyi rgyud la byed par 'gyur ba dang / sngar cung zad kyang ma byas pa zhig mdzad pas na/ dgos min byed pa zhes brjod do// sdig pas gos par mi 'gyur ro// zhes bya ba ni de ltar pad+ma'i rang bzhin rnam par dag pa gzugs brnyan dang mtshungs par nges pa bzung nas bsgoms pas nges pa'i shes pas 'dod chags la sogs pa'i nyon mongs pa dang / nye ba'i nyon mongs pa'i dngos por gzung ba'i mngon par zhen pas gos par mi 'gyur ro// snga ma bzhin du pad+ma'i rigs kyi rnal 'byor byas nas cho ga thams cad rjes su spyad la/ gzugs brnyan dang mtshungs pa'i chos bdag med pa'i thugs rje chen po'i chags pas de bzhin gshegs pa la sogs pa sems can gyi khams nam mkha' dang mtshungs pa bdag nyid kyi rang bzhin du bsams nas pad+ma'i rigs kyi ngo bo bsgom par bya'o// de nas thams cad bdag yin no zhes nga rgyal bskyed nas bdag yin no zhes bsgom par bya'o// sbyin pa dang zhes bya ba ni sbyin pa'i pha rol tu phyin pa'i nor bu'i rigs las byung ba ni nor bu'i rigs kyi sbyin pa yin pa de'i phyir de las gyur pa ni/ sbyin dang mnyam pa'i chos med de// sgrub par byed ces smra ba ni// zhes bya ba la/ phyi rol dang nang du bcas pa'i dngos po yongs su gtong ba'i sgrub par byed pa ni ches shin tu chung ba dang shin tu phyin pa'i rim gyis de la phyi rol gyi dngos po yongs su gtong ba'i sbyin pa'i rang bzhin dang / nam mkha' dang mnyam pa'i ye shes bsgom pa'i 'dus byas dang 'dus ma byas kyi dngos po thams cad yongs su gtong bas de bzhin gshegs pa la sogs pa sems can gyi khams thams cad nor bu'i rigs kyi gzugs su bskyed de/ bdag nyid thams cad kyang gzugs brnyan dang mtshungs pa'o zhes bsgom pa'i ye shes kyis nges par gzung ba ni nang gi dngos po yongs su gtong ba zhes bya'o// de ltar sgrub par byed cing ci'i phyir smra zhe na/ gang gi phyir/ nor bu'i rigs ni chen po'i chos// zhes bya ba smos te nor bu'i rigs kyi sgrub pa pos chos gzhan gang yin pa 'di yang nor bu'i rigs kyi tshul 'dis bskyed par bya'o// mi 'dod dngos grub gong ma bzhin// zhes bya ba'o// 'di skad ston pa yin te/ snga ma bzhin du nor bu'i rigs kyi cho ga thams cad rjes su spyad la nyin re zhing thun bzhi'i sbyor bas phyi rol gyi dngos po yod na ci rigs par yongs su gtang bar bya ba dang / de bzhin gshegs pa la sogs pa sems can gyi khams thams cad nam mkha' dang mtshungs par bsams te/ nam mkha' dang mnyam pa'i ye shes nor bu chen po'i rang bzhin sprul la thams cad bdag yin no zhes nga rgyal bskyed de/ gzugs brnyan dang mtshungs par bsgom par bya'o// de ltar dngos por 'dzin pa'i mngon par zhen pa spangs nas de bzhin gshegs pa thams cad kyi rigs kyi chos kyi dngos grub kyi rgyud bstan nas/ da ni las kyi dkyil 'khor las gsungs pa'i mchod pa rnam pa bcu drug byas la/ phyag rgya chen po la sogs pa'i sgrub pa pos sems can thams cad kyi don byed pa'i mtshan nyid dang / de bzhin gshegs pa thams cad mchod pa'i mtshan nyid kyis nam mkha'i khams thams cad du spros pa'i las bsgom par bya'o zhes bya ba'i cho ga rab tu bstan pa'i phyir/ de nas byang chub sems dpa' sems dpa' chen po phyag na rdo rjes zhes bya ba la de nas zhes bya ba'i sgra ni skabs su bab pa'o// de bzhin gshegs pa ni thams cad kyi rigs de bzhin gshegs pa thams cad kyi rigs so// de dag gi las ni mchod pa bcu drug bsgoms pas sems can gyi khams thams cad las sangs rgyas thams cad ster ba de'i dngos grub bskyed pa ste/ de ston par byed pa'i rgyud de gsungs shing bshad pa'o// de la zhes bya ba ni bshad zin to// de bzhin gshegs pa'i rnal 'byor las kyi dngos grub kyi rgyud ni 'di yin te/ sems can thams cad sangs rgyas dang byang chub sems dpa' 'di rnams su zhes bya ba ni de bzhin gshegs pa'i phyag rgya'i sgrub pa pos mchod pa rnam pa bcu drug sprul na/ 'ga' zhig sangs rgyas la dbul ba dang / 'ga' zhig sems can rnams dang / byang chub sems dpa' la yid kyis dbul bar bya'o// ji bzhin par ni btul nas ni// las kyi phyag rgya mchog sgrub sbyin// zhes bya ba ni sangs rgyas nyid dang / byang chub sems dpa' nyid kyi dngos grub mi sgom pa gang yin pa de dag 'ga' zhig sangs rgyas su 'gyur ba dang / 'ga' zhig nyan thos kyi theg pa bsgoms pas rgyun du zhugs pa dang / lan cig phyir 'ong ba dang / phyir mi 'ong ba dang / dgra bcom pa'i 'bras bu thob par 'gyur ro// theg pa gsum mi sgom pa gang yin pa de dag ni dbang phyug chen po la sogs pa'i 'bras bu 'di ji lta ba bzhin du thob par 'gyur ro// las kyi phyag rgya ni de bzhin gshegs pa thams cad kyi phyag rgya chen po la sogs pa'o// mchog ni chos kyi dbyings bsgom pa rnams ni mchog go// grub pa ni bskyed pa la sogs pa de'i phyir/ 'di las kyi phyag rgya mchog sgrub sbyin zhes bya'o// 'di skad ston pa yin te/ rdo rje dbyings kyi dkyil 'khor chen po las bshad pa'i cho gas de bzhin gshegs pa'i rnal 'byor dang / de las bshad pa'i rnal 'byor chen po byas la/ sgeg mo la sogs pa'i mchod pa brgyad kyis bdag nyid yang dag par mchod de/ phyag byas nas/ 'og min nas babs te/ rtse mo rdo rje nor bu chen po las byas pa'i khang bu brtsegs par de bzhin gshegs pa thams cad kyis yongs su bskor zhing de bzhin gshegs pa thams cad kyi seng ge'i gdan la zhal kun du bstan te/ bzhugs nas rdo rje sems dpa' sprul la/ oM sar+b+ba ta thA ga ta badzra d+hA tu a nut+ta ra pU dza s+pha ra Na kar+m+ma sa ma ye hUM/ zhes bya ba 'dis rnam par snang mdzad kyi phyag rgya chen po bcings te rang gi mchod pa sprul la/ sems can thams cad kyi don byed pa mtha' yas par rab tu sprul nas/ nam mkha' gang bar bsam par bya'o// de nas mi bskyod pa'i phyag rgya chen po bcings te/ oM sar+b+ba ta thA ga ta badzra satwa a nut+tA ra pU dza s+pha ra Na kar+m+ma sa ma ye hUM zhes bya ba 'dis rdo rje sems dpa' dang bcas pa'i rang gi rigs kyi mchod pa sprul nas/ de rnams kyis sems can thams cad kyi don byas te/ nam mkha'i khams gang bar bsam par bya'o// de nas rin chen 'byung ldan gyi phyag rgya chen po bcings te/ oM sar+b+ba ta thA ga ta rat+na a nut+tA ra pU dza s+pha ra Na kar+m+ma sa ma ye hUM/ zhes bya ba 'dis rdo rje rin chen dang bcas pas rang gi mchod pa sprul nas snga ma bzhin du thams cad bsam par bya'o// de nas 'od dpag tu med pa'i phyag rgya chen po bcings te/ oM sar+b+ba ta thA ga ta badzra d+har+m+ma a nut+tA ra pU dza s+pha ra Na kar+m+ma sa ma ye hUM/ zhes bya ba 'dis rdo rje chos dang bcas pa'i las kyi mchod pa sprul nas snga ma bzhin du thams cad bsam par bya'o// yang don yod grub pa'i phyag rgya chen po bcings te/ de bzhin gshegs pa thams cad kyi snying po rnams kyis byang chub sems dpa' chen po rdo rje las bshad pa'i rang gi mchod pa sprul nas des sangs rgyas thams cad kyi sprul pa mdzad nas/ nam mkha' gang bar bsam par bya'o// de ltar mchod pa spro ba byas nas/ rnam par snang mdzad la sogs pa'i phyag rgya chen po bcings te/ 'di ltar bsgom par bya'o// bdag ni mgon po rnam par snang mdzad de/ bdag gi rdo rje sems dpa' dang / rdo rje rin chen dang / rdo rje chos dang / rdo rje las rnams kyi mchod pa'i 'khor los sgyur bar bdag gis sprul par bya'o// mchod pa thams cad dang bcas pa ni bdag yin no zhes nga rgyal bskyed par byas nas/ rnam par snang mdzad la sogs pa'i phyag rgya chen po bcings nas rang gi gnas su bzhag ste/ bdag nyid rdo rje sems dpa' bsams te/ mchod pa chen po rnam pa bzhis bcom ldan 'das rnam par snang mdzad nas brtsams nas/ don thams cad grub pa'i bar du mchod par bya'o// las kyi dkyil 'khor las gsungs pa'i rdo rje sems dpa'i las kyi phyag rgya bcings te/ oM sar+b+ba ta thA ga ta sar+b+ba At+ma nir+ya ta na pU dza spa ra Na kar+m+mA badzri a/ zhes bya ba'i snying po 'dis rdo rje sems dpa'i bdag nyid du bsgoms nas/ rab tu dga' zhing bde ba'i sbyor ba bya'o// de nas des byang chub tu sems bskyed pa la sogs pa'i mchod pas bcom ldan 'das la mchod par bsam par bya'o// las kyi dkyil 'khor las gsungs pa'i rdo rje rgyal po'i las kyi phyag rgya bcings te/ rdo rje rgyal po bdag yin no zhes nga rgyal bskyed nas/ oM sar+b+ba ta thA ga ta sar+b+ba At+ma ni R+ya ta na A kaR+Sha Na pU dza spa ra Na karma a gri dzaH zhes brjod cing // de bzhin gshegs pa thams cad 'gugs pa thams cad du song bas de bzhin gshegs pa thams cad spyan 'dren pa zhes bya ba des de mchod par bya'o// yang rdo rje chags pa'i phyag rgya bcings te/ de'i nga rgyal mngon du byas nas/ oM sar+b+ba ta thA ga ta sar+b+ba At+ma ni r+ya ta na a nu rA ga na pU dza s+pha ra Na kar+m+ma ba ni hUM ho/ zhes brjod cing // de bzhin gshegs pa thams cad rjes su chags pas thams cad du song nas de bzhin gshegs pa thams cad mnyes par byed pa yin no// rdo rje legs pa'i phyag rgya bcings te/ de'i nga rgyal bskyed nas/ oM sar+b+ba ta thA ga ta sar+b+ba At+ma ni R+ya ta na sA d+hU kA ra pU dza s+pha ra Na kar+m+ma tuSh+Ti a/ zhes bya bas de bzhin gshegs pa thams cad mnyes par byed pas thams cad du khyab pas/ de bzhin gshegs pa thams cad kyi legs par byed pa mos par mnyes par byed pa yin no// rdo rje rin chen gyi phyag rgya bcings te/ oM na maHsar+b+ba ta thA ga ta kA ya a b+hi She ka rat+na b+h+yo badzra ni oM/ zhes bya bas dbang mo chen mo'i tshul gyis thams cad khyab pas/ de bzhin gshegs pa thams cad la dbang bskur ba'i mchod pa byed pa yin no// rdo rje nyi ma'i phyag rgya bcings te/ oM na maHsar+b+ba ta thA ga ta sUR+ya b+h+yo badzra/ te dza dza la hi zhes bya bas snang ba chen po thams cad du khyab pas de bzhin gshegs pa thams cad la 'od kyi snang ba byed pa'o// rdo rje dpal gyi phyag rgya bcings te/ oM na maHsar+b+ba ta thA ga ta a ta pa ri pu ra ni tsin+ta ma Ni d+h+wa ts+tsha gri b+h+yo badzra d+h+wa tsi gri haM/ zhes bya ba rdo rje rin po che'i char gyis thams cad du khyab pas de bzhin gshegs pa thams cad la sbyin pa'i pha rol tu phyin pa'i mchod pa byed pa'o// rdo rje bzhad pa'i phyag rgya bcings la/ oM na maHsar+b+ba ta thA ga ta ma hA pra ti pra mo d+h+ya ka re b+h+yo badzra ha sa ha zhes bya bas dga' zhing mgu ba chen po thams cad du khyab pas de bzhin gshegs pa 'dzum pa rmad du byung ba las 'jog pa'o// rdo rje chos kyi phyag rgya bcings te/ oM sar+b+ba ta thA ga ta badzra d+har+m+mA sa mA d+hi b+hi stu no ni ma hA d+har+m+mA a gri hri zhes bya bas chos kyi ye shes chen po'i srung ma thams cad du song bas de bzhin gshegs pa la sogs pas sems can gyi khams thams cad rang bzhin gyis rnam par dag pa'i ting nge 'dzin las 'jog pa'o// rdo rje rnon po'i phyag rgya bcings te/ oM sar+b+ba ta thA ga ta pradz+nyA pA ra mi ta na ha re stu no mi ma hA g+ho Sha nu g+he d+haM zhes bya bas dbyangs chen po'i rjes su 'brang ba thams cad du song bas de bzhin gshegs pa thams cad la nyon mongs pa dang / nye ba'i nyon mongs pa gcod pa yin no// rdo rje rgyu'i phyag rgya bcings te/ oM sar+b+ba ta thA ga ta tsakra a kA pa ri pu ra a he sar+b+ba sU tra na ta a stu no mi sar+b+ba maN+Dale hUM/ zhes bya bas dkyil 'khor thams cad la 'jug pa thams cad du song bas de bzhin gshegs pa thams cad kyi dkyil 'khor du 'jug pa yin no// rdo rje gsungs pa'i phyag rgya bcings te/ oM sar+b+ba ta thA ga ta san+d+ha b+hi sha bud+d+ha saM gI ti b+hi ra ge yan stun no mi badzra bA dze baM zhes bya bas rjes su brjod pa thams cad du song bas de bzhin gshegs pa thams cad la spros pa med pa'i chos brjod pa nges par sbyor ba yin no// rdo rje las kyi phyag rgya bcings te/ de'i nga rgyal bskyed nas/ oM sar+b+ba ta thA ga ta d+hU pa me g+ha s+pha ra Na pU dza kar+m+mA ka ra ka ra zhes bya bas sems can chen mo thams cad du song bas de bzhin gshegs pa thams cad la bdug pa ma lus shing lus pa med pa'i mchod pas yang dag par mchod pa byed do// rdo rje bsrung ba'i phyag rgya bcings la/ de'i nga rgyal bskyed de/ oM sar+b+ba ta thA ga ta puSh+pa pU dza prA ka ra ki ri ki ri zhes bya bas byang chub kyi yan lag thams cad du song bas de bzhin gshegs pa thams cad la me tog la sogs pa go cha'i mchod pa thams cad kyis yang dag par mchod par bya'o// rdo rje gnod sbyin gyi phyag rgya bcings la/ de'i nga rgyal bskyed nas/ oM sar+b+ba ta thA ga ta A lo ke dz+wa la s+pha ra Na pU dza kar+m+mA ka ra ka ra zhes bya bas mig ldan ma thams cad du song bas de bzhin gshegs pa thams cad bsrung ba yongs su bskyang ba'i so sor rtog pa'i mar me la sogs pa'i mchod pas mchod par bya'o// rdo rje khu tshur gyi las kyi phyag rgya bcings nas/ de'i nga rgyal gyis/ oM sar+b+ba ta thA ga ta gan+d+ha sa mu dra s+pha ra Na kar+m+mA ku ru ku ru zhes brjod cing // dri ldan ma thams cad du song bas nam mkha'i khams thams cad bkang ste/ de bzhin gshegs pa thams cad la sgrub pa nan tan du byed pa'i brtson 'grus kyi dris mchod par bya'o// las kyi dkyil 'khor thams cad las gsungs pa'i rang bzhin lha'i las kyi phyag rgya bcings te/ de nyid las skyes pa'i nga rgyal bskyed pa yin par shes par bya'o// de ltar mchod pa chen po dang / dbang bskur ba dang / chos dang / las kyi mchod pa rnams kyis sangs rgyas nyid la sogs pa'i mchod pa 'dis sems can thams cad kyi don byed pa dang / de bzhin gshegs pa thams cad yang dag par mchod la phyis phyag byas te/ rnam par snang mdzad la sogs pa'i phyag rgya bcings te bsgom par bya'o// de la zhes bya ba la sogs pa ni go sla'o// dus bzhi yi ni tshul dag tu// zhes bya ba la/ mchod pa chen po dang / dbang bskur ba dang / chos dang / las kyi mchod pa rnam pa bzhi po'i mchod pa rnams kyis so// rnam pa bzhi po'i mchod pa de rnams kyis las rnams bsgrub par bya'o zhes bya ba'i don to// ji ltar zhe na/ dus bzhi yi ni tshul dag tu// zhes bya ba smos te/ rdo rje sems dpa' dang / rdo rje rin chen dang / rdo rje chos dang / rdo rje las rnam pa bzhi po'i tshul gyis rnam pa bzhi po de la sbyor ba rgyu de'i phyir ro zhes bya ba'i don to// rnam pa bzhi byas nas zhes bya bar sbyar ro// ji skad du bshad pa'i mchod pa chen po la sogs pa'i mchod pa rnam pa bzhi byas nas las rnams bya'o zhes bya ba'i don to// ji ltar byas nas she na/ dus bzhi yi ni tshul dag tu// zhes bya ba smos te/ nangs par gyi thun mtshams dang / nyi ma phyed dang / dgongs ka dang / mtshan phyed kyi dus su mchod pa byed pas na dus bzhi'i ni tshul dag go// dus bzhi ru sbyor ba rnam pa bzhis las rnams byas te/ las ni mchod pa chen po la sogs pa'o// bsgrub par bya ba ni rdzogs par bya ba'o// 'di skad ston pa yin te/ snga ma bzhin du rdo rje sems dpa' la sogs pa'i sbyor bas rdo rje dbyings kyi dkyil 'khor chen po las bshad pa'i de bzhin gshegs pa'i rigs kyi rnal 'byor chen po byas te/ sgeg mo la sogs pa mchod pa rnam pa brgyad kyis bdag nyid yang dag par mchod la/ snga ma bzhin du de bzhin gshegs pa'i rnal 'byor yang mngon du bya'o// rdo rje sems dpa' dang / rdo rje rin chen dang / rdo rje chos dang / rdo rje las kyi rang bzhin 'khor los sgyur ba rnam pa bzhi dga' zhing bde ma la sogs pa'i rig pa'i lha mor bsgyur zhing sprul nas byang chub tu sems bskyed pa la sogs pa'i las kyi nam mkha'i khams thams cad gang bar gnas par bsam par bya'o// de nas badzra satwa zhes brjod cing // rdo rje sems dpa'i phyag rgya chen po bcings te/ de bzhin gshegs pa thams cad dga' zhing bde ba dang / de bzhin gshegs pa thams cad spyan 'dren ma dang / de bzhin gshegs pa thams cad rjes su mnyes par byed pa mo dang / de bzhin gshegs pa thams cad mgu bar byed pa mo rnams kyi rig pa brjod par bya ste/ de lta bus 'grub par 'gyur ro// de nas 'dod pa'i lha'am dkyil 'khor yang rung ste de'i phyag rgya rnam pa bzhi bcings nas snga ma bzhin du mchod par bya'o// de ltar na 'di ni mchod pa chen po rnam pa bzhi yin no// badzra rat+na zhes brjod cing // rdo rje snying po'i phyag rgya chen po bcings te/ dbang mo chen mo dang / snang ba chen mo dang / rin chen char 'bebs chen mo dang / dga' zhing mgu ba chen mo'i rig pa brjod pa de lta bus rdo rje rin chen rnal 'byor pas 'grub par 'gyur ro// de bzhin du 'dod pa'i lha'am dkyil 'khor yang rung // de'i phyag rgya bzhi bcings te/ snga ma bzhin du mchod pa bya'o// rnam pa bzhi po 'di ni dbang bskur ba'i mchod pa yin no// de bzhin du badzra d+har+m+mA zhes brjod cing // rdo rje chos kyi phyag rgya chen po bcings nas/ ye shes chen mo'i glu ma dang / dbyangs chen mo'i rjes su 'brang ma dang / dkyil 'khor thams cad du 'jug ma dang / sngags stong du zlos pa rnams kyi rig pa brjod pa de lta bus 'grub par 'gyur ro// de nas de bzhin du 'dod pa'i lha'am dkyil 'khor pa yang rung // de rnams kyis mchod pa byas te/ rnam pa 'di bzhi ni chos kyi mtshon pa'o// de nas badzra kar+m+mA zhes brjod cing // rdo rje las kyi phyag rgya chen po bcings te/ sems can chen mo dang / byang chub kyi yan lag ma dang // mig ldan ma dang / dri ldan ma rnams kyi rig pa brjod par bya'o// rdo rje las kyi rnal 'byor de lta bus 'grub par 'gyur ro// de nas de rnams snga ma bzhin rang 'dod pa'i lha'am/ dkyil 'khor la mchod pa bya'o// rnam pa bzhi po 'di ni las kyi mchod pa'o// de ltar mchod pa rnam pa bzhi po rnams kyis rdo rje sems dpa' la sogs pa'i sbyor ba bzhis mchod pa chen po la sogs pa rnam pa bzhi rdzogs pa las byas nas thun bzhi'i sbyor bas byang chub tu sems bskyed pa la sogs pa'i las byas te/ de bzhin gshegs pa'i rigs kyi rnal 'byor pas de ltar bdag nyid mchod nas/ de bzhin gshegs pa thams cad la phyag bzhi byas te/ phyag rgya chen po la sogs pa bsgom par bya'o// de la zhes bya ba la sogs pa ni snga ma bzhin no// ma rungs sems can zhes bya ba ni sdig pa chen po byed pa'o// de dag la gnod par bya ba'i phyir/ sdug bsngal ba las bton nas sdig pa las bzlog pa'o// de'i don du cung zad cig byang chub tu sems bskyed pa la sogs pa rdo rje'i rigs kyi las kyi dkyil 'khor las bshad pa'i rnam pa bzhi las kyi mtshan nyid kyi dgos pa'i bya ba gang byed pa de khro bo'i rigs kyi rnal 'byor pas/ las kyi rigs kyi rnam pa bzhi po 'di rdo rje'i rigs kyi dngos grub thams cad rab tu sbyin par byed pa yin no// 'di skad ston pa yin te/ 'jig rten gsum las rnam par rgyal ba'i dkyil 'khor chen po las bshad pa'i rang gi khro bo'i rnal 'byor dang / de las bshad pa'i rnal 'byor chen po byas la/ de nas rdo rje khro bo'i sgeg mo la sogs pa'i mchod pa rnam pa brgyad kyis bdag nyid yang dag par mchod la/ 'jig rten gsum las rnam par rgyal ba'i dkyil 'khor las bshad pa'i mchod pa rnams de las bshad pa'i cho gas sprul la/ 'jig rten gsum las rnam par rgyal ba'i dkyil 'khor chen po las bshad pa'i bcom ldan 'das rdo rje hUM mdzad kyi rnal 'byor chen po bcings te/ rang gi mchod pa rnam pa bzhi'i rig pa brjod par bya'o// de ltar rin chen hUM mdzad dang / las kyi hUM mdzad rnams 'jig rten gsum las rnam par rgyal ba'i dkyil 'khor chen po las bshad pa'i phyag rgya chen po bcings te/ las dang po pa rnams kyis rig pa brjod cing brtan par byas la/ phyis 'jig rten gsum las rnam par rgyal ba'i las kyi dkyil 'khor las bshad pa'i de'i las kyi phyag rgya ji lta ba bzhin du bcings te/ las dang po pa rnams kyis ma rungs pa'i sems can la gnod pa la sogs pa de rnams kyis nam mkha'i khams thams cad bkang nas rang gi lha'am/ dkyil 'khor pa snga ma bzhin mchod par bya'o// de ltar 'dir yang mchod pa rnam pa bzhis las kyi dkyil 'khor thams cad yang dag par mchod la phyag bzhi byas te/ rang gi khro bo'i lha'i phyag rgya chen po la sogs pa bsgom par bya'o// de la zhes bya ba la sogs pa ni snga ma bzhin no// 'jigs pas gzir la mi 'jigs sbyin// zhes bya ba ni 'chi ba la sogs pa'i rig pa'i 'jigs pas gzir ba rnams 'chi ba la sogs pa bsal te/ dbugs 'byin par byed pa'o// ji bzhin par ni 'dul de bzhin// zhes bya ba ni 'gro ba 'dul ba la sogs pa'i ting nge 'dzin gyis gdul bya rnams de'i ngo bor bskyed pa ji bzhin pa'i 'dul ba'o// 'di ni pad+mo'i rigs kyi las// zhes bya ba ni mi 'jigs pa sbyin pa la sogs pa gang yin pa des ji lta ba bzhin du 'dul bar byed pa 'di ni pad+ma'i rigs kyi rnal 'byor pa'i las kyi bya ba yin no// 'dis las ci zhig byed ce na/ sangs rgyas dngos grub rab sbyin bya'o// zhes bya ba smos te/ 'jig rten dbang phyug nyid ster bar byed do zhes bya ba'i don to// de nyid kyis bcom ldan 'das byang chub sems dpa' de bzhin gshegs zhes gsungs pas so// de'i don ni 'di skad ston pa yin te/ 'gro ba 'dul ba'i dkyil 'khor chen po las bshad pa'i rang nyid 'jig rten dbang phyug gi rnal 'byor dang / de las bshad pa'i rnal 'byor chen po byas la/ pad+ma'i sgeg mo la sogs pa'i mchod pa brgyad kyis bdag nyid yang dag par mchod de/ pad+ma'i rigs kyi las kyi dkyil 'khor las gsungs pa'i cho gas dkyil 'khor gyi lha rnams sprul la/ 'gro ba 'dul ba'i phyag rgya chen po bcings te/ rang gi mchod pa rnam pa bzhis rig pa brjod par bya'o// de bzhin du gtsug phud sangs rgyas dang / ting nge 'dzin pad+ma dang / pad+ma don yod dbang phyug gi phyag rgya chen po bcings te/ las kyi phyag rgya dkyil 'khor chen po las bshad pa'i rang gi rigs kyi lha mo rnam pa bzhi'i rig pa brjod cing // de nas de rnams kyi las kyi phyag rgya rnams kyis rang gi lha'am/ dkyil 'khor la mchod pa byas nas/ mi 'jigs pa'i sbyin pa la sogs pas sems can gyi khams tshim par bya'o// de ltar mchod pa rnam pa bcu drug gis yang dag par mchod de/ phyag bzhi byas nas/ rang gi lha'i phyag rgya chen po la sogs pa bcings te/ snga ma bzhin du bsgom par bya'o// de nas zhes bya ba la sogs pa ni snga ma bzhin no// de bzhin gshegs pa la sogs pa sems can gyi khams thams cad nor bu'i rigs kyi gzugs su bskyed de dbang bskur nas/ de bzhin gshegs pa la sogs pa dang sems can gyi khams thams cad snga ma bzhin du rin po che la sogs pa dang / gzung ba dang 'dzin pa'i rnam par rtog pa spangs pa'i nor ni sems can thams cad 'jig rten dang 'jig rten las 'das pa'i mngon par 'dod pa'i don thams cad dang / re ba thams cad rdzogs par byed pa yin no// de bzhin gshegs pa la sogs pa dang sems can gyi khams rnams la dbang bskur ba la sogs pa 'di dag bstan pa ni/ sangs rgyas dbang bskur de bzhin du/ zhes bya ba smos te/ 'di ni nor bu'i rigs kyi las so// des ci zhig byed ce na/ las kyi don kun grub byed pa'o// zhes bya ba smos te/ don yang yin la kun yang yin pas na don kun te/ nor bu'i rigs kyi'o// de rdzogs shing grub par byed pa ni nor bu'i rigs kyi rnal 'byor pas nor bu'i rigs grub par byed do zhes bya ba'i tha tshig go// de'i don ni 'di skad ston pa yin te/ don thams cad grub pa'i dkyil 'khor chen po las bshad pa'i don thams cad grub pa la sogs pa'i rang gi lha'i rnal 'byor dang / de las bshad pa'i rnal 'byor chen po byas la/ rin chen sgeg mo la sogs pa'i mchod pa brgyad kyis bdag nyid yang dag par ji lta ba bzhin du mchod la/ nor bu'i rigs kyi las kyi dkyil 'khor las bshad pa'i cho gas nor bu'i rigs kyi las kyi dkyil 'khor gyi lha rnams sprul par bya'o// de nas don thams cad grub pa'i dkyil 'khor chen po las bshad pa'i don thams cad grub pa'i phyag rgya chen po bcings te/ las kyi dkyil 'khor las bshad pa'i rang gi lha mo bzhi rigs rnam pa bzhi brjod par bya'o// de ltar rin chen lta ba dang / rin chen pad+ma dang / rin chen char 'bebs kyi phyag rgya chen po bcings te/ las kyi dkyil 'khor las bshad pa'i lha mo bzhi'i rig pa rnams brjod cing // de rnams kyis de bzhin du dbang bskur ba byin pa las re ba thams cad yongs su rdzogs pa'i las ni sangs rgyas pa la sogs pa dang / sems can gyi khams thams cad la nam mkha'i khams thams cad khyab par bsgrubs nas las kyi phyag rgya de rnams kyis snga ma bzhin du rang gi lha'am/ dkyil 'khor gyi lha rnams mchod par bya'o// de ltar mchod pa rnam pa bcu drug gis yang dag par mchod de/ phyag bzhi byas nas/ rang gi lha'i phyag rgya chen po la sogs pa bcings te/ snga ma bzhin du bsgom par bya'o// de ltar de bzhin gshegs pa la sogs pa'i rigs thams cad kyi las kyi dngos grub kyi cho ga rgyas pa'i rgyud kyi tshogs yongs su rdzogs par bstan nas/ da ni de bzhin gshegs pa la sogs pa'i rigs thams cad kyi phyag rgya chen po dang / dam tshig dang / chos dang / las kyi phyag rgya rnams thun mong du bsgrub pa dang dngos grub kyi khyad par du 'gyur ba bstan pa'i phyir/ de nas zhes bya ba la sogs pa gsungs te/ de nas zhes bya ba la sogs pa ni go sla'o// de bzhin gshegs pa thams cad kyi rigs ni de bzhin gshegs pa thams cad kyi rigs te/ de rnams kyi chos nyid bskyed pa'i rgyur gyur pa n+ya gro d+ha la sogs pa'i sa bon bzhin du de nyid kyi phyag rgya'o// der nges pa'i ye shes de'i dngos grub ni phyag rgya chen po la sogs pa'i sgrub pa ston par byed pa'i rgyud do// 'di gsungs pa ni bcom ldan 'das phyag na rdo rje'o// de la zhes bya ba la sogs pa ni go sla'o// rdo rje sems dpa'i ting nge 'dzin// zhes bya ba la/ rang gi snying ga'i sems dpa'i rdo rje la dmigs pa'i thugs rtse gcig pa'o// ni'i sgra ni nges par gzung ba ste/ rdo rje sems dpa'i ting nge 'dzin ni// sangs rgyas rnams kyi chos nyid dgongs// zhes bya ba'o// rnam par snang mdzad la sogs pa nas don yod grub pa'i mthar thug pa ni de bzhin gshegs pa bskyed pa'i rgyur gyur par bshad do// ci'i phyir zhe na/ 'di ni sangs rgyas sangs rgyas nyid// ces bya ba smos te/ gang gi phyir sangs rgyas bcom ldan 'das 'di ni sangs rgyas nyid kyi rgyu yin no zhes bya ba'i tha tshig go// 'di nyid kyang gang las she na/ gzhan las sangs rgyas 'gyur ba med// ces bya ba smos te/ gang gi phyir rdo rje sems dpa'i ting nge 'dzin ni sangs rgyas su 'gyur gyi gzhan du mi 'gyur ba de'i phyir/ rdo rje sems dpa'i ting 'dzin ni// sangs rgyas rnams kyi chos nyid dgongs// zhes bya'o// kha cig na re rdo rje sems dpa'i phyag rgya chen po ni/ phyag rgya chen po'i rnam par sems rtse gcig pa ni rdo rje sems dpa'i ting nge 'dzin nyid de/ sangs rgyas nyid kyi rgyu yin no zhe'o// gzhan dag ni 'di ma yin te/ gang gi phyir/ bdag nyid chen po gang gang gi / phyag rgya gang dang gang bcings pa'i// bzlas pa'i snying po'i don du ni// der ni bdag nyid bsgom par bya'o// zhes bcom ldan 'das kyis sngar gsungs pa yin no// yang de bzhin gshegs pa thams cad kyi dngos grub kyi phyag rgya'i rgyud las/ de bzhin gshegs pa dran byed cing // sangs rgyas phyag rgya bcings nas ni// sangs rgyas byang chub bstan pa yang // bsgrubs na myur du 'grub par 'gyur ro// zhes de ma thag 'chad par 'gyur ro// gzhan yang phyag rgya chen po la sogs pa'i rang gi lha'i phyag rgya bzhis rang gi lha'i nga rgyal nyid kyis bsgrub par bya'o zhes bya ba ni/ phyag rgya thams cad bcings nas ni// bdag nyid de yi mdun du yang // sangs rgyas rjes su dran pa bsgom// de nas de ma thag tu 'grub// ces 'chad par 'gyur ba de bas na rang gi lha'i phyag rgya bcings te/ rang gi lha'i gzugs nyid du bsgom par bya'o// des pa kho nar rdo rje sems dpa'i phyag rgya chen po'i rnam par sems rtse gcig par mi bya'o// de bzhin gshegs pa'i phyag rgya bsgom pa rnams kyis rang gi snying ga'i sems dpa'i rdo rje la rdo rje sems dpa' zhes bya ba sems dpa'i rdo rje rnam pa kho na yin par the tshom mi bya'o// 'di skad du yang // de nyid bcom ldan sems dpa' che// thams cad sems de nyid bdag go// sku dang gsung thugs rdo rje ni// sems dpa' brtan par rang byung gi// sems dpa' kun gyi mchog sems dpa'// rdo rje snying gar rab bsgoms nas// rdo rje sems dpa' zhes grags te// 'di la rdo rje rab tu gnas// zhes gsungs so// de'i don ni 'di skad ston pa yin te/ sngar bshad pa'i tshul gyis rnam par snang mdzad la sogs pa de bzhin gshegs pa'i phyag rgya chen po bcing ba'am dam tshig dang chos dang las kyi phyag rgya chen po bcings nas/ rang gi snying ga'i zla bar hUM las rdo rje rtse lnga pa rnam par bsams te/ de'i dbus su snying po bkod la/ thugs ka'i sems dpa'i bdag nyid rnam par snang mdzad la sogs pa'i de bzhin gshegs pa bsgom par bya'o// phyag rgya chen po bsgoms nas ni// dngos grub thams cad bsgrub par bya// zhes bya ba ni rdo rje sems dpa' la sogs pa'i dngos grub bsgrub par 'dod pa'i rnal 'byor pa rnams kyis ji lta ba bzhin du phyag rgya chen po dang / dam tshig dang / chos dang / las kyi phyag rgya bcings nas de bsgrub par bya'o// rdo rje sems dpa' la sogs pa'i rang gi lha'i sku'i gsang ba bsgoms nas yang dang yang mngon du byas te/ bzlas pa don du gnyer bas bsgrub par bya'o// ci'i phyir zhe na/ gang gi phyir/ 'dir ni de bzhin gshegs rigs kyi// zhes bya ba smos te/ ji skad du bshad pa de dag gi'o// chos nyid dngos grub dam pa thob// ces bya ba la yang zhes bya ba'i sgra ni de bzhin gshegs pa rnams dang / rigs thams cad kyang gi chos nyid 'di yin no zhes bshad do// phyag rgya chen po'i tshul gyis ni// dam tshig mchog ni bcings nas kyang // las rnams thams cad bsgrubs nas ni// zhes bya ba la/ rdo rje rigs su bshad pa'i dam tshig dang / chos dang / las dang / phyag rgya chen po thams cad ni dam tshig gi phyag rgya'i ngo bo yin pa'i phyir ro zhes bshad zin to// de rnams ni sangs rgyas rnams kyi dam tshig mchog ste/ dam tshig dang / chos dang / las dang phyag rgya chen po rnams kyis/ sangs rgyas la sogs pa'i las rnams thams cad bsgrub cing rdzogs par byed pa'o// ji ltar bsgrub pa yin zhe na/ phyag rgya chen po'i tshul gyis ni// zhes bya ba smos te/ phyag rgya chen po'i sbyor ba ni phyag rgya chen po'i tshul lo// dngos grub kun sbyor sangs rgyas kyi// bkas ni sems can kun don du// phyag rgya chen po bsgrubs na ni// tshe 'di nyid la sangs rgyas 'grub// ces sngar bstan zin pa'i phyag rgya chen po'i rgyur gyur pa des/ rdo rje'i dngos grub dang / rdo rje'i rigs kyi dngos grub thob par 'gyur ro// 'di skad ston pa yin te/ rdo rje chen po'i rigs kyi sbyor bas phyag rgya chen po'i dngos grub dang / dam tshig dang / chos dang / las kyi phyag rgya dngos grub gang dang gang bsgrub par 'dod pa de dang de nyid kyi phyag rgya chen po la sogs pa'i phyag rgya bcings te/ phyag rgya chen po bsgom pa'i sbyor ba nyid kyis bsgom zhing bsgrub par bya'o// shes rab kyi pha rol tu phyin pa'i chos ston pa ni/ chos kyi phyag rgya'o// pad+ma'i rigs kyi phyag rgya rnam pa bzhi'i phyag rgyar sbyor ba ni/ chos kyi phyag rgya'i tshul lo// sngar bshad pa'i 'gro ba 'dul ba'i phyag rgya chen po dang / dam tshig dang / chos dang / las kyi phyag rgya bsgom pa'i tshul gyis des chos kyi phyag rgya rjod par byed cing sgom par byed ces bya ba'i tha tshig go// gang gis 'grub par 'gyur zhe na/ rdo rje chos kyi las rnams ni// chos nyid du ni 'dis grub bo// zhes bya ba smos te/ chos kyi phyag rgya bsgom pa'i sbyor ba 'di nyid kyis so// gang gi tshe phyag rgya chen po la sogs pa'i rang bzhin gyis 'phags pa spyan ras gzigs dbang phyug gis chos kyi phyag rgya dngos su brjod pa de'i tshe/ ci'i phyir chos kyi phyag rgya bsgom pa'i sbyor ba des chos kyi phyag rgya la 'jug par 'gyur zhe na/ rdo rje chos kyi chos rnams ni// chos nyid du ni 'dis 'grub bo// zhes bya ba smos te/ gang gi phyir chos 'di bskyed pa'i rgyu ni shes rab kyi pha rol tu phyin pa rdo rje chos ni 'phags pa spyan ras gzigs dbang phyug yin pa'i phyir ro// 'di skad ston pa yin te/ rdo rje pad+ma'i rigs kyi phyag rgya chen po la sogs pa'i rnam pa bzhi sgyu ma lta bur rang bzhin gyis rnam par dag par bsgom par bya ba yin no// dbang bskur ba la sogs pa'i ngo bos sems can thams cad kyi re ba yongs su rdzogs par byed pa'i las ston pa'i phyag rgya ni las kyi phyag rgya ste/ nor bu'i rigs kyi phyag rgya chen po la sogs pa phyag rgya thams cad do// de'i sbyor bas nor bu'i rigs kyi phyag rgya chen po la sogs pa bsgrub pa'i rgyud ston pa de ni las kyi phyag rgya'i tshul gyis te/ rdo rje nor bu chen po rtse mo bcu gnyis ston pa'i las ni/ las kyi rdo rje snying gar gzhag // chos nyid 'di dag bsgoms nas ni// zhes bya ba la don thams cad grub pa la sogs pa thob par 'gyur ro// ci 'dra ba zhig ce na/ las rnams kun ni thob par 'gyur// zhes bya ba smos te/ las thams cad pa ni nor bu'i rigs kyi phyag rgya chen po la sogs pa dngos grub des ni las thams cad thob par 'gyur ba'o// 'di skad ston pa yin te/ sngar bshad pa'i nor bu'i rigs kyi phyag rgya chen po la sogs pa'i sbyor ba phyag rgya chen po la sogs pa bcings te/ yi ge dbyangs yig gsum pa dang ldan pas bcom ldan 'das nor bu mchod pa dang chos kyi yi ge las rdo rje nor bu mtshan ma'i sna tshogs rdo rje snying gar sprul la/ de'i steng du bzlas pa'i yi ge rnam par bsams nas de nyid brjod cing nor bu'i rigs kyi phyag rgya chen po dang / dam tshig dang / chos dang / las sam phyag rgya chen po la sogs pa'i bsgrub pa'i sbyor ba bya'o// de bzhin gshegs pa thams cad kyi rigs kyi phyag rgya ni phyag rgya chen po rdo rje rigs kyi phyag rgya ni dam tshig gi phyag rgya'o// pad+ma'i rigs kyi phyag rgya ni chos kyi phyag rgya'o// nor bu'i rigs thams cad kyi phyag rgya ni las kyi phyag rgya'o zhes grags pa nyid yan lag tu bya ba yin no// de yan lag tu byas par gyur pa na phyag rgya lhag ma rnams ni chos nyid du gyur pas dngos grub tu 'gyur ba yin no// de bzhin du de bzhin gshegs pa la sogs pa'i rigs thams cad kyi chos nyid thams cad bstan nas ni de bzhin gshegs pa la sogs pa'i rigs thams cad kyi phyag rgya chen po la sogs pa'i phyag rgya thams cad sgrub pa na/ sgrub pa po la nges pa bskyed nas 'jug par bya'o zhes bya ba'i don bstan pa'i phyir/ de nas byang chub sems dpa' sems dpa' chen po phyag na rdo rjes de bzhin gshegs pa thams cad kyi ye shes kyi phyag rgya'i dngos grub kyi rgyud 'di gsungs so// de bzhin gshegs pa thams cad kyi rigs rnams ni ye shes kyi de bzhin gshegs pa thams cad kyi rigs kyi ye shes so// de sgrub pa'i phyir sgom pa'i phyag rgya des dngos grub kyi ye shes kyi dngos grub de ston par byed pa ni rgyud do// gsungs pa ni bcom ldan 'das phyag na rdo rjes bshad pa'o// rdo rje sems dpa'i ting 'dzin gnas// zhes bya ba ni rdo rje sems dpa'i ting nge 'dzin la brten pa'o// sbyor ba gang gis she na/ zla ba rdo rje'i tshul gyis te// zhes bya ba la sogs pa smos te/ zla ba rdo rje'i tshul ni sems dpa' rdo rje'i rnam par bsgom pa'o// zla ba rdo rje'i tshul gyis ni// rdo rje sems dpa'i ting nge 'dzin la gnas pa'i rnal 'byor pas so// ji ltar de gnyis kha dog shes// zhes bya ba ni rdo rje dang zla ba gnyis kyi'o// de ltar 'jig rten des zhes bya ba ni rnal 'byor pas so// shes te zhes bya ba ni bsgom pa'i shes pas so// de nyid bshad pa ni/ dag la dag dang zhes bya ba la sogs pa'o// dag pa ni shel dang 'dra ba dri ma med pa'o// shel dang 'dra ba'i zla ba rdo rje mthong ba ni dag pa ste/ rnal 'byor pa'i sems kyis shes bya shes pa'o// dkar ba ni zla ba rdo rje kha dog dkar po mthong ba'o// 'od gsal ba ni las kyi sgrib pa spangs pa dang / sdig pa'i man pa dang bral ba'i snang ba dang bcas pa'o zhes bya ba'i don to// dmar po ni chags pas zil gyis mnan pas zla ba rdo rje dmar po mthong ba'o// rab dmar khro zhes bya ba ni shin tu dmar ba'o// shes nas kha dog ji bzhin pa// de yi bdag nyid nyid du 'gyur// ji skad bshad pa'i kha dog de dag gi nang nas ci 'dra ba zla ba rdo rje'i gzugs su mthong ba de 'dra ba nyid 'gro ba'i sems su shes par bya ba'o// rnam par snang mdzad la sogs pa'i rnal 'byor par gang gi tshe rang dang gzhan dag gi dgos pa shes par 'dod pa de'i tshe ji lta ba bzhin du bdag dang gnas bsrung ba dang / snga ma bzhin du de bzhin gshegs pa thams cad kyi rnal 'byor byas nas/ mchod pa thams cad kyis yang dag par mchod la/ phyag bzhi byas nas phyag rgya chen po bcings te/ rang gi snying ga'i zla bar yi ge hUM las rdo rje rtse lnga pa rnam par bsams te/ chos thams cad gzugs brnyan dang mtshungs pa bden pa gang yin pa dang / sgra brnyan dang mtshungs pa bden pa gang yin pa des bcom ldan 'das rdo rje sems dpa' la sogs pa'i 'bras bu ni mthong ba dang 'di dag gi 'bras bu grub par gyur cig ces bden pa'i byin gyis brlabs nas/ oM sar+b+ba ta thA ga ta ma hA yo gi shwa ra hUM zhes bya ba la sogs pa de bzhin gshegs pa rang rang gi sngags sam spyi'i snying po rdo rje'i tshig gis brjod cing // rang gi snying gar zla ba rdo rje bsgoms na nges par thams cad kyis mthong zhing thos par 'gyur ro// zla ba'i dkyil 'khor 'od bcas pa// phyag rgya chen po bcings nas ni// zhes bya ba la sogs pa ni rdo rje sems dpa' la sogs pa nas rdo rje 'bebs pa'i mthar thug pa'i phyag rgya chen po rnams kyi nang nas phyag rgya chen po gang yang rung ba bcings te/ de'i rnam par sems rtse gcig tu byas nas bsgrub par bya'o// zla ba dkyil 'khor dang bcas pa'i// zhes bya ba ni zla ba'i dkyil 'khor dang mtshungs pa'i 'od gang la mnga' ba de ni zla ba'i dkyil 'khor gyi 'od can no// rang gi lus la ji ltar shes// zhes bya ba ni ji ltar shes pa de ltar 'gro ba'i yid shes pa'o// de'i don ni 'di skad ston pa yin te/ rdo rje sems dpa' la sogs pa la/ de bzhin gshegs pa'i rigs kyi rnal 'byor pas gang gi tshe rang dang gzhan gyi dgos pa shes par 'dod pa de'i tshe snga ma bzhin du cho ga thams cad rjes su spyad la/ rang gi snying ga'i zla bar snga ma bzhin du rdo rje'i rnam par bsams te/ rdo rje'i dbus su snying po bkod la de nyid brjod cing snga ma bzhin du bden pa'i byin rlabs byas nas/ rang gi lha'i gzugs su bsgoms na nges par thams cad kyis mthong zhing thos par 'gyur ro// khros par gyur na dkyil 'khor ni// zhes bya ba ni de la nam mkha' ni rab tu grags pa'o// ras sam rtsig pa'am lugs su blugs pa la sogs pa phyogs gzhan dag tu'o// de la khros par dkyil 'khor ni// zhes bya ba ni khro ba'i lha'i nyams mngon du byed pa ni khro bo ste/ khro bo'i rnal 'byor pas des khro bo de bdag nyid du gyur pa nam mkha' la sogs pa la dkyil 'khor dkar po la sogs par mthong bar gyur te/ khro ba'i ting nge 'dzin gyi mthus de lta bus yid kyis shes shing rang dang gzhan gyi yid shes par 'gyur ro// 'di skad ston pa yin te/ snga ma bzhin du 'jig rten gsum las rnam par rgyal ba'i dkyil 'khor chen po las bshad pa'i cho gas rdo rje hUM mdzad la sogs pa'i rnal 'byor byas la/ ji lta ba bzhin du mchod pa dang phyag bzhi byas te/ phyag rgya chen po la sogs pa bcings nas/ rang gi snying gar rdo rje la snying po bkod cing de nyid brjod par bya'o// bden pa'i byin gyi rlabs kyis snga ma bzhin du rang gi lha'i ngo bo ji srid nam mkha' la sogs par mtshan ma ston par gyur pa'i zla ba'i dkyil 'khor la sogs pa'i gzugs su mthong ba dang / sgra thos par 'gyur ba de srid kyi bar du bsgom par bya'o// nam mkha'i sa phyogs phra mo'am// zhes bya ba ni rdo rje phra mo'o// yi ge phreng ba mthong gyur na// zhes bya ba ni mngon par 'dod pa'i dngos po ston par byed pa'i yi ge phreng ba bris pa nam mkha' la sogs par bsgom pa'i shes pas mthong bar gyur pas mdor na kha dog ci 'dra bar shes pa de 'drar de sems shes zhes bya'o// 'di skad du ston pa yin te/ snga ma bzhin du 'gro ba 'dul ba'i dkyil 'khor chen po las bshad pa'i rang nyid 'jig rten dbang phyug gi rnal 'byor byas te cho ga thams cad rjes su spyad la rang gi snying gar rdo rje pad+ma de'i steng du snying po bkod la/ de nyid brjod cing bden pa'i byin gyis brlabs par byas nas rang nyid 'jig rten dbang phyug tu bsgom par bya'o// de nas rdo rje phra mo'am yi ge phreng ba kha dog ci 'dra bar mthong ba de bzhin du de'i 'bras bu shes par 'gyur ro// 'jig rten yang yin la kun kyang 'di yin pas na 'jig rten kun te/ bcom ldan 'das nam mkha'i snying po'o// bltas nas kyang ni bsgoms nas kyang ngo // ci 'dra ba zhig ce na/ ji lta bur ni snang 'gyur zhing // zhes bya ba smos te/ rang gi lha'i sku mdog dang dbyibs ci 'dra ba de 'dra nyid du de bsgom par bya'o// mthong bar 'gyur ba de 'dra bar// 'gro ba'i sems ni shes par bya// zhes bya ba ni rnal 'byor pas rang gi lha'i gzugs kha dog dkar po la sogs pa'i rang bzhin du ci 'dra bar bsgoms nas/ 'gro ba'i sems kyang de dang 'dra ba nyid du bsgoms pa'i stobs kyis mthong bar 'gyur ro// de bzhin du mthong ba de'i 'bras bu shes par 'gyur ro// de'i don ni 'di skad ston pa yin te/ nor bu'i rigs kyi rnal 'byor snga ma bzhin du byas nas cho ga thams cad rjes su spyad de/ rang gi snying gar rdo rje chen po'i dbus su bzlas pa'i snying po yid kyis bris te/ chos thams cad gzugs brnyan dang mtshungs pa'i bden pa gang yin pa dang sgra brnyan dang mtshungs pa'i bden pa gang yin pa des 'bras bu 'di bcom ldan 'das nam mkha'i snying po dang 'dra bar gyur cig ces bya ba'i bden pa'i byin rlabs byas nas/ ji ltar bris pa'i bzlas pa brjod cing rang gi lha bsgom pa des thams cad kyis mthong bar 'gyur ro// de nyid ni snyoms zhugs zhes bya ba ni rnam par snang mdzad la sogs pa nas nor bu'i rigs kyi mthar thug pa'i dngos grub kyi ye shes bsgoms pa las byung ba'i lus kyi so sor snang ba'i gzugs kyis 'gro bar byed pas 'gro bar ston pa dang / 'ong bar byed pas 'ong bar rab tu ston pa'o// 'chags pa la'ang zhes bya ba ni ji ltar mthong ba'i rnal 'byor des de ltar 'bras bu brtags pa ni 'bras bu thob pa'o// snyoms par zhugs te bsams na ni// zhes bya ba ni rnal 'byor pas ji ltar 'dod pa'i dngos po bsgom pa'o// sems can gang dang gang yin pa// zhes bya ba ni rnam par snang mdzad la sogs pa mos pa ni sems can de dang de ni rnam par snang mdzad la sogs pa'o// de bzhin du bshad ma thag pa'i snyoms par 'jug pa'i rnam pa des sems can thams cad kyi sems rnams rtogs shing khong du chud par 'gyur ro// 'di skad ston pa yin te/ dkar po la sogs pa'i gzugs 'ba' zhig ston pa ni ma yin gyi ji skad bshad pa'i snyoms par 'jug pa sngon du byas pas 'das pa dang / ma 'ongs pa dang / da ltar byung ba thams cad kyang shes par 'gyur ro// de ltar rang dang gzhan dag phyag rgya chen po la sogs pa bsgrubs nas skal ba dang ldan pa dang / skal ba dang mi ldan pa chos su brtag pa'i ye shes dang / dngos po thams cad la the tshom sel ba'i ye shes mkhyen pa de bzhin gshegs pa thams cad kyi rigs kyi ye shes kyi phyag rgya'i dngos grub kyi rgyud bstan nas/ da ni phyag rgya chen po la sogs pa bsgoms nas kyang // gang gi tshe mtshan ma thob par gyur pa de'i 'grub par 'gyur ro zhes bstan pa'i phyir/ de nas byang chub sems dpa' sems dpa' chen po phyag rgya chen po zhes bya ba la sogs pa smos te/ de bzhin gshegs pa thams cad kyang yin la rigs kyang yin pas na de bzhin gshegs pa thams cad kyi rigs te/ ji skad du bshad pa'i dngos grub de dag ston pa'i ye shes ni de bzhin gshegs pa thams cad kyi dngos grub kyi ye shes so// de'i cho ga rgyas pa ni de bzhin gshegs pa la sogs pa tha dad pas bye brag rgyas pa'o// de ston par byed pa'i rgyud do// gsungs pa ni bcom ldan 'das phyag na rdo rjes bshad pa'o// de la zhes bya ba la sogs pa ni go sla'o// sems dpa'i byin gyis brlabs tshul gyis// zhes bya ba ni sems dpa'i rdo rje rab tu snang ba'o// des sems dpar byin gyis brlabs pa'i sbyor bas sangs rgyas dngos grub thob par zhes bya bar sbyar ro// gang las skye bar 'gyur zhe na/ sangs rgyas gzugs su bdag bsgoms na// zhes bya ba la sogs pa smos te/ rnam par snang mdzad la sogs pa de bzhin gshegs pa rnams so// bdag nyid bsgoms pa'i rnam par snang mdzad gang yin pa de bdag yin no zhes bya ba nas/ don yod grub pa gang yin pa de bdag yin no zhes nga rgyal bskyed par bya'o// sems dpar byin gyis brlabs pa'i sbyor ba bsgom pa gang yin pa de bskyed pa'o// ye shes ni tshul de yis zhes bya ba ni sems dpar sbyor ba'i byin gyis rlob pa'i sbyor ba nyid/ ye shes kyi ni tshul de yis// zhes bya ba smos te/ tshul ni ting nge 'dzin gyi tshul lo zhes bstan to// 'di skad ston pa yin te/ snga ma bzhin du de bzhin gshegs pa'i rnal 'byor bsgom pa'i rnal 'byor pas/ bsgom pa'i bdag nyid kyi ye shes kyis gang gi tshe snying gar sems dpa'i rdo rje nyin re bzhin thun bzhi'i mthong bar gyur ba de'i tshe/ mtshan thog thag de bzhin gshegs pa'i bdag nyid du bsgoms nas sangs rgyas nyid mngon sum du byed par 'gyur ro// de'i phyir/ sangs rgyas dngos grub thob par 'gyur// zhes bya ba gsungs so// nam mkha' ni grags par zad do// phyogs gzhan du bshad zin to// ser skya'i 'od kyi dkyil 'khor ni zla ba'i dkyil 'khor ser skyar mthong ba yin te/ 'ba' zhig mthong ba ni ma yin/ no// ji lta bu zhe na/ sems dpa' nyid kyi phyag rgya nyid// mngon sum nyid du mthong gyur na'o// zhes bya ba ni rdo rje sems dpa' la sogs pa nas rdo rje 'bebs pa'i mthar thug pa'i phyag rgya chen po la sogs pa'i phyag rgya bcings te/ rnal 'byor pa bsgom pa la sogs pa na/ sems dpa' rang nyid kyi phyag rgya ste/ rdo rje sems dpa' la sogs pa ji skad du bshad pa'i sems dpa' de nyid kyi phyag rgyas rdo rje sems dpa' nyid la sogs pa'i gzugs su rnal 'byor pa bdag nyid mngon sum du mthong bar 'gyur ro// de'i don ni 'di skad ston pa yin te/ rdo rje sems dpa' la sogs pa'i phyag rgya chen po bcings te/ ji skad du bshad pa'i tshul gyis rdo rje sems dpa' la sogs pa bsgoms nas nyin re zhing thun bzhi'i sbyor bas nam mkha'i phyogs su zla ba'i dkyil 'khor ser skya'i gzugs su ngo bo ji srid bdag nyid mthong bar gyur pa de'i tshe/ ji lta ba bzhin du mtshan thog thag bzlas shing bsgoms na 'grub par 'gyur ro// de lta bu yi dbyibs gyur pa/ zhes bya ba ni ser skya'i 'od kyis dkyil 'khor du snang ba grub pas na dbus su sngo bsangs ni ut+pa la sngon po lta bu'o// snang ba ni zhes bya ba ni mngon pa dang mthong ba zhes bya ba'i tha tshig go// rdo rje rigs kyi rnal 'byor pa 'di dngos grub kyi ye shes so// rdo rje rigs kyi mchog gi dngos grub ni dam tshig go// ci ste 'dod na myur du thob// ces bya ba ni gal te rdo rje rigs kyi rnal 'byor pa sgrub par 'dod nas/ de srid pa ni mkha' 'dra yi// zhes bya ba ni rdo rje rigs kyi rnal 'byor pa bsgoms pa'i stobs kyis nam mkha' dang 'dra ba'i kha dog sngon po'i dkyil 'khor mthong ba gang yin pa de lta bu pad+ma'i rigs kyi rnal 'byor pas gang gi tshe nam mkha' la pad+ma sngon po'i kha dog can gyi dkyil 'khor bsgoms pa'i stobs kyis mthong ba de'i tshe/ pad+ma chen po'i rigs rig pa'i// dngos grub tu ni legs par 'gyur// zhes bya ba de shes par bya'o// nam mkha' 'am ni phyogs gzhan na// zhes bya ba ni nor bu'i rigs kyi rnal 'byor pa'i bsgom pa'i ye shes kyis ser skya'i dkyil 'khor de nyid ston ka'i nam mkha' dri ma med pa las 'od zer gyi dkyil 'khor 'phro zhing g.yo bar mthong ba na/ mthong na myur du dngos grub thob// ces bya'o// da ni ji skad du bshad pa'i de bzhin gshegs pa la sogs pa'i rnal 'byor pa rnams kyis dngos grub kyi ye shes 'di 'ba' zhig ma yin gyi gzhan yang yin no zhes bstan par bya ba'o zhes/ rdo rje sems sogs sems dpa' rnams// zhes bya ba la sogs pa smos te/ rdo rje sems dpa' dang por bya ba gang yin pa de ni rdo rje sems dpa' la sogs pa'o// de gang yin zhe na/ rdo rje rgyal po nas brtsams nas rdo rje 'bebs pa'i mthar thug pa'i sems dpa'o// khyad par ji lta bu zhig ce na/ zla ba'i dkyil 'khor 'od bcas te/ zla ba'i dkyil 'khor dang mtshungs pa'i 'od kyi dkyil 'khor ro// zla ba'i dkyil 'khor dang bcas pa gang yin pa de ni sngar bstan zin to// nam mkha' 'am ni phyogs gzhan du bdag nyid ji lta bu zhe na/ mi brtan pa'i gzugs kyi snang ba tsam grub pa'i dus su mdun du mthong ba yin la/ dngos grub kyi dus su ni dkyil 'khor grags pa'i kha dog dang dbyibs can gyi rang bzhin gyi gzugs byon nas sgrub pa po la bdag nyid ston par 'gyur ro// de nas skad cig ma de nyid la rnal 'byor pa 'di rdo rje 'chang chen po la sogs pa'i dngos grub 'grub par 'gyur ro// de ltar de bzhin gshegs pa thams cad kyi rigs kyi dngos grub kyi ye shes kyi rgyud bstan nas/ da ni phyag rgya chen po la sogs pa'i bsgoms pa nas mtshan ma thob par gyur pa mngon par shes pa lnga bsgrub par bya'o zhes bya ba ni/ de nas zhes bya ba la sogs pa mngon par shes pa'i dngos grub kyi ye shes kyi rgyud gsungs so// de bzhin gshegs pa thams cad kyang yin la rigs kyang yin pas na/ de'i mngon par shes pa'i dngos grub rdzogs pa'o// de'i ye shes de ston pa'i rgyud do// gsungs pa ni bcom ldan 'das phyag na rdo rjes bshad pa'o// rdo rje sems dpa'i ting 'dzin gnas// zhes bya ba ni snying ga'i zla ba'i rdo rje'i rnam par sems rtse gcig pa ni rdo rje sems dpa'i ting nge 'dzin to// de la gnas zhes bya ba ni rdo rje sems dpa'i ting nge 'dzin la gnas nas rnam par snang mdzad la sogs pa'i de bzhin gshegs pa lnga'i rnal 'byor pas spyi gtsug nas brtsams te/ rkang mthil gyi bar du lus thams cad la rnam par snang mdzad la sogs pa'i de bzhin gshegs pa'i gzugs dang / rdo rje sems dpa' la sogs pa'i byang chub sems dpa' rnams kyang blos bsgoms na mthong ba yin no// de bzhin lus las zhes bya ba ni rang gi lus la byung ba kho na'o// 'di skad ston pa yin te/ mtshan ma thob pa'i de bzhin gshegs pa'i rnal 'byor pas sems dpa'i rdo rje ting nge 'dzin mngon du byas nas/ de bzhin gshegs pa'i phyag rgya chen po la sogs pa mngon du byas te/ de'i tshe rang gi de bzhin gshegs pa'i sku la de bzhin gshegs pa'i gzugs bsgoms nas/ yid kyis legs pa'i sbyor ba snga ma bzhin du bcug la ba spu'i khung bu re rer rdo rje sems dpa' la sogs pa byang chub sems dpa' rnams bzhugs par bsgom par bya'o// de nas brtan par gyur pa dang rang gi lus las sku rnams phyung nas/ nam mkha' la sogs par spros pa de lta bus de bzhin gshegs pa'i rnal 'byor pa'i mngon par shes pa'i dngos grub tu 'gyur ba yin no// rdo rje sems dpa' phyag rgya che// zhes bya ba la/ rdo rje sems dpa' ni rdo rje sems dpa' nas brtsams nas/ rdo rje 'bebs pa'i mthar thug pa de dag gi phyag rgya rnam pa bzhi'i phyag rgya de nyid ji skad bshad pa'i tshul gyis bcing ba'o// ni zhes bya ba'i sgra ni nges par gzung ba'o// rab mnyam gzhag pas bcings nas ni// zhes bya ba la/ rab tu mnyam par gzhag pa ni mtshan ma thob pas sems g.yeng ba med pa'o// mngon shes lnga ni thob par 'gyur// zhes bya ba ni mngon par shes pa rnams ni mngon shes te/ lha'i mig la sogs pa'i ngo bor nges pa'i ye shes de thob pa ni rnyed pa'o// ji ltar thob par 'gyur zhe na/ sgrub pa'i cho ga 'di yis ni// zhes bya ba smos te/ de ma thag tu 'chad par 'gyur ba'i rnal 'byor pa sgrub pa po'i cho ga 'dis so// de la 'di ni 'phrul gyi spyan gyi ye shes bshad do zhes bya ba ni blo la gnas pas na 'di'o// phyag rgya chen po mnyam gzhag ste// zhes bya ba ni rdo rje sems dpa' la sogs pa'i de bzhin gshegs pa'i rigs kyi phyag rgya ji skad du bshad pa bcings te brtan par byas pa'o// mig gi rnam shes bskyed nas kyang // zhes bya ba ni sgom pa pos so// ji ltar zhe na/ yi ge oM gyis de bzhin gshegs pa thams cad kyi lha'i spyan bkug nas rang gi mig la bzhag ste/ de nas de bzhin gshegs pa'i lha'i spyan rang gi mig dang gcig tu gyur par bsam par bya'o// de nas cir 'gyur zhe na/ gang yang rung ba de bsams na// zhes bya ba smos te/ gzugs gang ci yang rung ba 'jig rten gyi khams gzhan na gnas pa rnams shin tu ring ba dang / de las kyang ches shin tu ring ba rnams kyang snang ba dang bcas pa'i mdun phyogs na gnas pa bzhin du mthong bar 'gyur ro// phyag rgya chen po mnyam gzhag ste// zhes bya ba ni snga ma bzhin no// yi ge as de bzhin gshegs pa la sogs pa'i lha'i snyan bkug nas rang gi rna ba dang lhan cig tu gyur par bsam par bya'o// des cir 'gyur zhe na/ des ni dgos pa gang bsams pa// shin tu ring na gnas pa'ang thos// zhes bya ba smos te/ des 'jig rten gyi khams gzhan na gnas pa'i sgra'i ngo bo ci yang rung ba yang rnal 'byor pa la dgos pas thos par 'dod na nye ba'i yul na gnas pa bzhin du bsams na des thos par 'gyur ro// phyag rgya chen po mnyam gzhag ste// zhes bya ba la sogs pa ni snga ma bzhin no// yid kyi rnam shes bskyed nas kyang // zhes bya ba ni yi ge hUM gis de bzhin gshegs pa thams cad kyi yid kyi rnam par shes pa'i rang bzhin rdo rje sems dpa' dang / de bzhin gshegs pa thams cad kyi thugs las sems dpa'i rdo rje'i gzugs can gyi yid bkug ste/ rang gi snying gar gnas pa'i sems dpa'i rdo rje la bcug nas gcig tu gyur par bsam par bya'o// des cir 'gyur zhe na/ sems can gang la des brtags na// de yi sems ni des shes 'gyur// zhes bya ba smos te/ yid kyi rnam par shes pa de sems dpa' rdo rje'i gzugs su sems can gang gi sems shes par 'dod pa'i sems can de la bsam par bya'o// de nas sems can de'i sems rnal 'byor pas shes par 'gyur ro// 'di skad ston pa yin te/ ye shes kyi rdo rje rang gi snying gar rab tu bzhag la 'di skad brjod par bya'o// chos thams cad sgyu ma lta bu'i bden pa gang yin pa'i bden pa des bcom ldan 'das rdo rje sems dpa' dang mtshungs par sems can de'i sems kyang de dang 'dra ba de lta bu'i rnam par shes pa bdag la skye bar gyur cig ces bya'o// de nas de'i snying gar ye shes kyi rdo rje nyid rnam par bsgoms pa des gzhan gyi sems shes pa rnal 'byor pa la skye bar 'gyur ro// phyag rgya chen po mnyam gzhag ste// zhes bya ba la sogs pa ni bshad zin to// bdag gam yang na gzhan yang rung // zhes bya ba ni go sla'o// yid kyis bltas nas gar skyes pa// zhes bya ba ni sems dpyad na bdag gang nas 'dir 'ongs pa dang / sems can gang nas 'dir 'ongs pa dang / gzhan gyi skye ba shes pa'o// des cir 'gyur zhe na/ gar skyes pa'i gzugs ni de'i shes par 'gyur// zhes bya ba smos so// gang nas shi 'phos nas 'dir skyes par gyur pa de rnal 'byor pas sngon gyi gnas rjes su dran pa'i shes pa bsgrubs pas rang dang gzhan gyi skye ba'i gnas gang nas 'ongs pa shes pa yin no zhes bya ba'i tha tshig go// 'di skad ston pa yin te/ 'gro ba drug gi 'khor lo'i dkyil 'khor snying gar yid kyis bris la bcom ldan 'das chos thams cad dang rmi lam mtshungs pa'i bden pa gang yin pa'i bden pa des skye ba gang nas bdag gam gzhan 'dir skyes pa'i sems can snang bar gyur cig ces smon lam btab nas rang gi lha bsgoms na de'i rjes la sngon gyi gnas rjes su dran pa'i shes pa skye bar 'gyur ro// phyag rgya chen po bcings nas kyang // zhes bya ba ni snga ma bzhin no// rdzu 'phrul gang dang gang 'dod pa// zhes bya ba ni rdzu 'phrul ni rnam par 'phrul lo// sems kyi rdzu 'phrul ni bdag nyid chen po'i mthu yin no zhes bya ba'i don to// nam mkha' la 'gro ba dang / mi snang ba dang / gzugs su ston pa dang / ring nas myur du 'ong ba la sogs pa de lta bu rnams kyi nang nas gang yang rung ba'i rdzu 'phrul zhig mngon du byas te ston par 'dod pa'am/ yul gang dang gang du sgrib pa dang bcas pa dang sgrib pa med pa'i nam mkha' la sogs pa de dang der 'gro ba rnal 'byor pas ston par 'gyur ro// gang gis she na/ sems rtse gcig pa'i stobs kyis so// 'di skad ston pa yin te/ ji skad du bshad pa'i tshul gyis de bzhin gshegs pa'i rigs la sogs pa'i rang gi lha'i phyag rgya bcings te/ rnal 'byor pas mtshan ma thob nas nam mkha'i phyogs kyi gnas su yi ge laM las zad par sa bsgoms la 'chags pa la sogs pa bstan par bya'o// yi ge baM las ri bo la sogs pa'i phyogs su zad par chu bsgoms la 'og tu 'dzul ba dang gyen du 'byung bar bya'o// raM las phyogs bcur zad par me bsgoms la 'bar bar bya'o// yi ge ya~M` las rlung gi phung po bsgoms te nam mkha' la khyer bar bya'o// khaM las zad par nam mkha' bsgoms la rtsig pa las kyang thal/ ra ba las kyang thal nas 'gro ba dang 'ong ba lus thogs pa med pas mi snang bar 'gyur ro// yi ge hri las gzugs thams cad bstan par bya'o// de la dang po las dang rjes su mthun pa'i yi ge dang bzlas pa'i sngags dang lhan cig sbyang bas rdzu 'phrul mtha' dag ston par 'gyur ro// khams gsum rnam rgyal mchog tu ni// zhes bya ba rdo rje rigs kyi phyag rgya rnam pa bzhi yang khams gsum rnam par rgyal ba'i phyag rgya mchog yin te/ rdo rje rigs kyi phyag rgya thams cad ni khams gsum rnam par rgyal ba zhes bshad pas/ mnyam par gzhag pas bcings nas kyang // zhes bya ba ni mtshan ma thob pa g.yeng ba med pa'i sems so// mngon par shes pa lnga thob po// zhes bya ba ni ji skad bshad pa nyid do// ji ltar bya zhe na/ cho ga 'dis ni sgrub pa po// zhes bya ba smos te/ cho ga gang gis she na/ khros nas dgos pa thams cad ni// zhes bya ba smos te/ de bzhin gshegs pa'i rigs su bshad pa'i mngon par shes pa lnga bskyed par byas nas zhes bya bas lan 'debs pa yin no// ji ltar zhe na/ ltag 'og go rims ji bzhin bya// zhes bya ba smos te/ 'di nyid rnam par 'grel pa ni// 'phrul gyi mig la sogs tshul gyis// zhes bya'o// der cir 'gyur zhe na/ mngon shes kun du skad cig 'gyur// zhes bya ba smos so// 'gro ba sems can gyi khams so// de 'dis 'dul bas na 'gro ba 'dul ba ste pad+ma'i rigs so// de'i phyag rgya ni 'gro ba 'dul ba la sogs pa nas pad+ma 'bebs pa'i mthar thug pa'i phyag rgya chen po la sogs pa'i phyag rgya thams cad do// de'i mchog ni dam par gyur pa ste/ 'gro ba 'dul ba'i phyag rgya mchog de bcings nas zhes bya bar sbyar ro// ji ltar bya zhe na/ rab mnyam bzhag pas zhes bya ba smos te/ de bcings pas ci zhig thob ce na/ mngon par shes pa lnga thob po zhes bya ba smos te/ ji ltar bshad pa'i mngon par shes pa lnga thob po// ci ltar thob ce na/ cho ga 'dis ni sgrub pa po// zhes bya ba ni de ma thag tu 'chad par 'gyur ba'i don gyis so// de nyid bstan pa ni/ ltag 'og go rims ji bzhin du// cho ga bzhin du 'dod pas chags// zhes bya ba smos te/ rang bzhin gyis rnam par dag pa'i chos rtog pas srid pa'i 'dod pas de dang de la chags shing shin tu chags pas bsgoms pa de'i phyir 'dod pas chags pa ste/ thabs dang shes rab kyi rang bzhin gyis 'jig rten dbang phyug gi chags pa yin no zhes bya ba'i don to// cho ga bzhin du ni phyag rgya chen po la sogs pa'o// 'dod pas chags pa ni phyag rgya chen po la sogs pa'i sbyor ba des so// 'phrul gyi mig ni ye shes la sogs pa sngar bshad pa'i go rims gang dang gang yin pa de'i go rims bzhin du'o// 'di nyid rnam par 'grel pa ni// 'phrul gyi mig la sogs tshul gyis// zhes bya ba smos te/ des cir 'gyur zhe na/ mngon shes thams cad thob par 'gyur// zhes bya ba smos so// de'i don kun ni 'jig rten dang 'jig rten las 'das pa rnams so// grub pa ni rdzogs pa'o// 'di yod pa las byung ba ni don thams cad grub pa'i nor bu'i rigs so// don thams cad grub par gyur pas mdzes pa 'di ni phyag rgya chen po la sogs pa'i don thams cad grub pa'i phyag rgya'o// phyag rgya de rab tu mnyam par bzhag pas bcings pa ni mtshan ma thob pa'o// mngon par shes pa lnga thob bo// zhes bya ba ni sngar bshad zin to// cho ga 'di ni sgrub pa'o// zhes bya ba ni de ma thag tu 'chang bar 'gyur ba'o// cho ga de gang yin zhe na/ sangs rgyas rnams ni mchod byas nas// zhes bya ba smos te/ sangs rgyas rnams la mchod pa ni sangs rgyas rnams la mchod ba ste/ nam mkha'i khams dang mnyam par nor bu'i rigs gzugs brnyan tsam du bsgom pa 'di ni sangs rgyas rnams mchod pa'o// de byed pa ni shin tu mngon du byed pa'o// nor bu'i rigs kyi phyag rgya chen po la sogs pa'i go rims bzhin du bsgoms pa'i tshul gyis so// de bzhin gshegs pa'i rigs su bshad pa'i tshul des lha'i mig gis ye shes la sogs pa'i bskyed pa'i tshul gyis lha'i mig la sogs pa mngon par shes pa lnga'i rang bzhin nor bu'i rigs kyi rnal 'byor pas mthong zhing thos pas mngon du byed do zhes bya ba'i don to// de ltar mtshan ma thob pas mngon par shes pa bsgrub pa bstan nas/ da ni mna' dor ba'i brtul zhugs la rjes su 'jug pa'i phyag rgya chen po la sogs pa 'grub par 'gyur ro zhes bya ba'i don bstan pa'i phyir/ de nas zhes bya ba la sogs pa gsungs te/ de bzhin gshegs pa thams cad kyi rigs kyi bden pa'i dngos grub kyi rgyud 'di gsungs so// mna' dor nas bden pa yongs su skyong zhing bsrung ba phyag rgya chen po la sogs pa'i dngos grub 'grub pa'o// de ston par byed pa'i rgyud de phyag na rdo rjes gsungs pa yin no// bden pa ni phyin ci ma log pa'o// rjes su bskor ba'i ngang tshul gang la mnga' ba de ni bden pa'i rjes su 'jug pa'o// des bden pa'i rjes su 'jug pa dang / tshig gis mna' ni 'dor byed cing // zhes bya ba'i mna' dor ba'o// bde ba chen po bsrungs na ni// zhes bya ba la sgrub cing nan tan du byed pas na bsrung ba'o// bden pa yang yin la chen po yang de yin pas na de ni de bzhin gshegs pa'i mthu'o// des cir 'gyur zhe na/ myur du sangs rgyas nyid dang de bzhin gshegs pa nyid thob po zhes bya ba smos so// 'di skad ston pa yin te/ rnam par snang mdzad la sogs pa de bzhin gshegs pa lnga'i nang nas gang yang rung ba'i de bzhin gshegs pa bsgrub par 'dod na dkyil 'khor du 'jug par bya'o// deng khyod de bzhin gshegs pa thams cad kyi rigs su zhugs pa'i ngas khyod la ye shes gang gis de bzhin gshegs pa thams cad du 'grub pa yang thob na dngos grub gzhan lta smos kyang ci dgos te/ de lta bu'i rdo rje ye shes bskyed par byas kyis/ khyod kyis dkyil 'khor chen po ma mthong ba rnams lam smra shig // dam tshig nyams par gyur ta re// 'di ni khyod kyi rdo rje'i dam tshig yin gyis/ gal te 'ga' zhig la smras na klad pa 'gas par 'gyur ro// rdo rje sems dpa' deng khyod kyi// snying la yang dag zhugs par 'gyur// gal te tshul 'di smras na ni// de ma thag tu dral te gshegs// oM badzra u da ka Tha/ deng nas brtsams te khyod kyi phyag na rdo rje nga yin gyis ngas 'di byos shig ces bsgo ba gang yin pa de bya dgos so// khyod kyis nga la brnyas par ma byed cig // mi bde ba ma spangs par khyod dus byas nas dmyal bar ltung bar gyur ta re zhes smras la/ slob dpon nam bcom ldan 'das las nges par mngon par 'dod pa'am dngos grub blangs la/ de snga ma bzhin du nan tan byas na de lta bus dam tshig gi dkyil 'khor du blangs pa de snga ma bzhin nan tan byas na de lta bus 'grub par 'gyur ro// dam tshig gi dkyil 'khor du 'jug pa'i mna' bsgags pas ci zhig byed ce na/ de bzhin gshegs pa'i rigs byung ba// zhes bya ba smos te/ de bzhin gshegs pa rnams kyi rigs ni rdo rje sems dpa' nas brtsams nas/ rdo rje 'bebs pa'i mthar thug pa 'byung zhing bskyed pa'o// snga ma bzhin du dkyil 'khor du zhugs te/ mngon par 'dod pa'i don gyis dngos grub bcom ldan 'das sam/ slob dpon gyi mdun du mna' dor la ji lta ba bzhin du nan tan du bya'o// rdo rje 'dzin gyis mna' dor zhing // zhes bya ba la sogs pa la/ rdo rje rigs kyi rnal 'byor pas rdo rje'i rigs las gsungs pa'i dngos grub sgrub par 'dod pas snga ma bzhin du rdo rje'i rigs kyi dkyil 'khor gyi rdo rje gzungs kyi phyag rgya bcings nas/ mna' 'dor la snga ma bzhin du mngon par 'dod pa'i dngos grub de lta bus rdo rje'i rigs las bshad pa'i dngos grub thob par 'gyur ro// dam pa'i chos la mna' dor zhing // zhes bya ba ni dam pa'i chos ni pad+ma'i rigs te/ de'i mna' dor ba bsrung bar bya'o// 'di skad ston pa yin te/ pad+ma'i rigs las bshad pa'i dngos grub bsgrub par 'dod pas pad+ma rigs kyi dkyil 'khor du zhugs te/ mna' dor nas snga ma bzhin no// nan tan du byas pa de lta bus pad+ma'i rigs kyi dngos grub tu 'gyur ro// sangs rgyas mchod la mna' dor zhing // zhes bya ba ni sangs rgyas mchod pa ni nor bu'i rigs so// de'i mna' shin tu dor bas sangs rgyas la mchod pa'i mnar 'gyur bas de bsrung bar yang bya'o// yang snga ma bzhin du nor bu'i rigs kyi dkyil 'khor du zhugs te/ de las bshad pa'i gzugs byas nas/ snga ma bzhin bsgrub par byas pa de lta bus nor bu'i rigs las bshad pa'i dngos grub thob par 'gyur ro// de bas na/ dbang bskur ba ni thob par 'gyur// zhes bcom ldan 'das sangs rgyas mchod pas gsungs so// sangs rgyas mchod pa ni bcom ldan 'das nam mkha'i snying po'o zhes bya ba'o// de ltar de bzhin gshegs pa thams cad kyi rigs kyi mna'i dngos grub kyi rgyud bstan nas/ da ni sa ma ya s+t+waM zhes bya ba la sogs pas phyag rgya thams cad kyi dngos grub de kho na nyid bskul ba'i snying po zlos shing phyag rgya chen po la sogs pa'i phyag rgya thams cad bcing bar bya ba'i cho ga bstan pa'i phyir/ de nas zhes bya ba la sogs pa de bzhin gshegs pa thams cad kyi rigs kyi dam tshig gi de kho na nyid kyi dngos grub kyi rgyud gsungs pa yin no// de bzhin gshegs pa thams cad ni ji skad du bshad pa'o// rigs ni de bzhin gshegs pa dang / rdo rje dang pad+ma dang / nor bu'i rigs so// de bzhin gshegs pa thams cad kyi rigs de dag gi dam tshig ni de bzhin gshegs pa thams cad kyi rigs kyi dam tshig ste/ phyag rgya chen po la sogs pa'i rnam pa bzhi'o// de skad du yang // phyag rgya dam tshig ces su grags// zhes gsungs so// de kho na nyid ni kun rdzob kyi bden pa'i ngo bo'am de kho na nyid de/ de ston par byed pa'i snying po la yang dam tshig gi de kho na nyid ces bya'o// de'i dngos grub kyi phyag rgya bcings pa grub pa'o// de ston par byed pa'i rgyud ni bcom ldan 'das phyag na rdo rjes gsungs shing bstan pa'o// sa ma ya s+t+waM zhes bya ba ni brjod pas de kho na nyid bskul ba'i snying po gsungs pa zlos pa'o// phyag rgya kun ni dam tshig dang / chos dang las dang / phyag rgya chen po rnams so// rigs rnams la'ang zhes bya ba ni de bzhin gshegs pa thams cad kyi ste/ de bzhin gshegs pa dang / rdo rje dang / pad+ma dang / nor bu'i rigs la yang ngo // nyid kyis bcings nas brtan par 'gyur// zhes bya ba ni de kho na nyid bskul bas mnyes par gyur pas phyag rgya chen po la sogs pa'i phyag rgya thams cad rang nyid kyis bcings pas na de kho na nyid bskul ba'i dus su ji ltar mngon par 'dod pa'i dngos grub sgrub pa dbang du byed par 'gyur ro// de nas phyis bsgrub pa bya'o// de'i rjes la de kho na nyid bskul ba'i dus phyis de'i 'og tu ma bsgrubs par yang de kho na nyid bskul bar gyur to// 'di skad ston pa yin te/ sa ma ya s+t+waM brjod cing // thog ma kho na phyag rgya chen po la sogs pa'i phyag rgya bcings la phyis sngags bzlas par bya'o// de skad du yang de kho na nyid bsdus pa'i rgyud chen po stong phrag brgya pa las sa ma ya s+t+waM zhes brjod pas phyag rgya chen po la sogs pa phyag rgya thams cad bcing par bya'o zhes gsungs so// de ltar de bzhin gshegs pa la sogs pa'i rigs thams cad kyi phyag rgya bcings pa'i spyi'i snying po bshad nas/ de bzhin gshegs pa'i rigs kyi phyag rgya rnams kyi bye brag gi snying po ni zhes bya ba la sogs pa gsungs so// su ra ta s+t+waM zhes brjod na zhes bya ba ni bag chags dang bcas pa'i nyon mongs pa spangs pa'i thog ma dang tha ma med pa'i chos kyi dbyings las byung ba zag pa med pa'i bde ba yang yid bde ba'i rang bzhin rgyun mi 'chad pa'i de bzhin gshegs pa lnga'i ye shes ni bdag yin no zhes bya ba'i don to// de skad du yang // kun mchog dngos grub chen po ste// dbang phyug chen po lhag pa'i lha// rdo rje 'dzin pa kun gyi rgyal// mi 'gyur mchog tu bdag grub mdzod// ces gsungs so// brjod na zhes bya ba ni go sla'o// phyag rgya kun ni phyag rgya chen po la sogs pa'i phyag rgya thams cad de/ rdo rje sems dpa' la sogs pa de bzhin gshegs pa'i rigs rnams so// ma bsgrubs par yang zhes bya ba ni/ su ra ta s+t+waM zhes bya ba'i snying pos ma bsgrubs na yang nyid kyis bcing bas brtan par 'gyur zhes bya ste/ ci'i phyir zhe na/ de nyid bskul bas bdag nyid che'i// zhes bya ba smos te/ rnam par snang mdzad chen po'i'o// dam tshig kyang yin la chen po yang yin pas na dam tshig chen po ste/ thog ma dang tha ma med pa'i rdo rje 'chang chen po ni rnam par snang mdzad chen po ste/ de kho na nyid ni rab tu dga' ba nyid dang / kun tu bzang po nyid do// de skad du yang // dam tshig chen po'i de kho na nyid smras pa/ rab dga' kun du bzang po'o// zhes gsungs so// hUM zhes bya ba gcig tsam gyis// zhes bya ba ni rdo rje'i rigs thams cad kyi phyag rgya yi ge hUM brjod pas slob dpon rang nyid kyis bcings pa'am/ slob ma la gdams ngag byin nas hUM zhes brjod cing phyag rgya 'ching du gzhug par bya'o// pad+ma'i rigs las sar+b+ba shud+d+ha zhes brjod cing // slob dpon bdag nyid kyis phyag rgya chen po bcings pa'am/ slob ma la gdams ngag byin nas 'ching du gzhug par bya'o// de ltar byas pas ci zhig tu 'gyur zhe na/ bud med chags la sogs ldan la// thams cad du ni grol mi 'gyur// zhes bya ba smos te/ phyag rgya chen po dang / dam tshig dang / chos dang / las kyi phyag rgya rnams ni bud med do// de rnams dang mnyam par sbyor zhing rnal 'byor pas 'jig rten dbang phyug gi phyag rgya chen po la sogs pa rnams la phyag rgya bcings pa lhag par mos pa'o// sogs pa smos pas ni stong pa nyid bcu drug dang / pha rol tu phyin pa bcu drug dang / byang chub sems dpa'i sa bcu dang / stobs dang mi 'jigs pa la sogs pa'i chos kyi sku'i ngo bo gzung bar bya'o zhes bya ba'i don du bud med dang por byas pa gang yin pa 'di ni bud med la chags pa'o// ldan pa ni shin tu rnal 'byor gyi rang bzhin chos kyi sku'i ting nge 'dzin to// de ni rnam par grol ba'i ting nge 'dzin dang ldan pa dang bral bar mi 'gyur ro// de nyid la sems rtse gcig pa dang ldan pa'i rnal 'byor pas shin tu rnal 'byor gyi ngo bo la nye bar gnas so zhes bya ba'i tha tshig go// nor bu chen po'i rigs kyi rnal 'byor pas/ oM zhes brjod pas phyag rgya thams cad bcing ba 'grub par 'gyur te ma lus shing lus pa med pa'i khams gsum pa'i 'jig rten thams cad kyi mchod pa dang / dbang bskur ba la sogs pa'i ngo bo gang yin pa de mchog tu gyur pas na dam pa'o// rang byung ba nyid ni sangs rgyas bcom ldan 'das so// mchod pa thams cad grub cing rdzogs par 'gyur ro zhes bya ba'i don to// rigs thams cad ni de bzhin gshegs pa la sogs pa thams cad do// dam tshig ni de kho na nyid kyi dngos grub ste/ de nyid kyi phyag rgya des sems can gyi khams la rgyas 'debs pa de'i cho ga rgyas pa'o// bshad ma thag pa ston par byed pa'i sgra'i tshogs la rgyud ces bya'o// de ltar de bzhin gshegs pa thams cad kyi dam tshig gi de kho na nyid kyi dngos grub kyi rgyud bshad nas/ da ni rang gi lha'i rnal 'byor byas la ras ris la sogs pa rnams la yang rang gi lha spyan drangs te/ zung du 'jug pa'i rnal 'byor sgom par byed cing rang gi lha rjes su dran pas phyag rgya chen po la sogs pa thams cad nyis 'gyur gyi dngos grub tu 'gyur ro zhes bya ba'i cho ga 'dis bstan pa'i phyir/ de nas zhes bya ba la sogs pa nas/ de bzhin gshegs pa thams cad kyi rigs kyis dngos grub kyi phyag rgya'i rgyud gsungs so// de bzhin gshegs pa thams cad ni rnam par snang mdzad la sogs pa nas/ don yod par grub pa'i mthar thug pa lnga'o// rigs ni de bzhin gshegs pa dang / rdo rje dang / pad+ma dang / nor bu'i rigs so// de dag gi dngos grub ni rdzogs pa ste/ de'i phyag rgya ni bsgom pa yid kyi phyag rgya zhes bya ba'i don to// sangs rgyas phyag rgya bcings nas ni// zhes bya ba la rnam par snang mdzad la sogs pa de bzhin gshegs pa rnams kyis phyag rgya chen po la sogs pa'i phyag rgya bcings pa'o// de bzhin gshegs pa dran byed cing // zhes bya ba ni rang gi de bzhin gshegs pa'i mdun du bdag nyid kyis bsgoms na/ rnal 'byor pa 'grub par 'gyur ro// ci zhig byas na 'grub par 'gyur zhe na/ bsgrubs nas zhes bya ba smos te/ de sngar bshad pa'i bsgom pa'i sbyor bas myur du 'grub par 'gyur ba'o// ci zhig bsgrubs nas she na/ sangs rgyas byang chub brtan pa yang // zhes bya ba smos te/ mi brtan pa'i dngos po tsam gcod par zad kyi/ rig pa 'dzin pa'i dngos grub la sogs pa bsgrubs kyang 'grub par 'gyur ro// mi 'gyur ba'i dngos pos sangs rgyas dang byang chub sems dpa' rnams kyang 'grub par 'gyur ro// de'i phyir gdon mi za ba'i ngo bo nyid du 'grub par 'gyur te/ nges par skyes pa'i sgrub pa pos dngos grub 'grub par 'gyur zhes bstan pa yin no zhes rdo rje sems dpa' la mnga' ba'i phyag rgya chen po ni rdo rje sems dpa'i phyag rgya chen po ste/ de bzhin gshegs pa'i rigs kyi rdo rje sems dpa' la sogs pa'i dam tshig dang / chos dang / las dang / phyag rgya chen po'i ngo bo phyag rgya rnam pa bzhi'o// de bcings pa ni sngar bshad pa'i tshul gyis rnam pa thams cad kyi mchog dang ldan pa yongs su rdzogs pa'o// yang dang yang mngon du byas nas mdun du rdo rje sems dpa' yongs su bsgoms pas shin tu myur bar dngos grub tu 'gyur ro zhes bya ba ni/ rnal 'byor gcig la ltos nas/ zung 'jug gi rnal 'byor gyis myur du 'grub par 'gyur ro zhes bya ba'i tha tshig go// 'di skad ston pa yin te/ snga ma bzhin du rdo rje sems dpa' la sogs pa'i de bzhin gshegs pa'i rigs kyi rnal 'byor byas te/ cho ga thams cad rjes su spyad la/ ras la sogs pa la rdo rje sems dpa' la sogs pa de bzhin gshegs pa'i rigs kyi lha rnams bsgoms te/ bsdu ba la sogs pa'i cho gas rab tu bzhag ste/ mchod pa thams cad kyis cho ga bzhin du yang dag par mchod la/ phyag rgya bzhi byas nas bsgoms la/ des rnal 'byor gcig la ltos nas myur du 'grub par 'gyur ro zhes thams cad du shes par bya'o// rdo rje'i rigs ni rdo rje hUM mdzad la sogs pa'i sngar bshad pa'i tshul gyis phyag rgya chen po dang / dam tshig dang / chos dang / las kyi phyag rgya rnams bri bar bya'o// gang gi ting nge 'dzin byas nas she na/ rdo rje sems dpa'i ting nge 'dzin gyis zhes bya ba smos te/ rang gi khro bo bsgoms pa ni// rdo rje sems dpa'i ting nge 'dzin te/ rdo rje sems dpa'i ting nge 'dzin des rang gi lha'i phyag rgya bcings te/ de bzhin gshegs pa'i rigs kyi sngar bshad pa'i cho gas rang gi khro bo bsdu ba la sogs pa'i cho gas mdun du rab tu bzhag la rang gi lha'i rang bzhin gyis rdo rje sems dpa' bsgom par bya'o// nyis rim du ni dngos grub thob// ces bya ba ni gang gi tshe bdag nyid kyis rnal 'byor gcig bsgoms pa na lo gcig gis 'grub par 'gyur ba de zung gi rnal 'byor gyis zla ba drug gis 'grub par 'gyur ro// chos kyi phyag rgya bcings nas kyang // zhes bya ba la sogs pa ni 'gro ba 'dul ba'i dkyil 'khor chen po las bshad pa'i cho gas rang nyid 'jig rten dbang phyug gi rnal 'byor byas la cho ga thams cad rjes su spyad de/ snga ma bzhin du bsdu ba la sogs pa'i cho gas 'jig rten dbang phyug mdun gyi ras ris la sogs pa la bkod de/ de'i phyag rgya chen po la sogs pa'i phyag rgya bcings te/ de nyid mdun du bdag gis bsgoms la/ de mngon du byas na dngos grub nyis 'gyur du 'gyur ro// nor bu'i rigs kyi phyag rgya rnam pa bzhi ni las kyi phyag rgya zhes bya'o// de bcing ba ni don thams cad grub pa'i dkyil 'khor chen po las bshad pa'i cho gas bcing bar bya'o// rdo rje snying po'i ting 'dzin gyis// zhes bya ba ni rang gi lha bsgom pa de ni rdo rje snying po'i ting nge 'dzin yin te/ dngos grub nyis 'gyur du 'gyur ro// ji lta ba ni zhe na/ rdo rje snying po bsgoms nas ni/ zhes bya ba smos te/ snga ma bzhin du bsdu ba la sogs pas bcom ldan 'das rdo rje snying po'i mdun du bzhag la bsgom par bya'o// de ltar zung gi rnal 'byor rgyas pa la dga' ba'i sems can rjes su gzung ba'i phyir/ rang gi lha rjes su dran pa'i bsgrub pa bshad nas/ da ni phyag rgya chen po la sogs pa'i rang gi lha'i phyag rgya rnam pa bzhi po ni rang gi lha'i nga rgyal gyis snying po brjod cing bsgrub par bya'o zhes bya ba'i nges pa bstan pa'i phyir/ de nas zhes bya ba la sogs pas de bzhin gshegs pa thams cad kyi rigs thams cad kyi dngos grub sgrub pa'i rgyud gsungs pa'o// de bzhin gshegs pa thams cad kyi rigs ni snga ma bzhin no// de dag ni dngos grub thams cad phyag rgya chen po dang / dam tshig dang / chos dang / las kyi phyag rgya rnams kyi dngos grub bo// de bsgrub pa ni bskyed pa'o// bdag nyid dam tshig mdun du yang // sangs rgyas rjes su dran par bsgom// zhes bya ba ni sngar bshad pa'i tshul gyis rnam par snang mdzad la sogs pa de bzhin gshegs pa'i rnal 'byor byas la/ snga ma bzhin du cho ga thams cad rjes su spyad de/ ji lta ba bzhin du bsdu ba la sogs pa mdun du bzhag la rang gi de bzhin gshegs pa phyag rgya chen po bcings te/ de'i sngags brjod cing // bdag nyid dam mdun du bzhag na de bzhin gshegs pa bsgom par bya'o// de nas de ma thag tu 'grub// ces bya ba ni gang gi tshe de ltar bsgoms nas mtshan ma thob par gyur pa de'i tshe/ sngar bshad pa'i cho gas mngon par shes pa lngar 'gyur ro// de nas mtshan thog thag bsgoms nas de'i rjes la bdag nyid dam mdun du de bzhin gshegs pa mngon sum lta bur mthong bar 'gyur ro// de nas skad cig de nyid la de bzhin gshegs par 'gyur ro// 'dod pas bdag ces bsgoms nas kyang // phyag rgya thams cad bsgrubs na ni// zhes bya ba ni rdo rje sems dpa' la sogs pa'i de bzhin gshegs pa'i rigs kyi phyag rgya rnam pa bzhi po bsgrubs pas kyang 'dod pa'i bdag nyid byang chub kyi sems chen po bdag yin no zhes rnam par snang mdzad chen po'i nga rgyal bskyed par bya'o// rdo rje sems dpa'i tshul gyis ni// zhes bya ba ni rdo rje bzlas pa'i tshig gis brjod pa'o// de ni 'di skad ston pa yin te/ bzlas pa'i snying po med na phyag rgya'i dngos grub tu mi 'gyur ro zhes bya ba yin no// dngos grub kun gyi mchog grub bo// zhes bya ba ni dngos grub kyang yin la thams cad kyang de yin pas na dngos grub thams cad de phyag rgya chen po la sogs pa'i ngo bo'i dngos grub thams cad do// de 'di rnams kyi mchog tu bsgrub pas na dam pa'i bsgrub pa'o// bdag nyid kyis ni rdo rje'i dbyibs// zhes bya ba ni rdo rje dag gi dbyibs ni rdo rje'i dbyibs te/ rdo rje hUM mdzad la sogs pa rdo rje rigs kyi ngo bo'i bdag nyid kyis zhes bya ba ni bdag nyid ni bdag nyid rnams te/ rdo rje hUM mdzad la sogs pa'i ngo bo bsgoms pas yang nas yang mngon du byas nas/ de'i nga rgyal bskyed de/ phyag rgya chen po la sogs pa'i phyag rgya thams cad bcing bar bya'o zhes bya bar sbyar ro// ji ltar bcings she na/ mnyam par bzhag pas so// de'i phyir/ de ma thag tu 'grub par 'gyur// zhes bya'o// 'di skad ston pa yin te/ snga ma bzhin du rdo rje'i rigs kyi rnal 'byor byas la/ cho ga thams cad rjes su spyad de/ phyag rgya chen po la sogs pa de'i nga rgyal gyis bcings te/ rang gi snying po brjod cing nyin re bzhin thun bzhi'i sbyong bas ji srid bdag nyid rdo rje hUM mdzad kyi gzugs su nyin re bzhin mngon sum lta bur bdag nyid kyis mngon sum lta bur mthong bar gyur pa de srid kyi bar du bsgom par bya'o// de nas mtshan thog thag bsgoms nas mngon sum lta bur mthong nas de'i rjes la skad cig de nyid la rdo rje hUM mdzad du 'gyur ro// pad+ma'i dbyibs su bsgoms nas ni// zhes bya ba pad+ma'i dbyibs ni 'gro ba 'dul ba la sogs pa nas/ pad+ma 'bebs pa'i mthar thug pa pad+ma'i rigs kyi gzugs so// bdag nyid kyis ni 'gro ba 'dul ba la sogs pa'i gzugs su bsgoms pa'o// gang gis bsgom zhe na/ bdag nyid kyis zhes bya ste/ bdag nyid la bdag nyid kyis zhes bya ba'i don to// gang bsgom par bya zhe na/ thams cad nges pa'i ngo bo'i phyag rgya chen po la sogs pa'i ye shes kyi rang bzhin gyi dngos grub bo// pad+ma'i rigs chen 'grub par bshad// ces bya'o// de'i don ni 'di skad ston pa yin te/ snga ma bzhin du 'gro ba 'dul ba la sogs pa'i pad+ma'i rigs kyi rnal 'byor byas la/ cho ga thams cad rjes su spyad de/ phyag rgya chen po la sogs pa bcings nas/ rang gi sngags brjod cing 'jig rten dbang phyug gi phyag rgya chen po la sogs pa'i rang bzhin du bdag nyid bsgoms na 'grub par 'gyur ro// nor bu chen po 'od zer 'bar// bdag nyid kyis ni bsgoms na ni// zhes bya ba la sogs pa ni nor bu'i rigs kyi rnal 'byor pas snga ma bzhin du nor bu'i rigs las bshad pa'i cho gas rang gi lha'i rnal 'byor byas la/ cho ga thams cad rjes su spyad de/ don thams cad grub pa la sogs pa'i phyag rgya chen po bcings te/ don thams cad grub pa'i sngags brjod cing don thams cad grub pa la sogs pa'i gzugs nyid nor bu chen po'i 'od zer 'bar bar bdag nyid bsgom par bya'o// ci zhig bsgom zhing zhe na/ nor bu chen po'i rigs bshad pa// mchod pa chen po'i rang bzhin grub// phyag rgya rnam pa bzhi'i rang bzhin gyi dngos grub ste nor bu chen po'i rigs bshad cing grags pa ni bcom ldan 'das nam mkha'i snying po'o// de ltar de bzhin gshegs pa thams cad kyi rigs kyi phyag rgya dang sngags zlos shing rang gi lha bsgoms pas de bzhin gshegs pa thams cad kyi rigs kyi dngos grub thams cad bsgrub pa'i rgyud bstan nas/ da ni phyag rgya chen po la sogs pa'i sgrub pa pos dang pos byin gyis brlab pa la sogs pa byas nas bzlas pa dang bsgom pa bya'o zhes bstan pa'i phyir/ de nas zhes bya ba la sogs pas thog mar de bzhin gshegs pa thams cad kyi rigs kyi byin gyis brlab pa la sogs pa rgyud gsungs pa yin no// de bzhin gshegs pa thams cad kyang yin la rigs kyang yin pas na de bzhin gshegs pa thams cad kyi rigs so// de dag gis byin gyis brlabs pa ni snying ga dang / mdzod spu dang / mgrin pa dang / spyi bo ste rang gi rigs kyi phyag rgya bskyed nas sgrub pa po rgyud la ston par byed pa'o// de la phyag rgya rdo rje dbyings kyi dbang phyug la sogs pa rnams kyis so// byin gyis brlabs pa'i dngos grub ni bskyed pa'o// de ston par byed pa'i rgyud ni bcom ldan 'das phyag na rdo rjes gsungs shing bshad pa'o// rnam par snang mdzad la sogs pa'i de bzhin gshegs pa rnams kyis sgrub pa po'i rgyud la byin gyis brlabs nas/ ji skad bshad pa bstan par byas pa de'i dngos grub ni bskyed pa'o// rdo rje dbyings dang phyag rgya ni rdo rje dbyings kyi gzungs kyi dkyil 'khor du bstan pa'o// mnyam par gzhag pa'i sems kyis snying ga dang / mdzod spu'i phyogs dang / lkog ma dang / spyi bo'i gnas su oM badzra d+hA twi shwa ri hUM badzri ni a d+hi tiSh+Tha maM zhes brjod cing d+ya ni gyis brlab par bya'o// 'di skad ston par 'gyur te/ snga ma bzhin du sems so sor rtog pa las brtsams te/ ya tha sar+b+ba tasta a haM zhes bya bas rang gi de bzhin gshegs pa'i phyag rgya chen po bcings te/ rang gi de bzhin gshegs pa'i bdag nyid du rnam par bsgoms la de nas yid kyis legs so'i sbyor bas dzaHhUM baM hoHzhes brjod cing lus la sangs rgyas kun gzhug go// dam tshig gi phyag rgya bsgrubs la/ chos dang / las dang phyag rgya chen po rnams kyis rgyas btab ste/ rang gi snying gar sems ma rdo rje ma'i rdo rje bskyed la dpral bar rdo rje rin chen ma'i rin po che dang / lkog mar rdo rje chos ma'i pad+ma dang / spyi bor rdo rje las ma'i sna tshogs rdo rje bskyed par bya'o// rdo rje dbyings kyi dbang phyug ma'i phyag rgya chen po bcings te snying ga dang / mdzod spu dang / lkog ma dang / spyi bor byin gyis brlab par bya'o// de ltar byas pas ci zhig tu 'gyur zhe na/ bzhag nas sangs rgyas byin gyis brlab pa'o zhes bya bas sangs rgyas bcom ldan 'das kyis gsungs pa'o// sems ma rdo rje brtan byas nas// zhes bya ba ni rdo rje dbyings kyi dkyil 'khor chen po las bshad pa'i rdo rje bsdams pa las gung mo myu gu ltar byas pa'i sems ma rdo rje brtan par byas pa bcings pa'i mtshan nyid do// ji ltar bya zhe na/ rdo rje sems dpa'i ting 'dzin gyis// zhes bya ba ni rang gi snying gar zla bar rdo rje bsgom par bya'o zhes bya ba'i don te/ de ltar sems dpa' rdo rje bcings nas snying ga dang / mdzod spu dang / de bzhin du lkog ma dang / spyi bor gzhag ste byin gyis brlab par bya'o// rdo rje sems dpa' la sogs pa rnams la byin gyis brlab par bya'o zhes bya ba'i don to// snga ma bzhin du rdo rje sems dpa' la sogs pa de bzhin gshegs pa'i rigs kyi rnal 'byor byas la ye shes sems dpa' bcug la/ yid kyis legs so zhes sbyor bas/ de bzhin gshegs pa la sogs pa bcug la/ dam tshig gi phyag rgya rnams kyis rab tu bsgrubs te/ chos dang / las dang / phyag rgya chen po rnams kyis thams cad rgyas btab la satwa badzri ni a d+hi tiSh+Tha mi zhes bya ba dang / snying ga dang / mdzod spu dang / lkog ma dang / spyi bor byin gyis brlab par bya'o// de'i rjes la rdo rje rin chen mas dpral ba dang / rdo rje chos mas lkog ma dang / rdo rje las mas spyi gtsug tu byin gyis brlab par bya'o// rdo rje hUM mdzad phyag rgyas ni 'jig rten gsum las rnam par rgyal ba'i dkyil 'khor chen po las bshad pa'i khams gsum rnam par rgyal ba'i phyag rgya bcings te/ snying ga dang / mdzod spu dang / mgrin pa dang / spyi bor rdo rje'i rigs kyi rnal 'byor byas pas byin gyis brlab par bya'o// 'di skad ston pa yin te/ rdo rje hUM mdzad la sogs pa'i rdo rje rigs kyi rnal 'byor byas la/ ye shes sems dpa' bcug nas/ de bzhin gshegs pa rnams lus la bcug la/ dam tshig gi phyag rgyas bsgrubs te/ chos dang / las dang / phyag rgya chen po rnams kyis rgyas btab la/ 'jig rten gsum las rnam par rgyal ba'i phyag rgya bcings te/ hUM bzhis snying ga dang / mdzod spu dang / lkog ma dang / spyi bor byin gyis brlab par bya'o// yang na rdo rje sems dpa' rdo rje'i phyag rgyas snying ga dang / rdo rje rin chen ma'i phyag rgyas dpral ba dang / rdo rje chos ma'i phyag rgyas lkog ma dang / rdo rje las ma'i phyag rgyas spyi bor byin gyis brlab par bya'o// rdo rje pad+mo dam byas la// zhes bya ba ni/ rdo rje bsdams pa dam byas la// gung mo pad+mo rdo rjer sbyar// rdo rje pad+ma zhes grags te// dngos grub thams cad ster byed pa'o// de brtan par byas la/ 'jig rten dbang phyug ting 'dzin gyis// zhes bya ba ni 'jig rten dbang phyug gi rnal 'byor gyis so// snying ga mdzod spu mgrin spyi bo// zhes bya'o// de'i don ni 'di skad ston pa yin te/ snga ma bzhin du 'gro ba 'dul ba'i dkyil 'khor chen po las bshad pa'i tshul gyis pad+ma'i rigs kyi rang gi lha'i rnal 'byor byas la/ ye shes sems dpa' bcug nas/ de bzhin gshegs pa'i khams lus la bcug ste/ dam tshig gi phyag rgyas bsgrubs nas/ chos dang / las dang phyag rgya chen po rnams kyis rgyas btab ste/ ji skad du bshad pa'i mtshan nyid can gyis rdo rje pad+ma'i phyag rgya snying ga dang / mdzod spu dang / lkog ma dang / spyi bor byin gyis brlab par bya ste/ oM d+har+m+mA sa ma ye badzra pad+me ni hUM/ oM a d+hi tiSh+Tha maM/ rin chen rdo rje ma'i gnas su bshad pa'i dpral bar rin chen pad+ma'i phyag rgya hUM/ oM bud+d+ha a b+hi She ka sa ma ye/ a d+hi tiSh+Tha swa maM/ rdo rje chos ma'i gnas su bshad pa'i lkog mar pad+ma'i pad+ma/ oM tra ra sa ma ye hUM d+hi a d+hi tiSh+Tha maM/ las kyi rdo rje ma'i gnas su bshad pa'i spyi bor sna tshogs pad+ma'i phyag rgyas byin gyis brlab par bya'o// oM b+hi Sha mu khe kro d+ha a d+hi tiSh+Tha maM/ rdo rje nor bu che bcings zhes bya ba ni don thams cad grub pa'i dkyil 'khor du sems ma'i rdo rje ma'i gnas su bshad pa'i rdo rje nor bu chen mo de'i dam tshig gi phyag rgya bcing ngo // rdo rje snying po'i ting 'dzin gyi// zhes bya ba ni nor bu'i rigs kyi lha'i rnal 'byor byas pa'i snying ga'i zla ba la rdo rje rin po che yod pa la dmigs pa'i sems ni rdo rje snying po'i ting nge 'dzin to// lhag ma ni go sla'o// 'di skad ston pa yin te/ don thams cad grub pa'i dkyil 'khor chen po las bshad pa'i rang gi lha'i rnal 'byor byas te/ ye shes sems dpa' lus la bcug nas/ yid kyis legs so'i sbyor bas de bzhin gshegs pa rang gi lus la bcug nas/ dam tshig gi phyag rgya rnams kyis thams cad bsgrubs te/ de nas chos dang / las dang / phyag rgya chen po rnams kyis rgyas gdab par bya'o// oM badzra ma Ni sa ma ye zhes de skad du brjod cing rdo rje nor bu chen mo'i dam tshig gi phyag rgya bcings nas snying gar rdo rje rin po che bsgom par bya'o// de la phyag rgya ni 'di yin te/ rdo rje bsdams pa las mdzub mo gnyis kyi rgyab bskums te rdo rje mthe bo gnyis dang sprad pa 'di ni rdo rje nor bu chen mo'i dam tshig gi phyag rgya ste/ 'di dang oM badzra ma Ni hUM/ a d+hi tiSh+Tha maM zhes bya bas snying ga dang / mdzod spu dang / lkog ma dang / spyi bor byin gyis brlab par bya'o// de'i rjes la mdzod spu'i phyogs su rdo rje rin chen gyi myu gu snying gar rdo rje rin chen/ lkog mar rdo rje rin chen pad+ma/ spyi bor rdo rje rin chen char 'bebs mas byin gyis brlab par bya'o// gang gi phyir rigs kyi phyag rgya rnam pa bzhis rigs su byin gyis rlob par bcom ldan 'das kyis bshad pa de bas na the tshom mi bya'o// de ltar de bzhin gshegs pa thams cad kyi rigs kyi byin gyis brlabs pa'i rgyud bshad nas/ da ni dbang bskur ba'i rgyud las zhes bya ba gsungs te/ de bzhin gshegs pa thams cad kyi rigs rnams kyis dbang bskur ba ni rin po che'i cod pan la sogs pa bskyed pa na phyag rgya des cod pan bskyed pa'i dngos grub kyi rgyud do// rdo rje dbyings kyi dkyil 'khor chen po las bshad pa'i 'phags pa nam mkha'i snying po'i dam tshig gi phyag rgya'i rin chen rdo rje bcings pa dpral ba'i phyogs su bzhag ste bsgrub par bya'o// dpral ba'i steng du rdo rje rin po che rab tu gzhag par bshad pas cir 'gyur zhe na/ rgyal ba'i rdo rje rin chen gyis// dbang bskur bar ni der 'gyur ro// zhes sangs rgyas bcom ldan 'das kyis gsungs so// de ltar de bzhin gshegs pa lnga'i dbang bskur ba bstan nas/ da ni rdo rje sems dpa' la sogs pa'i de bzhin gshegs pa'i rigs kyi dbang bskur ba ni/ rdo rje dbyings dbang la sogs pa// zhes bya ba la sogs pa smos te/ de la rdo rje dbyings kyi gzungs kyi dkyil 'khor las bshad pa'i rdo rje dbyings kyi dbang phyug ma bcings la/ oM badzra d+hA twi shwa ri hUM/ badzra ni a b+hi Shiny+tsA mi zhes bya bas spyi gtsug tu bsam par bya'o// rdo rje thugs bcings la badzra badzri ni hUM/ zhes bya bas dpral ba'i steng du mi bskyod pa bya'o// dbang bskur ba bcings la/ oM rat+na badzri ni hUM/ zhes bya bas rna ba g.yas pa'i steng du rin chen 'byung ldan bsam par bya'o// rdo rje mtshon cha bcings la/ oM d+har+m+ma badzri ni hUM/ zhes bya bas spyi bo'i rgyab tu 'od dpag tu med pa'o// rdo rje kun ma bcings la/ rna ba g.yon pa'i steng du bcom ldan 'das don yod grub pa/ oM kar+m+mA badzri ni hUM/ zhes bya ba 'dis bsam par bya'o// de ltar rdo rje dbyings kyi gzungs kyi dkyil 'khor las bshad pa'i rdo rje dbyings kyi dbang phyug ma la sogs pa'i phyag rgya rnams kyis/ rnam par snang mdzad la sogs pa rnams spyi gtsug nas brtsams te/ phyogs bzhir sangs rgyas kyi phreng ba'i dbang bskur bar 'gyur ro// de ltar de bzhin gshegs pa'i rigs kyi dbang bskur bshad nas/ da ni rdo rje rigs kyi dbang bskur ba ni/ rdo rje dbang gi phreng ba ni/ zhes bya ba la sogs pa gsungs pa ni rdo rje rtse lnga pa 'bar ba ni phreng bas mtshan pa'i cod pan bskyed pa'i phyag rgyas rdo rje'i dbang gi phreng ba ni sngar bshad pa'i rdo rje ti rIn+ti ri'i phyag rgyas bya'o// de skad du yang // oM badzra dz+wa la a na lArka hUM zhes bya ba 'di dang / rdo rje ti rIn+ti ri'i phyag rgyas bdag nyid dbang bskur bar bya'o zhes bya ba ni bshad zin to// rdo rje rigs kyi dbang bskur ba'i dbang du byas nas rdo rje dbang gi phreng ba de bya'o// ni zhes bya ba ni nges par gzung ba ste/ de ni zhes bya ba ni phyag rgya bcing ba'o// dpral bar bzhag na yang zhes bya ba ni dpral bar bcing ba'o// bcings nas dpral bar bzhag pas ci zhig tu 'gyur zhe na/ phreng ba'i dbang bskur de yis ni// rdo rje rnams kyis de dbang bskur// zhes bya ba smos te/ des sngags pa'i dpral ba'i steng du bcings te bzhag na/ rdo rje phreng ba'i cod pan gyis dbang bskur ba ni rdo rje 'dzin mas rdo rje hUM mdzad kyis sgrub pa po la dbang bskur bar bya'o// sangs rgyas lnga'i cod pan gyis dbang bskur ba yang byas na/ rdo rje'i rigs thams cad la rdo rje phreng ba'i dbang bskur bar bya'o zhes bshad pa'i rgyud las bstan pa yin no// de ltar rdo rje'i rigs kyi dbang bskur ba bstan nas/ da ni pad+ma'i rigs kyi dbang bskur ba ni/ chos kyi rdo rje bcings nas kyang // zhes bya ba la sogs pa gsungs te/ de la chos kyi rdo rje ni rdo rje bsdams pa las gung mo gnyis myu gu ltar byas pa'i mtshan nyid ni 'gro ba 'dul ba'i dkyil 'khor chen por bstan pa'i chos kyi rdo rje ma bcings nas kyang // mgo bor bzhag ste dbang bskur zhes bya ba ni/ de la dpral ba'i steng du de rab tu bzhag nas cod pan gyi dbus su gtso bo sangs rgyas 'od dpag tu med pa oM gyis bskyed par bya'o// oM d+har+m+ma sa ma ye badzra pad+ma ni hUM/ a b+hi Shiny+tsa mAM zhes brjod par bya'o// de ltar cir 'gyur zhe na/ sangs rgyas kyis ni 'jig rten gyi dbang phyug de ni dbang bskur ro zhes bya ba smos te/ 'jig rten dbang phyug ni spyan ras gzigs dbang phyug gis dbang bskur ba'o// da ni nor bu'i rigs kyi dbang bskur ba ni/ rdo rje rin chen myu gur bcings// zhes bya ba la sogs pa smos te/ don thams cad grub pa'i dkyil 'khor chen po las bshad pa'i rdo rje rin chen ma'i gnas kyi phyag rgya gang yin pa de ni rdo rje rin chen myu gu'o// de'i mtshan nyid ni 'di yin te/ rdo rje rin chen bcings la gung mo gnyis myu gu ltar byas pa ni rdo rje rin chen myu gu'o// de bcings nas dpral bar bzhag ste zhes bya ba ni dpral ba'i steng du/ oM badzra rat+na a gu ru hUM/ a b+hi Shiny+tsa mi zhes brjod cing gzhan pa ni rnal 'byor pas rab tu gzhag pa'o// de dpral bar rab tu bzhag pas ci zhig tu 'gyur zhe na/ dpral bar bzhag ste dbang bskur zhes bya ba smos te/ rdo rje rin po che'i gzugs kyis sangs rgyas kyi dbang bskur ba'o// khyad par ci lta bu zhig ce na/ mchod pa yis zhes bya ba smos te/ nor bu'i rigs kyi bdag por 'gyur ro zhes bya ba'i don to// de ltar de bzhin gshegs pa la sogs pa'i rigs thams cad kyi ting nge 'dzin gyi dngos grub kyi rgyud ni/ de nas zhes bya ba la sogs pa gsungs te/ de bzhin gshegs pa thams cad kyang yin la rigs kyang de yin pas na de bzhin gshegs pa thams cad kyi rigs te/ de dag gi ting nge 'dzin ni rang gi lha'i dngos grub sgrub pa'i rnam par sems rtse gcig pa'o// de'i dngos grub ni phyag rgya chen po la sogs pa'i dngos grub bsgrub pa'o// de ston par byed pa'i rgyud de bcom ldan 'das phyag na rdo rjes gsungs pa'o// rgyal ba kun gyi rnam pa ni// zhes bya ba la sogs pa'am/ skyes bu chen po'i mtshan sum cu rtsa gnyis dang / dpe byad bzang po brgyad cu ni rnam pa ste/ rnam pa de rnam par snang mdzad dang / mi bskyod pa dang / rin chen 'byung ldan dang / 'od dpag tu med pa dang / don yod par grub pa rnams ni rgyal ba kun no// phyag rgya ni phyag rgya chen po dang / dam tshig dang / chos dang / las kyi phyag rgya'o// mnyam par bzhag pas bcings zhes bya ba ni sems yid rtse gcig pas so// myur du dngos grub thob par 'gyur pa'o// ci zhig byas she na/ sngags kyi rig pa bzlas nas ni// zhes bya ba smos te/ dkyil 'khor chen po las bshad pa dang / chos kyi dkyil 'khor las bshad pa dang / gzungs dang las kyi dkyil 'khor las bshad pa'i sngags kyi nang nas 'dir de bzhin gshegs pa'i dbang du byas pa'i rig pa brjod pa yin no// 'di skad ston pa yin te/ rdo rje dbyings kyi dkyil 'khor chen po las bshad pa'i cho gas rang gi de bzhin gshegs pa'i rnal 'byor byas la/ ji lta ba bzhin du mchod pa thams cad kyis yang dag par mchod de/ phyag rgya bzhi byas nas rang gi de bzhin gshegs pa'i phyag rgya bcings la/ de'i ngo bor bdag nyid rnam par bsams te/ rdo rje dbyings kyi dkyil 'khor chen po las bshad pa'i snying po po'am/ chos kyi dkyil 'khor las bshad pa'i de bzhin gshegs pa'i sngags bzla bar bya'o// gzungs kyi dkyil 'khor las bshad pa'i rig pa'am/ las kyi dkyil 'khor las bshad pa'i rang gi de bzhin gshegs pa'i rig pa yang bzla bar bya'o// de'i don ni 'di skad ston pa yin te/ rdo rje dbyings kyi dkyil 'khor chen po las bshad pa'i cho gas rang la byin gyis brlabs pa la sogs pa byas nas/ dum bu thams cad las bshad pa'i snying po dang / phyag rgya dang / sngags dang / rig pa rnams zlos pas de bzhin gshegs pa rnams sprul par byed pa ni byin gyis brlab pa la sogs pa de dag so sor mi bya'o// ting nge 'dzin gyi rdo rje chos kyis kyang // zhes bya ba ni rdo rje yang yin la chos kyang de yin pas rdo rje chos te/ rdo rje rtse lnga pa'i ting nge 'dzin des de la dmigs pa yin no zhes bya ba'i don to// sems dpar byin rlabs tshul gyis ni// zhes bya ba ni sems dpa' ni de bzhin gshegs pa'i rigs kyi rnal 'byor pa'i snying ga'i zla ba de la byin gyis brlabs pa ni dngos por 'dzin pa nye bar spangs pa mtshon pa rdo rje rtse lnga pa ste/ stong pa nyid kyi rdo rje yongs su gzung ngo // de bsgom pa'i tshul ni de bsgom pa'i sbyor ba dang ldan pa'o// sems dpar byin gyis brlabs pa'i tshul gyis ting nge 'dzin de ltar gyur pas des cir 'gyur zhe na/ snying po phyag rgya sngags rig rnams// zhes bya ba smos te/ de la snying po ni rdo rje dbyings kyi dkyil 'khor chen po las bshad pa'i snying po'o// phyag rgya ni gzungs kyi dkyil 'khor las bshad pa'i rig pa rnams so// sngags ni chos kyi dkyil 'khor las bshad pa'o// rig pa ni las kyi dkyil 'khor las bshad pa'i rig pa'o// 'dis myur du 'grub par 'gyur te/ ting nge 'dzin dang de bzhin gshegs pa'i rig sngags bzlas par bya'o// sangs rgyas kyi ting nge 'dzin rdo rje 'dzin pa chen po nyid kyis gsungs pa'o// 'di skad ston pa yin te/ rdo rje sems dpa' la sogs pa nas rdo rje 'bebs pa'i mthar thug pa'i de bzhin gshegs pa'i rigs kyi rnal 'byor pa rdo rje dbyings kyi dkyil 'khor chen po las bshad pa'i cho gas rang la byin gyis brlabs pa la sogs pa byas nas/ rang gi snying gar zla ba'i dkyil 'khor gyi steng du hUM las rdo rje rtse lnga pa 'greng ba bsams la/ lte ba'i dbus su gzugs brnyan gyi sbyor ba byas te/ rdo rje dbyings kyi dkyil 'khor chen po las bshad pa'i rang gi lha'i snying po'am/ gzungs kyi dkyil 'khor las bshad pa'i rang gi rig pa'am/ chos kyi dkyil 'khor las bshad pa'i sngags sam/ yang na las kyi dkyil 'khor las bshad pa'i rang gi rig pa'i yi ge'i phreng ba mgo gyen du bstan pa bri bar bya'o// rdo rje dbyings kyi dkyil 'khor las bshad pa'i rdo rje sems dpa' la sogs pa'i rang gi phyag rgya bcings la/ sems dpa' rdo rje mngon sum lta bur bsgoms nas bzlas pa bya'o// de'i don ni 'di skad ston pa yin te/ rdo rje dbyings kyi dkyil 'khor chen po las bshad pa'i byin gyis brlab pa la sogs pa byas nas/ rdo rje dbyings kyi dum bu las bshad pa'i dngos grub rnams bsgrub par bya'o// da ni rdo rje rigs kyi ting 'dzin ni// 'dod chags las ni khyod byung ste// zhes bya ba la sogs pa smos te/ de la thog ma dang tha ma med pa'i chos kyi dbyings kyi mtshan nyid kyi thugs rje chen po ni 'dod chags so// de'i phyir de ltar gyur pa'i mi dmigs pa la thugs rje chen po'i 'dod chags las yang dag par byung ba'i khro bo ste/ 'dod chags las byung ba'i khro bo gang yin pa de bdag yin te/ khyed gang yin pa de bdag yin no zhes de ltar chu dang 'o ma bzhin gcig tu gyur par mos par bya'o// de ltar bsgoms par gyur pa des ci zhig tu 'gyur zhe na/ snying po phyag rgya sngags rig rnams// zhes bya ba smos te/ rdo rje'i rigs las bshad pa rnams so// myur du dngos grub thob par 'gyur// de bsgrubs na zhes bya ba tshig lhag ma'o// de ltar rdo rje rigs kyi ting nge 'dzin bstan nas/ da ni pad+ma'i rigs kyi ting nge 'dzin ni/ byams pa 'gengs pa'i tshul gyis ni// zhes bya ba smos te/ de la phyogs bcu'i sems can gyi khams thams cad pad+ma'i rigs kyi ngo bos phan pa dang / bde ba bsdus pa'i phan pa'i rigs kyi ngo bor bsgrubs nas bsgom par bya'o// byams pas 'gengs pa'i tshul can te/ pad+ma'i rigs kyi ting nge 'dzin to// de ltar byas pas 'gyur zhe na/ snying po la sogs bsgrubs na yang // zhes bya ba smos te/ pad+ma'i rigs las bshad pa'i snying po dang / phyag rgya dang / sngags dang / rig pa rnams so// bsgrub pa ni nan tan byed pa ste/ sgrub pa po yi ting nge 'dzin 'di yis// zhes bya ba'i tha tshig go// de ci'i phyir 'jig rten dbang phyug gi rigs ni pad+ma'i rigs te/ snying po dang / phyag rgya dang / gsang sngags dang / rig pa zlos pa'o// ji ltar mngon par 'dod pa'i sgrub pa po la dngos grub myur du thob par 'gyur ro// da ni nor bu'i rigs kyi ting nge 'dzin la nam mkha' kun gyi ting nge 'dzin ni zhes bya ba la sogs pa smos te/ nam mkha' yang de yin la kun kyang de yin pas na nam mkha' kun te/ nor bu'i rigs de la dmigs pa'i ting nge 'dzin ni nam mkha' kun gyi ting nge 'dzin te/ yang dang yang mngon du byas nas bsgoms na yang ngo // ji ltar zhe na/ rab mnyam gzhag ces bya ba smos te/ g.yeng ba med pa'i sems kyis yid gzhan du ma gyur pa'o// nor bu chen po'i rigs kyi rnal 'byor pas de ltar bsgoms na/ snying po phyag rgya sngags rig rnams bsgrub par bya'o// bsgrubs nas cir 'gyur zhe na/ kun tu 'gro bar 'gyur zhes bya ba smos te/ 'di skad ston pa yin te/ snga ma bzhin du thams cad grub pa'i dkyil 'khor chen po las bshad pa'i cho gas nor bu'i rigs kyi lha'i rnal 'byor byas la/ cho ga thams cad rjes su spyad de/ rang gi snying ga'i zla bar rdo rje rin chen traM las bskyed nas/ de la bzlas pa'i yi ge rnam par bkod de/ phyag rgya chen po bcings la/ de nyid brjod cing de bzhin gshegs pa la sogs pa dang / sems can gyi khams thams cad la nor bu'i rigs kyi dbang bskur bas dbang bskur la/ nor bu'i rigs kyi rang bzhin du bsgrubs te bsgom par bya'o// de ltar rang gi rigs kyi mtshan ma rnams kyi rig pa'i yi ge bsgom pa ni thams cad la yang shes par bya'o// de ltar rigs thams cad kyi ting nge 'dzin bsgrub pa bstan nas/ de ni de bzhin gshegs pa thams cad kyi rigs kyi mchod pa'i phyag rgya'i dngos grub kyi rgyud gsungs pa ni/ de nas zhes bya ba la sogs pa smos te/ de bzhin gshegs pa thams cad kyang yin la rigs kyang yin pas na/ de bzhin gshegs pa thams cad kyi rigs te/ ji skad bshad pa bzhin no// de dag mchod pa'i rnal 'byor gyi phyag rgyar 'gyur ba gang yin pa de ni mchod pa'i phyag rgya ste/ de rnams grub pa ni mchod pa'i phyag rgya'i dngos grub ste/ phyag rgya chen po la sogs sgrub po// mnyam par gzhag pa dang por ni// bdug pa la sogs mchod byas la// zhes bya ba la sogs pa rnam par snang mdzad la sogs pa'i de bzhin gshegs pa'i rnal 'byor pa dpa' bo gcig pur bdag nyid byas nas phyag rgya chen po bcings te/ dzaH hUM baM hoHzhes brjod cing // ji lta ba bzhin du de bzhin gshegs pa rang gi lus la bcug pa phyag rgya bzhis rgyas btab nas byin gyis brlab pa dang dbang bskur la/ de nas de dag gi snying gar sna tshogs rdo rje bsams nas/ gar las byung ba bdug pa la sogs pa'i phyag rgya rnam pa bzhis bdag la mchod par bya'o// de nas snga ma bzhin du bdug pa la sogs pa'i mchod pa dang phyag bzhi bya'o// de nas yi ge a las rgyal ba thams cad kyi phyag rgya bcings te mnyam par bzhag pas bsgom mo// bsgrubs na dngos grub thob par 'gyur// zhes bya ba ni slob ma'i dbang du byas nas mchod pa'i cho ga shes par bya ba dang / bdag nyid kyi rnal 'byor tsam dang / mdun gyi rnal 'byor gyi dbang du byas nas kyang mchod pa'i cho ga thams cad shes par bya'o// slob dpon rnal 'byor chen po dang ldan pa rnams rang gi lha'i rnal 'byor las bshad pa'i mchod pa thams cad rigs thams cad la yang shes par bya ba yin no// gsang ba'i mchod pa rnam bzhi yis// zhes bya ba la sogs pa'i mchod pa rnam pa bzhi ni sgeg mo la sogs pa'i mchod pa rnam pa bzhi yin no zhes bya ba'i don to// gsang ba'i mchod pa rnam pa bzhi po 'di rdo rje sems dpa' la sogs pa de bzhin gshegs pa'i gsang ba ste de brjod pa'o// oM rdo rje sems dpa' bsdus pas na// rdo rje rin chen bla na med// rdo rje chos ni glur blangs pas// rdo rje las rnams byed par 'gyur// zhes brjod cing // rdo rje sgeg mo la sogs pas gar byed cing sgeg mo la sogs pa'i snying po 'di yang brjod par bya'o zhes bya ba'i don to// de ltar sgeg mo la sogs pa'i gsang ba'i mchod pa rnam pa bzhis bdag nyid yang dag par mchod nas las kyi dkyil 'khor las gsungs pa'i mchod pa rnam pa bcu drug gis bdag nyid mchod par byas nas bsgrub par bya'o zhes bya ba'i don bstan pa'i phyir/ bdag dbul ba'i zhes bya ba smos te/ 'am zhes bya ba'i sgra ni bsdu ba'o// bdag dbul ba la sogs pa yang // zhes bya ba'o// de ltar de bzhin gshegs pa'i rigs kyi mchod pa bstan nas/ da ni rdo rje'i rigs kyi mchod pa ni// khro bo rdo rje mchod chen po// zhes bya ba la sogs pa smos te/ khro bo rdo rje ni rdo rje'i rigs so// de'i mchod pa chen po ni sgeg mo la sogs pa'i gsang ba'i gsang ba rnam pa bzhi'o// khro bo'i gsang ba rjod byed cing // zhes bya ba ni snga ma bzhin du rdo rje'i glu brjod cing rdo rje'i khu tshur gnyis su byas nas yang dang yang du gar byas te/ khro bo'i rdo rje khu tshur gnyis su byas pa las rdo rje sgeg mo la sogs pa'i las kyi phyag rgya rnam pa bzhi bcings nas/ oM badzra lA s+ya rA ga ya hUM phaT ces bya ba la sogs sgeg mo la sogs pa'i gsang ba'i mchod pa rnam pa bzhi'i snying po brjod cing khro bo'i gsang ba yang brjod nas/ khro bo'i khu tshur gyis gar byed cing brjod pas so// cir 'gyur zhe na/ rdo rje khu tshur rab byas nas// zhes bya ba smos te/ rdo rje khu tshur gnyis bcings la mdzub mo gnyis sdigs mdzub tu byas te/ bskyed pa ni khro bo'i khu tshur ro// de byas nas mchod pa'i dngos grub myur du rnal 'byor pas 'grub par 'gyur ro// de bas na/ myur du bdag gi rigs sgrub bo// zhes bcom ldan 'das rdo rje 'dzin pas gsungs so// da ni pad+ma'i rigs kyi mchod pa'i dngos grub ni/ mdo sde zab mo rgya che ba'i// zhes bya ba la sogs pa smos te/ de la zab pa ni chos thams cad rang bzhin gyis rnam par dag pa'o zhes bstan pa'i phyir ro// rgya che ba ni nam mkha'i khams khyab pa'i gzugs du ma ston pa'i phyir ro// mdor bstan pas na mdo sde ste/ de'i don mdor bstan pa brjod pa'i stobs kyis sems la nges pa bskyed pa'o// pad+ma'i sgeg mo la sogs pa gsang ba'i mchod pa rnam pa bzhis mdor bsdus pa ston pa'i mdo sde brjod pa dang / pad+ma'i rigs kyi las kyi dkyil 'khor las bshad pa'i mchod pa rnam pa bcu drug gis kyang mdor bsdus pa brjod pa'o// zab pa yang yin la rgya che ba yang de yin pas na mdo sde ste/ mdo sde zab cing rgya che ba'o// de dag gi rgyud 'bum pa la sogs pa rgya cher bstan pa de las mdor bsdus nas brjod cing // rab tu ston pa'i mchod pa de de bzhin gshegs pa la sogs pa pad+ma'i rigs thams cad la dbul zhing rab tu mchod pa'o// dbul ba de gang yin zhe na/ yid dang ngag gis phul nas ni// zhes bya ba smos te/ yid kyi thabs dang shes rab kyi gzugs kyis nam mkha'i khams thams cad mtha' yas pa bkang ba'i glu dang / sgeg mo la sogs pa'i snying po phul bas// dngos grub myur du thob par 'gyur// zhes bya'o// 'di skad ston pa yin te/ snga ma bzhin du 'gro ba 'dul ba'i dkyil 'khor chen po las bshad pa'i sbyor bas rang gi 'jig rten dbang phyug gi rnal 'byor byas la/ ye shes sems dpa' dang de bzhin gshegs pa thams cad rang gi lus la bcug la/ cho ga thams cad rjes su spyad de/ pad+ma'i sgeg mo la sogs pa'i gsang ba'i mchod pa gar las byung ba rnams kyis bdag nyid mchod la/ pad+ma'i rigs kyi las kyi dkyil 'khor las bshad pa'i mchod pa bcu drug gis las kyi phyag rgya de rnams dang / thams cad shes rab kyi rang bzhin gyis thams cad du khyab par bsam par bya'o// de ltar pad+ma'i rigs kyi mchod pa bstan nas/ da ni nor bu'i rigs kyi mchod pa ni// gdugs dang rgyal mtshan 'phan rnams kyis// zhes bya ba la sogs pa smos te/ gdugs dang / rgyal mtshan dang / 'phan rnams ni gdugs dang / rgyal mtshan dang / 'phan de rnams kyis mchod na 'grub par 'gyur ro// gdugs la sogs pa ni nye bar mtshon pa ste/ gdu bu dang / rna cha dang / dpung rgyan dang / rin po che sna bdun la sogs pa'i gzugs de rnams kyis mchod na rnal 'byor pas 'grub par 'gyur ro// mchod pa gang yin zhe na/ sbyin pa thams cad sbyin na ni// nor bu'i rigs ni 'grub par 'gyur// zhes bya ba smos te/ sangs rgyas rnams kyis sbyin pa ma lus pa sbyin na 'grub par 'gyur ba'o// 'di skad ston pa yin te/ nor bu'i rigs kyi rnal 'byor byas la/ don thams cad grub pa'i dkyil 'khor chen po las bshad pa'i cho gas dngos grub kyi rdo rje brtul zhugs kyi mthar thug pa'i cho ga thams cad rjes su spyad la rin chen sgeg mo la sogs pa mchod pa rnam pa bzhi dang / nor bu'i rigs kyi las kyi dkyil 'khor las bshad pa'i mchod pa rnam pa bcu drug dang / nor bu'i rigs kyi mchod pa thams cad kyis bdag nyid mchod la/ gdugs dang / rgyal mtshan dang / ba dan rnams kyis mchod pa re re zhing yang phyag rgya bcings la/ rgyal ba'i mchod pa rnams sprul la de bzhin gshegs pa la sogs pas sems can thams cad kyi khams thams cad la nor bu'i rigs su bskyed la/ dbang bskur ba la sogs pa sbyin pas mchod par bya'o// da ni rang la byin gyis brlab pa la sogs pa'i phan yon ni/ rang la byin gyis brlab sogs ldan// rdo rje sems dpar mnyam par 'gyur// zhes bya ba gsungs te/ rang la byin gyis brlab pa la sogs pa byas nas grub par ma gyur kyang rnam par snang mdzad la sogs pa'i de bzhin gshegs pa nas/ rin chen 'bebs pa'i mthar thug pa'i de bzhin gshegs pa'i rigs thams cad dang 'dra bar rigs nges par gnas par gyur nas/ rnal 'byor pa mngon par byang chub pa'i mthar thug par 'gyur ro zhes bya ba'i don to// cho 'phrul rnam pa bzhi yis ni// rdo rje sna tshogs 'grub byed cing // zhes bya ba ni cho 'phrul gyi phan yon bstan pas byin gyis brlab pa la sogs pa'i cho 'phrul rnam pa bzhis bshad pas phyag rgya chen po dang / dam tshig dang / chos dang / las kyi phyag rgya'i rang bzhin gyi lha'i gzugs kyi rnal 'byor par bdag nyid byin gyis brlab pa la sogs pas sna tshogs rdo rjer bsgrubs na 'grub par 'gyur ro// de ltar de bzhin gshegs pa thams cad kyi rigs kyi byin gyis brlab pa dang / dbang bskur ba dang / ting nge 'dzin dang mchod pa bstan nas/ da ni sngar bshad pa'i tshul gyis mngon par shes pa sgrub par byed pa'i dkyil 'khor la sogs par rang gi lha'i phyag rgya chen po la sogs pas/ mtshan thog thag yang bzlas shing bsgrub par bya'o zhes bya ba'i don bstan pa'i phyir/ de nas zhes bya ba la sogs pas de bzhin gshegs pa thams cad kyi rigs kyi mngon par shes pa'i ye shes kyi dngos grub kyi rgyud gsungs pa yin no// de bzhin gshegs pa thams cad kyi rigs ni snga ma bzhin no/ de dag gi mngon par shes pa ni lnga'o// de'i ye shes ni khong du chud pa'o// de'i dngos grub ni phyag rgya chen po la sogs pa grub pa'o// de ston par byed pa'i rgyud de bcom ldan 'das phyag na rdo rjes gsungs pa'o// lus la sangs rgyas ting 'dzin ni// sangs rgyas kyi rnam par sems rtse gcig pa'o// na zhes bya ba'i sgra ni nges par gzung ba'o// sangs rgyas kyi rnam pa kho nar sems rtse gcig pa'o// mdzes par gshegs pa'i mngon par shes pa ni bde gshegs nyid mngon par shes te/ mdzes par gshegs pa 'di ni bde bar gshegs pa'o// 'di ni zhes bya ba ni bshad ma thag pa'i sems rtse gcig pa'o// des de cir 'gyur zhe na/ 'di la rab tu rtogs na ni// sangs rgyas pa yi dngos grub thob// ces bya ba smos te/ de'i sangs rgyas ni mngon par shes pa'o// rab tu rtogs par gyur pa de ni rab tu rtogs par gyur pa nyid de/ de'i phyir rab tu rtogs pa nyid kyis de rnams kyi de kho na nyid do zhes bya ba'i don to// de skad du/ sangs rgyas gzugs brnyan rtogs pa ni// mngon sum lta bur mthong bar 'gyur// bdag nyid kyang ni mi shes shing // de 'dra'i sgra yang thos mi 'gyur// zhes gsungs so// de'i don ni 'di skad ston pa yin te/ sngar bshad pa'i tshul gyis de bzhin gshegs pa'i rnal 'byor bsgoms la/ gang gi tshe mtshan ma thob par gyur pa de'i tshe mngon par shes pa bsgrub par bya'o// rdo rje sems dpa'i ting 'dzin gnas// lus kun de bzhin gshegs rnams dang // byang chub sems dpa' rnams bsgoms la// de bzhin lus la byung mthong na// zhes bya ba ji srid du rnam par snang mdzad la sogs pa'i gzugs su mngon sum lta bur mthong bar gyur pa de srid kyi bar du bsgom par bya'o// de lta bus mngon par shes pa 'grub par 'gyur ro// de nas snga ma bzhin du mtshan thog thag de bzhin gshegs pa'i bdag nyid du bsgoms na 'grub par 'gyur na phyag rgya chen po la sogs pa'i dngos grub thob par 'gyur ro// de ltar de bzhin 'grub pa'i de bzhin gshegs pa'i mngon par shes pa thob pa'i sgrub pa bstan nas/ da ni de bzhin gshegs pa'i rigs kyi rnal 'byor pas sngar bshad pa'i tshul gyis de bzhin gshegs pa'i rigs kyi mngon par shes pa bskyed nas/ rdo rje sems dpa' la sogs pa'i phyag rgya chen po la sogs pa bsgrub par bya'o zhes bstan pa'i phyir/ de la zhes bya ba la sogs pa gsungs te/ 'phrul gyi mig sogs mngon shes ni// zhes bya ba la sogs pa la lha'i mig dang / lha'i rna ba dang / gzhan gyi sems shes pa dang / sngon gyi gnas rjes su dran pa shes pa dang rdzu 'phrul gyi yul mngon par shes pa lnga'o// rdo rje sems dpa' la sogs pa'i de bzhin gshegs pa'i rigs kyi rnal 'byor pas sngar bshad pa'i tshul gyis ji srid du grub par gyur pa de srid kyi bar du bsgom par bya'o// de nas phyis dkyil 'khor bris la mtshan thog thag bsgoms na rdo rje 'chang chen por 'gyur ro// de bas na/ mngon shes ldar ni bdag gyur nas// rdo rje sems dpa' nyid thob 'gyur// zhes gsungs so// de bzhin du rdo rje rigs kyi rnal 'byor pas sngar bshad pa'i tshul gyis khro bo'i mngon par shes pa bskyed par bya'o// de nas mngon par shes pa lnga thob pa'i dkyil 'khor bris te/ mtshan thog thag rang gi lha'i khro bo bsgom par bya'o// de'i rjes la rdo rje rigs kyi dngos grub 'grub par 'gyur ro// de bas na/ mngon shes lngar ni bdag gyur nas// dngos grub mchog ni thob par 'gyur// zhes gsungs so// 'dod chags mngon shes bskyed nas kyang // zhes bya ba ni 'dod chags ni pad+ma'i rigs te/ de'i mngon par shes pa lnga ni snga ma bzhin no// de bskyed pa ni mtshan thog thag sngar bshad pa'i tshul gyis bsgom par bya'o// de nas/ dag pa'i dngos grub thob par 'gyur// zhes bya ba ni rang bzhin gyis dag pa'i shes rab kyi pha rol tu phyin pa la gnas nas mngon sum du byed pa'i mtshan nyid dngos grub thob par 'gyur te/ 'jig rten dbang phyug nyid du 'gyur// zhes bya ba'i don to// mchod pa ni nor bu'i rigs so// de'i mngon shes ni snga ma bzhin no// de bskyed pa ni sngar bshad pa nyid kyi cho gas mngon sum du byas pa'o// mnyam par bzhag pas bsgoms na ni// zhes bya ba la nor bu'i rigs kyi dkyil 'khor bris la/ rang gi lha'i mtshan thog thag bsgom mo// mngon shes lngar yang bdag gyur nas// zhes bya ba ni mngon par shes pa lnga dang ldan pa nyid du 'gyur ro zhes bya ba'i don to// dngos grub kun gyi mchog tu 'gyur// zhes bya ba ni nor bu'i rigs kyi rang bzhin gyi don thams cad grub pa'i dngos grub thams cad kyi dam pa nyid du de 'gyur ro zhes bya ba'i don to// de ltar mngon par shes pa lnga bskyed pa'i de bzhin gshegs pa thams cad kyi rigs kyi dngos grub bsgrub pa bstan nas/ da ni sngon du bsnyen pa la sogs pa'i dus su yang byang chub chen po'i ye shes kyi phyag rgya chen po la sogs pa de bzhin gshegs pa thams cad kyi rigs kyi rnal 'byor pas bsgrub par bya'o zhes bstan pa'i phyir/ de bzhin gshegs pa thams cad kyi rigs kyi byang chub kyi ye shes kyi dngos grub kyi rgyud ni/ de nas zhes bya ba la sogs pa gsungs te/ de bzhin gshegs pa thams cad kyang yin la rigs kyang yin pas te/ ji skad du bshad pa'i rang gi lha'i rjes su dran pas rdo rje la sogs pa'i nges pa'i byang chub kyi ye shes so// de'i dngos grub kyi phyag rgya chen po la sogs pa sgrub pa'o// de ston par byed pa ni rgyud de bcom ldan 'das phyag na rdo rjes gsungs pa'o// rdo rje sems dpa'i ting 'dzin gnas// zhes bya ba ni zla ba rdo rje'i rnam par rtse gcig pas na rdo rje sems dpa'i ting nge 'dzin to// de la gnas pa ni rdo rje sems dpa'i ting nge 'dzin la gnas pa'o// sbyor ba gang gis rdo rje sems dpa'i ting nge 'dzin la gnas she na/ bdag gis sangs rgyas dran byed cing // zhes bya ba smos te/ bdag nyid rnam par snang mdzad la sogs pa'i de bzhin gshegs pa'i sgom pa pos sangs rgyas rjes su dran par byed cing ngo // sangs rgyas byang chub ces bya ba ni snying ga'i zla ba'i rdo rjer de bzhin gshegs pa dran pa dang bcas pa gang yin pa 'di ni sangs rgyas byang chub bo// de nyid kyi ye shes ni don nges pa ste/ gang gis don shes pa 'dis cir 'gyur zhe na/ ye shes 'di bsgoms na dngos grub thob par 'gyur zhes bya ba smos so// de'i phyir sngar bsnyen pa la sogs pa'i dus su de bzhin gshegs pa'i sgrub pa pos rgyud phyi ma la sogs pa'i dngos grub sgrub par 'dod na/ rang gi snying ga'i zla ba la rdo rje rtse lnga pa rnam par bsams te/ rdo rje'i dbus su rig pa'i yi ge bkod la/ de bzhin gshegs pa'i phyag rgya chen po la sogs pa sgom zhing bzlas pa brjod na rdo rje sems dpa'i ting nge 'dzin gyi 'bras bu yin no zhes gsungs pa yin no// rdo rje sems dpa' ting 'dzin gnas// zhes bya ba ni snga ma bzhin no// phyag rgya chen po sgom byed cing // zhes bya ba ni rdo rje sems dpa' la sogs pa nas/ rdo rje 'bebs pa'i mthar thug pa de'i snying po dang / phyag rgya dang / gsang sngags dang / rig pa rnams dang / phyag rgya bzhi po rnams dang / de'i phyag rgya chen po yang dang yang mngon du byed cing bsgom pa'o// byang chub chen po'i ye shes 'di// zhes bya ba ni sems dpa'i rdo rje 'di dang bcas pa'i rdo rje sems dpa' la sogs pa bsgom pa gang yin pa 'di ni byang chub chen po 'di'o// de nyid kyi ye shes zhes bya ba la sogs pa ni snga ma bzhin no// 'di skad ston pa yin te/ rdo rje sems dpa' la sogs pa de bzhin gshegs pa'i rigs kyi rnal 'byor pas kyang rgyud phyi ma las bshad pa'i dngos grub sgrub par 'dod na rang gi lha'i phyag rgya chen po dang / dam tshig dang / chos dang las rnams ji lta ba bzhin du bcings la rang gi snying gar zla ba'i dkyil 'khor gyi steng du hUM las rdo rje rtse lnga pa bskyed de/ rdo rje'i lte ba'i dbus su bzlas pa'i yi ge rnam par bsams la/ de nyid brjod cing sems dpa'i rdo rje'i ting nge 'dzin gyi phyag rgya chen po bsgom par bya'o// khro bo'i rgyal po ting 'dzin gnas// zhes bya ba ni/ 'dod chags las ni khyod byung ste// bdag ni khro bo'i yid bsgoms na// zhes bya ba ni khro bo'i ting nge 'dzin te/ snying gar zla ba la rdo rje 'bar ba bsgom zhes bya ba'i don to// lag pas dam tshig mchog bcings la// zhes bya ba ni rdo rje'i rigs thams cad kyi phyag rgya la dam tshig mchog ces bshad do// re zhig lag pas bcings pa gang yin pa 'di ni sgrub pa po'i lag pas dam tshig mchog bcings pa'o// byang chub chen po'i ye shes 'di// zhes bya ba ni snga ma bzhin no// 'di skad ston pa yin te/ snga ma bzhin du 'jig rten gsum las rnam par rgyal ba'i dkyil 'khor chen po las bshad pa'i cho gas rang la byin gyis brlab pa la sogs pa byas nas/ rdo rje hUM mdzad la sogs pa'i phyag rgya chen po bcings te/ rang gi snying ga'i zla bar hUM las rdo rje 'bar ba bsam par bya'o// de'i dbus su bzlas pa'i snying po bkod de/ de nyid brjod cing sems dpa'i nga rgyal bskyed la mngon du byas te/ de la dmigs te phyag rgya chen po la sogs pa bsgrub par bya'o// 'jig rten dbang phyug ting 'dzin gnas ni 'jig rten dbang phyug gi snying ga'i zla bar rdo rje pad+ma'i rnam par sems rtse gcig par bya'o// de bzhin chos kyi phyag rgyar bzlas// zhes bya ba ni pad+ma'i rigs kyi phyag rgya thams cad la chos kyi phyag rgya zhes bya ba la sogs pa ni bshad zin to// de'i don ni 'di skad ston pa yin te/ 'gro ba 'dul ba'i dkyil 'khor chen po las bshad pa'i rang gi 'jig rten dbang phyug gi rnal 'byor byas la/ cho ga thams cad rjes su spyad de/ rang gi lha'i phyag rgya chen po la sogs pa bcings nas/ rang gi lha'i snying gar zla ba la yi ge hri las rdo rje pad+ma/ de'i dbus su snying po bkod de/ de nyid brjod cing pad+ma la dmigs pa'i ting nge 'dzin gyis phyag rgya chen po la sogs pa bsgom par bya'o// rdo rje snying po'i ting 'dzin gnas// zhes bya ba ni rdo rje snying po'i snying gar zla ba'i nor bu de'i rnam par sems rtse gcig pa'o zhes bya ba'i tha tshig go// las kyi phyag rgya las legs byed// ces bya ba ni nor bu'i rigs kyi phyag rgya thams cad ni las kyi phyag rgya zhes bshad de snga ma bzhin no// de'i legs pa ni dbang bskur ba la sogs pa nor bu chen po'i rigs kyi gzugs kyi de bzhin gshegs pa la sogs pa sems can thams cad kyi khams thams cad bskyed pa'i mtshan nyid can gyi las byed pa ni/ las kyi phyag rgya las legs byed// ces bya'o// byang chub chen po'i ye shes 'di// zhes bya ba la sogs pa ni bshad zin to// 'di skad ston pa yin te/ snga ma bzhin du don thams cad grub pa'i dkyil 'khor chen po las bshad pa'i cho gas nor bu'i rigs kyi rang gi lha'i rnal 'byor byas la/ cho ga thams cad rjes su spyad de/ rang gi snying ga'i zla ba la yi ge traM las nor bu chen po rnam par bsams te/ de'i dbus su bzlas pa'i yi ge rnam par bkod nas/ de nyid brjod cing lha'i phyag rgya chen po bcings te/ rdo rje nor bu'i ting nge 'dzin bsgom par bya'o// rang gi lha'i rnal 'byor byas la snying ga'i zla ba'i dkyil 'khor la rdo rje dang / rin chen dang / pad+ma dang / sna tshogs rdo rje de rnams la/ de rnams kyi rig pa'i yi ge bsgom par bya'o zhes bya ba'i don 'di bshad pa'i rgyud las bcom ldan 'das kyis bshad pa yin no// kha cig ni de ltar gyur na nor bu'i rigs kyi chos nyid kyi rgyud las kyang 'gal bar 'gyur te/ gang gi phyir thams cad kyi rdo rje'i bdag nyid kyi rdo rje snying gar bsgom par bya'o zhes bya ba des ni 'dir ni nor bu chen por bsgoms nas rdo rje nor bu'i rigs thams cad kyi phyag rgya bsgrub par bya ba dang 'gal bar 'gyur ro zhes zer ro// gzhan ni 'gal ba med de/ ci'i phyir zhe na/ smras pa/ 'di ni rigs pa'i khyad par gzhan sgrub pa'i ngo bo yin pa'i phyir ro// gal te de ltar khas mi len na rtsa ba'i rgyud dang chos nyid la sogs pa'i rgyud dang 'gal bar 'gyur te/ de la dam tshig gi phyag rgya dang / chos dang las dang / phyag rgya chen po rnams so sor sgrub par bshad pas/ las legs byed pa'i rdo rje ni rdo rje sna tshogs pa bsgom pa'i mtshan nyid ma yin pas 'dir chos nyid kyi byang chub chen po'i ye shes kyi dngos grub kyi rgyud ni snying gar zla ba rdo rje bsgom pa'i mtshan nyid can du 'di 'dod pa yin no// gang gi phyir sgrub pa byed pa'i khyad par bstan pa'i phyir/ rgyud phyi ma la sgrub pa rnam pa du ma gsungs pa yin no// de ltar de bzhin gshegs pa'i rigs kyi byang chub chen po ye shes kyi dngos grub kyi rgyud bstan nas/ da ni mtshan ma thob pa rnams kyis sngar bshad pa'i tshul gyis mngon par shes pa skyes par gyur nas/ de bzhin gshegs pa thams cad la sogs pa'i cha lugs kyis de'i brtul zhugs spyod pas de bzhin gshegs pa la sogs pa'i rigs thams cad rjes su mnyes par bya ba dang / dbang du byas nas de bzhin gshegs pa thams cad la sogs pa thams cad bsgrub par bya'o zhes bya ba'i don bstan pa'i phyir/ de nas zhes bya ba la sogs pas de bzhin gshegs pa'i rigs thams cad rjes su mnyes pa dang / dbang du byed pa'i dngos grub kyi rgyud gsungs pa yin no// de bzhin gshegs pa'i rigs thams cad ni sngar bshad zin to// ji skad bshad pa de dag gi sngon du bsnyen pas mngon par shes par bskyed pa la chags pa med pa de la rjes su chags pa ni brtul zhugs so// de'i dngos grub ni de bzhin gshegs pa la sogs pa'i phyag rgya chen po la sogs pa bskyed pa'o// de ston par byed pa'i rgyud ni bcom ldan 'das phyag na rdo rjes gsungs pa'o// nyid kyi sangs rgyas byang chub phyir// sems can don rnams rab byed cing // zhes bya ba ni mngon par shes pa lnga thob nas rdzu 'phrul gyi stobs kyis sems can gyi don ci nus pa byed pa'am/ rang bzhin gyi nus pas stobs ston par byed pa la sogs pa byed cing // sems can gyi don ni phan pa dang bde ba dam pa 'grub pa'i phyir/ sangs rgyas su 'gyur bar bya'o zhes bya ba mngon du byas la thun bzhi'i de bzhin gshegs pa bsgom pa ji skad bshad pa bzhin du bya'o// de ltar de bzhin gshegs pa thams cad kyi sgrub pa pos sangs rgyas thams cad rjes su mnyes par 'gyur ro// 'di skad ston pa yin te/ de bzhin gshegs pa'i rnal 'byor pas sngar bshad pa'i tshul gyis de bzhin gshegs pa'i mngon par shes pa bskyed la/ zla ba gcig rab tu byung nas bslab pa thams cad kyi sdom pa yang dag par bsrungs la/ rnam par snang mdzad la sogs pa'i de bzhin gshegs pa'i cha lugs 'dzin pas ting nge 'dzin rnam pa gsum bsgom pa brtsam par bya'o// rdo rje sems dpa' la sogs pa'i dkyil 'khor gyi sgrub pa pos rdo rje dbyings la sogs pa'i dkyil 'khor phyi dang nang gi mchod pa thams cad kyis yang dag par mchod la/ nyin re zhing thun bzhi'i sbyor bas bsgom par bya'o// sems can thams cad sangs rgyas dang // kun gyi gzi brjid can nyid do// ji bzhin pa ni 'dul ba nyid// las kyi sems dpa'i dngos grub byed// ces bshad pa gang yin pa de rjes su spyad par bya'o// ji skad du bshad pa'i bsams pas de bzhin gshegs pa thams cad bsam par bya'o// de lta bu zla ba gcig gi sbyor bas de bzhin gshegs pa thams cad rjes su chags pa'i dngos grub tu 'gyur ro// ji ltar yul dang ldan gyur nas// zhes bya ba ni rdo rje sems dpa' la sogs pa'i de bzhin gshegs pa'i rigs rnams la sangs rgyas kyi pad+ma la sogs pa thams cad kyis brgyan pa'i yul des yul dang ldan par byas pa'o// ji lta bu'i yul dang ldan par 'gyur ba'i rnal 'byor pas rdo rje sems dpa' la sogs pa de bzhin gshegs pa'i rigs te/ rdo rje sems dpa' nas brtsams te rdo rje 'bebs pa'i mthar thug pa'i bdag nyid bsgom zhing bsgrub par bya ste badzra satwa su ra ta s+t+waM zhes bya ba nas/ badzra A be+e sha su ra ta s+t+waM zhes bya ba'i bar du zlos shing // de kho na nyid bskul ba nyid 'dis myur du mnyes par gyur nas de bzhin gshegs pa'i rigs kyi rang bzhin rdo rje sems dpa' 'grub par 'gyur ro// 'di skad ston pa yin te/ sngar bshad pa'i tshul gyis rdo rje sems dpa' la sogs pa'i rnal 'byor mngon par shes pa lnga bskyed de/ de bzhin gshegs pa lnga'i cod pan dang / lag gdub dang / rna cha dang / dpung rgyan la sogs pa'i rdo rje sems dpa'i rgyan gyis bdag nyid brgyan par byas la rdo rje sems dpa'i cha lugs su bdag nyid bskyed la/ mchod pa thams cad kyis ji lta ba bzhin du yang dag par mchod la/ rdo rje dbyings la sogs pa'i dkyil 'khor zla ba phyed du bsgom par bya'o// phyis gnang ba mnos la ji skad bshad pa'i de kho na nyid kyis bskul bar bya ste/ de ltar na zla ba phyed kyi sbyor bas de bzhin gshegs pa'i rigs mnyes par 'gyur ro// sangs rgyas bka' ni bsrung ba dang // zhes bya ba ni ji skad bshad pa'i gnang ba de ltar byed do zhes bya ba'i don to// ma rungs pa rnams la mngon spyod byas shing bsad pas dge ba bcu la sogs pa'i las kyi lam 'jug pa'o// gang gis gsod par byed ce na/ khros pa yi ni zhes bya ba smos te rdo rje hUM mdzad la sogs pa'i byed pa por 'gyur ba'i khro bos ma rungs pa'i sems can rnams sbyong zhing bsad par byas par gyur pas rdo rje'i rigs su mnyes par 'gyur ro// 'di skad ston pa yin te/ sngar bshad pa'i tshul gyis rdo rje rigs kyi rnal 'byor pas mngon par shes pa bskyed de/ khros par gyur pa'i rnal 'byor chen po dang ldan pas de bzhin gshegs pa thams cad dang / rdo rje'i rigs rnams kyis nam mkha'i khams kun du bkang la de nas de rnams phyag bya ste/ phyag na rdo rje mchod nas mgo bsgyur ba dang / mgo gsig pa dang / gos med pa'am gos dang bcas pas 'jig rten pa thams cad la khros te khro bo'i tshig brjod cing // sgeg mo la sogs pa'i phyag rgyas gar byas nas/ de bzhin gshegs pa thams cad yid kyis bris te/ mtshams bcing ba la sogs pa byas nas/ srod kyi dus su khrus byas te/ dpal rdo rje hUM mdzad la sogs pa'i cha lugs kyis gdu bu dang / rna cha dang / cod pan dang / sangs rgyas kyi phreng bas bdag nyid brgyan par byas te/ 'jig rten gsum las rnam par rgyal ba la sogs pa'i dkyil 'khor gyi khang par ting nge 'dzin rnam pa gsum bsgom pa nas brtsams te/ bsgrubs la mchod pa thams cad kyis yang dag par mchod la/ dkyil 'khor pa'i sngags brgya rtsa brgyad bzlas te/ gdug pa'i sems can rnams la de bzhin gshegs pa'i bka' yis rnam par sbyangs te/ thugs rje chen po'i khro bos bsad pa de lta bu zla ba phyed tsam gyi sbyor bas rdo rje'i rigs mnyes par byed do// chags pa'ang kun du bltas pa dang // zhes bya ba ni chos thams cad rang bzhin gyis rnam par dag pa'o zhes bdag med pa'i mtshan nyid can gyi pad+ma'i rigs kyi lta bas so sor blta ba yin no zhes bya ba'i don to// de bzhin gshegs pa dang pad+ma'i rigs kyis phyogs bcu'i de bzhin gshegs pa la sogs pa dang / sems can gyi khams rnams pad+ma'i rigs su byed pa 'di ni 'dir byas pa'o// sems can thams cad la phan pa dang bde bas sdud pa'i mtshan nyid can 'di bsgom pa'o// snying rjes zhes bya ba ni snying brtse ba nyid kyis ni snying rje ste/ pad+ma'i rigs de nyid kyis sems can gyi khams thams cad pad+ma'i rigs kyi rang bzhin du bskyed cing bsgoms te dmyal ba la sogs pa'i sdug bsngal rdzu 'phrul gyi stobs kyis bsal nas/ bcing ba la sogs pa dang bral bar bya// zhes bya ba'i don to// chos smra dang zhes bya ba ni chos thams cad rang bzhin gyis rnam par dag pa'o zhes brjod pa'i ngang tshul gyis chos smra'o// mi 'jigs kun la sbyin byed rnams// zhes bya ba ni 'jigs pa'i sems can kun la shes rab kyi pha rol tu phyin pa bsgom pa bstan pas dmyal ba la sogs pa'i 'jigs pa sel ba 'di ni mi 'jigs pa'i sbyin pa'o// sngags kyi dngos grub kyi stobs kyis gsod pa dang 'ching ba la sogs pa'i 'jigs pa sel ba 'di ni pad+ma'i rigs kyi rnal 'byor pas sangs rgyas mnyes par byed pa'o// 'di skad ston pa yin te/ 'gro ba 'dul ba'i dkyil 'khor chen po las bshad pa'i cho gas snga ma bzhin du 'jig rten dbang phyug gi rnal 'byor byas la/ cho ga thams cad rjes su spyad de mngon par shes pa lnga bskyed nas/ rang gi lha'i rnal 'byor pa'am/ pad+ma'i rigs kyi rnal 'byor pas rang gi snying ga'i zla ba la yi ge hri dang / de'i steng du hUM bkod la/ de'i steng du zla ba'i dkyil 'khor/ de nas rang gi sngags brjod cing // byang chub sems kyi yi ge hUM dang / shes rab kyi pha rol tu phyin pa'i yi ge hri rnam par bsams te/ byang chub kyi sems dang / shes rab kyi pha rol tu phyin pa'i rang bzhin rang gi lha'i gzugs sam/ rigs kyi rang bzhin du bsgom par bya'o// de nas dgongs ka'i dus nas brtsams te/ stong rtsa brgyad bzlas par bya'o// pad+ma'i rigs dang rjes su mthun pa'i cod pan la sogs pa'i rgyan thams cad kyis bdag nyid brgyan par byas la/ chags pa kun du lta ba dang / byams pa dang snying rje chos smra ba dang / sems can kun la mi 'jigs pa sbyin par byed pa rnams rjes su spyad la bzlas pa bya'o// de lta bu'i sbyor ba 'dis zhag bdun ni pad+ma'i rigs rjes su mnyes par 'gyur ro// rdo rje dbyings kyi dkyil 'khor chen po las bshad pa'i rdo rje rin chen gyi phyag rgyas/ de bzhin gshegs pa thams cad la dbang bskur ba rab tu sbyin pa dang / nam mkha' thams cad mnyam pa'i ting nge 'dzin gyi gzung ba dang 'dzin pa'i rnam par rtog pa spangs te/ phul du byung ba'i sbyin pa ni rab tu sbyin pa'o// nor bu'i rigs kyi rang bzhin gyi bdag nyid du bsgoms la/ nor bu'i rigs kyi ngo bo'i nor bu bsdus pas sbyin pa bsags pa'o// thams cad la dbang bskur ba la sogs pa byin pas sangs rgyas nyid thob pa'i rgyu mtshan rjes su sgrub pa yin pa de'i phyir/ de yang sangs rgyas don du sbyor// zhes gsungs so// 'di skad ston pa yin te/ snga ma bzhin du nor bu'i rigs kyi rnal 'byor pas nor bu'i rigs kyi mngon par shes pa bskyed de/ nor bu'i rigs kyi rnal 'byor byas la de bzhin gshegs pa dang nor bu'i rigs kyis nam mkha'i khams gang bar bsam par bya'o// de nas de bzhin gshegs pa thams cad dang / nor bu'i rigs kyi rdo rje'i nor bu'i phyag rgyas dbang bskur ba thams cad gzugs brnyan tsam du nges par bsgom ste/ phyi rol gyi mchod pa'am yid kyis mchod la/ bcom ldan 'das nam mkha'i snying po mdun du bzhag la/ brgya rtsa brgyad bzlas shing bcom ldan 'das thams cad kyi rgyal po'i bdag po nam mkha'i snying po ni bdag yin no zhes rgyal por bsgom par bya'o// rim pa 'di nyid kyis zhag brgyad bzlas pa de lta bus nor bu'i rigs rjes su mnyes par 'gyur ro// nor bu'i rigs dang mthun pa'i rgyan thams cad kyis bdag nyid brgyan par byas nas cho ga thams cad rjes su spyad par bya'o// de ltar de bzhin gshegs pa'i rigs thams cad rjes su mnyes par byed pa bshad nas/ da ni de dag dbang du byed pa ni/ de nas zhes bya ba la sogs pa gsungs te de la dbang du byed pa ni rang nyid dang / nor dang bcas pa dbang du byed pa ste/ rjes su chags pas mngon par byed pa dang / dga' ba skyed par byed do zhes bya ba'i don to// 'dod chags la ni brnyas mi bya// zhes bya ba ni de la 'dod chags ni chos bdag med pa'i chags pa'o// sems can smin cing grol bar byed pa'i chags pa ni bcom ldan 'das rdo rje 'dzin pa chen po de/ de bzhin gshegs pa'i rigs kyi ngo bo rdo rje sems dpa' de la brnyas par mi bya ste/ sangs rgyas byang chub don du gnyer bas bsgom par bya zhing rgyun mi 'chad par mngon du bya'o// ci'i phyir brnyas par mi bya zhe na/ gang gi phyir chos bdag med pa'i chags pa gzung ba dang 'dzin pa'i dri ma dang bral bas sems can smin cing grol bar byed pa'i chags pas mi dge ba bcu'i las kyi lam las slong bar byed pa de nyid kyi phyir ro// de ltar rnam par dag pa de sbyin pa'o// 'di ltar rnam par dag pa'i sbyor ba dang ldan pa la smad par mi bya ba de bzhin du bde ba sbyin pa la yang yin no// gang gi phyir yon tan de dang ldan pas mngon du byed pa'i rnal 'byor pa 'di ni 'jig rten dang 'jig rten las 'das pa'i bde ba skyed par byed pas na 'di bde ba sbyin pa'o// sems can kun gyi don du spyor// zhes bya ba ni sems can thams cad la sangs rgyas la sogs pa'i bsgom pa ni sems can thams cad kyi don to// rgyu'i sbyor ba des/ 'di ni sangs rgyas dbang du byed// ces bya ba ni 'dir 'dod chags kyi bdag nyid bsgoms pa'i bsod nams dang ye shes dag sems can thams cad kyi don du bsgom pa gang yin pa de ni sangs rgyas dbang du byed pa ste/ sbyor ba des sangs rgyas rang dbang du byed do zhes bya ba'i tha tshig go// 'di skad ston pa yin te/ de bzhin gshegs pa'i rnal 'byor byas la/ rjes su chags pa'i ting nge 'dzin la gnas te/ rdo rje sems dpa' la sogs pa nas rdo rje 'bebs pa'i mthar thug pa'i rdo rje dbyings la sogs pa'i dkyil 'khor gzugs brnyan tsam gyi sbyor bas bsgom par bya'o// sems can thams cad sangs rgyas la sogs pa'i gzugs kyi bdag nyid du bskyed par bya'o// de ltar na de bzhin gshegs pa des dbang du byed par 'gyur ro// 'dod bstan bde ba'i bdag nyid kyis// zhes bya ba ni rdo rje sems dpa' la sogs pa de bzhin gshegs pa'i 'dod pa ste/ bcom ldan 'das 'dod pa sems dpa' ni zhes gsungs pa'i phyir de ni de bzhin gshegs pa'i rigs kyi rang bzhin bcom ldan 'das rdo rje sems dpa' bstan pa ni bsgoms pa'o// bde ba'i bdag nyid ni sems bde ba'o// su ra ta s+t+waM zhes bya ba ni de kho na nyid bskul ba'i snying po zlos shing bsgrubs nas so// ji ltar sgrub ce na/ de nyid bskul na dbang bskur 'gyur// zhes bya ba smos te/ su ra ta s+t+waM zhes bya ba'i de kho na nyid brjod pas rdo rje sems dpa' dbang du byed ces bya ba'i don to// de'i don 'di skad ston pa yin te/ sngar bshad pa'i rjes su chags pa'i sbyor bas rjes su chags par byed pa nyid bsgom zhing sems kyis mngon du byed pa la/ su ra ta s+t+waM zhes bya bas ji srid bcom ldan 'das mngon sum lta bur mthong bar gyur pa de srid kyi bar du bskul bar bya'o// de nas dkyil 'khor la sogs pa rnams la mtshan thog thag bsgoms na nges par 'grub par 'gyur ro// sangs rgyas bka' ni thob par 'gyur// sangs rgyas bka' yis sems can rnams// dag bya zhes bya ba ni bshad zin to// lus can skyabs sbyin dang zhes bya ba ni lha la sogs pa'i sems can chos dang mi ldan pa rnams dang / lha ma yin la sogs pa gdug cing ma rungs pa'i sems can rnams gsod pa ni skyabs sbyin pa'i don to// sangs rgyas bstan pa bsrung ba'i phyir// zhes bya ba ni sangs rgyas rnams kyi bstan pa'i bka' de sems can gang gis khyad du gsod par byed cing bslab par mi bya'o zhes 'gog par byed cing // 'jig rten rgyang phan la sogs pa'i bstan bcos la rab tu 'jog par byed pa dang / gtsug lag khang dang dge slong dang dge slong ma dang / dam pa'i chos la sogs pa 'jig par byed pa de lta bu la sogs pa gdug cing ma rungs pa rnams bsad pa ni sangs rgyas kyi bstan pa bsrung ba'o// bsad na yang ni dbang du 'gyur// zhes bya ba ni de ltar rdo rje rigs kyi rnal 'byor pas zhe sdang med pa dang phan pa'i don du bsad na rdo rje'i rigs dbang du byed cing rang dbang du 'gyur ro// 'di skad ston pa yin te/ ji skad bshad pa'i tshul gyis rdo rje'i rigs kyi rjes su chags pa'i ting nge 'dzin bsgoms nas phyag rgya dang sngags kyis gdug pa bsad na rang gi rdo rje'i rigs dbang du byed par 'gyur ro// pad+ma'i rigs ni rang bzhin gyis rnam par dag pa ste/ 'dod chags dag pa kun rtog la// zhes bya ba ni bsgom pa'o// ji ltar zhe na/ pad+ma'i 'dab ma kha 'byed cing // zhes bya ba la sogs pa smos te/ lag pa g.yon pa snyems pas pad+ma blangs la lag pa g.yon pa'i mdzub mo dang / mthe bo dag gis snying gar pad+ma'i 'dab ma kha 'byed cing bsgoms na'o// ji ltar pad+ma dmar po yang // tshon gyi nyes pas mi gos bzhin// thams cad dag par bsgoms na ni// sdig pa'i nyes pas gos mi 'gyur// zhes bya'o// de ltar 'dod chags rnam par dag pa pad+ma'i 'dab ma kha 'byed cing bsgoms pas ci zhig byed ce na/ rnal 'byor pa rang nyid pad+ma'i rigs kyi chags pa bsgoms na sangs rgyas la sogs pa sems can gyi khams la chags par byed do// de ci'i phyir zhe na/ gdul ba'i phyir zhes bya ba smos te/ pad+ma'i rigs kyi ting nge 'dzin grub pas rang dang gzhan dag des 'dul bar byed do// 'dod na dbang du byed par 'gyur// zhes bya ba ni rang ngam gzhan 'di rnam par dag pa'i bsgom pa'i chags pa gang yin pa 'di ni pad+ma'i rigs dbang du byed pa yin no// de'i don ni 'di skad ston pa yin te/ sngar bshad pa'i cho gas pad+ma'i rigs la rjes su chags pa'i ting nge 'dzin bsgom zhing // pad+ma'i 'dab ma kha 'byed pa'i sbyor bas de bzhin gshegs pa la sogs pas sems can gyi khams 'jig rten dbang phyug tu bskyed nas ji srid du de'i rnam par snang ba thob par 'gyur ba de srid kyi bar du bya'o// de nas bsgrub pa'i cho gas mtshan thog thag bsgoms na 'grub par 'gyur ro// sangs rgyas thams cad dbang bskur phyir// zhes bya ba la sogs pa ni snga ma bzhin du nor bu'i rigs la rjes su chags pa'i ting nge 'dzin rnam par bsgoms pas nyin re zhing rdo rje rin chen gyi phyag rgyas de bzhin gshegs pa la sogs pa sems can gyi khams la rin po che myu gu'i dbang bskur ba byin na de nas nor bu'i rigs su yongs su bsam par bya'o// de ltar na nor bu'i rigs rnams dbang du gyur pa dang / de nas snga ma bzhin du mtshan thog thag bsgoms na nor bu'i rigs kyi dngos grub thob par 'gyur ro// de ltar rjes su chags pa dang / dbang du byed pa'i dngos grub kyi rgyud bshad nas/ da ni gang gi tshe 'di skad du bshad pa'i cho gas lan bdun bsgrubs na yang dngos grub dam pa thob par ma gyur na/ de'i tshe rnal 'byor pas mngon spyod bya ba'i rigs pa'i cho gas rang gi lha la mngon spyod byas na des 'grub par 'gyur ro zhes bya ba'i don 'di bstan pa'i phyir ro// de nas zhes bya ba la sogs pas de bzhin gshegs pa thams cad gsang ba'i las kyi dngos grub kyi rgyud gsungs so// de bzhin gshegs pa thams cad kyi rigs pa rnams gsod pa ni mngon spyod kyi cho gas bsad pa'o// de'i dngos grub ni phyag rgya chen po la sogs pa grub pa'o// de ston par byed pa'i rgyud ni phyag na rdo rjes gsungs pa'o// sems can kun don ma mthong zhing // zhes bya ba ni de bzhin gshegs pa'i rnal 'byor pas sgrub pa la 'jug pa ni lan bdun gyi bar du bsgrubs na yang de bzhin gshegs pa la sogs pa'i dngos grub thob pa dang / sems can thams cad kyi don byed par gang gi tshe mi gus pa de'i tshe/ sems can kun don ma mthong ba'o// sangs rgyas rnams kyis de nyid de skad du bshad pa'i phyag rgya chen po la sogs dbang du byed pa'i mthar thug pa'i de bzhin gshegs pa'i dngos grub kyi rgyu dang 'bras bu'i ngo bo de ma sbyangs pa ni dmigs pa lta bar gsal ba'o// yid la sems goms pa'o// lus ni phyag rgya spong ba la sogs pa la phyag rgya 'bebs pa la sogs pa'i sbyor ba'o// ngag ni brjod pa'i sbyor bas sngags brjod pa'o// bsad pa ni sangs rgyas bcom ldan 'das bsad pa'o// cir 'gyur zhe na/ dngos grub thob par 'gyur zhes bya ba smos te/ de ltar mngon spyod bya ba'i rigs pa'i cho gas de bzhin gshegs pa gsad la/ phyis sngon du bsnyen pa byas nas bsgrub pa byas na nges par 'grub par 'gyur ro// 'di skad ston pa yin te/ ras ris la sogs pa'i de bzhin gshegs pa rnams gsad par bya ba la bsdu ba la sogs pa'i cho gas mdun du gzhag pa rdo rje hUM mdzad la sogs pa'i sbyor ba byas nas yid kyis gsad par bya'o// sbyor ba ni 'di yin te/ rdo rje phra mo brtan byas la// rdo rje hUM mdzad sbyor ba yis// hUM zhes bya ba gang la bzlas// de yi srog ni 'jig par 'gyur// zhes bya ba'o// de'i don ni 'di skad ston pa yin te/ sna'i rtse mor yi ge hUM las rdo rje 'bar ba de'i dbus su de bzhin gshegs pa bsgoms te/ ji srid thal ba lta bur mthong ba de srid kyi bar du bsgoms nas mngon spyod kyi sbyin sreg gis bsgrubs te gsad par bya'o// de ltar na rgyud de dang de rnams la bsad pa'i cho ga gzhan la yang shes par bya'o// de ltar de bzhin gshegs pa bsad pa'i dngos grub kyi rgyud bshad nas da ni de bzhin gshegs pa'i rigs kyi dngos grub gsungs pa ni/ dngos grub thams cad thob pa las// zhes bya ba la sogs pa smos te/ phyag rgya chen po la sogs pa'i dngos grub rnams lan bdun bsgrubs kyang mngon sum du mthong bar ma gyur na'o// rigs rnams kyang ni mi brtson zhing // zhes bya ba ni 'dir sbyor ba'i brtson 'grus so// mi brtson pa ni mi 'bad pa ste/ bsgom pa'i sbyor ba yod pa ma yin no zhes bya ba'i don to// gang dang 'brel ba'i bsgom pa med pa yin zhe na/ rigs rnams dang zhes bya ba smos te/ de bzhin gshegs pa'i rigs dang 'brel pa'i bsgoms pa rnal 'byor pa la med do zhes bya ba'i don to// 'di skad ston pa yin te/ yo dzir yo ga zhes bya ba khams so// brtson pa ni 'bad pa zhes bya ba'i don to// gang la brtson zhe na/ gang gi lha rjes su dran pa brtson pa zhes bya'o// rdo rje kun du brdeg na ni// zhes bya ba ni rdo rje dang 'brel pa'i brdeg pa ni bsnun pa ste/ rdo rje des bsgrub par bya ba la bsnun par bya'o zhes bya ba'i don to// 'di skad ston pa yin te/ rdo rje sems dpa'i phyag rgya chen po bcings nas de bzhin gshegs pa thams cad 'dus pa'i nang du gnas te/ bsgrub par bya ba'i lha mdun du ji skad bshad pa'i cho gas spyan drangs la cho ga thams cad rjes su spyad nas/ khro bo'i gnas pas bsnyems pa dang bcas pas rdo rje gsor zhing bsgrub par bya ba'i steng du yid kyis 'phangs pas bskal pa'i me dang mtshungs pa'i rdo rje lhung bas bsgrub par bya ba la bsnun par bsam par bya'o// oM badzra satwa hUM/ a mu kaM ga ta ya hUM/ de nas bsgrub par bya ba de phyi rol gyi thog gis brgyab pa'i ri bo bzhin du brdeg bar bsnun zhing gsod par 'gyur ro// bsad na dngos grub thob par 'gyur// zhes bya ba ni de lta bu'i sbyor ba 'dis bsgrub par bya ba'i lha snang ba med par byas shing dngos por 'dzin pa med par byas pa'o// sgrub pos stong pa nyid kyi ting nge 'dzin gyi dngos grub thob pas phyag rgya chen po la sogs pa myur du 'grub par 'gyur ro// de ltar de bzhin gshegs pa'i rigs kyi dngos grub bstan nas/ da ni rdo rje'i rigs gsungs pa ni/ de la zhes bya ba la sogs pa smos te/ ma rung mi 'dul khro med cing // zhes bya ba ni ji skad bshad pa'i lha chen po la sogs pa 'dul bar byed pa ste/ chos dang ldan pa'i sems can cung zad cig kyang gnod pa mi byed pas mi 'dul khro med pa'o// de'i phyir de ltar gyur pa'i khro ba med pa'i khro bo mngon du byed pas nyon mongs pa la khro ba mngon du byas zhes bya ba'i don to// de bzhin sems can mi 'dul la// zhes bya ba ni sems can ni grags par zad do// de dag 'dul ba'i khro bas bsgrag par byas nas sdig pa dang bral te/ lung dang rtogs pa'i bdag nyid la sbyor ba'o// sems can mi 'dul ba ni gdul bya ma yin pa'i sems can gdul bar mi nus pa'o// bdag nyid 'dul la thob byed na// zhes bya ba ni nad la sogs pa'i sdug bsngal sgrub pa po la skyes pa ni de dag dngos grub mi thob pa'i rgyu yin pa'i phyir ro// rdo rje hUM mdzad kyi bsgrub par bya ba'i lha'i steng du yi ge hUM las rdo rje 'bar ba lhung bas des bsad par gyur par bsam par bya'o// da ni pad+ma'i rigs kyi dngos grub kyi bsad pa ni/ de la zhes bya ba la sogs pa gsungs te/ snying rje med cing snying rje mi srid pa'o// snying rje mi 'dogs pa ste/ sems can rnams bsgral bar mi 'dod pa'o// mdza' bo yod pa de bas na byams pa ste sems can la phan pa dang bde ba bsdus pa'o// byams pa med pa ni byams pa mi 'dogs pa ste/ de bas na sems can ngan pa dmigs pa la spyod pa dang / 'jig rten rgyang phan pa dang / ma sbyangs pa de dag gi rjes su 'dzin pa ma bsal bas yang dag pa'i lta ba la nges par mi sbyor ba'o// bdag nyid la ni bslus nas ni// zhes bya ba la/ log par lta ba bskyed pas na sngags dang / lha rnams dang sngags kyi dngos grub rnams don med pas 'jig rten pa la gnod par byed pa'o zhes bya ba la sogs pa'o// de ltar dngos grub mi thob pa'i rgyur shes nas snga ma bzhin du bsgrub par bya ba'i lha spyan drangs te/ mngon spyod kyi sbyor bas gsad par bya'o// da ni nor bu'i rigs kyi gsad pa'i dngos grub ni/ de la 'di ni zhes bya ba smos te/ mi gtong bdag la nor med cing // zhes bya ba ni gtong ba ni phyi rol gyi rgyal srid la sogs pa chos thams cad mnyam pa nyid kyi ye shes kyis spangs pa ni btang ba'o// mi gtong ba ni gtong ba med pa ste// de'i phyir nor bu'i rigs kyi rnal 'byor pas nor bu'i rigs kyi ting nge 'dzin thob pa bdag nyid kyis mi gtong ngo zhes bya ba'i don to// bdag la nor mi bdog pas na bdag la nor med cing ngo // nor bu'i rigs kyi ting nge 'dzin thob pa'i nor 'di bdag la med pa'o// nor ster ba ni nor bu'i rigs kyi ting nge 'dzin thob pa de las nyams pa'o// ci'i phyir zhe na/ gnod byed la zhes bya ba smos te/ dam tshig nyams pas gnod pa de'i phyir na nor med pas gnod pa'o// sems can rnams ni dbul gyur na// zhes bya ba ni sems can rnams nor la sogs pa dang / 'byor pas dbul ba bsal bar mi nus pa'i dbul po de dag dngos grub mi thob pa'i rgyu nyid du shes nas nor bu'i rigs kyi rnal 'byor pas bsgrub par bya ba'i lha spyan drangs te/ mngon spyod kyi sbyor bas 'di gsad par bya'o// de ci'i phyir de ltar bcom ldan 'das kyis gsad pa'i las gsungs zhes phyogs snga ma sems pas kha cig ni sangs rgyas kyi zhes bya ba smos te/ kha cig ni phyag rgya chen po la sogs pa'i dngos grub 'dod pa rnams rnal 'byor pas ma thob na ji skad gsungs pa'i sangs rgyas dang / de bzhin gshegs pa rnams dang / rigs thams cad dngos su gsod pa ni bdag tu 'dzin pa'i sems can de la gnod pa med do zhes bya ba'i don to// gsod pa'i sems de dag dang bral bar bya ba'i phyir gsod pa'i sems kyis bsad nas thabs kyis drang bar bya ba'i phyir ro// kho bo cag gis bstan pa'i bsad pa'i dngos grub kyi sbyor ba 'dis myur du 'di dngos grub sbyin par bya'o zhes bcom ldan 'das 'phags pa kun du bzang pos gsungs so// de ltar bsad pa'i dngos grub kyi rgyud bstan nas/ da ni de bzhin gshegs pa'i rigs kyi rnal 'byor pa rnams kyis sngon du bsnyen pa la sogs pa'i dus su rang dang gzhan dag bsrung bar bya'o zhes bya ba'i don bstan pa'i phyir de nas zhes bya ba la sogs pa de bzhin gshegs pa thams cad kyi rigs kyi phyag rgyu'i bsrung ba'i dngos grub kyi rgyud gsungs so// de bzhin gshegs pa thams cad dang rigs rnams ni de bzhin gshegs pa thams cad de/ de dag bsrung ba'i phyag rgya ni 'dod chags la sogs pa'i nyon mongs pa dang nye ba'i nyon mongs pa rnams dang / rnal 'byor pa'i sems bral ba dang / rgyud gzhan la gnod pa sel ba'i phyag rgya gang dang gang byed pa de dang de la de skad ces bya'o// dngos grub des phyag rgya chen po la sogs pa grub pa de ston pa'i rgyud de/ bcom ldan 'das phyag na rdo rjes gsungs shing bshad pa'o// sems can thams cad mi gtong zhing // zhes bya ba ni sems can yang yin la thams cad kyang de yin pas sems can thams cad de/ ma lus shing lus pa med pa'i khams gsum pa na spyod pa'i lha la sogs pa'i sems can de dag yongs su mi gtong zhing // bdag gis 'di thams cad bla na med pa yang dag par rdzogs pa'i byang chub la gzhag par bya'o zhes byang chub tu sems bskyed nas de dag sangs rgyas su bsgoms pas sangs rgyas nyid 'thob par 'gyur ro// rtag tu sangs rgyas mchod bdag nyid// ces bya ba ni sangs rgyas rnams kyi mchod pa ni sangs rgyas kyi mchod pa ste/ las kyi dkyil 'khor las gsungs pa'i mchod pa bcu drug dang / sgeg mo la sogs pa'i mchod pa de'i bdag nyid ni de'i rang bzhin te/ de bzhin gshegs pa thams cad la mchod pa'i bdag nyid du rtag tu lhag par mos par bsam par bya'o// rtag par sangs rgyas yid la byed/ ces bya ba ni spyod lam rnam pa bzhi las sangs rgyas rjes su dran pa bsgom par bya'o// de ltar de bzhin gshegs pas bsrung ba'i dngos grub bstan nas/ da ni de bzhin gshegs pa'i rigs bsrung ba ni/ de la 'di ni zhes bya ba la sogs pa gsungs te/ rdo rje sems dpa'i mtshan tsam zhig // lan cig tsam yang brjod gyur na// zhes bya ba ni de bzhin gshegs pa'i rnal 'byor pas rdo rje sems dpa' dang rdo rje sems dpa'i zhes bya ba drug pa dang bdun pa la khyad par med do// ming tsam brjod par gyur pa ni grags par zad do// byang chub kyi mthar thug pa nas rtag pa yin la/ mchog tu gyur pas na chen po ste/ bdag nyid bsrung bar gyur pa'o// skad cig gis ni dngos grub thob// ces bya ba ni gang dang gang gis dngos grub sgrub par 'dod pa'i rnal 'byor pa de dang / de la skad cig gis dngos grub ster bar 'gyur ro// da ni rdo rje'i rigs kyi bsrung ba ni/ de la 'di ni zhes bya ba la sogs pa smos te/ rigs dang rgyud kyis chog mi shes// zhes bya ba la/ de la rig pa'i sgras snying po dang / phyag rgya dang / gsang sngags dang / rig pa rnams gzung ngo // de dag gi rgyud ni stong phrag brgya pa la sogs pa rgyas par bstan pa'o// de rnams chog mi shes pa ni rtag tu thos pa dang / bsams pa dang / bsgoms pa'o// 'jig rten gsum rgyal bdag nyid kyis// zhes bya ba ni rang gi khro bo'i rnal 'byor bsgom pa nyid do// rdo rje hUM la mos byed pa// zhes bya ba ni shes par zad do// da ni pad+ma'i rigs kyi bsrung ba'i dngos grub kyi rgyud ni/ de la 'di ni zhes bya ba la sogs pa smos te/ 'dod chags dag cing byams pa che// zhes bya ba ni bshad zin to// thams cad la ni mi 'jigs sbyin// zhes bya ba ni sems can rnams la'o// pad+ma'i rigs kyi de bzhin gshegs pa thams cad kyi sems can thams cad dang / phyi rol gyi nye bar 'tshe ba zhi ba dang / srog gcod pa la sogs spong ba ni mi 'jigs pa sbyin pa'o// bdag nyid 'jigs shing skrag pa las ci nus kyis bsrung ba'o// 'jig rten dbang phyug gi mtshan zlos pa'o// mtshan brgya rtsa brgyad zlos pa'o// de ni nor bu'i rigs kyi bsrung ba'i dngos grub kyi rgyud ni/ de la 'di ni zhes bya ba la sogs pa smos te/ nyi ma stong par mi bya la// zhes bya ba la/ stong pa ni 'bras bu med pa yin la/ ma stong pa ni stong pa med pas 'bras bu dang bcas pa'o// ci nus par mi nus tshad las mi 'da'o// sbyor byed cing rab tu sbyor bas so// gang gis sbyor bar byed cing zhe na/ gtong byed par zhes bya ba smos te/ sbyin par byed ces bya ba'i tha tshig go// gang gi sbyor sbyin par byed pa yin zhe na/ sangs rgyas sems can zhes bya ba smos te/ de bzhin gshegs pa'i dbang bskur ba thog mar byas nas/ sems can rnams la ster bar byed pa'o// 'di skad ston pa yin te/ nyin re zhing dus drug tu de bzhin gshegs pa thams cad la sogs pa dang / sems can thams cad la nor bu'i rigs kyi rnal 'byor pas zang zing dang / mi 'jigs pa dang / chos dang byams pa'i sbyin pa sbyin par byed pa'o// rdo rje bsrung bar zhes bya ba ni bsrung ba bstan pa'i dbang du byas nas rdo rje 'chang ba nyid kyis bsrung ba gsungs pa yin no// de bzhin gshegs pa thams cad kyi rigs kyi bsrung ba'i dngos grub kyi rgyud kyi 'grel pa'o// de ltar rigs rnam pa bzhi'i dkyil 'khor chen por bshad pa'i phyag rgya chen po la sogs pa sgrub pa po'i bsrung ba'i dngos grub kyi mthar thug pa'i rgyud phyi ma bstan nas/ bcom ldan 'das rdo rje 'chang chen po rdo rje sems dpa' de bzhin gshegs pa thams cad kyis gsungs pa shes par bya ba mi spang ba'i phyir bcom ldan 'das zhes bya ba la sogs pa nas/ 'di bzhes par gsol zhes bya bas bcom ldan 'das rnam par snang mdzad la dbul ba yin no// bcom ldan 'das rnam par snang mdzad kyis sangs rgyas kyi bka' nyid du bsgrub pa'i phyir/ legs so zhes bya ba yin no// rgyu de'i phyir ji skad du bshad pa'i de kho na nyid kyi rang bzhin de dag thams cad nged kyis blangs pa yin no zhes bya ste/ phyag rgya chen po la sogs pa bsgrub pa'i phyir/ gdul bya rnams la khyed kyis rgyud phyi ma'i cho ga 'di ji ltar gsungs pa de bzhin du kho bo cag gi gzhung dang rtogs pa'i bdag nyid blo la bzhag nas phyi ma'i mthar thug gi bar du rgyun mi 'chad par gnas par bya ba'i phyir byin gyis brlabs so// de bzhin gshegs pa rnam par snang mdzad nas brtsams nas/ rin chen 'bebs pa la mthar thug pa'i bar du rigs thams cad kyi phyag rgya chen po la sogs pa phyag rgya thams cad kyi rtogs pa de dag phyag rgya chen po sgrub pa'i de kho na nyid kyi thams cad kyis ji skad bshad pa'i phyag rgya chen po la sogs pa thob pa'i rgyu yin no zhes bya ba'i tha tshig go// de'i cho ga rgyas pa ni rnam pa sna tshogs pa'i ji skad du bshad pa'o// rdzogs pa ni rgyud phyi ma'i ngo bo mthar thug pa'o// 'phags pa de kho na nyid bsdus pa'i 'grel ba de kho na nyid snang bar byed pa zhes bya ba las rdo rje dbyings kyi dkyil 'khor chen po dang / 'jig rten gsum las rnam par rgyal ba dang / 'gro ba 'dul ba dang / don thams cad grub pa'i dkyil 'khor chen po'i rgyud phyi ma'i bshad pa rdzogs so// // de ltar rdo rje dbyings kyi dkyil 'khor chen po dang 'jig rten gsum las rnam par rgyal ba'i dkyil 'khor chen po dang / 'gro ba 'dul ba'i dkyil 'khor chen po dang / don thams cad grub pa'i dkyil 'khor chen po las bshad pa'i phyag rgya chen po la sogs pa'i rtog pa thams cad kyi thabs kyi cho ga rgyas par bstan nas/ da ni de bzhin gshegs pa la sogs pa'i rigs thams cad kyi gzungs kyi phyag rgya rnam pa bzhi sgom pa ni rang gi rigs kyi dkyil 'khor chen po las bshad pa'i phyag rgya bzhi ji lta ba bzhin du rang rang gi lha'i rnal 'byor byas la/ phyis gzungs kyi dkyil 'khor las bshad pa'i phyag rgya chen po la sogs pa bcings te/ rgyud phyi ma'i cho ga yang bya'o zhes bya ba'i cho ga 'dis bstan pa'i phyir/ de nas zhes bya ba la sogs pas de bzhin gshegs pa thams cad kyi rigs kyi gsang ba dam pa dngos grub kyi rgyud gsungs so// de bzhin gshegs pa thams cad kyang yin la rigs kyang yin pas na de bzhin gshegs pa thams cad kyi rigs te/ ci skad du bshad pa'o// de dag gi dngos grub dam pa'i gsang ba ni gzungs kyi dkyil 'khor las bshad pa'i phyag rgya chen po la sogs pa'i dngos grub bo// de ston par byed pa'i rgyud ni bcom ldan 'das phyag na rdo rjes gsungs shing bshad pa'o// de la zhes bya ba'i sgra ni dmigs kyis dgar ba'o// dang po nyid ni thams cad kyi thog ma nyid do// de bzhin gshegs pa thams cad ni rnam par snang mdzad dang / mi bskyod pa dang / rin chen 'byung ldan dang / 'od dpag tu med pa dang / don yod grub pa rnams kyi rang bzhin no// dngos grub dam pa'i gsang ba ni gzungs kyi dkyil 'khor las bshad pa'i de bzhin gshegs pa'i phyag rgya chen po mngon sum du ma byas pa de nyid kyis skye bo thams cad kyi lkog tu gyur pas na gsang ba'i ste/ de ston par byed pa ni rgyud do// sangs rgyas rnams kyi byang chub ni sangs rgyas byang chub ste/ rnam par snang mdzad la sogs pa de bzhin gshegs pa'i ngo bo'i thabs dang shes rab kyi rang bzhin no// de la sems rtse gcig tu dmigs pas na sangs rgyas byang chub ting nge 'dzin to// de'i sangs rgyas dang / byang chub kyi ting nge 'dzin bsgom pa ni yang dang yang mngon du byas shing bsgoms pa'o// rab mnyam gzhag ni shin tu mnyam par gzhag pa ste/ sems g.yeng ba med pa'o// byang chub bde ba thob par 'gyur// zhe na/ bsam gtan kyang ni rtogs par bya// zhes bya ba ni dka' thub dang / dka' bar spyod pa mi dgos pas sangs rgyas kyi byang chub bde ba'i ting nge 'dzin gyis thob par 'gyur ro zhes rnam par bsams nas/ bsam gtan dang rjes su mthun pa'i bza' ba dang btung ba la sogs pa bstan nas/ bsgom par byas na sangs rgyas kyi byang chub khong du chud par 'gyur ro// de lta ma yin te/ dka' thub dka' spyad mi bzad pas// lus skams 'gyur zhing sdug bsngal la// sdug bsngal gyis ni sems g.yengs pas// de ni rgyun chad 'gyur pa yin// zhes bcom ldan 'das kyis gsungs so// 'di skad ston pa yin te/ rdo rje dbyings la sogs pa'i dkyil 'khor chen po las bshad pa'i rdo rje sems dpa' la sogs pa'am/ de bzhin gshegs pa'i rnal 'byor byas la/ cho ga thams cad rjes su spyad nas phyag rgya bzhi byas te/ phyis gzungs kyi dkyil 'khor las bshad pa'i rang gi de bzhin gshegs pa'i phyag rgya chen po bcings la/ rang gi snying ga'i zla ba la rdo rje rnam par bsams pa ste/ de'i dbus su oM badzra d+hA twI shwa ri hUM badzri ni zhes bya ba la sogs pas rang gi rig pa rnam par bsams te/ de nyid brjod cing rnam par snang mdzad la sogs pa'i de bzhin gshegs pa'i bdag nyid du bsgoms pas sdug bsngal dang yid mi bde ba thams cad kyi skabs med par 'gyur ro// de ltar de bzhin gshegs pa'i gzungs kyi dkyil 'khor las bshad pa'i phyag rgya chen po'i dngos grub bshad nas/ da ni rdo rje sems dpa' la sogs pa'i de la 'di zhes bya ba la sogs pa gsungs te/ de bzhin gshegs pa'i rigs ni rdo rje sems dpa' la sogs pa'o// dam pa'i dngos grub ni gzungs kyi dkyil 'khor las bshad pa'i phyag rgya chen po'i dngos grub bo// de nyid kyi gsang ba de ston par byed pa'i rgyud do// snying gar bcing zhes bya ba ni gzungs kyi dkyil 'khor las bshad pa'i sems ma rdo rje ma'i phyag rgya bcings te/ nga yi chung ma khyod sdug pa// zhes bya ste/ byang chub kyi sems bsdus par gyur pa nyid kyis 'gengs pas na chung ma ste/ bdag nyid skyed par byed pas na nga'i chung ma de bod pa'o// ji ltar bsgom par bya zhe na/ gang gis byang chub sems sdud par byed pa rgyud de rdo rje sems dpa' la sogs pa'i sgrub pa po la sdug pa'o// brtan par gyur cig ces smras nas zhes bya ba ni rang gi yan lag thams cad kyis 'khyud nas chu dang 'o ma bzhin du bdag nyid kyi lus dang / ngag dang / yid kyis lhan cig tu gyur pa na sgrub pa pos rdo rje sems dpa' la sogs pa nas rdo rje 'bebs pa'i mthar thug pa'i de bzhin gshegs pa'i rigs kyis bshad zin pa'i lha rnams la d+h+re sti b+ha zhes de skad du brjod par bya'o// phyag rgya thams cad ni gzungs kyi dkyil 'khor las bshad pa'i phyag rgya chen po rnams so zhes bya ba ni nges par gzung ba'o// de bzhin gshegs pa'i rigs kyi gzungs kyi dkyil 'khor las bshad pa'i phyag rgya chen po thams cad bsgom par bya ba kho na'o zhes shes par bya'o// cho ga 'di yi tshul gyis ni// zhes bya ba ni/ bshad ma thag pa'i tshul gyis so// rang gi las rnams ma grub kyang // zhes bya ba ni/ badzra hUM b+han+d+ha sa ma ya s+t+waM zhes bya ba 'dis dngos grub ma grub na'o// kyang gi sgras ni yin yang zhes bshad pas so// de ltar byang chub kyi sems bskyed nas/ de bzhin gshegs pa thams cad dgug pa dang / de bzhin gshegs pa thams cad rjes su chags pa dang / yang dag par mnyes pa la sogs pa rang gi las rnams kyang dngos grub ma grub kyang bsgrub par bya'o// gang gi phyir de lta bu'i cho ga 'di'i tshul gyis gsang ba'i chung ma zhes sgrub pa po smra zhing ngo // shin tu ni myur ba'i don te/ dngos grub thob par 'gyur zhes bya ba'o// 'di skad ston pa yin te/ rdo rje dbyings kyi dkyil 'khor chen po las bshad pa'i cho gas rdo rje sems dpa' la sogs pa rang gi lha'i rnal 'byor byas la/ cho ga thams cad rjes su spyad de phyag bzhi byas nas rang gi snying ga'i zla ba la rdo rje sems dpa'i rdo rje rnam par bsams te/ gzungs kyi dkyil 'khor las bshad pa'i sems ma rdo rje ma'i phyag rgya bcings te/ oM badzre badzre Ni hUM zhes brjod cing bcom ldan 'das sems ma rdo rje sems dpa' rdo rje dang 'dra ba mdun du rnam par bsams te/ 'di skad ces brjod par bya ste/ nga yi chung ma khyod sdug pas// brtan par gyur cig ces smras la// de nas sgrub pa po dang 'khyud par bya'o// de'i yan lag thams cad chu dang 'o ma bzhin du khyab pa gcig tu gyur par gnas te/ de'i rjes la gzungs kyi dkyil 'khor las bshad pa'i rang gi lha'i phyag rgya chen po bcings nas/ rang gi snying ga'i rdo rje'i dbus su bzlas pa'i yi ge rnam par bsams la/ de nyid brjod de/ rang gi lha'i phyag rgya chen po bsgom par bya'o// rdo rje rigs kyi dngos grub dam pa gsang ba'i rgyud ni/ de lta de ltar khros pa dang // zhes bya ba la sogs pa smos te/ ji ltar bcom ldan 'das rdo rje hUM mdzad thugs rje thabs kyis khro bo khros pa yin gyi/ nyon mongs pa'i khro bas de bzhin du khro ba ni ma yin no// rdo rje hUM mdzad kyi phyag rgya ni 'jig rten gsum las rnam par rgyal ba'i phyag rgyar gyur pa'i rdo rje hUM mdzad kyis gsod par mdzad pas na'o// de bzhin gshegs pa thams cad skrag ste dngos grub sbyin par 'gyur ro zhes bya ba ni de ltar gsod pas 'jigs shing skrag nas de bzhin gshegs pas dngos grub stsol par 'gyur ro// 'di skad ston pa yin te 'jig rten gsum las rnam par rgyal ba'i dkyil 'khor chen po las bshad pa'i cho gas rdo rje hUM mdzad la sogs pa'i rdo rje rigs kyi rnal 'byor byas la 'jig rten gsum las rnam par rgyal ba'i phyag rgya chen po bcings nas/ rang gi snying ga'i zla ba la hUM las 'bar ba'i rdo rje rnam par bsams te/ rdo rje hUM mdzad kyi phyag rgya bcing bar bya'o// 'jig rten gsum las rnam par rgyal ba'i mthun pa'i rdo rje hUM mdzad kyi lha mos nam mkha'i khams bkang la/ 'jig rten gyi khams thams cad kyi rdul phra rab dang mnyam pa'i de bzhin gshegs pa de rnams rdo rje hUM mdzad nas/ rdo rje 'bebs pa'i bar gyi rdo rje hUM mdzad la sogs pa'i ngo bor byas la/ phyis gzungs kyi dkyil 'khor las bshad pa'i rdo rje hUM mdzad la sogs pa'i phyag rgya chen po bcings te/ snying ga'i rdo rje la rig pa'i yi ge rnam par bsams la/ de nyid brjod cing rdo rje hUM mdzad la sogs pa'i phyag rgya chen po'i gzugs su bdag nyid bsgom par bya'o// pad+ma'i rigs kyi gzungs kyi dkyil 'khor las bshad pa'i 'gro ba 'dul ba la sogs pa nas/ pad+ma 'bebs pa'i mthar thug pa'i ting nge 'dzin gyi phyag rgya chen po bcings te/ sgrub pa ni shin tu mnyam par gzhag pa'i rnal 'byor pas rdo rje lta bas blta bar bya'o// gang zhe na/ bdag gi chung ma'am gzhan chung ma// zhes bya ba ni rang gi gzugs sam rigs kyi lha la sogs pa'i lha mo sdug pas ni ji ltar mngon par 'dod pa'i dngos grub thob par 'gyur ro// de'i don ni 'di skad ston pa yin te/ 'gro ba 'dul ba'i dkyil 'khor chen po las gsungs pa'i rang gi lha'i rnal 'byor byas la cho ga thams cad rjes su spyad de/ phyag bzhi byas nas/ phyis gzungs kyi dkyil 'khor las bshad pa'i rang gi gzungs kyi rigs pa brjod cing // rang gi gzungs kyi phyag rgya chen po bcings te/ rang gi snying ga'i pad+ma la rig pa bkod la/ de nyid brjod cing pad+ma'i rigs kyi gzungs kyi lha mo rnams kyis nam mkha'i khams gang bar byas nas/ phyis rang gi gzungs la lta bas blta zhing bsgoms na de lta bus 'grub par 'gyur ro// bsgrub par bya ba'i gzungs kyi lha mo'i lus dang sgrub pa po'i lus kyi dbang po gnyis mnyam par sbyor ba des snyoms par 'jug cing 'dres pas gcig tu gyur par bsgoms pa'i bdag nyid de las byung ba la/ bde ba mchog dam pa nam mkha' dang mnyam pa'i ye shes bskyed pa'i rgyu ni de yin pa'i phyir ro// bde mchog ces smra bar byed cing yid kyis bsam mo// nyid kyi dbang po ni rang gi lus thams cad phul nas 'grub par 'gyur ro// 'di'i don ni 'di ltar shes par bya ste/ don thams cad grub pa'i dkyil 'khor chen po las bshad pa'i don thams cad grub pa'i rnal 'byor byas la/ cho ga thams cad rjes su spyad de/ phyag bzhi byas nas/ nor bu'i rigs kyi gzungs kyi dkyil 'khor las bshad pa'i rang gi lha'i phyag rgya chen po bcings te/ rang gi snying ga'i zla ba la rdo rje rin po che'i dbus su rig pa'i yi ge rnam par bsams te/ de nyid zlos shing // mdun du gzungs kyi phyag rgya'i lha mo'i gzugs su snang bar bsams te/ de dang lhan cig tu mnyam par sbyor bas bsam mo// de dang mnyam par sbyor ba'i rjes la sems tshim pa dang / 'jig rten gyi khams thams cad kyi rdul phra rab dang mnyam pa'i gzungs kyi lha mo rang gi snying ga na gnas pa'i rdo rje rin po che las sprul nas 'jig rten gyi khams thams cad kyi rdul phra rab dang mnyam pa'i de bzhin gshegs pa dang mnyam par sbyor bas tshim pas rang gi ngo bor bsgom par bya'o// de lta bu'i dbang po gnyis de bzhin gshegs pa thams cad la dbul bar bya'o// 'khrig pa spangs pa'i phyir bslab pa yongs su gzung ba rnams don dam par na chos thams cad gzugs brnyan dang mtshungs so zhes lhag par mi mos shing // dmigs pa la kun du spyod pa la thams cad mnyam par sbyor ba'i sgom pa de sbyin par bya'o// de skad du yang gsang ba sra zhing mtho ba'i 'khrig pa spong ba'i bslab pa yongs su gzung ba'i mdor bstan pa las/ bud med thams cad bkug nas su// 'khrig pa'i mdun ni spang bar bya// zhes gsungs so// de ltar de bzhin gshegs pa'i rigs kyi gsang ba'i dngos grub dam pa'i rgyud bstan nas/ da ni de nas zhes bya ba la sogs pas rigs thams cad kyi dam tshig gi gsang ba'i dngos grub kyi rgyud gsungs so// de bzhin gshegs pa thams cad kyi rigs kyi dam tshig gi dngos grub kyi gzungs kyi dkyil 'khor las bshad pa'i dam tshig gi phyag rgya'i dngos grub bo// de nyid kyi gsang ba de ston par byed pa'i rgyud ni bcom ldan 'das phyag na rdo rjes gsungs pa'o// sa ma ya s+t+waM zhes brjod cing // bud med kun la chags spyad la// zhes bya ba ni rigs bzhi'i gsung gi dkyil 'khor las bshad pa'i gzungs kyi dam tshig gi phyag rgya de bzhin gshegs pa rnams la chags par bya'o zhes bya ba'i don to// sems can don gyis skyob mdzad ces brjod la phyis de bzhin gshegs pa dang / rang gi rigs pa la chags par bya'o// de ni 'di skad ston pa yin te/ rdo rje dbyings kyi dkyil 'khor chen po las bshad pa'i cho gas/ rnam par snang mdzad la sogs pa'i rang bzhin shes pa'i rnal 'byor pas sems so sor rtogs pa'i rim pa nas brtsams te/ dngos grub kyi rdo rje brtul zhugs blang ba'i bar dang rang la byin gyis brlab pa la sogs pa byas nas phyag bzhi byas te/ phyis gzungs kyi dkyil 'khor las bshad pa'i/ oM badzra d+hA twi shwa ri hUM badzri Ni zhes bya ba la sogs pa'i rang gi rig pa brjod nas/ ji lta ba bzhin du rdo rje dbyings kyi dbang phyug ma la sogs pa'i dam tshig gi phyag rgya bcings te/ rang gi snying ga'i rdo rje la rig pa'i yi ge rnam par bkod de/ rdo rje dbyings kyi dbang phyug ma la sogs pa'i rig pa'i lha mo de rnams mdun du rnam par bsams te/ rnam par snang mdzad la sogs pa'i de bzhin gshegs pa bsgom zhing 'di skad brjod par bya'o// sa ma ya s+t+waM ma bi rA ga satwa ar+thaM/ de'i rjes la de dang bdag nyid 'khyud nas dbang po gnyis mnyam par sbyor bas mi byed par rnam par bsams te/ de'i rig pa ji lta ba bzhin du bkod la/ bzlas pa dang bsgom par bya'o// 'dod chags la ni zhes bya ba la rdo rje sems dpa' la sogs pa nas rdo rje 'bebs pa'i mthar thug pa'i de bzhin gshegs pa'i rigs de brnyas par mi bya ste/ 'di khyad du gsad par mi bya'o// 'di byas na cir 'gyur/ ci'i phyir smad par mi bya zhe na/ gang gi phyir/ bud med kun dang rtse byed pa// zhes bya ba smos te/ de bzhin gshegs pa thams cad kyi rigs kyi gzungs kyi dkyil 'khor las bshad pa'i dam tshig gi lha la chags shing rang gis rig par bya'o// rdo rje rnams kyi gsang dam tshig // ces bya ba ni bcom ldan 'das rdo rje 'chang chen po'i gsang ba'i dam tshig 'di sems shing bsgrub pa'i phyir ro// skye ba thams cad dang thun mong ma yin pa'i gsang ba'i dam tshig gi ngo bo'i dngos po srung shing bsgoms na rnal 'byor pas 'grub par 'gyur ro zhes bya ba ni de bzhin gshegs pa'i rigs 'grub pa'o// de'i don ni 'di ltar shes par bya ste/ rdo rje dbyings kyi dkyil 'khor chen po las bshad pa'i cho gas rdo rje sems dpa'i rnal 'byor dang rang la byin gyis brlab pa la sogs pa byas la/ de nas phyag bzhi byas te/ de'i rjes la snying gar rdo rje sems dpa'i rdo rje rnam par bsams nas gzungs kyi dkyil 'khor las bshad pa'i rang gi phyag rgya bcings te/ rdo rje dbus su rang gi rig pa bsams la/ de nyid brjod cing rang gi gzugs kyi dam tshig gis phyag rgya'i rang gi rig pa'i lha mo mdun du bsams te/ de nas de dang lhan cig du mnyam par sbyor bar bsgom par bya'o// gsod pas 'jig rten bsad byas nas// zhes bya ba ni bdag nyid dam 'khor ba'i dngos por snang ba med pa byas nas/ rdo rje hUM mdzad la sogs pa rdo rje rigs kyi rang bzhin du bskyed par bya'o// de ltar bdag nyid bsad nas 'jig rten gsad par bya ba'i phyir de bzhin gshegs pa dang / sems can gyi khams thams cad rdo rje rigs kyi rang bzhin du shes par bya'o// bsad par byas pas ci zhig tu 'gyur zhe na/ lus ngag las bzang 'gyed pa dang // zhes bya ba smos te/ lus dang ngag gi las ni lus ngag gi las te/ lus dang ngag dang yid rnams so zhes bya ba'i don to// de nyid thugs rje chen po las byung ba'i phyir las bzang po'o// de dag gi don la dgyes pa ni lus dang ngag gi las dge ba ste/ hUM mdzad rnam pa bzhi'o// ma chags pa dang ma sdang ba dang ma rmongs pa'i thugs rje chen po las byung ba'i rdo rje hUM mdzad la sogs pa'i rdo rje'i rigs kyi lus dang / ngag dang yid dang / rjes su mthun pa zhes bya ba'i don to// de ltar gyur pa'i hUM mdzad des gsod par byed pa'i don ci yin zhe na/ rnam dag phyir zhes bya ba smos te/ rang dang gzhan gyi rgyud rnam par sbyong ba yin no zhes bya ba'i don to// dam tshig don ni grub sbyin pa'o// zhes bya ba ni de ltar gyur pa'i gsod pa'i mtshan nyid 'di dam tshig ste mi 'da' ba'i don to// don gyi grub pa sbyin pa ni rdo rje rigs kyi gzungs kyi dkyil 'khor las bshad pa'i dam tshig gi phyag rgya'i dngos grub rab tu ster ro zhes bya ba'i don to// 'di skad ston pa yin te 'jig rten gsum las rnam par rgyal ba'i dkyil 'khor chen po las bshad pa'i rdo rje hUM mdzad la sogs pa'i rnal 'byor sngon du 'gro bas cho ga thams cad rjes su spyad la/ phyag bzhi byas te/ 'jig rten gsum las rnam par rgyal ba bcings te/ hUM hUM hUM hUM/ zhes bya ba brjod cing // rdo rje hUM mdzad kyi bdag nyid du bsgom par bya'o// dam tshig gi phyag rgya bcings nas rdo rje hUM mdzad kyis lha mo'i gzugs su sprul nas/ de bzhin gshegs pa la sogs pa dang / sems can gyi khams thams cad khro bo 'bebs pas phab ste/ 'khyud cing rdo rje'i rigs kyi rang bzhin du bsam par bya'o// de nas rang gi snying gar 'bar ba'i rdo rje la rang gi gzungs kyi rig pa'i yi ge bkod la de nyid brjod cing rang gi gzungs kyi phyag rgya bcings te/ rdo rje hUM mdzad la sogs pa'i sku dang / gsung dang / thugs rdo rje'i rang bzhin du bdag nyid bsgom par bya'o// de ltar gzungs kyi lha mo dang mnyam par sbyor ba bsgoms pas chags pa'i mtshan nyid bstan nas/ da ni pad+ma rigs kyi rnal 'byor pa'i chags pa ni chos thams cad rang bzhin gyis rnam par dag pa sgyu ma lta bu dang / mnyam par sbyor ba'i bsgom pa la 'jug pa'o// dag pa'i bdag nyid ni de dag pa'i bdag nyid de/ thabs dang shes rab kyi ting nge 'dzin rdzogs pa'i phyir dang / 'dod chags la sogs pa nyon mongs pa dang / nye ba'i nyon mongs pa spang ba'i phyir/ dag pa zhes bya ba'i don to// mu stegs rnal 'byor can ma dag // ces bya ba dngos por 'dzin pas mngon par zhen pa'i mu stegs can rnams dang / nyan thos dang / rang rgyal ba'i rnal 'byor pa rnams ni ma dag pa ste/ dngos por 'dzin pa'i mngon par zhen pa las 'dod chags la sogs pa skye'o zhes bya ba'i don to// dag pa'i bdag nyid dam tshig ni// bsrungs na dngos grub thob par 'gyur// zhes bya ba ni de ltar gyur pa'i 'dod chags kyi dam tshig de ni sgyu ma lta bu'i mnyam par sbyor ba'i bsgom pa dang ldan pa de rnams sgyu ma dang mtshungs pa mnyam par sbyor ba'i mtshan nyid kyi dam tshig bsrungs na dngos grub thob par gyur pa ni pad+ma'i rigs kyi gzungs kyi dam tshig gi phyag rgya'i dngos grub thob pa'o// 'di skad ston pa yin te/ 'gro ba 'dul ba'i dkyil 'khor chen po las bshad pa'i 'gro ba 'dul ba la sogs pa pad+ma'i rigs kyi rnal 'byor byas la/ cho ga thams cad rjes su spyad de/ phyag bzhi byas nas phyis 'gro ba 'dul ba'i gzungs kyi dkyil 'khor las bshad pa'i rang gi gzungs kyi dam tshig gi phyag rgya bcings te/ rang gi snying ga'i rdo rje pad+ma'i steng du rang gi gzungs kyi rig pa'i yi ge rnam par bkod la de nyid brjod cing rang gi gzungs kyi lha mo mdun du bsam par bya'o// de nas de dang lhan cig tu mnyam par sbyor ba bsgoms te/ chos thams cad rang bzhin gyis rnam par dag pa sgyu ma dang mtshungs so zhes nges par bya'o// rdo rje nor bu sngar bcings la// zhes bya ba ni nor bu'i rigs kyi gzungs kyi dkyil 'khor las bshad pa'i rdo rje nor bu chen po'i dam tshig gi phyag rgya rdo rje nor bu sngar bcing bar bya'o// rdo rje snying po'i ting 'dzin gyis// zhes bya ba ni don thams cad grub pa'i dkyil 'khor chen po las bshad pa'i rang gi lus 'phags pa nam mkha'i snying po'i nga rgyal bya'o// ma rungs rnams kyi nor 'phrogs na// zhes bya ba ni gdug pa can gyi rgyal po la sogs pa gang yin pa rnams rtsar 'dug nas dkon mchog gsum la gnod pa byed cing de rnams kyi 'byor pa dang nor yod pa gang yin pa mi ster ba dang / nam mkha' dang mnyam pa'i chos gang yin pa la mi 'jug pa'i rgyal po la sogs pa ma rungs pa de dag las bdag po 'phrogs nas/ ser snas nor rdzas kyi rdzas su 'dzin pa'i mngon par zhen pa rnams nam mkha' dang mnyam pa'i ye shes bskyed pas rdzas su 'dzin pa'i mngon par zhan pa'i mtshan nyid kyi nor bu phrogs pa'o// dam tshig dngos grub sbyin par byed// ces bya ba ni de ltar gyur pa'i rnal 'byor pa des nor 'phrog par byed pa'i nor bu'i rigs kyi gzungs kyi dkyil 'khor las bshad pa'i dam tshig gi phyag rgya'i mtshan nyid kyi dam tshig de las mi 'da' ba'i don te/ dngos grub sbyin pa ni dngos grub rab tu ster bar 'gyur ba'o// de'i don ni 'di skad ston pa yin te/ don thams cad grub pa'i dkyil 'khor chen po las bshad pa'i don thams cad grub pa la sogs pa'i rnal 'byor byas nas/ cho ga thams cad rjes su spyad la/ phyag bzhi byas te/ rang gi snying ga'i zla ba la rdo rje rin po che bsams nas/ rdo rje nor bu'i rigs kyi gzungs kyi dkyil 'khor las bshad pa'i dam tshig gi phyag rgya bcings te/ bcom ldan 'das ma rdo rje nor bu chen po'i btsun mo don thams cad grub pa la sogs pa'i gzungs 'dzin par bdag nyid bsams nas rang gi snying ga las phyogs bcu'i 'jig rten gyi khams thams cad rdul phra rab dang mnyam pa bskyed la/ mgu bar byas nas/ de nas des rgyal po la sogs pa ma rungs pa thams cad kyi longs spyod dang bral bar bya'o// nam mkha' dang mnyam pa'i ye shes kyis nor bu'i rigs kyi rang bzhin du bskyed la/ yang des de dang 'khyud cing // de yang sgyu ma dang mtshungs pas lhan cig tu mnyam par sbyor bar bsgom par bya'o// de nas de dang gcig tu gyur bas 'phags pa nam mkha'i snying po'i bdag nyid du bsams te/ nor bu'i rigs kyi gzungs kyi dkyil 'khor las bshad pa'i rang gi gzungs kyi dam tshig gi phyag rgya bcings la rang gi snying ga'i rdo rje rin po che la rang gi gzungs kyi rigs pa'i yi ge bkod de/ de nyid zlos shing 'phags pa nam mkha'i snying po rang gi dam tshig gi phyag rgya'i lha mo dang mnyam par sbyor bas bsgom par bya'o// de ltar de bzhin gshegs pa thams cad kyi rigs kyi dam tshig gi dngos grub kyi gsang ba'i rgyud bstan nas/ da ni de nas zhes bya ba la sogs pas de bzhin gshegs pa thams cad kyi rigs kyi chos kyi dngos grub kyi gsang ba'i rgyud gsungs so// de bzhin gshegs pa thams cad kyi rigs ni snga ma bzhin no// de dag gi chos kyi dngos grub ni gzungs kyi dkyil 'khor las bshad pa'i chos kyi phyag rgya'i dngos grub bo// de nyid kyi gsang ba ston pa ni rgyud de/ bcom ldan 'das phyag na rdo rjes gsungs pa'o// chos rnams rang bzhin dag par ni// zhes bya ba la sogs pa rnams bshad zin to// dgos pa thams cad byas nas ni// sangs rgyas pa yi dngos grub thob// ces bya ba ni phyag 'tshal ba la sogs pa'i dgos pa thams cad byas pa'o// sangs rgyas kyi dngos grub ni sangs rgyas rnams kyis byas pa'o// de'i dngos grub thob pa ni gzungs kyi dkyil 'khor las bshad pa'i chos kyi phyag rgya'i dngos grub ces bya ba'i don to// 'di skad ston pa yin te/ snga ma bzhin du/ rdo rje dbyings kyi dkyil 'khor chen po las bshad pa'i rang gi de bzhin gshegs pa'i rnal 'byor byas la/ chos thams cad sgyu ma dang mtshungs pa yin no zhes bsgoms nas phyag bzhi bya ba'i mthar thug pa'i cho ga thams cad rjes su spyad la/ gzungs kyi dkyil 'khor las bshad pa'i rang gi chos kyi phyag rgya lce la rnam par bkod de/ rang gi snying ga'i zla ba la gnas pa'i rdo rje la chos kyi phyag rgya'ang de nyid du bkod la/ de nyid brjod la rang gi gzungs kyi lha mo'i gzugs su sprul nas 'jig rten gyi khams rdul phra rab dang mnyam pa'i sems can gyi khams dang yang dag par sbyor ba'i bsgoms pa sngon du 'gro bas sangs rgyas nyid la rab tu 'jog pa bsam par bya'o// de'i rjes la rang nyid dang mnyam par sbyor ba bsgom par bya'o// de ltar chos thams cad rang bzhin gyis rnam par dag pa'o zhes bsgoms na bya ba byas par 'gyur ro// de bzhin gshegs pa'i rigs kyis ni sems can de dag dang kun la chags pa bsgoms pas chos kyi phyag rgya'i rang bzhin gyis gzungs kyi yul de rnams la skyo bar ma gyur cing // mngon par dga' ba'i mnyam par sbyor ba la chags pa dang ma bral bar bsgom pa'o// bud med ni gzungs kyi lha mo rnams so// de dag la dga' ba'i dag pa ni gzugs brnyan dang mtshungs pa'i rnal 'byor bsgoms pas so// gsang chos dngos grub mchog sbyin no// zhes bya ba ni gzugs brnyan dang mtshungs pa'i rnal 'byor bsgoms pas nyid kyi gsang ba'i chos la sems par byed pa yin no// gang gi phyir de ltar gyur pa'i gsang ba'i chos dam pa'i dngos grub dam pa bzang po yin pa'i phyir/ rdo rje 'dzin pa chen po nyid kyis mchog gi dngos grub 'di gsungs so// de'i don ni 'di skad ston pa yin te/ snga ma bzhin du rdo rje dbyings kyi dkyil 'khor chen po las bshad pa'i rdo rje sems dpa' la sogs pa dang / de'i rigs kyi lha'i rnal 'byor byas la/ phyag rgya bzhi bya ba'i mthar thug pa'i cho ga thams cad rjes su spyad la/ phyis rdo rje sems dpa' la sogs pa'i phyag rgya chen po bcings te/ rnam par snang mdzad la sogs pa'i de bzhin gshegs pa thams cad sngon du 'gro bas/ de bzhin gshegs pa'i rigs thams cad sprul la gzungs kyi dkyil 'khor las bshad pa'i chos kyi phyag rgya lce la rnam par bsams te/ yang snying ga'i rdo rje la de nyid rnam par bkod nas/ de nyid brjod cing rang gi snying ga las rdo rje dbyings kyi dbang phyug ma la sogs pa nas/ rdo rje 'bebs pa'i mthar thug pa'i gzungs kyi lha mo'i tshogs phyung la de bzhin gshegs pa rnam par snang mdzad la sogs pa nas brtsams nas/ rdo rje 'bebs pa'i mthar thug pa'i de bzhin gshegs pa'i rigs rnams dang / rang gi gzungs kyi lha mo dang mnyam par sbyor ba bsams te/ rang gi gzungs kyi lha mo dang gcig tu sgyu ma lta bur mnyam par sbyor bar bsgom par bya'o// sna yi hUM gi sbyor ba yis// zhes bya ba ni rnal 'byor pas hUM zhes brjod pas sna'i hUM gi sbyor ba de nyid ni sna'i hUM gi sbyor ba'o// gdug pa thams cad bsad na ni// zhes bya ba ni mi dge ba la 'jug pa thams cad ni gdug pa thams cad de/ sna'i hUM gi sbyor ba 'dis rnam par sbyangs pa ni bsad pa'o// 'khor ba'i bdag nyid kyi dngos po de dag bsad nas des rdo rje rigs kyi rang bzhin du byas pa'o// ji ltar yin zhe na/ phra mo rdo rje la gnas nas// zhes bya ba smos te/ rdo rje rigs kyi chos kyi dkyil 'khor gyi khro bo'i ting nge 'dzin la snyoms par zhugs pa zhes bya ba'i don to// chos kyi dngos grub thob par 'gyur// zhes bya ba ni de ltar sna'i hUM gi sbyor bas rdo rje khro bo'i ting nge 'dzin la gnas te/ gdug pa thams cad bsad nas/ rdo rje rigs kyi gzungs kyi dkyil 'khor las bshad pa'i chos kyi phyag rgya'i dngos grub thob par 'gyur ro// de'i don ni 'di skad ston pa yin te/ 'jig rten gsum las rnam par rgyal ba'i dkyil 'khor chen po las bshad pa'i rang gi lha'i rnal 'byor byas la/ dngos grub kyi cho ga thams cad rjes su spyad nas/ 'jig rten gsum las rnam par rgyal ba'i chos kyi dkyil 'khor las bshad pa'i rang gi khro bo'i phyag rgya chen po bcings te/ sna'i rtse mo hUM las rdo rje phra mo bsgoms te/ thun bzhi'i sbyor ba bya'o// de la spro ba dang bsdu ba'i sbyor bas kyang zla ba gcig bya'o// de'i rjes la yang mtshan thog thag bsgoms na de nas sems brtan par 'gyur ro// de nas gzungs kyi dkyil 'khor las bshad pa'i dngos grub bsgrub par 'dod na 'jig rten gsum las rnam par rgyal ba'i dkyil 'khor las bshad pa'i rang gi lha'i rnal 'byor byas la/ sna'i hUM gi sbyor bas rdo rje phra mo sprul te/ 'jig rten gyi khams thams cad kyi rdul phra rab dang mnyam pa'i sems can gyi khams rnams yid kyis thal bar byas te/ rdo rje rigs kyi ngo bor bskyed la/ phyis rdo rje rigs kyi gzungs kyi dkyil 'khor las bshad pa'i rang gi gzungs kyi chos kyi phyag rgya lce la rnam par bsams te yang snying ga'i rdo rje de la yang rnam par bsams te de nyid zlos shing rang gi khro bo'i gzugs kyi rang bzhin rnam par dag pa gzugs brnyan dang mtshungs par bya'o// rdo rje phra mo'i tshul gyis ni// rdo rje chos kyi ting 'dzin gyis// bud med kun dang rtse byed na// zhes bya ba ni rnal 'byor gcig brtan par byas nas/ phyis thams cad du khyab pa'i sbyor ba bsgoms pa ni rdo rje phra mo'i tshul gyis so// rdo rje phra mo'i tshul des chos kyi phyag rgya'i lha'i bud med kun/ bdag nyid kyis rtse bar byed pas thams cad du spros pa'i mnyam par sbyor bar bya'o// chos kyi dngos grub thob par 'gyur// zhes bya ba ni pad+ma'i rigs kyi gzungs kyi dkyil 'khor las bshad pa'i chos kyi phyag rgya'i dngos grub ni chos kyi dngos grub ste de thob pa'o// ting nge 'dzin gang gis she na/ rdo rje chos kyi ting 'dzin gyis// zhes bya ba smos te/ 'gro ba 'dul ba'i chos kyi dkyil 'khor chen po las bshad pa'i rang gi 'jig rten dbang phyug gi rnal 'byor byas nas zhes bya ba'i don to// de'i don ni 'di skad ston pa yin te/ 'gro ba 'dul ba'i dkyil 'khor chen po las bshad pa'i rang gi rnal 'byor byas nas phyag bzhi byas pa'i mthar thug pa'i cho ga rjes su spyad la/ phyis gzungs kyi dkyil 'khor las bshad pa'i rang gi lha'i chos kyi phyag rgya lce la rnam par bsam par bya'o// de nas rang gi snying ga'i zla ba la gnas pa'i rdo rje pad+ma nyid kyang bsam par bya'o// de nyid zlos shing mdun du rang gi chos kyi phyag rgya'i gzungs kyi lha mo bsams nas de nas de dang lhan cig tu mnyam par sbyor bas bsgoms la ji srid snang ba thob par gyur pa de srid kyi bar du bsgom par bya'o// de nas spro ba dang bsdu ba'i sgo nas ji srid du nam mkha'i khams yongs su gang bar mthong ba de srid kyi bar du'ang bsgom par byas nas/ de'i rjes la mtshan thog thag bsgoms na 'phags pa spyan ras gzigs dbang phyug tu 'gyur ro// dbang po gnyis ni sgrub pa po'i dbang po'i dbang po dang / bsgrub par bya ba'i lha'i lus kyi dbang po de gnyis gcig tu gyur pa ni/ dbang po gnyis ni mnyam sbyor ba'o// dbang po de gnyis kyi mnyam par sbyor bas ni re ba thams cad de/ bdag nyid kyis nor bu'i rigs thob par 'dod pa de yongs su bskangs pa'o// gzhan nor bu'i rigs dang mnyam par sbyor ba bsgom pa ste/ de dag kyang de ltar thams cad du song bas na bya ba yin no// gang bsgoms pas she na/ bud med dam ni sdug pa yis// dngos grub bla med thob par 'gyur// zhes bya ba smos te/ gzungs kyi dkyil 'khor las bshad pa'i chos kyi phyag rgya'i gzungs kyi lha mo ni bud med do// sdug pa ni don thams cad grub pa'i dkyil 'khor chen po las bshad pa'i don thams cad grub pa la sogs pa'i sems dpa' chen po rnams so// de dag dang 'brel pa'i dngos grub thob par gyur pa'o// 'di skad ston pa yin te/ don thams cad grub pa'i dkyil 'khor chen po las bshad pa'i rang gi lha'i rnal 'byor byas la phyag bzhi bya ba'i mthar thug pa'i cho ga thams cad rjes su spyad nas/ phyis nor bu'i rigs kyi gzungs kyi dkyil 'khor las bshad pa'i rang gi lha'i chos kyi phyag rgya lce la rnam par bsams te/ yang rang gi snying gar trAM las rdo rje rin po che bskyed la/ dbus su rang gi gzungs kyi chos kyi phyag rgya rnam par bsams te/ de nyid brjod cing rin po che'i gzungs kyi lha thams cad rang gi snying ga'i rdo rje rin po che las phyung la/ de thams cad du song ba dang mnyam par sbyor ba bsgom par bya'o// de ltar rigs thams cad kyi gzungs kyi dkyil 'khor phyag rgya'i dngos grub kyi cho ga rgyas par bstan nas/ da ni de nas zhes bya ba la sogs pa de bzhin gshegs pa thams cad kyi las kyi dngos grub kyi gsang ba'i rgyud gsungs so// de bzhin gshegs pa'i rigs thams cad ni bshad zin to// de dag gi las kyi dngos grub ni gzungs kyi dkyil 'khor las bshad pa'i las kyi phyag rgya'i dngos grub rnams so// de nyid kyi gsang ba de ston par byed pa'i rgyud ni las kyi dngos grub kyi rgyud gsang ba gsungs so// bcom ldan 'das phyag na rdo rjes gsungs shing bshad pa'o// rdo rje sems dpa'i ting 'dzin gnas// zhes bya ba ni rang gi snying ga'i rdo rje sems dpa' de la dmigs pa'i sems ni rdo rje sems dpa'i ting nge 'dzin to// sangs rgyas rjes su dran bsgoms la// zhes bya ba ni sgrub pa po rang nyid kyi lus der gnas pa'i rnam par snang mdzad la sogs pa'i gzungs su bya'o// bud med lus kyi bu gar zhugs// zhes bya ba ni bud med kyi b+ha ga'i lam nas zhugs pas bud med rnams dbang du byed par 'gyur ro// 'di skad ston pa yin te/ rdo rje dbyings la sogs pa'i dkyil 'khor chen po las bshad pa'i rang gi de bzhin gshegs pa'i rnal 'byor byas la/ phyag bzhi la mthar thug pa'i rang gi cho ga thams cad rjes su spyad nas/ phyis las kyi phyag rgya bcings te/ rang gi snying ga'i zla ba'i rdo rje rtse lnga pa la gzungs kyi rig pa'i yi ge bsam par byas nas/ de nyid brjod cing rnam par snang mdzad la sogs pa'i de bzhin gshegs pa'i bdag nyid nges par phyung la/ mdun du rang gi gzungs kyi lha mo bsam par bya'o// de nas de ni lus kyi bu gar ji skad bshad pa bzhin du yid kyis zhugs nas/ de'i rjes la de'i snying gar gnas te/ de'i lus thams cad la khyab par bsgom par bya'o// rdo rje sems dpa'i ting 'dzin gnas// zhes bya ba snga ma bzhin no// bu ga nas ni de bzhin zhugs// zhes bya ba la sogs pa ni bshad zin to// de'i don ni 'di skad bstan pa yin te/ rdo rje dbyings kyi dkyil 'khor chen po las bshad pa'i rdo rje sems dpa' la sogs pa de bzhin gshegs pa'i rigs kyi rnal 'byor byas la phyag bzhi mthar thug pa'i cho ga rjes su spyad nas/ phyis gzungs kyi dkyil 'khor las bshad pa'i rang gi lha'i phyag rgya bcings te/ rang gi snying ga'i rdo rje sems dpa' la rang gi gzungs kyi rig pa rnam par bsams te/ de nyid zlos shing sems dpa' chen po ni bdag rang yin no zhes rnam par bsams la/ mdun du gzungs kyi lha mo rnam par bsams nas/ ji skad du bshad pa'i lam nas yid kyis zhugs te/ de dang de'i snying gar gnas nas yan lag thams cad la khyab par bsgom par bya'o// rdo rje hUM mdzad kyi phyag rgya ni 'jig rten gsum las rnam par rgyal ba'i phyag rgya de bcings pa'o// rnam par g.yeng ba spangs pa'i sems kyis ji skad du bshad pa'i bu ga nas khro ba dang bcas pas zhugs nas rang gi gzungs kyi lha mo'i lus dang sems brgyal zhing dbang du byed par 'gyur ro// de ni 'di skad ston pa yin te/ 'jig rten gsum las rnam par rgyal ba'i dkyil 'khor chen po las bshad pa'i rang gi khro bo'i rnal 'byor byas la/ phyag bzhi la mthar thug pa'i cho ga thams cad rjes su spyad de/ rang gi snying ga'i rdo rje 'bar ba'i dbus su yi ge hUM rnam par bsams nas/ 'jig rten gsum las rnam par rgyal ba'i las kyi phyag rgya rnam par bcings te/ hUM de nyid brjod cing mdun du lha mo'i lus kyi ji skad bshad pa'i bu ga nas khro ba dang bcas pa'i yid kyis zhugs te/ de nas de'i snying gar gnas nas yan lag thams cad khyab par byas nas/ gzungs kyi dkyil 'khor las bshad pa'i las kyi phyag rgya bcings te/ rang gi gzungs kyi rig pa zlos shing bsgom par bya'o// de ltar na de'i gzungs su gyur pa yin no// pad+ma'i rigs kyi gzungs kyi dkyil 'khor gyi gzungs kyi las kyi phyag rgya ni chos kyi las kyi phyag rgya de bcings nas/ pad+ma'i rigs kyi ting 'dzin gyis// zhes bya ba ni rang gi snying ga'i rdo rje pad+ma la dmigs pa'i sems ni pad+ma la dmigs pa'i ting nge 'dzin to// pad+ma'i ting nge 'dzin des ji skad bshad pa'i gzungs kyi lus kyi bu ga nas yid kyis zhugs pa'i rnal 'byor pas bud med rnams/ thams cad kyang ni bsrung bar 'gyur// zhes bya ba ni gzungs kyi lha mo thams cad bsrungs pas rang gi bkas dbang du byed par 'gyur ro// 'di skad ston pa yin te 'gro ba 'dul ba'i dkyil 'khor chen po las bshad pa'i 'gro ba 'dul ba'i rnal 'byor byas la/ snga ma bzhin du cho ga thams cad rjes su spyad nas/ rang gi snying ga'i zla ba'i rdo rje pad+ma'i steng du rang gi gzungs kyi rig pa'i yi ge rnam par bkod la/ rang gi gzungs kyi lha'i las kyi phyag rgya bcings te/ 'jig rten dbang phyug tu bdag nyid rnam par bsams nas/ mdun du gzungs kyi lha mo gcig gam pad+ma'i rigs kyi gzungs kyi lha mo thams cad rang gi gzungs kyi rig pa zlos shing sprul la/ rang gi gzungs de'i ji skad bshad pa'i lus kyi bu ga nas yid kyis zhugs la lus thams cad khyab par byas nas/ de nas de'i snying ga'am thams cad kyi snying gar bzhag ste yan lag thams cad bkang nas bsgom zhing bzlas pa'o// don thams cad grub pa'i dkyil 'khor chen po las bshad pa'i nor bu mchod pa'i dam tshig gi phyag rgya'i las kyi rdo rje nor bu de bcings te/ nor bu mchod pa'i sngags brjod par bya'o// rdo rje rin chen ting 'dzin gyis// zhes bya ba ni rang gi snying ga'i rdo rje rin po che la dmigs pa'i sems ni rdo rje rin po che'i ting nge 'dzin to// ting nge 'dzin des ji skad bshad pa'i lus kyi bu ga nas yid kyis zhugs pa'o// bud med rnams ni gzungs rnams so// skad cig gis phab gar byed 'gyur// zhes bya ba ni lha mo de dag gi lus kyi rnal 'byor pas rang gi dbang du byas nas/ de nyid la gnas nas gar byed par 'gyur ro// de'i don ni 'di skad ston pa yin te/ don thams cad grub pa'i dkyil 'khor chen po las bshad pa'i rang gi lha'i rnal 'byor byas la/ de bzhin du cho ga thams cad rjes su spyad nas/ rang gi snying ga'i rdo rje rin po che rnam par bsams te/ rang gi gzungs kyi rig pa'i yi ge de'i dbus su rnam par bsams nas de nyid zlos shing rang gi gzungs kyi las kyi phyag rgya bcings te/ don thams cad grub pa la sogs pa sems dpa' chen po bdag nyid rang yin no zhes bsam par bya'o// rang gi snying gar gnas pa'i rdo rje rin po che las rang gi gzugs kyi lha mo sprul pa mdun du bzhag ste/ dkyil 'khor chen po las bshad pa'i nor bu'i mchod pa'i las kyi rdo rje nor bu ma bcings te/ de'i sngags brjod cing ji skad du bshad pa'i lus de'i lam las 'jug par bya'o// de nas de'i snying gar 'dug nas yan lag thams cad la khyab par byas nas bdag nyid kyis nor bu mchod pa'i gar bya'o// gzungs kyi las kyi phyag rgya bcings te/ rang gi gzungs kyi rig pa zlos shing bsgom par bya'o// de ltar rigs thams cad kyi las kyi cho ga rgyas pa'i gsang ba'i dngos grub kyi rgyud bshad nas/ da ni dkyil 'khor chen po'i dbang du byas nas gsungs pa'i rgyud phyi ma las bshad pa'i cho gas mtshan ma thob pa dang / mngon par shes pa skyes pa'i sgrub pa pos dkyil 'khor bris nas gzungs bsgrub par bya'o zhes bya ba'i don bstan pa'i phyir/ de nas zhes bya ba la sogs pas de bzhin gshegs pa thams cad kyi rigs kyi dkyil 'khor dag pa'i dngos grub kyi gsang ba'i rgyud gsungs so// de bzhin gshegs pa thams cad kyi rigs ni ji skad du bshad pa'o// de dag gi dkyil 'khor ni gzungs kyi sgrub pa pos/ de nyid kyi 'khor lo ni sgrub bye pa'i dkyil 'khor ro// de skad du yang // 'khor lo'i dkyil 'khor zhes bya ste// de nyid dam tshig ces su bsgrags// zhes bya ba ni lha rnams thams cad 'dus pa'i phyir skye'o// dam pa kun 'dus pa'o zhes so// de'i dngos grub ni gzungs bslab par bya'o// de nyid kyi don gsang ba de ston par byed pa ni rgyud de bcom ldan 'das phyag na rdo rjes gsungs shing bshad pa'o// chos kyi 'khor lo 'dra bar ni// zhes bya ba ni gsang ba'i dkyil 'khor zlum po bya ba'am/ rdo rje dbyings kyi gzungs kyi dkyil 'khor ltar bri bar bya'o// yang zhes bya ba'i sgras ni phyogs gzhan ston pa'o// yang na gru bzhir bri zhes bya ba'i don to// phyag rgya bud med rnams kyis bskor// der ni sangs rgyas gzhag par bya// zhes bya ba ni de bzhin gshegs pa'i dkyil 'khor gyi dbus su rdo rje dbyings kyi dkyil 'khor chen po las bshad pa'i phyag rgya chen po gzungs kyi rig pa brjod cing gzhag par bya'o// lhag ma ni gzungs kyi phyag rgya'i gzugs nyid yin no// de nas snga ma bzhin du cho ga thams cad rjes su spyad la/ gzungs kyi dkyil 'khor las bshad pa'i 'jug pa'i cho gas gzungs kyi dkyil 'khor las bshad pa'i rigs kyi dam tshig gi phyag rgya bcings te 'jug par bya'o// gsang ba der ni zhugs nas kyang // zhes bya ba ni gzungs kyi sgrub pa po dkyil 'khor der ro// sangs rgyas la ni nyid du smra// zhes bya ba 'dis gzhan rab tu bkag pa yin no// ci zhig smra zhe na/ khyab pa'i btsun mo ste/ kun gtong ba ni bdag stsol cig // ces bya ba gsungs te/ rdo rje sems dpa' nas brtsams nas rdo rje 'bebs pa la mthar thug pa'i gzungs 'di ni bcom ldan 'das thabs su song ba'i khyod kyi btsun mo lags te/ sring mo 'di bdag la stsol cig // bdag la khyod kyi btsun mo 'dir rab tu stsol cig // ci'i phyir bdag la stsol zhes smra zhe na/ gang phyir khyod ni kun gtong ba// zhes bya ba smos te/ de skad du smos pas cir 'gyur zhe na/ zhes ni rigs kun phyag rgya yi// tshul la yang ni de skad brjod// ces bya ba smos te/ ji ltar rdo rje dbyings kyi gzungs kyi dkyil 'khor gyi dbus su bcom ldan 'das bris te/ rdo rje dbyings gzungs kyi rnal 'byor pas sangs rgyas kyi dngos grub thob par 'gyur ro// de bzhin du rdo rje'i rigs dang / pad+ma dang / nor bu'i rigs dang 'brel ba'i de bzhin gshegs pa'i rigs kyi gzungs dang / pad+ma dang / nor bu'i rigs kyi rnal 'byor pas gzungs kyi dkyil 'khor gyi dbus su rnam par snang mdzad bris nas ji lta ba bzhin du gsang ba'i dngos grub thob par 'gyur ro// gsang ba'i gzungs rnams kyi dngos grub ni gsang ba'i dngos grub kyi phyag rgya chen po'i zhes bya ba'i don to// sangs rgyas mnyam med 'od mnga' ba// zhes bya ba ni mnyam pa med pa nyid thob ces bya'o// 'di skad ston pa yin te/ de bzhin gshegs pa'i rnal 'byor pas gzungs bsgom pa'i mtshan ma thob nas des mngon par shes pa thob pas de'i rjes la sgrub pa ni snga ma bzhin du rnal 'byor chen po byas la/ ji lta ba bzhin du gzungs kyi dkyil 'khor las bshad pa'i ting nge 'dzin rnam pa gsum bsgoms la/ de nas ji srid du rdo rje sems dpa'i bdag nyid du rnam par bsgoms te/ gsang ba'i rdo rje blangs te/ gzungs kyi dkyil 'khor bris la/ dbus su rnam par snang mdzad bris la/ rdo rje dbyings kyi gzungs kyi dkyil 'khor las bshad pa'i mtshan ma'i phyag rgya dang / bskal pa bzang po'i mtshan ma'i phyag rgya'i mthar thug pa'i rtsa ba'i rgyud dang / rgyud phyi ma las bshad pa'i tshul gyis bri bar bya'o// gang gi tshe mi bskyod pa dbus su bri ba de'i tshe rdo rje dbyings kyi gzungs kyi dkyil 'khor nyid bya ba dang / gang gi tshe rin chen 'byung ldan bri ba de'i tshe rdo rje dbyings kyi gzungs kyi dkyil 'khor du/ de nyid la mi bskyod pa'i gnas su dbang bskur ba ma zhes bya ba rin chen 'byung ldan gyi phyag rgya/ rin chen 'byung ldan gyi gnas su thugs rdo rje ma mi bskyod pa'i phyag rgya/ gang gi tshe 'od dpag tu med pa dbus su bri ba de'i tshe/ mi bskyod pa'i gnas su mtshon cha ma zhes bya ba 'od dpag tu med pa'i phyag rgya/ 'od dpag tu med pa'i gnas su thugs rdo rje ma zhes bya ba mi bskyod pa'i phyag rgya/ gang gi tshe don yod par grub pa dkyil 'khor gyi dbus su 'dri ba de'i tshe/ mi bskyod pa'i gnas su rdo rje kun ma zhes bya ba don yod grub pa'i phyag rgya/ don yod grub pa'i gnas su thugs rdo rje ma mi bskyod pa'i phyag rgya bri bar bya'o// de ltar de bzhin gshegs pa rnams kyi rdo rje dbyings kyi gzungs sgrub pa'i dkyil 'khor ni lngar 'gyur ro// yang rnam par snang mdzad kyi rdo rje dang / pad+ma dang / rin po che'i rigs tha dad pas gzhan dkyil 'khor rnam pa gsum du 'gyur te/ de ltar dkyil 'khor bris la ji lta ba bzhin du zhugs te/ dngos grub kyi rdo rje brtul zhugs kyi mthar thug pa cho ga thams cad rjes su spyad la/ de nyid kyis ni rdo rje gzung // chos kyi dril bu dkrol bar bya// dam tshig gis ni phyag rgya cher// byin gyis brlabs nas snying po bzlas// de nas sgrub pa'i gnang ba mnos la ji lta ba bzhin du bdag la byin gyis brlab pa la sogs pa de bzhin byas la/ rang gi ming nas brjod cing rdo rje sgrub pa la sogs pa cho ga rnams kyis rjes su spyad la/ gzungs kyi dkyil 'khor las bshad pa'i phyag rgya chen po dang / dam tshig dang chos dang las kyi phyag rgya rnams bsgrub par bya'o// rdo rje'i rigs dang / pad+ma dang / nor bu'i rigs kyi gzungs kyi dkyil 'khor gzhan rnams kyang 'khor los sgyur ba'i rnal 'byor gyis/ de las bshad pa'i rnal 'byor chen po des bri bar bya'o// de bzhin gshegs pa'i gzungs kyi sgrub pa pos kyang de bzhin du bya'o// rdo rje dbyings dang 'dra bar ni// zhes bya ba la/ rdo rje dbyings kyi dkyil 'khor dang 'dra ba'i rdo rje sems dpa' la sogs pa de bzhin gshegs pa'i rigs kyi gzungs grub pa pos rdo rje dbyings kyi gzungs kyi dkyil 'khor dang 'dra ba'i sgrub pa'i dkyil 'khor bri bar bya'o// rdo rje sems dpa' dang // rdo rje rgyal po dang / rdo rje chags pa dang / rdo rje legs pa dang / rdo rje rin chen nas rdo rje 'bebs pa'i mthar thug pa'i de bzhin gshegs pa'i rigs de dag thams cad kyi gzungs kyi dngos grub sgrub pa pos de dag thams cad ni mchog gi tshul gyis dkyil 'khor bri bar bya'o// de nas dkyil 'khor bris te/ dkyil 'khor du gzhug pa'i cho gas zhugs la/ de'i rjes la zhugs la/ dngos grub 'dod pa don du gnyer bas myur du brjod do// dbab pa la sogs pa ma byas par 'di skad brjod par bya ste/ su ra te sa ma ya s+t+waM ho badzra satwa A d+ya sid+d+hi maM zhes bya ba smos te/ shin tu dga' bas na su ra ta'o// thog ma dang tha ma med pa'i chos nyid dang sems can gyi don la phyi ma'i mthar thug gi bar du dga' ba'o// dam tshig ni kun rdzob bo// chos kyi dbyings las byung bas na nam mkha'i khams thams cad du sku dang gsung dang / thugs rdo rjes bzhugs pa yin no zhes bya ba'i don to// rdo rje sems dpa' dang por byas pa ni/ badzra satwa A d+ya ste thog mar skye bas na dang po'o zhes brjod snying po 'di bzlas te/ bsgrubs na thams cad 'grub par 'gyur// zhes bya ba ni de bzhin gshegs pa'i rigs kyi gzungs kyi dngos grub thams cad bsgrub par bya'o// de nyid bskul ba'i tshul gyis ni// mgu nas myur du 'grub par 'gyur// zhes bya ba ni ci'i phyir 'di zlos shing // gzungs kyi dngos grub thams cad 'grub par bya snyam na/ gang gi phyir de kho na nyid bskul bas mgu nas rdo rje 'chang du 'grub par 'gyur ro// 'di skad ston pa yin te/ snga ma bzhin du rdo rje dbyings kyi dkyil 'khor chen po las bshad pa'i rdo rje sems dpa' la sogs pa de bzhin gshegs pa'i rigs kyi rnal 'byor byas la/ cho ga thams cad rjes su spyad nas/ rang gi gzungs kyi phyag rgya chen po la sogs pa ji srid mtshan ma thob par gyur pa de srid kyi bar du bsgom par bya'o// de nas mngon par shes pa lnga bskyed de/ de'i rjes la rdo rje dbyings las bshad pa'i rdo rje sems dpa'i rnal 'byor bas rnal 'byor chen po byas la snga ma bzhin du gzungs kyi dkyil 'khor las sprul la/ gzungs kyi dkyil 'khor gyi ting nge 'dzin gsum bsgom pa las so// de'i rjes la gzungs kyi dkyil 'khor ji lta ba bzhin du bris te/ dkyil 'khor gyi lte bar rnam par snang mdzad kyi gnas su rdo rje dbyings kyi dkyil 'khor chen po las bshad pa'i rdo rje sems dpa'i phyag rgya chen po'i gzugs bris la gzungs kyi rdo rje sems dpa'i rig pa zlos shing // bskal pa bzang po la mthar thug pa'i mtshan ma rnams rdo rje dbyings kyi gzungs kyi tshul gyi cho gas thams cad mtshan ma'i phyag rgya'i tshogs su bri bar bya'o// rdo rje sems dpa'i gzungs sgrub pa'i dkyil 'khor/ bcom ldan 'das rdo rje rgyal po'i gzungs kyi rig pas dbus su bri bar bya'o// rdo rje sems dpa'i gnas su rdo rje rgyal po'i phyag rgya/ rdo rje rgyal po'i gnas su rdo rje sems dpa'i phyag rgya bri bar bya'o// rdo rje rgyal po'i dkyil 'khor ro// bcom ldan 'das rdo rje chags pa dbus su bris la/ rdo rje sems dpa'i gnas su rdo rje chags pa'i phyag rgya/ rdo rje chags pa'i gnas su rdo rje sems dpa'i phyag rgya bri bar bya'o// rdo rje chags pa'i dkyil 'khor ro// bcom ldan 'das rdo rje legs pa dbus su bris la/ rdo rje sems dpa'i gnas su rdo rje legs pa'i phyag rgya/ rdo rje legs pa'i gnas su rdo rje sems dpa'i phyag rgya bri bar bya'o// rdo rje legs pa'i dkyil 'khor ro// bcom ldan 'das rdo rje snying po dbus su bris la/ rdo rje sems dpa'i gnas su rdo rje snying po'i phyag rgya/ rdo rje snying po'i gnas su rdo rje sems dpa'i phyag rgya bri bar bya'o// rdo rje snying po'i dkyil 'khor ro// bcom ldan 'das rdo rje nyi ma dbus su bris la/ rdo rje sems dpa'i gnas su rdo rje nyi ma'i phyag rgya/ rdo rje nyi ma'i gnas su rdo rje sems dpa'i phyag rgya bri bar bya'o// 'di ni rdo rje nyi ma'i dkyil 'khor ro// bcom ldan 'das rdo rje dpal dbus su bris la/ rdo rje sems dpa'i gnas su de'i phyag rgya/ rdo rje dpal gyi gnas su rdo rje sems dpa'i phyag rgya bri bar bya'o// rdo rje dpal gyi dkyil 'khor ro// bcom ldan 'das rdo rje bzhad pa dbus su bris la/ rdo rje sems dpa'i gnas su de'i phyag rgya/ rdo rje bzhad pa'i gnas su rdo rje sems dpa'i phyag rgya bri bar bya'o// rdo rje bzhad pa'i dkyil 'khor ro// bcom ldan 'das rdo rje chos dbus su bris la/ rdo rje sems dpa'i gnas su de'i phyag rgya/ rdo rje chos kyi gnas su rdo rje sems dpa'i phyag rgya bri bar bya'o// rdo rje chos kyi dkyil 'khor ro// bcom ldan 'das rdo rje rnon po dbus su bris la/ rdo rje sems dpa'i gnas su de'i phyag rgya/ rdo rje rnon po'i gnas su rdo rje sems dpa'i phyag rgya bri bar bya'o// rdo rje rnon po'i dkyil 'khor ro// bcom ldan 'das rdo rje 'khor lo dbus su bris la/ rdo rje sems dpa'i gnas su de'i phyag rgya rdo rje 'khor lo'i gnas su rdo rje sems dpa'i phyag rgya bri bar bya'o// rdo rje 'khor lo'i dkyil 'khor ro// bcom ldan 'das rdo rje gsung ba dbus su bris la/ rdo rje sems dpa'i gnas su de'i phyag rgya/ rdo rje gsung ba'i gnas su rdo rje sems dpa'i phyag rgya bri bar bya'o// rdo rje gsung ba'i dkyil 'khor ro// bcom ldan 'das rdo rje las dbus su bris la/ rdo rje sems dpa'i gnas su de'i phyag rgya/ rdo rje las kyi gnas su rdo rje sems dpa'i phyag rgya bri bar bya'o// rdo rje las kyi dkyil 'khor ro// bcom ldan 'das rdo rje bsrung ba dbus su bris la/ rdo rje sems dpa'i gnas su de'i phyag rgya/ rdo rje bsrung ba'i gnas su rdo rje sems dpa'i phyag rgya bri bar bya'o// rdo rje bsrung ba'i dkyil 'khor ro// bcom ldan 'das rdo rje gnod sbyin dbus su bris la/ rdo rje sems dpa'i gnas su de'i phyag rgya/ rdo rje gnod sbyin gyi gnas su rdo rje sems dpa'i phyag rgya bri bar bya'o// rdo rje gnod sbyin gyi dkyil 'khor ro// rdo rje dbyings kyi dkyil 'khor de nyid kyi dbus su// bcom ldan 'das rdo rje khu tshur rang gi gzungs kyi rigs pas bri bar bya'o/ rdo rje sems dpa'i gnas su de'i phyag rgya/ rdo rje khu tshur gyi gnas su rdo rje sems ma'i phyag rgya bri bar bya'o// rdo rje khu tshur gyi dkyil 'khor ro// bcom ldan 'das rdo rje chos kyi gzungs 'dzin pa'i chos ma dbus su bris la/ 'di ni rdo rje sems ma'i dkyil 'khor ro// bcom ldan 'das rdo rje rin chen nam rdo rje snying po'i gzungs 'dzin pa dbus su bris la/ rdo rje sems dpa'i gnas su de'i phyag rgya/ rdo rje rin chen ma'i gnas su rdo rje sems ma'i phyag rgya bri bar bya'o// rdo rje rin chen ma'i dkyil 'khor ro// bcom ldan 'das ma rdo rje sgeg mo dbus su bris la/ rdo rje sems ma'i gnas su de'i phyag rgya/ sgeg mo'i gnas su rdo rje sems ma'i phyag rgya bri bar bya'o// rdo rje sgeg mo'i dkyil 'khor ro// bcom ldan 'das ma rdo rje las kyi gzungs 'dzin pa'i rdo rje las ma dbus su brid la/ rdo rje sems ma'i gnas su de'i phyag rgya/ rdo rje las ma'i gnas su rdo rje sems ma'i phyag rgya bri bar bya'o// rdo rje phreng ba ma'i dkyil 'khor ro// bcom ldan 'das ma rdo rje sgeg mo dbus su bris la/ rdo rje sems ma'i gnas su de'i phyag rgya/ sgeg mo'i gnas su rdo rje sems ma'i phyag rgya bri bar bya'o// rdo rje sgeg ma'i dkyil 'khor ro// bcom ldan 'das rdo rje gar ma dbus su bris la/ rdo rje sems ma'i gnas su de'i phyag rgya/ rdo rje gar ma'i gnas su rdo rje sems ma'i phyag rgya bri bar bya'o// rdo rje gar ma'i dkyil 'khor ro// bcom ldan 'das ma rdo rje glu ma dbus su bris la/ rdo rje 'bebs ma'i gnas su de'i phyag rgya/ rdo rje glu ma'i gnas su rdo rje sems ma'i phyag rgya bri bar bya'o// rdo rje glu ma'i dkyil 'khor ro// bcom ldan 'das ma rdo rje gar ma dbus su bris la/ rdo rje sems ma'i gnas su de'i phyag rgya/ rdo rje me tog ma'i gnas su rdo rje sems ma'i phyag rgya bri bar bya'o// rdo rje me tog ma'i dkyil 'khor ro// bcom ldan 'das ma rdo rje mar me ma dbus su bris la/ rdo rje sems ma'i gnas su de'i phyag rgya/ rdo rje mar me ma'i gnas su rdo rje sems ma'i phyag rgya bri bar bya'o// rdo rje bdug pa ma'i dkyil 'khor ro// bcom ldan 'das ma rdo rje dri chab ma dbus su bris la/ rdo rje sems ma'i gnas su de'i phyag rgya// rdo rje me tog ma'i gnas su rdo rje sems ma'i phyag rgya bri bar bya'o// rdo rje me tog ma'i dkyil 'khor ro// bcom ldan 'das ma rdo rje mar me ma dbus su bris la// rdo rje sems ma'i gnas su de'i phyag rgya/ rdo rje mar me ma'i gnas su rdo rje sems ma'i phyag rgya bri bar bya'o// rdo rje mar me ma'i dkyil 'khor ro// bcom ldan 'das ma rdo rje dri chab ma dbus su bris la/ rde rje sems ma'i gnas su de'i phyag rgya/ rdo rje dri chab ma'i gnas su rdo rje sems ma'i phyag rgya bri bar bya'o// rdo rje dri chab ma'i dkyil 'khor ro// bcom ldan 'das rdo rje lcags kyu dbus su bris la/ rdo rje sems ma'i gnas su de'i phyag rgya/ rdo rje lcags kyu'i gnas su rdo rje sems dpa'i phyag rgya bri bar bya'o// rdo rje lcags kyu'i dkyil 'khor ro// bcom ldan 'das rdo rje zhags pa dbus su bris la/ rdo rje sems dpa'i gnas su de'i phyag rgya/ rdo rje zhags pa'i gnas su rdo rje sems dpa'i phyag rgya bri bar bya'o// rdo rje zhags pa'i dkyil 'khor ro// bcom ldan 'das rdo rje lcags sgrog dbus su bris la/ rdo rje sems dpa'i gnas su de'i phyag rgya/ rdo rje lcags sgrog gi gnas su rdo rje sems dpa'i phyag rgya bri bar bya'o// rdo rje lcags sgrog gi dkyil 'khor ro// bcom ldan 'das rdo rje 'bebs pa dbus su bris la/ rdo rje sems dpa'i gnas su de'i phyag rgya/ rdo rje 'bebs pa'i gnas su rdo rje sems dpa'i phyag rgya bri bar bya'o// rdo rje 'bebs pa'i dkyil 'khor ro// de ltar de bzhin gshegs pa'i rigs kyi gzungs kyi dkyil 'khor sgrub pa pos dkyil 'khor bris la/ rtsa ba'i rgyud kyi gzungs kyi dkyil 'khor las bshad pa'i 'jug pa la sogs pa'i cho ga rjes su spyad la/ gzungs kyi phyag rgya chen po dang / dam tshig dang / chos dang / las kyi phyag rgya rnams bcings te/ gzungs kyi dkyil 'khor gyi rig pa zlos shing bsgrub par bya'o// khams gsum rnam rgyal 'dra ba ni// zhes bya ba la sogs pa ni 'jig rten gsum las rnam par rgyal ba'i gzungs kyi dkyil 'khor dang 'dra ba'o// rdo rje kun gyi rigs rnams ni// zhes bya ba ni rdo rje rin po che'i rigs dang / phyi rol gyi rdo rje'i rigs rnams so// dkyil 'khor thams cad tshul du yang // zhes bya ba ni rtsa ba'i rgyud las bshad pa nyid kyi tshul gyis 'khor lo lnga dang ldan pas so// mkhas pas rab tu bri bar bya// zhes bya ba ni mkhas pas yang dag par phyin ci ma log par bri bar bya'o// der zhugs nas zhes bya ba la sogs pa ni go sla'o// 'di skad ston pa yin te/ 'jig rten gsum las rnam par rgyal ba'i dkyil 'khor las bshad pa'i rdo rje rigs kyi rnal 'byor byas te/ bsgoms nas rang gi gzungs kyi tshul gyis phyag rgya chen po la sogs pa ji srid mtshan ma thob par gyur pa'i bar du bsgom par bya'o// de nas mngon par shes pa lnga bskyed la/ de'i rjes la 'jig rten gsum las rnam par rgyal ba'i dkyil 'khor chen po las bshad pa'i tshul gyis rdo rje hUM mdzad kyi rnal 'byor dang / de las bshad pa'i rnal 'byor chen po byas la/ rdo rje rigs kyi gzungs kyi dkyil 'khor las bshad pa'i ting nge 'dzin rnam pa gsum ji lta ba bzhin du bsgoms te/ rtsa ba'i rgyud kyi gzungs kyi dkyil 'khor las ji lta ba bzhin du bshad pa'i tshul gyis bris la/ dkyil 'khor dbus kyi lte ba la bcom ldan 'das rdo rje hUM mdzad 'jig rten gsum las rnam par rgyal ba'i dkyil 'khor chen po las bshad pa'i phyag rgya chen po'i gzungs kyis 'jig rten gsum las rnam par rgyal ba'i gzungs kyi rig pa bri bar bya'o// lhag ma ni 'jig rten gsum las rnam par rgyal ba'i gzungs kyi dkyil 'khor las bshad pa'i cho gas bskal pa bzang po'i mtshan ma'i phyag rgya'i tshogs kyi mthar thug pa'i phyag rgya'i tshogs thams cad ji lta ba'i gnas rnams su bri bar bya'o// 'di ni rdo rje hUM mdzad kyi dkyil 'khor ro// bcom ldan 'das rdo rje rin chen hUM mdzad 'di nyid dkyil 'khor gyi dbus su rang gi gzungs kyi rigs pas bri bar bya'o// rdo rje hUM mdzad kyi gnas su de'i phyag rgya rin chen hUM mdzad kyi gnas su rdo rje hUM mdzad kyi phyag rgya bri bar bya'o// rin chen hUM mdzad kyi dkyil 'khor ro// bcom ldan 'das chos kyi hUM mdzad dbus su bris la/ rdo rje hUM mdzad kyi gnas su de'i phyag rgya/ chos kyi hUM mdzad kyi gnas su rdo rje hUM mdzad kyi phyag rgya bri'o// chos kyi hUM mdzad kyi dkyil 'khor ro// bcom ldan 'das las kyi hUM mdzad dbus su bris la/ rdo rje hUM mdzad kyi gnas su de'i phyag rgya/ las kyi hUM mdzad kyi gnas su rdo rje hUM mdzad kyi phyag rgya bri bar bya'o// las kyi hUM mdzad kyi dkyil 'khor ro// bcom ldan 'das khro bo rdo rje sems dpa' dbus su bri bar bya'o// khro bo rdo rje sems dpa'i dkyil 'khor ro// bcom ldan 'das khro bo rdo rje rgyal po dbus su bris la/ khro bo rdo rje rgyal po'i gnas su khro bo rdo rje sems dpa'i phyag rgya bri bar bya'o// khro bo rdo rje rgyal po'i gzungs sgrub pa'i dkyil 'khor ro// khro bo rdo rje chags pa la sogs pa lhag ma rnams kyi dkyil 'khor ni rdo rje chags pa la sogs pa'i dkyil 'khor gyi rjes su 'brang bar shes par bya'o// phyi'i rdo rje rigs kyi gzungs kyi dkyil 'khor rnams la yang rdo rje rig pa mchog chung ma dang bcas pa dbus su bri bar bya'o// de bzhin du dkyil 'khor gzhan thams cad kyang shes par bya'o// dkyil 'khor de nyid kyi dbus su sgyu ma rdo rje bris pa ni sgyu ma rdo rje'i dkyil 'khor ro// dkyil 'khor de nyid kyi dbus su rdo rje dril bu bris la/ sgyu ma rdo rje'i gnas su de'i phyag rgya/ rdo rje dril bu'i gnas su sgyu ma rdo rje'i phyag rgya bri bar bya'o// rdo rje dril bu'i dkyil 'khor ro// dkyil 'khor de nyid kyi dbus su thub pa rdo rje bris la/ sgyu ma rdo rje'i gnas su de'i phyag rgya/ thub pa rdo rje'i gnas su sgyu ma rdo rje'i phyag rgya bri bar bya'o// thub pa rdo rje'i dkyil 'khor ro// dkyil 'khor de nyid kyi dbus su rdo rje mtshon cha bris la sgyu ma rdo rje'i gnas su de'i phyag rgya/ rdo rje mtshon cha'i gnas su sgyu ma rdo rje'i phyag rgya bri bar bya'o// rdo rje mtshon cha'i dkyil 'khor de nyid bzhin du gzhan yang zhes bya ba yin no// de ltar rdo rje hUM mdzad la sogs pa'i sgrub pa'i dkyil 'khor bris nas 'jig rten gsum las rnam par rgyal ba'i gzungs kyi dkyil 'khor du 'jug pa'i cho gas zhugs la 'di skad ces brjod par bya'o// 'dod chags las ni khyod byung zhes bya ba dang / de nas de'i rjes la/ cho ga thams cad rjes su spyad nas bsgrubs te/ gnang ba mnos nas gzungs kyi rig pa ji lta ba bzhin du zlos shing // phyag rgya chen po la sogs pa bcings te bsgoms la rang gi gzungs bsgrub par bya'o// 'gro ba 'dul ba'i tshul du ni// zhes bya ba la 'gro ba 'dul ba'i gzungs kyi dkyil 'khor gyi rnam pas so// pad+mo'i rigs ni thams cad kyi// zhes bya ba ni 'gro ba 'dul ba nas brtsams nas pad+ma 'bebs pa'i mthar thug pa'i bar du pad+ma'i rigs rnams kyi mtshan ma thob pas sgrub pa'i dkyil 'khor bri bar bya'o// der zhugs nas zhes bya ba la sogs pa ni go sla'o// de'i ni 'di skad ston pa yin te/ 'gro ba 'dul ba'i dkyil 'khor chen po las bshad pa'i rang gi lha'i rnal 'byor byas nas cho ga thams cad rjes su spyad de/ phyis gzungs kyi dkyil 'khor chen po las bshad pa'i rang gi lha'i phyag rgya chen po dang / dam tshig dang / chos dang / las dang / phyag rgya rnams bcings te ji srid du mtshan ma thob par gyur pa de srid kyi bar du bsgom par bya'o// de nas mngon par shes pa lnga bskyed de/ 'gro ba 'dul ba'i rnal 'byor pas snga ma bzhin du rnal 'byor chen po byas la cho ga thams cad rjes su spyad de/ 'gro ba 'dul ba'i gzungs kyi dkyil 'khor las bshad pa'i ting nge 'dzin rnam pa gsum bsgoms te/ de nas rtsa ba'i rgyud las bshad pa'i cho ga ji lta bas 'gro ba 'dul ba'i gzungs kyi dkyil 'khor bri bar bya'o// de nas bcom ldan 'das 'gro ba 'dul ba'i dkyil 'khor chen po las bshad pa'i phyag rgya chen po'i gzungs kyi tshul gyis gzungs kyi rig pa brjod cing bri bar bya'o// bskal pa bzang po'i mtshan ma'i phyag rgya'i tshogs kyi mthar thug pa'i phyag rgya'i tshogs lhag ma thams cad ni rtsa ba'i rgyud las bshad pa nyid kyi phyogs bri bar bya'o// 'di ni 'gro ba 'dul ba'i gzungs bsgrubs pa'i dkyil 'khor ro// dkyil 'khor de nyid kyi dbus su bcom ldan 'das sangs rgyas pad+ma rang gi gzungs kyi phyag rgya brjod par bya'o// lhag ma ni snga ma bzhin te/ sangs rgyas pad+ma'i dkyil 'khor ro// de ltar de bzhin gshegs pa'i rigs kyi rjes su 'brangs nas pad+ma 'bebs pa'i mthar thug pa'i pad+ma'i rigs thams cad kyi dkyil 'khor yang shes par bya ba yin no// de ltar dkyil 'khor bris nas/ 'gro ba 'dul ba'i gzungs kyi dkyil 'khor las bshad pa'i cho gas zhugs nas 'di skad brjod par bya'o// 'dod chags chos de pad+mo che// khyab pas bdag nyid dngos grub thob// ces bya ba ni de snga ma bzhin du cho ga thams cad rjes su spyad de bsgrub pa'i gnang ba nos te/ rang gi lha'i gzungs kyi phyag rgya chen po la sogs pa bcings te/ gzungs kyi rig pa zlos shing bsgrub par bya'o// don kun grub pa'i tshul du yang // zhes bya ba ni don thams cad grub pa'i gzungs kyi dkyil 'khor gyi gnas rnams su'o// dkyil 'khor legs par bris nas ni// zhes bya ba la/ don thams cad grub pa la sogs pa nas nor bu 'bebs pa'i sgrub pa'i dkyil 'khor bri bar bya'o// 'dod chags ni nor bu'i rigs so// de la bsams pa'i dngos grub ni nor bu'i rigs kyi gzungs kyi dngos grub bo// dngos grub mchog ces bya ba ni/ gzungs kyi dngos grub sgrub pa'o// de nyid kyi gsang ba'i mchod pa bla na med pa ni mchog ste/ nor bu'i rigs kyi gzungs kyi ngo bor grub pa'o// 'di skad ston pa yin te/ don thams cad grub pa'i dkyil 'khor chen po las bshad pa'i rang gi lha'i rnal 'byor byas te cho ga thams cad rjes su spyad la/ phyis gzungs kyi dkyil 'khor las bshad pa'i rang gi lha'i phyag rgya chen po dang / dam tshig dang / chos dang / las kyi phyag rgya rnams bcings te/ rang gi gzungs kyi rig pa bzlas shing snga ma bzhin du mtshan ma thob pas mngon par shes pa lnga ji lta ba bzhin du bskyed de/ don thams cad grub pa'i gzungs kyi dkyil 'khor las bshad pa'i cho gas don thams cad grub pa'i rnal 'byor pas gzungs kyi dkyil 'khor las bshad pa'i ting nge 'dzin gsum bsgoms te/ gzungs kyi dkyil 'khor ji lta ba bzhin bris pa/ bcom ldan 'das don thams cad grub pa'i dkyil 'khor chen po las bshad pa'i phyag rgya chen po'i gzungs kyi tshul gyis dkyil 'khor gyi dbus su rang gi gzungs kyi rig pa brjod cing bri bar bya'o// lhag ma thams cad bri ba'i cho ga ni don thams cad grub pa'i dkyil 'khor nyid gzung bar bya'o// 'di ni don thams cad grub pa'i gzungs sgrub pa'i dkyil 'khor de nyid kyi dbus su bcom ldan 'das rin chen lta ba rang gi gzungs kyi rig pas bris la/ don thams cad grub pa'i gnas su de'i phyag rgya/ rin chen lta ba'i gnas su don thams cad grub pa'i phyag rgya bri bar bya'o// rin chen lta ba'i dkyil 'khor du snga ma'i rjes su 'brangs nas rin chen 'bebs pa'i mthar thug pa'i nor bu'i rigs kyi dkyil 'khor rnams shes par bya'o// de ltar dkyil 'khor bris nas nor bu'i rigs kyi gzungs kyi dkyil 'khor las bshad pa'i 'jug pa'i cho gas zhugs la 'di skad ces smra bar bya ste/ bsam pa kun gyi dngos grub pa// 'dod chags bsam pa dngos grub mchog // bkra shis grub cig sems dpa' che// bcom ldan thams cad grub pa po// de nas snga ma bzhin du rang gi cho gas thams cad rjes su spyad la/ gzungs sgrub pa'i gnang ba nod par bya'o// rang gi gzungs kyi phyag rgya chen po dang / dam tshig dang / chos dang / las kyi phyag rgya bcings te/ gzungs kyi rig pa zlos shing // de nas thams cad du ni zhugs gyur na// zhes bya ba la sogs pa ni phan yon gsungs pa yin no// ji skad du bshad pa'i bskul ba'i dus su gnang ba nos pa'i dngos grub kyi bdag nyid kyi rnal 'byor pas gzungs kyi dkyil 'khor las bshad pa'i phyag rgya chen po la sogs pa'i rang bzhin zhes bya ba'i don to// ji ltar bsgrub par bya zhe na/ yang dang yang du bsgom zhing // phyag rgya chen po la sogs pa rtag tu rnal 'byor pa bdag nyid kyis 'grub par 'gyur ro// dus nam gyi tshe bskul bar bya zhe na/ gang tshe myur du mi 'grub na gang gi tshe rnal 'byor pa mtshan ma thob pa'am/ mngon par shes pas mtshan thog thag bsgoms pa tsam gyis myur du dngos grub thob par ma gyur pa de'i tshe bsgrub pa'i dkyil 'khor bris la/ ji skad bshad pa'i de kho na nyid bskul ba'i tshul gyis yang dag par bya'o// de ltar de bzhin gshegs pa thams cad kyi rigs kyi dkyil 'khor gyi 'khor lo yongs su sbyangs pa'i gsang ba'i dngos grub kyi rgyud bstan nas/ da ni sgrub pa dang pos ma grub na sgrub pa gnyis pa la yang de kho na nyid bskul bas yang dag par bskul la/ gzungs kyi dkyil 'khor bsgrub par bya'o zhes bya ba'i don bstan pa'i phyir/ de nas zhes bya ba la sogs pas de de bzhin gshegs pa thams cad kyi rigs kyi phyag rgya thams cad gsang ba'i dngos grub kyi rgyud gsungs pa yin no// de bzhin gshegs pa thams cad kyi rigs kyi phyag rgya thams cad ni gzungs kyi phyag rgya thams cad do// de'i gsang ba ni/ de yi gsang ba'i lha mo che// zhes bya ba la sogs pa sba bar bya ba'i don to// de'i dngos grub ni gzungs kyi dkyil 'khor las bshad pa'i phyag rgya chen po la sogs pa thob pa'o// de ston par byed pa'i rgyud de bcom ldan 'das phyag na rdo rjes gsungs shing bshad pa'o// de bzhin gshegs pa'i lha mo che// zhes bya ba ni de bzhin gshegs pa rnam par snang mdzad la sogs pa de lha mo chen mo ste/ rdo rje sems ma dang / rdo rje rin chen ma dang / rdo rje chos ma dang / las kyi rdo rje ma rnams so// de'i khyad par ci lta bu zhig ce na/ sdug cing zhes bya ba smos te/ zag pa med pa'i bde ba dang / yid bde ba'i ngo bo rgyun mi 'chad par bde ba ster ba'o// 'di nyid bshad pa/ bde ba kun sbyin pa zhes bya ba ste/ de bzhin gshegs pa thams cad kyi bde ba ste/ yid bde ba rab tu ster ba'o// bde ba las byung ba'i tshogs bden pas zhes bya ba ni de bzhin gshegs pa'i lha mo gang yin pa 'di/ sdug cing bde ba kun sbyin pa// zhes bya ba bshad ma thag pa'i bden pa las byung ba'i tshig gis rjes su 'jug pa'i dbyings so// bden pa ni phyin ci ma log pa dang / mi brdzun pas na de las byung ba ni de'i rjes su 'jug pa ste/ bden pa'i tshig nyid ces bya ba'i tha tshig go// bden pas ni mi mnga' ba'o// de bzhin gshegs pa'i lha mo chen mo sdug cing bde ba thams cad sbyin pa zhes bya ba rnam pa gsum gyi bden pa dang / gzungs kyi lha mo thams cad bsgrub pa'o// ci'i phyir bskul zhe na/ bsgrubs kyang des ni ma grub na'o// zhes bya ba smos te/ sgrub pa po gang gis de kho na nyid bskul ba med na 'grub par mi 'gyur ba des na ji skad du bshad pa'i rnam pa gsum gyi bden pas bskul zhing bsgrub par bya ste/ ji skad bshad pa'i gzungs de rnams bsgrub par bya'o zhes shes par bya'o// 'di skad ston pa yin te/ de bzhin gshegs pa'i gzungs kyi sgrub pa po'i rnal 'byor pas sgrub pa'i dkyil 'khor bris la/ gang gi tshe gzungs bsgrub par 'dod pa na grub par ma gyur pa de'i tshe/ de kho na nyid bskul bas yang dag par bskul te des bsgrub par bya'o// phyag rgya chen po bcings nas ni// zhes bya ba ni gzungs kyi dkyil 'khor las bshad pa'i rdo rje sems dpa'i de bzhin gshegs pa'i rigs kyi gzungs rnams kyi phyag rgya chen po la sogs pa phyag rgya thams cad ni phyag rgya chen po ste/ de bcings pa'o// ltag 'og go rims ji bzhin du// zhes bya ba ni rdo rje dbyings kyi dkyil 'khor chen po las bshad pa'i rdo rje sems dpa'i rnal 'byor byas la/ cho ga thams cad rjes su spyad nas/ sngon du bsnyen pa byas te/ snga ma bzhin du mngon par shes pa bskyed la/ yang rdo rje sems dpa'i rnal 'byor byas nas/ rdo rje dbyings kyi dkyil 'khor chen po las bshad pa'i rnal 'byor chen po byas te/ gzungs kyi dkyil 'khor las bshad pa'i ting nge 'dzin rnam pa gsum ji lta ba bzhin du bsgoms la/ sgrub pa'i dkyil 'khor bris te/ sngar bshad pa'i sgrub pa'i cho gas thams cad byas nas gang gi tshe 'grub par ma gyur pa de'i tshe slar la gzungs kyi phyag rgya chen po dang / dam tshig dang / chos dang / las kyi phyag rgya rnams bcing bar bya ba 'di ni/ ltag 'og go rims ji bzhin du// zhes bya ba'i sgra'i don yin no// phyag rgya chen po bcings nas ci byed ce na/ 'di ni de nyid gsang ba yi// zhes bya ba la sogs pa smos te/ 'di zhes bya ba ni blo la gnas pa'i rdo rje sems dpa' ni bdag rang yin no zhes bya ba la sogs pa'o// de nyid ni phyin ci ma log pa'i rab tu dga' ba nyid dang / kun du bzang po nyid do// gsang ba'i zhes bya ba ni gsang bar gyur pas na gsang ba ste/ rang gi lha dang lhan cig tu mnyam par sbyor ba gang yin pa des/ bdag ni rdo rje sems dpa' nyid// ces bya ba thabs dang shes rab kyi rang bzhin gyi sems dpa' ni rdo rje sems dpa'o// de bdag rang yin pa ni rnal 'byor pas nga rgyal bskyed par bya'o// khyod kyi chung ma snying la gnas// zhes bya ba ni tha mi dad pa'i sems des bdag nyid kyi blo la gnas pa'i rdo rje snying po'i gzungs so// lus kun las ni 'khyud nas kyang // zhes bya ba ni kye'i rdo rje 'gying ba las 'khyud pas/ bsgyings pa dang bcas nam mkha' la zhugs shig pa'o// rdo rje 'gying ba lha mo che// zhes bya ba la sogs pa ni go sla'o// lus kun la ni brten gyur na// zhes bya ba ni sgrub pa po'i lus dang chu dang 'o ma bzhin du gcig tu 'dres par gyur pas ci zhig myur du 'grub par 'gyur zhes bya'o// de nyid bskul ba ni yang dag par bskul ba'o// phyag rgya chen po dang / dam tshig dang / chos dang / las kyi phyag rgya rnams bcings nas phyag rgya'i rig pa zlos shing bsgoms pa 'di ni ji bzhin zhes bya ba'i sgra ni don yin no// 'di skad ston pa yin te/ rdo rje dbyings kyi dkyil 'khor chen po'i rnal 'byor pas rdo rje sems dpa' la sogs pa'i rnal 'byor byas la phyag bzhi byas te/ gzungs kyi phyag rgya chen po la sogs pa bcings te/ ji srid du mtshan ma thob par gyur pa de srid kyi bar du bzlas par bya'o// de nas mngon par shes pa bskyed nas rdo rje sems dpa'i rnal 'byor chen po byas nas bsgrub pa'i dkyil 'khor ji lta ba bzhin du bris te/ 'jug pa'i cho ga rjes su spyad la/ snga ma bzhin du bsgom par bya'o// gal te ma grub par shes na gzungs kyi lha mo mdun du rnam par bsams la de'i phyag rgya chen po la sogs pa bcings te/ bdag ni rdo rje sems dpa' nyid// khyod nga'i chung ma snying la gnas// lus kun la ni 'khyud pa dang // rdo rje 'gyings pas 'gyings par brjod// ces brjod la/ de nas de'i rig pa zlos shing de dang bdag nyid 'khyud pas bud med kyi longs spyod dang ldan par bsams te bsgom par bya'o// de nas de'i rjes la mngon sum du 'ongs nas sgrub pa po dang lhan cig tu mnyam par sbyor ba byas te/ sgrub pa po'i lus la 'jug par bya'o// de nas 'di rdo rje 'dzin pa chen po nyid du 'gyur ro// sid+d+h+ya sid+d+h+ya sa ma ye zhes bya ba ni gzungs kyi dkyil 'khor las bshad pa'i phyag rgya chen po la sogs pa rdo rje rigs kyi phyag rgya thams cad do// dam tshig de 'ching ba'i dang por/ sid+d+h+ya sid+d+h+ya sa ma ye sa ma you0f85haM/ traM praM ya maM zhes brjod cing // rdo rje hUM mdzad la sogs pa rdo rje'i rigs thams cad kyi sku dang / gsung dang / thugs rdo rje dam tshig gis gsungs so// de'i rang bzhin bdag yin no zhes nga rgyal bskyed la/ khyod sdug bdag gi chung ma'o// zhes brjod par bya'o// de ltar gzungs kyi rnal 'byor ba de kho na nyid brjod cing // bskul bar gyur pas myur du rjes su chags pas 'grub par 'gyur ro// de'i don ni 'di skad ston pa yin te/ 'jig rten gsum las rnam par rgyal ba'i dkyil 'khor chen po las bshad pa'i rdo rje hUM mdzad la sogs pa'i rnal 'byor byas la/ phyag bzhi byas pa'i mthar thug pa'i cho ga rjes su spyad la/ rang gi rigs kyi phyag rgya chen po la sogs pa bcings te/ ji srid mtshan ma thob par gyur pa de srid kyi bar du bsgom par bya'o// de nas mngon par shes pa lnga bskyed de/ snga ma bzhin du gzungs sgrub pa'i dkyil 'khor bris te/ 'jug pa la sogs pa cho ga rjes su spyad de bsgrub par bya'o// gang gi tshe bsgrubs kyang dngos grub kyi mtshan ma mthong ba de'i tshe mdun du rang gi gzungs kyi lha mo rnam par bsams te/ de kho na nyid bskul bas bskul bar bya'o// zhes sid+d+h+ya sid+d+h+ya sa ma you0f85haM traM praM ya maM/ de'i rjes la des rjes su chags pa'i sgrub pa pos lhan cig mnyam par sbyor bar bya'o// des bud med la longs spyod pa bzhin du yan lag thams cad kyis 'khyud pa'i bde ba bsgom par bya'o// de nas mngon sum du 'ongs nas sgrub pa po dang lhan cig mnyam par sbyor bar byas pas sgrub pa po'i lus la zhugs par 'gyur ro// de nas 'di rdo rje hUM mdzad la sogs pa rdo rje rigs kyi rang bzhin du 'gyur ro// bud+d+ha bud+d+ha ma hA sa ti zhes bya ba ni chos thams cad rang bzhin gyis rnam par dag pa'o zhes khong du chud nas/ nga yi chung ma khyod sdug pa// zhes bya ba la sogs pa ni bshad zin to// 'di skad ston pa yin te/ 'gro ba 'dul ba'i dkyil 'khor chen po las bshad pa'i rang gi lha'i rnal 'byor byas te/ phyag bzhi'i mthar thug pa'i cho ga rjes su spyad la/ rang gi gzungs kyi phyag rgya chen po la sogs pa bcings te/ ji srid mtshan ma thob par gyur pa de srid kyi bar du bsgom par bya'o// de nas mngon par shes pa lnga bskyed de/ sngar bshad pa'i tshul gyis gzungs sgrub pa'i dkyil 'khor bris la/ 'jug pa la sogs pa'i cho ga rjes su spyad la bsgom par bya'o// gang gi tshe dngos grub kyi mtshan ma thob par ma gyur pa de'i tshe mdun du rang lha mo bud med kyi rnam par bsam par bya'o// bud+d+ha bud+d+ha ma hA sad ti b+har+ya twa me a ti pri ya/ de nas sgrub pa po dang lhan cig tu mnyam par sbyor bar bsgom par bya'o// de'i rjes la de 'ongs nas sgrub pa po'i lus la zhugs par gyur te/ de nas skad cig de nyid la sgrub pa po 'jig rten dbang phyug tu 'gyur ro// sar+b+ba kar+m+mA ni nor bu'i rigs kyi gzungs rnams kyi phyag rgya chen po la sogs pa'i las de rnams sgrub par byed pa'o// ka ri ni las byed pa'i gzungs kyi rig pa'i lha mo'i gzugs can ni b+har+ya'o// rtag tu skye ba'am de bzhin gshegs pa rnams skye ba med par zhugs pas na a d+he badzra ni bcad du med cing dbyer med pa'i phyir ro// de lta bu'i de kho na nyid bskul bas rjes su chags pas 'grub par 'gyur zhes bya'o// de ni 'di skad ston pa yin te/ don thams cad grub pa'i dkyil 'khor chen po las bshad pa'i rang gi lha'i rnal 'byor byas te/ phyag bzhi'i mthar thug pa'i cho ga thams cad rjes su spyad nas/ rang gi gzungs kyi phyag rgya chen po la sogs pa bcings te/ ji srid mtshan ma thob par gyur pa de srid kyi bar du bsgom par bya'o// de nas mngon par shes pa lnga bskyed de/ sngar bshad pa'i tshul gyis rang gi gzungs kyi sgrub pa'i dkyil 'khor bris te/ ji lta ba bzhin du bsgrub par bya'o// des gal te dngos grub kyi mtshan ma thob par ma gyur na/ mdun du rang gi gzungs bud med kyi rnam par bsams la sar+b+ba kar+m+mA ka ri b+haR+ya traM me sid+d+h+yaR+ya badzri ni zhes bya bas bskul bar bya'o// de nas de dang lhan cig tu mnyam par sbyor bar bsgom par bya'o// de'i rjes la de 'ongs nas sgrub pa po dang lhan cig mnyam par sbyor ba byas te/ sgrub pa'i lus la zhugs par 'gyur te/ de nas sgrub pa po nam mkha'i snying por 'gyur ro// de ltar de bzhin gshegs pa thams cad kyi phyag rgya thams cad kyi gsang ba'i dngos grub kyi rgyud bstan nas/ da ni sngon du bsnyen pa la sogs pa'i dus su yang // mu stegs rnams la phan btags phyir// ri mo'i phyag rgya'i tshul du ni// sangs rgyas btsun mo rab sbas par// zhes bya ba la sogs par gsang ba'i ye shes kyi gzungs kyi phyag rgya bskyed de bsgom par bya'o zhes bya ba'i don bstan pa'i phyir/ de nas zhes bya ba la sogs pas de bzhin gshegs pa thams cad kyi dam tshig gi gsang ba'i dngos grub kyi rgyud gsungs so// de bzhin gshegs pa thams cad kyi rigs rnams kyi dam tshig gi gzungs kyi phyag rgya'o// de'i gsang ba ni rdo rje dbyings kyi dbang phyug ma la sogs pa lha'i gzungs dang / byang chub kyi sems la sogs pa'i rang bzhin mchod rten gyi nang du chud pa'o// de'i dngos grub ni gzungs kyi dkyil 'khor las bshad pa'i phyag rgya chen po la sogs pa mngon sum du byed pa'o// de ston par byed pa'i rgyud de/ bcom ldan 'das phyag na rdo rjes gsungs shing bshad pa'o// mu stegs can ni nyan thos dang / rang rgyal pa dang / sangs rgyas kyi theg pa la mos pa mdo sde pa dang / shes rab kyi pha rol tu phyin pa'i theg pa tsam la zhugs pa ni gzhan mu stegs can te/ rdo rje theg pa'i mu la mi bsten pa'i phyir ro// de dag la phan 'dogs pa'i phyir ni dam pa'i chos spangs pas dmyal bar ltung bar ma gyur cig snyam du sems pa'o// gal te de bzhin gshegs pa la btsun mo mnga' ba de lta na ni de bzhin gshegs pa la 'dod chags mnga' bar gyur pas so// des na 'di ni bdud kyis gsungs pa yin no zhes pas rab tu spangs na dmyal bar ltung bar 'gyur bas/ de lta'i nyes par ma gyur cig snyam pas/ de bzhin gshegs pa'i rig pa'i lha mos 'dul ba'i sems can gyi khams 'dul bar byed pa la/ rdo rje dbyings kyi dbang phyug ma la sogs pa lha mo'i gzungs rnams sbas te/ mchod rten la sogs pa'i gzugs kyis bzhugs pa'o// de'i phyir ri mo'i phyag rgya'i tshul du ni mchod rten la sogs pa'i gzugs kyi dkyil 'khor ram/ ras sam/ rtsig pa la sogs pa la bri ba'am/ skal ba dang ldan pa la rig pa'i lha mo'i gzungs su bya'o// de ltar shes pa ni nges pa bskyed pa'o// phyag rgya chen po la sogs pa de bsgoms na myur du 'grub par 'gyur gyi gzhan du ma yin no// de ltar de bzhin gshegs pa'am gzungs kyi sgrub pa pos phyag rgya rig pa'i lha mos nges par byas nas/ da ni de bzhin gshegs pa'i rigs kyi gzungs kyi rnal 'byor pa rnams kyis kyang phyag rgya rnams rig pa'i lha mor nges par bskyed nas/ don 'di bsgom par bya ba ni/ sems can kun gyi yid khyab pa// zhes bya ba la sogs pa smos te/ de la 'khor ba'i sems ni sems can kun gyi yid ces brjod pa de des khyab pa'i ngang tshul mnga' ba 'di ni sems can kun gyi yid la khyab pa ste/ rdo rje 'dzin pa chen po thog ma dang tha ma med pa'i chos kyi dbyings kyi rang bzhin no// ji ltar sems can kun gyi yid la khyab pa yin zhe na/ gang gi phyir de dag sems can kun gyi sems dang yid la sogs pa thog ma dang tha ma med pa'i chos kyi dbyings so// sems can kun la bde sbyin pa// zhes bya ba ni des na chos kyi dbyings kyi rang bzhin thos pa dang / bsam pa dang / bsgom pa'i shes pa goms pa'i yid kyis 'jig rten dang 'jig rten las 'das pa'i bde ba sems can thams cad la nye bar bskyed pa de ni 'dir/ sems can kun la bde sbyin zhing // sems can kun gyi yab nyid de// zhes bya ba ni byang chub kyi mtshan nyid can gyi sems sam/ de bzhin gshegs pa'i sems rnams bskyed pa de'i phyir/ sems can kun gyi yab nyid do// dam tshig mchog gi 'dod pa mchog // ces bya ba ni 'dod par bya ba yin pas na 'dod pa ste/ smon pa dang 'jug pa'i byang chub sems kyi mtshan nyid do// de nyid kyi mchog yin pa de'i phyir bar chad med pa'i lam gyi ngo bos chags pa dang bcas pa'i nyon mongs pa spangs pa ni rdo rje 'dzin pa chen po'i rang bzhin byang chub chen po'i mtshan nyid can gyi sems gang yin pa de ni mchog tu gyur pas na dam pa'o// de ji lta bu zhe na/ de bzhin gshegs pa rnams las gzhan ma yin pas na dam tshig mchog go// 'di ston pa yin te/ rdo rje la sogs pa'i mtshan ma'i phyag rgya'i gzugs gang yin pa de dang / rdo rje dbyings kyi dbang phyug ma la sogs pa rig pa'i lha mo'i gzugs gang yin pa dang / gzhan yang rnam par snang mdzad la sogs pa'i gzugs gang yin pa de dag rang bzhin gyis gdod ma nas ma skyes pas/ sgyu ma lta bur shes nas mnyam par sbyor ba la sogs pa sgom par byed pa de lta bus thabs dang shes rab zung du 'jug pa'i byang chub sems dpa'i lam la bzhon par bsgom par bya'i/ gzhan du ni ma yin no// 'dod chags ni sems can smin cing grol bar byed pa'i mtshan nyid do// de'i dag pa ni gzung ba dang 'dzin pa'i ngo bos dmigs pa med pa'i thugs rje chen po'o// de dag pa ni dag pa'i don te/ mi dmigs pa'i thugs rje chen po mngon sum du byas zhes bya ba'i don to// nyan thos dang / rang rgyal ba chags pa dang bral ba de dag ci'i phyir gzhan zhig tu 'gyur zhe na/ mu stegs lta bar byas bdag la// zhes bya ba smos te/ bdag dang / bdag gi dang / rtag pa dang / chad pa la sogs pa des mu stegs can gyi lta ba des byas te/ mngon par 'dus byas pa'o// bdag la ni mu stegs can gyi lta ba can gyis byas pa'i bdag nyid kho na bden pa yin gyi gzhan ni ma yin no zhes nges par sems pa ni/ rmongs pa zhes bya ba'i tha tshig go// de ltar gyur pa de rnams sbyangs nas mi dmigs pa'i thugs rje chen pos bla na med pa yang dag par rdzogs pa'i byang chub la 'jog pa ni gsod pa'i dam tshig mchog yin no// de ltar gyur pa de sgrub pa pos shes pas ci zhig tu 'gyur zhe na/ de ltar shes nas 'grub par 'gyur// zhes bya ba smos te/ thugs rje chen pos gzhan gyi dbang gis de ltar nges pa bskyed nas zhe sdang med pa'i khro bos sems can gyi khams thams cad thal bar byas te/ rdo rje rigs kyi rang bzhin du bskyed nas gang gi tshe gzungs kyi phyag rgyas bsgrub pa de'i tshe 'grub par 'gyur ro// 'byung ba yang yin la chen po yang de yin pas na 'byung ba chen po ste/ khams gsum pa'i rnam par dag pa gang yin pa'i kun du rtog pa de las byung ba ni 'byung ba chen po las byung ba'o// thams cad ni khams gsum pa'o// mi gtsang zhes ni ci'i phyir brjod// ces bya ba ni/ ci'i phyir zhes bya ba ni spong ba'i don to// 'di skad ston pa yin te/ khams gsum pa'i rnam pa ni yang dag pa ma yin pa'i kun du rtog pa ni don dam par na ma skyes pa ste/ de las byung bas na khams gsum pa'o// gdon mi za bar ma skyes pa de'i phyir chos can med pas chos mi gtsang ba'i mtshan nyid dang / gtsang ba'i dngos po yang med pa de'i phyir chos can rang bzhin gyis rnam par dag pa'o zhes nges pa bskyed nas/ mnyam par sbyor ba la sogs pa'i bsgom pa ni gzugs brnyan dang mtshungs par bya'o// dngos po mngon par zhen pa med pas 'jug par bya'o zhes bya ba'i don to// mu stegs can rnams gzhom pa'i phyir// zhes bya ba ni mu stegs can dngos por 'dzin pa'i mngon par zhen pa'o// rang dang gzhan gyi rgyud du rtogs pa'i sems dang sems las byung ba de dag gzhom pa ni dngos por 'dzin pa 'di spangs pa'o// de'i don brjod pa ni bshad ma thag pa'i don brjod pas nges par dngos grub thob par 'gyur ba'o// bud med ni nor bu chen po'i rigs de'i gzungs rnams so// chags pa ni phul du byung ba'i chags pa'o// rnal 'byor dang / rjes su rnal 'byor dang / shin tu rnal 'byor dang / sems can gyi rnal 'byor bsgom pa de rnams so// bud med la chags pa de'i phyir lhan cig tu gyur pa'i rgyus so// rin chen rnams ni nor bu chen po'i rigs kyi rang bzhin rnams so// rtag tu legs par bsags par bya// zhes bya ba ni nor bu chen po'i rigs kyi gzungs kyi dkyil 'khor las bshad pa'i phyag rgya chen po'i dngos grub kyi rin po che rnams bsags pa ni rtogs pa'o// byams pa ni bskyed pa'o// gang gi phyir/ bud med bla med rin chen rnams// zhes bya ba yin pa de'i phyir bsam pa ni nges pa bskyed pa'o// nor bu chen po'i rigs kyi gzungs kyi dkyil 'khor gyi rnal 'byor bsgoms na 'grub par 'gyur te/ phyag rgya chen po la sogs pa 'grub par 'gyur ro// de ltar de bzhin gshegs pa thams cad kyi dam tshig gi rigs kyi gsang ba'i dngos grub kyi rgyud bstan nas/ da ni gzungs kyi mnyam par sbyor ba'i bsgoms pa las byung ba'i bde ba phul ba'i yang dag par sbyor ba bsgom par bya'o zhes bstan pa'i phyir/ de nas zhes bya ba la sogs pas de bzhin gshegs pa thams cad kyi rigs kyi mchod pa'i gsang ba'i dngos grub kyi rgyud gsungs so// de bzhin gshegs pa thams cad kyi rigs ni lha mo dang mnyam par sbyor ba bsgoms pa las byung ba'i bde bas mchod par bya ste/ de nyid ni gsang ba'o// de'i dngos grub ni de bzhin gshegs pa rnams la phul bas gzungs kyi dkyil 'khor las bshad pa'i dngos grub rnams dang / phyag rgya thams cad rdzogs shing mngon sum du byed pa'o// bud med rnams kyis yongs bskor la// zhes bya ba ni rdo rje sems dpa' la sogs pa'i gzungs kyi bud med de rnams kyis yongs su bskor bar gyur pa'o// kun nas brtse ba'i bde ba yis// zhes bya ba ni gzungs kyi lha mo dang mnyam par sbyor ba'i bsgoms pa las byung ba'i bde ba ni kun nas brtse ba'i bde ba'o// sangs rgyas mchod phyir phul na yang // zhes bya ba ni gzungs kyi lha mo dang mnyam par sbyor ba'i bsgoms pa las byung ba'i bde ba de bzhin gshegs pa rnams la phul ba ni sangs rgyas la phul ba'i rgyus sangs rgyas nyid thob bo// rgyur 'gyur ro zhes bya ba'i don to// de ci zhig tu 'gyur zhe na/ mchod pa'i dngos grub thob par 'gyur// zhes bya ba smos te/ mchod par gyur pa ni mchod pa'i dngos grub ste/ gzungs kyi dkyil 'khor las bshad pa'i phyag rgya rnams rtogs pa yin no zhes bya ba'i tha tshig go// 'di skad ston pa yin te/ de bzhin gshegs pa'i rnal 'byor ba gzungs kyi sgrub pa pos snga ma bzhin du cho ga thams cad rjes su spyad la/ gzungs kyi snying po brjod cing rig pa'i lha mo'i gzugs kyis bdag nyid yongs su bskor zhing bzhag la/ mnyam par sbyor ba bsgom pas longs spyad la de nas de bsgoms te/ de dang de bsgoms pa las skyes pa'i bde ba gang yin la des sems can gyi khams thams cad bdag nyid dang mtshungs par bsgoms la de lta bu'i bde ba de sangs rgyas la mchod pa'i phyir dbul bar bya'o// rab dga' gang de skyes pa na// rab dga' las byung bde ba de// phyag bzhi pos ni mchod pa'i phyir// phul na myur du 'grub par 'gyur// zhes bya ba ni rdo rje sems dpa' la sogs pa'i rnal 'byor pas rang gi gzungs dang / mnyam par sbyor bar bsgoms pa las byung ba'i dga' bas ngal zhing skyo na de'i bde ba des ngal zhing skyo ba'o// de bsgoms pa las byung ba'i bde ba ni rab tu dga' ba'i bde ba nyid de/ phyag bzhi po yis mchod pa'i phyir nges par phul nas/ de bzhin gshegs pa thams cad myur du 'grub par 'gyur ro// de'i don ni 'di skad ston pa yin te/ snga ma bzhin du rdo rje sems dpa' la sogs pa'i de bzhin gshegs pa'i rigs kyi rnal 'byor byas la/ phyag bzhi'i mthar thug pa'i cho ga rjes su spyad de/ rang gi gzungs kyi phyag rgya bcings nas rang gi gzungs kyi dkyil 'khor sprul pa thams cad dang lhan cig mnyam par sbyor bar bsgoms la/ ji srid du skyo zhing ngal bar ma gyur pa de srid kyi bar du bya'o// skyo bar gyur na phyag bzhi byas la de nas ngal bso bar bya'o// de ltar yang dang yang du bsgoms nas yang dang yang du bsgom zhing phyag bya ste bsnyen pa sngon du 'gro bas bsgrub par bya'o// rdo rje rigs kyi gzungs kyi dkyil 'khor las bshad pa'i phyag rgya chen po la sogs pa'i phyag rgya thams cad ni hUM gi dam tshig go// de bcings nas/ skye bo bud med 'khyud nas kyang // zhes bya ba ni rang gi gzungs kyi lha mo dang mnyam par sbyor bar bsgoms la/ de dang 'khyud par gyur ba'i bde ba de/ phul nas de ni 'grub par 'gyur// zhes bya ba ni sems can thams cad kyi khams thams cad rang gi rang bzhin du byas la/ de lta bu'i bde ba de phul na de 'grub par 'gyur ro// 'jig rten dbang por bdag bsgoms la// zhes bya ba la sogs pa ni 'gro ba 'dul ba la sogs pa rnal 'byor snga ma bzhin du byas la/ phyag bzhi'i mthar thug pa'i cho ga rjes su spyad nas/ 'jig rten dbang phyug bdag yin no zhes bya ba'i nga rgyal bskyed bar bya'o// pad+ma'i rigs kyi gzungs kyi dam tshig gi phyag rgya bcings te/ rang gi gzungs kyi lha la snga ma bzhin du rdo rje lta bas bltas pa de bsgoms pa las byung ba'i bde bas tshim pa des sems can gyi khams thams cad yid kyis 'jig rten dbang phyug tu byas te/ sdug pa'i gdong du bltas shing nges par bsams la/ phyis lhan cig tu mnyam par sbyor bar bsgom par bya'o// nor bu'i rigs chen po'i phyag rgya thams cad kyang gzungs kyi phyag rgya thams cad ni las kyi phyag rgya'o// de'i phyag rgya chen po la sogs pa gzungs kyi phyag rgya bcings pa ni las kyi phyag rgya 'dzin par gyur pa'o// rgyan rnams kun gyis ni don thams cad grub pa la sogs pa'i rgyan gang yin pa de rnams kyis bdag nyid la yid las byung ba'o// yod na phyi rol gyi rgyan kun gyis rnam par brgyan pa'o// bud med 'khyud pa'i longs spyod ni// zhes bya ba la/ rang gi gzungs kyi lha mo dang mnyam par sbyor bas 'khyud par bsgom par bya'o// mchod pa'i phyir ni mchod pa'i rgyu mtshan no// de bzhin gshegs pa la sogs pa sems can gyi khams rnams rang gi ngo bor bskyed la/ de nyid de bzhin gshegs pa la sogs pa sems can gyi khams la phul na nor bu chen po'i rigs kyi gzungs kyi phyag rgya chen po la sogs pa'i dngos grub bsgrub par 'gyur ro// 'di skad ston pa yin te/ snga ma bzhin du nor bu chen po'i rigs kyi rnal 'byor byas nas/ phyag bzhi'i mthar thug pa'i cho ga thams cad rjes su spyad la/ phyis nor bu'i rigs kyi gzungs kyi dkyil 'khor las bshad pa'i phyag rgya chen po la sogs pa bcings la/ rang gi gzungs kyi lha mo mdun du bsams te/ ji lta ba bzhin du 'khyud pas de bzhin gshegs pa la sogs pa sems can gyi khams thams cad rang gi rang bzhin du bya'o// de ltar de bzhin gshegs pa'i rigs thams cad kyi mchod pa'i gsang ba'i dngos grub kyi rgyud bshad nas/ da ni de bzhin gshegs pa thams cad kyi rigs kyi gsang ba'i mchod pa'i dngos grub kyi rgyud ni/ de nas zhes bya ba la sogs pa gsungs te/ de bzhin gshegs pa thams cad kyi rigs kyi gsang ba'i mchod pa ni sgeg mo la sogs pa'i mchod pa'o// de rnams kyi dngos grub ni gzungs kyi dkyil 'khor las bshad pa'i phyag rgya chen po la sogs pa thob pa'o// ci nas sus kyang mi tshor bar// gzhan gyi bud med rtse byed na// zhes bya ba la sogs pa ni gzhan gyi bud med ni/ gzhan mchog tu gyur pa'i bu mo ni gzhan gyi bud med de/ gzungs kyi lha mo de de dang rtse bar byed pa ni mnyam par sbyor ba sgom pa'i sbyor bas de bsten pa'o// ci nas sus kyang mi tshor ba ni rang gi rgyud dang rjes su mthun pa'i yul ni skye bo thams cad kyi mngon sum ma yin pa'o// 'di skad ston pa yin te/ gzungs kyi sgrub pa po slob dpon 'ba' zhig gam/ yid ches pa dang bya ba yin gyis/ gzhan dang ni ma yin no// sangs rgyas su ni bdag bsgoms la// zhes bya ba ni rnam par snang mdzad la sogs pa de bzhin gshegs par bdag nyid bsgom par bya'o// mchod pa'i dngos grub ni phyag rgya chen po la sogs pa ni mchod pa'i dngos grub de thob par 'gyur ro// de'i don ni 'di skad ston pa yin te/ snga ma bzhin du de bzhin gshegs pa'i rnal 'byor byas la/ dkyil 'khor chen po las bshad pa'i bdug pa ma la sogs pa'i phyag rgya rnams kyis yang dag par mchod la phyag bzhi bya'o// phyis gzungs kyi dkyil 'khor las bshad pa'i phyag rgya chen po la sogs pa bcings te/ gzungs thams cad sprul la/ gzungs kyi dkyil 'khor las bshad pa'i sgeg mo la sogs pa'i mchod pa rnam pa bzhis bdag nyid yang dag par mchod la/ gzungs kyi lha mo thams cad dang mnyam par sbyor bar bsgom par bya'o// rdo rje 'joms byas nas kyang zhes bya ba la sogs pa ni snga ma bzhin du rdo rje dbyings kyi dkyil 'khor chen po las bshad pa'i cho gas rdo rje sems dpa' la sogs pa'i rnal 'byor byas la/ phyag bzhi'i mthar thug pa'i cho ga'i rjes su spyad nas/ gzungs kyi dkyil 'khor las bshad pa'i rang gi gzungs kyi phyag rgya chen po'am/ dam tshig dang chos dang las kyi phyag rgya rnams bcings te// rang gi snying pos rang gi gzungs kyi dkyil 'khor sprul la/ gzungs kyi dkyil 'khor las gsungs pa'i sgeg mo la sogs pa'i gsang ba'i mchod pa bzhi las kyi phyag rgya'i gar las byung ba'i bdag nyid yang dag par mchod par bya'o// de nas 'dod pa ni de bzhin gshegs pa'i rigs kyi rgyud la chags pa'o// dga' ba ni de bzhin gshegs pa'i rigs kyi thabs dang shes rab bsgoms pa las byung ba mgu ba'o// 'di nyid bsgom pa'i rnal 'byor pas nam mkha' dang mnyam pa'i de bzhin gshegs pa'i rigs rtogs pas dbang bskur ba'o// de nyid bsgom pa'i rnal 'byor pas chos thams cad rang bzhin gyis rnam par dag pa sgra brnyan dang mtshungs pa'i sgra la bzod pa gang yin pa 'di ni glu ma'o// de nyid bsgoms pas rang bzhin gyis 'od gsal ba'i chos gdod ma nas dag pa ni nam mkha' dang mtshungs pa yin no snyam pa'i brtson 'grus ni gar ma'o// de rnams goms pa'i stobs las byung ba'i bde ba ni 'dod pa dga' bas dbang bskur ba mchog glu'i gar gyis bde ba'o// de las ni de ltar gyur pa de las so// bde ba gzhan ni yod min te// zhes bya ba ni gsang ba'i mchod pa bzhir brjod pa de las so// de ltar bdag nyid yang dag par mchod la/ gzungs kyi lha mo thams cad dang mnyam par sbyor bar bsgom par bya'o// cho ga ji bzhin tshul du yang // zhes bya ba la sogs pa snga ma bzhin du 'jig rten gsum las rnam par rgyal ba'i dkyil 'khor chen po las bshad pa'i rdo rje hUM mdzad la sogs pa'i rnal 'byor byas la/ phyag bzhi'i mthar thug pa'i cho ga thams cad rjes su spyad la/ phyis gzungs kyi dkyil 'khor las gsungs pa'i rang gi phyag rgya bcings te/ rang gi snying pos gzungs kyi dkyil 'khor sprul nas/ gzungs kyi dkyil 'khor las bshad pa'i sgeg mo la sogs pa'i gsang ba'i mchod pa bzhis bdag nyid yang dag par mchod la/ rdo rje hUM mdzad kyi dam tshig gi phyag rgya bcings te/ 'khyud pas gzungs kyi skye bo sdug pa thams cad dang mnyam par sbyor ba bsgom par bya'o// gsang ba'i tshul ni ji bzhin par// zhes bya ba la sogs pa ni snga ma bzhin du 'gro ba 'dul ba'i dkyil 'khor chen po las bshad pa'i rang gi lha'i rnal 'byor byas la/ phyag bzhi bya ba'i mthar thug pa'i cho ga thams cad rjes su spyad la/ phyis gzungs kyi dkyil 'khor las bshad pa'i 'gro ba 'dul ba la sogs pa'i phyag rgya bcings te/ rang gi gzungs kyi dkyil 'khor sprul la/ gzungs kyi dkyil 'khor las bshad pa'i sgeg mo la sogs pa'i gsang ba'i mchod pa rnam pa bzhis bdag nyid yang dag par mchod la/ gzungs thams cad dang mnyam par sbyor bar bsgom par bya'o// gsang ba'i tshul ni ji bzhin par// zhes bya ba la sogs pa la/ snga ma bzhin du nor bu'i rigs kyi rnal 'byor byas la/ phyag bzhi'i mthar thug pa'i cho ga thams cad rjes su spyad de/ phyis rang gi gzungs kyi phyag rgya bcings la rang gi gzungs kyi dkyil 'khor la rang gi snying ga'i rin po che las sprul nas nor bu'i rigs kyi gzungs kyi dkyil 'khor las bshad pa'i rin chen sgeg mo la sogs pa'i phyag rgya rnam pa bzhis bdag nyid yang dag par mchod par bya'o// de ltar las kyi phyag rgya rnams kyis rab tu mchod la/ don thams cad grub pa'i rnal 'byor dang / nam mkha'i snying po'i rnal 'byor pas gzungs kyi dkyil 'khor las bshad pa'i sgeg mo la sogs pa'i gsang ba'i mchod pa rnams kyis mchod par byas nas/ phyag rgya chen po la sogs pa'i dngos grub thob par 'gyur ro// sngar bshad pa'i tshul gyis gzungs thams cad dang mnyam par sbyor bar bsgoms te/ yang na rang gi gzungs kyi dkyil 'khor sprul la rang gi gzungs re re zhing mdun du bzhag la/ bsdu ba la sogs pa'i cho ga rjes su spyad de/ phyag rgya bzhis rgyas btab la/ dbang bskur ba'i phyag rgya rnams kyis dbang bskur la/ gzungs kyi dkyil 'khor las bshad pa'i sgeg mo la sogs pa rnams brgyad kyi phyag rgya dang las kyi dkyil 'khor las bshad pa'i phyag rgya bcu drug gis yang dag par mchod la phyag bzhi byas te/ de bzhin gshegs pa thams cad kyi rigs kyi phyag rgya bsgom par bya'o// de ltar de bzhin gshegs pa thams cad kyi gsang ba'i mchod pa'i dngos grub kyi cho ga rgyas pa'i rgyud bstan nas/ da ni sems yongs su sbyong ba'i las kyi ye shes dang / gzungs kyi ye shes nyid bstan pa'i phyir/ de bzhin gshegs pa thams cad kyi rigs kyi rnal 'byor pas dkyil 'khor chen po las bshad pa'i lha bskyed pa'i rgyur gyur pa'i de bzhin gshegs pa thams cad kyi rigs kyi de kho na nyid brjod pa'i rgyu ni/ de nas sangs rgyas byang chub sems dpa' phyag na rdo rjes zhes bya ba la sogs pa gsungs so// de bzhin gshegs pa thams cad dang / rigs thams cad kyi de kho na nyid ni de bzhin gshegs pa thams cad kyi de kho na nyid do// de dag brjod pa ni gsal bar byed pa'o// de nyid ni gsang ba ste/ de'i dngos grub ni dkyil 'khor chen por bshad pa'i lus kyi phyag rgya thams cad bskyed pa'o// de ston par byed pa ni rgyud de/ bcom ldan 'das phyag na rdo rjes gsungs shing bshad pa'o// mdor na ting 'dzin ye shes gnas// zhes bya ba ni ting nge 'dzin ye shes su gyur pa ni sangs rgyas so// ting nge 'dzin ni sems rtse gcig pa'o// de ltar gyur pa'i ting nge 'dzin nges pa ni ye shes de las byung zhing bskyed pa'o// de gang zhe na/ sangs rgyas nyid do// sangs rgyas nyid ni yang dag par rdzogs pa'i sangs rgyas so// ni zhes bya ba'i sgra ni nges par gzung ba'o// ting nge 'dzin gyi ye shes las byung ba kho na sangs rgyas nyid do// mdor na ni mdor bsdus pa'o// mdor na ting nge 'dzin ye shes kyi gnas de gang yin zhe na/ 'on kyang sems can rnams la chags tshul gyis// zhes bya ba smos te/ sangs rgyas rnams kyis sems can kun// thams cad gzi can nyid du ni// ji lta ba bzhin 'dul ba yis// las rnams thams cad grub par byed// ces bya ba bsgoms pa 'di ni sems can la chags pa'i rnal 'byor ro// sems can la chags pa'i sbyor ba des myur zhing mgyogs par bla na med pa thob par 'gyur ro zhes bcom ldan 'das de bzhin gshegs pas gsungs so// 'di skad ston pa yin te/ oM tsit+ta pra ti be d+haM kA ro mi zhes brjod cing // chos thams cad bdag med par bsgoms pas gzung ba dang 'dzin pa'i rnam par rtog pa spangs te/ sems rtse gcig pa'i ting nge 'dzin der 'gyur ro// de'i rjes la zla ba'i dkyil 'khor gyi rnam par bskyed nas brtsams te/ oM bo d+hi tsit+ta ut+pA da ya mi/ oM tiSh+Tha badzra/ oM badzra At+ma kou0f85haM/ oM ya tha sar+b+ba ta thA ga ta tiSh+Tha haM/ zhes bya ba'i snying po bzhi brjod cing // de'i don bzhi la nges pa'i ye shes de lta bur gyur pa'i ting nge 'dzin gyi ye shes dag las byung ba'i sangs rgyas su nges par byas te/ phyag bzhi pa'i mthar thug pa'i cho ga thams cad rjes su spyad nas de bzhin gshegs pa'i las kyi phyag rgya bcings te/ sems can gyi khams thams cad la de bzhin gshegs pa nyid la sogs pa ster bar rnam par bsams la/ phyag rgya chen po la sogs pa bsgoms pa de lta bus de bzhin gshegs pa nyid thob par 'gyur ro// sems can thog ma tha ma med// ces bya ba la/ thog ma ni dang po skye ba ste/ tha ma ni nying mtshams sbyor ba dang 'jog pa'o// de med pas thog ma dang tha ma med pa gang yin pa 'di ni thog ma dang tha ma med pa'o// de gang yin zhe na/ sems can no zhes bya ba smos te/ rdo rje sems dpa' zhes bya ba'i don to// gang la thog ma tha ma 'di med na/ ji ltar de ni skye ba rnam par 'jog par byed ce na/ nam mkha' las byung mtshan nyid de// zhes bya ba smos te/ dper na rtsig pa 'ga' zhig pas nam mkha' bya'o zhes bya ba bzhin du rtsig pa bshig par bshad pa ni/ rtsig pa bsal bas nam mkha' bya// zhes bya ba bshad do// de ltar yang dag pa ma yin pa'i kun du rtog pa ni rtsig pa'i dbyibs dang mtshungs pa bshig nas/ chos bdag med pa'i ye shes kyis skyes bu'i dbyibs kyi tshul du skyes pas na sems can ni rdo rje sems dpa'o zhes shes par bya'o// kun du bzang po ni byang chub kyi sems nam mkha'i khams thams cad du rtag tu gnas pa'i de bzhin gshegs pa thams cad kyi sku dang / gsung dang / thugs rdo rje dang mtshungs par gyur pa ni kun du bzang po'o// de skad du yang // thog ma med pa'i sems dpa' ni// rdo rje sems dpa' dga' ba che// zhes bshad do// kun bdag nyid ces bya ba ni khams gsum po thams cad na kun du spyod pa'i sems can gyi rang bzhin gyi bdag nyid ni/ kun bdag nyid de khams gsum pa rdo rje sems dpa'i gzugs dang chos nyid kyis so// 'dod pa ni 'dod par bya bas na 'dod pa ste/ byang chub chen po'i mtshan nyid can gyi rdo rje sems dpa'o// byang chub mngon du gnyer ba'i rnal 'byor pa rnams kyis thos pa dang / bsam pa dang / bsgom pa'i shes pa bstan pa yin no zhes bya ba'i don to// 'gro ba kun bdag po zhes bya ba ni sems can dang snod kyi 'jig rten gyi 'gro ba thams cad rdo rje rgyal po la sogs pa'i rigs brgya'i dbye bas phye ba'o// sems can dang snod kyi 'jig rten de yang rdo rje rgyal po la sogs pa'i de dang der skyes pa'o// de ltar rdo rje 'dzin pa chen po'i rang bzhin bshad na/ da ni de thob par byed pa'i thabs kyi sems yongs su sbyong ba'i las kyi ye shes gsungs pa ni/ sems can kun gyi sems gang yin// zhes bya ba la sogs pa smos pa'o// ji skad bshad pa'i mtshan nyid can gyi de lta bu'i rang bzhin de gang yin zhe na/ sems can kun gyi sems gang yin// zhes bya ba smos te/ kun gzhi'i rnam par shes pa la sogs pa'i rang bzhin sems can kun gyi sems gang yin pa de nyid ni bstan pa'i phyir ni sems dpa' zhes brjod do// chos bdag med pa bsgoms pas gzung ba dang 'dzin pa'i rnam par rtog pa spangs pa ni srog chags dang srog chags ma yin pa dang / gzung ba dang / 'dzin pa'i rnam par rtog pa rnams kyis mi g.yo ba'i phyir ro zhes bya ba'i don to// rdo rje mnyam par mnyam bzhag nas// zhes bya ba ni mnyam par gzhag pa'i sems rtse gcig pa'i ting nge 'dzin to// de'i rtse gcig pa'i rnal 'byor gyis rdo rje dang mnyam par sbyor ba ni de bzhin nyid de/ de bzhin nyid dang rnam par mtshungs pa'o zhes bya ba'i don to// 'di skad ston pa yin te/ sems can gyi rang bzhin kun rdzob tu bstan par gyur pa gang yin pa de nyid de bzhin nyid dang / ro gcig par sems rtse gcig pa'i ngo bo nyid yin pas na rdo rje dang mnyam pa ni de bzhin nyid dang mtshungs pa'o// 'di ltar de bzhin nyid ni don gyi dngos po thams cad kyi rang bzhin te/ de bzhin gshegs pa rnams byung yang rung ma byung yang rung ste/ ma skyes shing mi skye bar yang mi 'gyur ro// chos gang yang skye ba med pa de la res 'ga' zhig kyang 'gag par mi 'gyur ba de'i phyir de rdo rje'o// de bzhin nyid dang ro gcig pa'i ye shes ni rnam par rtog pa thams cad kyis mi bskyod pa de bas na rdo rje dang mtshungs pas na rdo rje zhes bya ste/ de bas na rdo rje dang mnyam pa'o// nges par rdo rje nyid 'gyur te// zhes bya ba ni zla ba'i dkyil 'khor gyi rnam par nges pa de'i steng du zla ba gnyis pa dang bcas pa'i rang gi lha'i snying po las rdo rje rtse lnga par nges par bya'o// de nas rdo rje'i nga rgyal bsgoms nas/ oM badzra a haM zhes bya ba lan gsum nges par bya'o// de ltar lan gsum nges pa las rdo rje bsgoms pas ni rdo rje nyid du 'gyur/ rdo rje rtse lnga pa'i gzugs brnyan nyid kyis bshad ma thag pa gang yin pa ni rdo rje dang mtshungs pa'i sems kyi khyad par thob par 'gyur ro// sems dpa'i byin rlabs tshul gyis ni// rdo rje sems dpa' nyid du 'gyur// zhes bya ba la/ rdo rje sems dpa' ni rdo rje sems dpa'o// des byin gyis brlabs pa ni bskyed pa'o// sems dpa' byin gyis brlabs pa'i sbyor ba de dag ni tshul lo// de'i don ni 'di skad ston pa yin te/ bshad ma thag pa'i de nyid kyis rdo rjer gyur pa'i sems kyi khyad par gyis rdo rje sems dpa'i phyag rgya chen po'i gzugs su bskyed la/ badzra satwa a haM zhes yid kyis brjod cing // rnal 'byor pas rdo rje sems dpar mos pa gang yin pa de ni/ sems dpar byin rlabs tshul gyis ni// zhes bya'o// sems dpar byin gyis brlabs pa'i sbyor ba des rdo rjer gyur pa'i rnal 'byor pas rdo rje dang dril bu bsnams pa rdo rje sems dpa' nyid du rdzogs par 'gyur ro zhes bya ba'i don to// yang gi sgra ni rdo rje'i bdag nyid kyi gzugs la ltos pa'o// de ltar na thog ma dang tha ma med pa'i chos kyi dbyings ni rdo rje sems dpa'i phyag rgya chen po'i gzugs yongs su brtag cing // sangs rgyas su byas pa ni chos kyi dbyings kyi ngo bo nyid do// de ltar rnal 'byor pas rigs thams cad kyi lha'i sku'i gsang ba bskyed pa'i rgyur gyur pa sems dpar byin gyis brlabs pa'i sbyor ba bshad nas/ da ni de bzhin gshegs pa bsgoms pas kyang de bzhin gshegs pa'i gzugs su yongs su brtags shing bsgrubs pas thog ma dang tha ma med pa'i chos kyi dbyings bsgom par bya'o zhes bya ba'i don bstan pa'i phyir/ de nyid ces bya ba la sogs pa gsungs te/ bcom ldan sems dpa' de nyid ni// zhes bya ba ni thog ma dang tha ma med pa'i sems dpa'o// bdud bzhi bcom pas na bcom ldan 'das so// 'di ltar thog ma dang tha ma med pa'i chos kyi dbyings kyi mtshan nyid de ni bcom ldan 'das rdo rje 'chang chen pos thams cad dus thams cad kyi rnam pa thams cad du nyon mongs pa dang lha'i bu dang / phung po dang / 'chi bdag gi bdud thams cad 'joms pas thog ma dang tha ma med pa'i gzugs nyid kyis de dang de dag gi skabs mi dbye ba'i phyir ro// sems dpa' zhes bya ba ni rdo rje sems dpa' nyid rdo rje 'chang chen po'o// rdo rje 'dod pa zhes bya ba ni rdo rje yang yin la 'dod pa yang de yin pas na rdo rje 'dod pa ste/ byang chub chen po zhes bya ba'i don to// 'dod pa de dag gang yin zhe na/ de bzhin gshegs zhes bya ba smos te/ don ci lta ba bzhin du rnam par gnas pa'i dngos po dang dngos po med pa'i ngo bo nyid ji lta ba bzhin du rtogs pa'i sangs rgyas ni de bzhin gshegs pa'o// gshegs pa'i don ni mkhyen pa'i don to// de ji ltar de bzhin gshegs pa yin zhe na/ rang sems so sor rtogs la sogs// sangs rgyas byang chub cho ga bzhin// zhes bya ba ni rang gi sems kyi bdag nyid ni rang gi sems te/ rang gi rnam par shes pa de so sor rtogs pas sgyu ma lta bu nyid du mngon sum du mdzad pa'o// de nyid dang por byas pa gang yin pa de ni sangs rgyas byang chub ste/ rang sems so sor rtogs pa'i byang chub bo// rang gi so sor rtogs pa la sogs pa'i byang chub de ji lta ba yin zhe na/ sangs rgyas byang chub cho ga bzhin// zhes bya ba smos te/ oM tsit+ta pra ti be d+haM kA ro mi/ oM bo d+hi tsit+ta ut+pA da ya mi/ oM tiSh+Tha badzra/ oM badzra At+ma kou0f85haM/ oM ya tha sar+b+ba ta thA ga ta ta s+tha a haM/ zhes bya ba'i snying po lnga brjod cing // don rnam pa lnga bsgoms pas sangs rgyas kyi rnam par rtog pa ni cho ga ji bzhin zhes bya ba ni sgra'i don brjod pa yin no// gang gi phyir de ltar sangs rgyas kyis rnam pa lnga bsgoms pa'i 'bras bu'i ngo bo ni de nyid bcom ldan 'das de bzhin gshegs pa zhes bya ba yin no// mngon par byang chub pa lnga'i rim pa 'di nyid kyis rdo rje chen po sems dpar byin gyis brlabs pa'i sbyor bas/ rdo rje sems dpa' la sogs pa de bzhin du spyod par mi bya'o zhes bshad par bya'o// de nyid bcom ldan de bzhin gshegs// thams cad kyi ni rigs su 'gyur// zhes bya ba ni mngon par byang chub pa rnam pa lnga bsgoms pa'i 'bras bu'i de bzhin gshegs pa thams cad do// bshad ma thag pa de dag dang 'brel pa'i de bzhin gshegs pa dang / rdo rje dang / pad+ma dang / nor bu'i rigs kyi ngo bor bskyed pa'i phyir rigs su gyur pa'o// de bzhin gshegs pa thams cad kyi rigs ni de bzhin gshegs pa rnams kyi rigs so zhes shes par bya'o// gang gi phyir de ltar rigs thams cad kyi gzugs su bskyed pa 'di ni rdo rje 'chang chen po yin pa de'i phyir/ de bzhin gshegs pa'i rigs de nyid rgyud gzhan yin no// de ltar rdo rje dang / pad+ma dang / nor bu'i rigs de nyid kyis bsdus pa yin no// de ltar gang gis gsungs she na/ bcom ldan 'das de bzhin gshegs pa thams cad kyi 'khor los gsungs so// de bzhin gshegs pa thams cad kyang yin la 'khor los kyang yin pas na de bzhin gshegs pa thams cad kyi 'khor lo ste/ rdo rje 'chang chen po'i 'khor lo ni sangs rgyas dang byang chub sems dpa' thams cad kyi 'khor gyi dkyil 'khor ro// rdo rje 'chang chen po de'i ngo bo yin pa'i phyir/ de bzhin gshegs pa thams cad kyi 'khor lo zhes brjod do// de bzhin gshegs pa thams cad kyi rigs kyi rgyu dang 'bras bu'i don dam pa'i de kho na nyid ji skad gsungs pa de dag rab tu gsal bar bshad do// de nyid ni gsang ba ste/ de'i dngos grub ni phyag rgya chen po la sogs pa'i dngos grub bo// de'i cho ga rgyas pa ni bsgom pa'i bye brag sna tshogs pa'o// 'di skad ston pa yin te/ rdo rje thal mo dang / rdo rje bsdams pa la sogs pa nyid ji lta ba bzhin du bcings te/ rdo rje bsdams pa dral la/ de nas rdo rje 'bebs pa bskyed la/ dam tshig gi rdo rje khu tshur bcing bar bya'o// de'i rjes la sdig pa thams cad dral zhing de nas de bzhin gshegs pa dang / rdo rje'i rigs dag ni rnal 'byor pas rang gi snying ga'i zla ba la rdo rje bsam par bya'o// pad+ma'i rigs kyi rnal 'byor pas pad+ma dang nor bu'i rigs kyi rnal 'byor pas rdo rje rin po che bsam par bya'o// rang gi mtshan ma de rnams kyi dbus su rang gi bzlas pa'i yi ge de rnams bkod la brjod cing chos thams cad bdag med par bsgom par bya'o// a A/ i I/ u U/ r-i r-I/ l-i l-I/ e ai/ aM aHzhes bya bas rdo rje sems dpa' la sogs pa nas rdo rje khu tshur gyi mthar thug pa'i sems dpa' chen po rnams kyis dbyangs yig bcu drug gi sa bon gyi yi ge rnams bzlas pa'i yi ge dang bcas pa las rang gi sems zla ba'i dkyil 'khor gyi rnam par bsam par bya'o// de'i steng du yang bzlas pa'i yi ge dang / yi ge ka la sogs pa skar ma'i rnam pa lta bu gcig tu gyur pa las zla ba'i dkyil 'khor yongs su gang ba gnyis pa rnam par snang mdzad la sogs pa'i dge ba'i chos rnam par snang mdzad la sogs pa nas/ rdo rje 'bebs pa'i mthar thug pa'i dge ba'i sman 'phel bar byed pa de dag sgrub pa'i rgyur gyur par bsam par bya'o// yang na yi ge ma ni rnam par snang mdzad bskyed pa'i rgyur gyur pa'i sa bon no// nga nya Na na ni mi bskyod pa la sogs pa'o// ya ra la wa ni rdo rje sems ma la sogs pa rnams kyi'o// sha Sha sa ha ni sgeg mo la sogs pa rnams kyi'o// yang ya ra la wa ni bdug pa ma la sogs pa rnams kyi'o// tsa tsha dza dz+ha ni rdo rje lcags kyu ma la sogs pa rnams kyi'o// ka kha ga g+ha ni sgyu ma rdo rje la sogs pa nas dbang po'i mthar thug pa rnams kyi'o// Da Tha Da D+ha ni khro bo rnams kyi'o// ta tha da d+ha ni tshogs kyi bdag po rnams kyi'o// pa pha ba b+ha ni pho nya rnams kyi'o// la ma k+Sha a rnams ni bran rnams kyi ste/ klu mthar thug pa'i bskyed pa'i rgyur gyur pa'i sa bon no// de nyid kyi phyir zla ba'i dkyil 'khor gnyis pa 'di ni 'jig rten pa dang 'jig rten las 'das pa'i lha thams cad bskyed pa'i rgyur gyur ba'i phyir dge ba'i chos yongs su rdzogs pa yin no zhes bcom ldan 'das kyis gsungs so// yang zla ba'i dkyil 'khor gnyis pa de nyid bzlas pa'i yi ge dang bcas pa las rdo rje rtse lnga pa bsam par bya'o// rdo rje de nyid rdo rje rgyal po la sogs pa'i mtshan ma'i gzugs su gyur par bya'o// rdo rje sems dpa'i rnal 'byor pas rdo rje nyid ji ltar bsam zhing bsgoms pa de bzhin du khro bo rdo rje hUM mdzad kyi rnal 'byor pas rdo rje nyid bsgom par bya'o// de nas rang gi mtshan ma de'i dbus su bzlas pa'i yi ge rnam par bkod pa 'di nyid brjod cing // rang gi mtshan ma'i phyag rgya bsgom par bya'o// rang gi mtshan ma las byung ba'i rang gi rigs sprul la/ phyogs bcu'i sems can gyi khams thams cad kyi de'i rang bzhin du bskyed la/ de nas de rang gi mtshan ma la gzhug par bya'o// rang gi mtshan ma de la rang gi rigs kyi lha'i rdul phra rab bsags pa las bdag nyid bskyed de/ sems dpar byin gyis brlabs pa'i sbyor bas/ badzra satwa a haM zhes brjod cing // rang gi mtshan ma rdo rje sems dpar bdag nyid bskyed la bsnyems pa dang bcas pas rdo rje gsor zhing yang 'di skad ces brjod par bya'o// badzra satwa a haM/ de bzhin badzra rA dza a haM zhes bya ba la sogs pa rang gi snying po brjod cing // rdo rje sems dpa' 'am/ rdo rje rgyal po la sogs pa'i gzugs su bdag nyid bsgom par bya'o// rdo rje sems dpa'i rnal 'byor pas rdo rje gsor ba la mthar thug pa nyid kyi rdo rje las byung ba'i rdo rje sems dpa' bdag nyid bsgom par bya'o// de ltar bdag nyid nga rgyal bskyed de/ ma hA sa ma ya satwa a haM zhes bya ba spyi'i snying po brjod cing // rigs thams cad kyi rnal 'byor pas dam tshig chen po'i sems dpa'i nga rgyal bskyed par bya'o// de nas rang gi lha'i dam tshig gi phyag rgya bcings te sa ma you0f85haM zhes brjod cing // dam tshig gi sems dpa'i nga rgyal bskyed la/ de nyid rang gi lha'i dam tshig gi phyag rgyas snying ga dang / mdzod sbu dang / lkog ma dang / spyi bor sa ma ya satwa a d+hi tiSh+Tha swa maM zhes brjod cing byin gyis brlab par bya'o// rang gi rigs kyi dam tshig gi phyag rgyas snying ga dang / mdzod spu dang / lkog ma dang / spyi bor zla ba'i dkyil 'khor la gnas pa'i mtshan ma bzhi bskyed pas bsam par bya'o// de nas rang gi lha'i phyag rgya chen po bcing bar bya'o// de bzhin gshegs pa la sogs pa'i rigs thams cad pa'i rnal 'byor rnams kyi rang gi sems yongs su sbyong ba'i ye shes ni 'di yin no zhes bcom ldan 'das kyis gsungs pas the tshom mi bya'o// de bzhin gshegs pa'i rnal 'byor pas snga ma bzhin du sdig pa dral zhing mthar thug pa'i cho ga rjes su spyad la/ rdo rje skyil mo krung bcas te/ lag pa gnyis rdo rje bsdams pa bcings la pang bar bkan te/ rang gi snying ga'i zla ba la rdo rje rtse lnga pa bsams te/ rdo rje dbus su/ oM tsit+ta pra ti be d+taM kA ro mi zhes bya ba yid kyis bris te/ mngon par byang chub pa lnga'i rim pa ji lta ba bzhin du bsgom par bya'o// de nas rang gi de bzhin gshegs pa'i dam tshig gi phyag rgya bcings te/ sa ma ya haM zhes bya bas dam tshig gi sems dpa'i nga rgyal bsgom par bya'o// de nas de bzhin gshegs pa'i dam tshig gi phyag rgya de nyid snying ga dang mdzod spu dang / lkog ma dang / spyi bor sa ma ya satwa a d+hi tiSh+Tha swa maM zhes brjod cing byin gyis brlab par bya'o// de'i rjes la rang gi de bzhin gshegs pa'i phyag rgya chen po bcing bar bya'o// de ltar de bzhin gshegs pa la sogs pa'i rigs thams cad kyi phyag rgya chen po sgrub pa'i phyir dang de bzhin gshegs pa la sogs pa thams cad kyi rnal 'byor pa la bsgom pa'i gdams ngag sbyin pa'i phyir/ de bzhin gshegs pa thams cad kyi rigs kyi de kho na nyid gsal bar byed pa'i gsang ba'i dngos grub kyi rgyud bshad nas/ da ni rnal 'byor pa'i rang gi sems yongs su sbyang bar bya ba'i phyir/ de nas zhes bya ba la sogs pa nas/ de bzhin gshegs pa'i rigs thams cad kyi phyag rgya mngon par brjod pa'i dngos grub kyi rgyud gsungs so// de bzhin gshegs pa thams cad kyi rigs ni ji skad du bshad pa de dag go// mtshan ma ni rdo rje la sogs pa'i gzugs so// de mngon par 'dod pa ni don de'i ming mngon par brjod pas na mngon par brjod pa zhes bya ba'i don to// de'i dngos grub ni bskyed pa'o// mtshan ma ni phyag rgya'i ming gi don gyi nges pa ni rdo rje dbyings kyi dbang phyug ma la sogs pa gzungs rnams rtogs pa yin no zhes bya ba'i don to// bcom ldan sems dpa' de nyid ni// zhes bya ba ni rigs thams cad kyi de kho na nyid bskyed pa gsang ba'i dngos grub kyi cho ga rgyas pa'i rgyud nyid du bshad zin pa gang yin pa'o// bcom ldan 'das rdo rje sems dpa' de nyid ni de bzhin gshegs pa'i mtshan ma mngon par brjod pa'i gsang ba'i dngos grub bo// ji ltar gyur pa yin zhe na/ rdo rje sems dpa' ste zla ba zhes bya ba'i don to// gang du gnas pa yin zhe na/ thugs la gnas zhes bya ba smos te/ rnam par snang mdzad la sogs pa de bzhin gshegs pa'i thugs la zla ba'i dkyil 'khor gyi steng du rdo rje rtse lnga pa'i gzugs kyis gnas pa ni thugs la gnas pa'o// mnyam par gzhag pas ting 'dzin te// zhes bya ba ni mnyam par gzhag pa'i ting nge 'dzin rtse gcig pa yin pa de'i phyir ting nge 'dzin de'i rgyu ni mnyam par gzhag par bya'o// 'di las ci zhig byed ce na/ sangs rgyas byang chub rab sgrub byed// ces bya ba smos te/ sangs rgyas rnams kyi byang chub ni sangs rgyas kyi byang chub ste/ de rab tu sgrub cing skyed par byed do// 'di skad ston pa yin te/ de bzhin gshegs pa thams cad kyi thugs la gnas pa'i bcom ldan 'das rdo rje 'dzin pa'o// thabs dang shes rab kyi rang bzhin gyi zla ba rdo rje'i rang bzhin du rjes su dran pa'i ting nge 'dzin gyis skyed par byed pa ni/ rdo rje dbyings kyi dbang phyug ma la sogs pa de bzhin gshegs pa thams cad kyi mtshan ma'i sgra'i don yin te/ de ltar de bzhin gshegs pa'i sgra'i mtshan ma'i mngon par brjod pa bstan nas/ de bzhin gshegs pa'i rigs kyi rab tu rtogs phyir rdo rje zhes bya ba la sogs pa gsungs te/ rdo rje zhes bya ba'i tha tshig go// ci'i phyir rdo rje sems dpa'i mtshan ma yin zhe na/ rab tu rtogs phyir zhes bya ba smos te/ shin tu rab tu rtogs pas na rab tu rtogs pa ste/ byang chub pa'i mtshan nyid can gyi sems khong du chud pas na rab tu rtogs pa'o// de'i ngo bo nyid rab tu rtogs pa nyid yin pa de bas na rab tu rtogs phyir ro// lcags kyu yin zhes bya ba ni rdo rje rgyal po'i mtshan ma'o// ci'i phyir lcags kyur brjod ce na/ gzung ba'i tshul gyis zhes bya ba smos te/ gzung ba'i tshul gyis bsdu ba'i dngos pos sems can rnams bsdu ba'i dngos por sbyar ba dang / de bzhin gshegs pa rnams spyan 'dren pa'i tshul gyis so// mda' yin la zhes bya ba ni rdo rje chags pa'i mtshan ma'o// rgyud gang yin zhe na/ phra mo rtogs phyir zhes bya ba smos te/ phra ba ni chos kyi dbyings de rtogs pa'i phyir phra mo rtogs pa'o// de'i dngos po phra mo rtogs pa de'i rgyud chos kyi dbyings mngon sum du byed do zhes bya ba'i don to// legs zhes bya ba ni rdo rje legs pa'i mtshan ma'o// ci'i phyir zhe na mgu bar gyur phyir zhes bya ba smos te/ yongs su mgu ba zhes bya ba'i don to// chos kyi dbyings mngon sum du byed pa'i rab tu dga' ba gang yin pa de ni yongs su mgu pas na legs par byed pa zhes bya'o// rin chen gsungs zhes bya ba ni rdo rje rin chen gyi mtshan ma'o// ci'i phyir zhe na/ spras pa'i phyir zhes bya ba smos te/ nam mkha' dang mnyam pa'i ye shes kyis sems can thams cad kyi bsam pa thams cad de yongs su rdzogs pa'o// de skad du yang de bzhin gshegs pa thams cad kyis dbang bskur bas rigs rnams spros pa bskyed par bya'o zhes gsungs pa yin no// nyi ma ste zhes bya ba ni rdo rje gzi brjid kyi mtshan ma'o// ci'i phyir zhe na/ gzi brjid tshul gyis zhes bya ba smos te/ gzi brjid ni gzi brjid kyi tshul gyis so// gzi brjid kyi tshul gyis gzi brjid rab tu rtogs pa de dang de ni gzi brjid kyi tshul can no// 'di skad ston pa yin te/ ji ltar nyi ma'i dkyil 'khor gyis mun pa thams cad 'od zer gyi snang bas zil gyis gnon par byed pa de bzhin du de bzhin gshegs pa rnams kyi ye shes kyi nyi mas bag chags dang bcas pa'i nyon mongs pa spangs nas phyi dang nang gi mun pa zil gyis mnan te/ mi 'jigs pa sbyin pa'i 'od zer gyis rang dang gzhan gyi mun pa sel bar byed pa'o// rgyal mtshan zhes bya bas ci zhig ston par 'gyur zhe na/ rgyal mtshan legs par gsungs zhes bya ba smos te/ nyes pa'i dri ma thams cad spangs pa nyid dang / dmigs pa med pa'i byams pa'i sbyin pas khams gsum po ma lus pa zil gyis gnon par byed ces bya ba'i don to// 'dzum pa zhes brjod pas ci zhig brjod pa yin zhe na/ 'dzum pa bzhad par grags pa yin// zhes bya ba smos te/ bzhad pa rnams ni bzhad pa'o// 'di skad ston pa yin te/ mi dmigs pa'i byams pa'i chos sbyin pa'i mthus de bzhin gshegs pa'i stobs dang / mi 'jigs pa la sogs pa chos kyi sbyin pas sems can gyi khams rnams tshim par byed pa'i mgu ba thob pa ni 'dzum pa zhes bya ba'i don to// ci'i phyir pad+mo yin zhes bya bar brjod ce na/ 'dod chags dag phyir zhes bya ba smos te/ thugs rje chen pos de'i 'dod chags dag pas na 'dod chags dag pa'o// 'dod chags dag pa'i dngos po ni 'dod chags dag pa'i phyir ro// 'dod chags dag pa'i pad+mo yis// zhes bya ba des dri ma med par chos mthun pa'o// ral gri zhes brjod pa ni rdo rje rnon po'i mtshan ma'o// ci'i phyir zhe na/ nyon mongs dgra gcod phyir zhes bya ba smos te/ shes rab kyi pha rol tu phyin pa'i ral gris chos thams cad ma skyes pa'o zhes bsgoms pa'i stobs kyis rtogs pas nyon mongs pa nyid kyi dgra de dag gcod pas na de dag dgra gcod phyir ro// 'khor lo ste zhes bya ba ni rdo rje rgyu'i mtshan ma'o// ci'i phyir zhe na/ dkyil 'khor gyi tshul gyis zhes bya ba smos te/ dkyil 'khor gyi tshul ni dkyil 'khor gyi sbyor ba yin pa de'i phyir dkyil 'khor gyi sbyor ba'i rgyu ni 'khor lo'i mtshan ma yin no zhes bya ba'i don to// gang gi tshe rdo rje dbyings kyi dkyil 'khor dang 'brel pa de'i tshe de dang de la brten pa'i 'khor lo'i tshul ni 'khor lo'o// smra zhes bya ba ni rdo rje gsungs pa'i mtshan ma'i phyag rgya'o// ci'i phyir zhe na/ tshig gi brjod pas zhes bya ba smos te/ sgra 'don cing ngag gi lam de las chos brjod pa dag gi chos brjod pa'i tha tshig go// kun rdo rje ni rtse mo bcu gnyis pa'i rdo rje ste/ rdo rje las kyi mtshan ma'o// ci'i phyir rdo rje kun zhes brjod ce na/ sna tshogs phyir zhes bya ba smos te/ sangs rgyas kyi sprul pa dang / sems can gyi don byed pa'i phyir thams cad du song ba yin no zhes bya ba'i don to// go cha zhes bya ba ni rdo rje go cha ma'i mtshan ma la bya ste/ ci'i phyir zhe na/ mi tshugs tshul gyis zhes bya ba smos te/ sdug bsngal gyis dub par mi nus pas na mi tshugs pa'o// de'i sbyor ba ni mi tshugs pa'i sbyin pa ste/ de'i phyir mi tshugs pa'i tshul ni yongs su sbyong ba'i brtson 'grus kyi ngo bas bla na med pa yang dag par rdzogs pa'i byang chub las phyir mi ldog pa'i don to// mche ba ni rdo rje gnod sbyin gyi mtshan ma ste/ ci'i phyir zhe na/ 'jigs byed tshul gyis zhes bya ba smos te/ 'jigs par byed pa 'jigs pa bskyed pa'i tshul ni so sor rtog pa'i brtson 'grus kyi chos thams cad rang bzhin gyis 'od gsal ba yongs su shes pas snang ba med par dmigs pa ni 'jigs pa'o// de las skyes pa'i khro bo thams cad kyi ngo bo bdud la sogs pa gdug pa rnams la 'jigs pa bskyed pa'o// bsdams pa ni rdo rje khu tshur gyi mtshan ma'o// ci'i phyir zhe na/ phyag rgya'i tshul gyis zhes bya ba smos te/ phyag rgya rnams 'dren pa'i phyag rgya sbyor tshul lo// de bzhin gshegs pa la sogs pa rigs thams cad kyi phyag rgya sgrub pa nan tan du byed pa'i brtson 'grus kyi chos thams cad rang bzhin gyis 'od gsal bar byed pa'i phyag rgya'i sbyor ba des 'ching ba brjod pa ni de'i mtshan ma'o// de ltar mtshan ma'i phyag rgya'i sgras mngon par brjod pa'i don nges par byed pa'i rnal 'byor pa rnams kyis phyag rgya chen po la sogs pa 'grub par 'gyur ro// ji ltar bcom ldan 'das rtag pa// zhes bya ba ni mi 'gyur ba'o// de gang yin zhe na/ rdo rje sems dpa' kun 'gro ba// zhes bya ba smos te/ rdo rje rgyal po la sogs pa'i gdul bya rnams la snga ma'i bsgom pa'i tshul gyis thams cad du 'gro bas na kun 'gro ba'o// ji ltar rdo rje rgyal po la sogs pa'i rgyus 'di thams cad du 'gro ba de bzhin du/ rdo rje mtshan ma la sogs zhes bya'o// lcags kyu la sogs pa'i mtshan ma las dang por byas pa'i mtshan ma la sogs pa'o// de'i bsgom pa ni bdag gi rnal 'byor gyi dus su de ltar nges pa bskyed pas rnal 'byor pa 'grub par 'gyur ro// 'di skad ston pa yin te/ sngar bshad pa'i tshul gyis rdo rje rgyal po la sogs pa'i snying po brjod cing chos thams cad bdag med par bsgoms te/ zla ba'i dkyil 'khor gyi steng du snying po de nyid kyis rdo rje rtse lnga pa ji lta ba bzhin du rnam par bsams te/ de nyid las rdo rje lcags kyu la sogs pa'i gzugs su rnam par bsgom pa'o// de ltar na rdo rje dang por byas pa'i mtshan ma thams cad ni kun du 'gro ba zhes bya ba yin no// sems dpa' byin gyis brlabs pa'i sbyor ba des rdo rje sems dpa'i gzugs su bsgoms la rdo rje sems dpa'i gzugs de las rang gi lha'i phyag rgya chen po'i gzugs su bsgom par bya'o// de ltar de bzhin gshegs pa la sogs pa'i rigs thams cad kyi mtshan ma mngon par brjod pa'i gsang ba'i dngos grub kyi rgyud bstan nas/ da ni rang gi sems yongs su sbyong ba'i don ni/ de nas zhes bya ba la sogs pa ste/ de bzhin gshegs pa thams cad kyi rigs kyi phyag rgya bskyed pa'i gsang ba'i dngos grub kyi rgyud gsungs pa yin no// de bzhin gshegs pa thams cad kyang yin la rigs kyang yin pas na de bzhin gshegs pa thams cad kyi rigs te/ de dag gi phyag rgya chen po la sogs pa thams cad bcing ba'o// de skye ba ni gzugs brnyan gyi sbyor ba la sogs pas sgrub pa po'i rgyud la de bzhin gshegs pa la sogs pa'i rnam par bskyed pa'o// de'i dngos grub ni phyag rgya chen po la sogs pa rdzogs pa'o// de nyid kyi gsang ba de ston par byed pa'i rgyud de/ bcom ldan 'das phyag na rdo rjes gsungs shing bshad pa'o// rdo rje skyil mo krung bcas la// zhes bya ba ni bcas pa ni bcings pa'o// lag gnyis rdo rje bsdams pa las// zhes bya ba ni rdo rje bsdams pa bcings la pang bar de gzhag pa'i rnam pa de lta bus rdo rje bsdams pa dang / rdo rje skyil mo krung bcings pa dang bcas pa'o// rdo rje sems dpa'i ting 'dzin gnas// zhes bya ba ni rang gi snying gar sems dpa'i rdo rjer bsgoms pa ni rdo rje sems dpa'i ting nge 'dzin to// de la rab tu gnas pa ni rdo rje sems dpa'i ting nge 'dzin la gnas pa'o// myur du sangs rgyas nyid du 'grub// ces bya ba ni sems dpa'i ting nge 'dzin des phyag rgya thams cad bcings shing bskyed pas myur zhing rings par sangs rgyas nyid thob par 'gyur ro// de'i don ni 'di skad ston pa yin no/ snga ma bzhin du sdig pa dral ba'i mthar thug pa'i cho ga thams cad rjes su spyad la/ de bzhin gshegs pa'i rnal 'byor pa rdo rje skyil krung bcas te/ de'i steng du rdo rje bsdams pa bkan te bzhag la rang gi snying gar sems dpa'i rdo rje ji lta ba bzhin du rnam par bsams te/ rdo rje'i dbus su/ oM tsit+ta pra te be d+haM kA ro mi zhes bya ba mngon par brjod cing // mngon par byang chub lnga ji lta ba bzhin bsgom par bya'o// de ltar de bzhin gshegs pa'i phyag rgya bcings pa bskyed pa bstan nas/ da ni de bzhin gshegs pa'i rigs ni de la 'di ni zhes bya ba la sogs pa gsungs te/ ji ltar rgyal po zhes bya ba la sogs pa smos te/ dper na 'khor los sgyur ba'i rgyal po gser gyi byang bu la sogs pa la bris pa'i rang gi phyag rgya'i khrims la de dag gis rgyas 'debs pa de bzhin du rdo rje sems dpa' la sogs pa'i 'khor los sgyur ba'i phyag rgya chen po la sogs pa'i gzungs kyi sgrub pa po'i skye bo la rgyas 'debs par byed pa'o// ji ltar rgyas 'debs par byed ce na/ sku gsung thugs kyi rdo rje yis// gzugs brnyan gyi ni tshul du yang // zhes bya ba smos te/ rdo rje sems dpa' la sogs pa'i sku gsung thugs kyi gzugs brnyan gyi rnam par bsgom pa'i sbyor ba des gzugs brnyan gyi rnam par tshul du byed pa'o// ji ltar lus dang ngag dang yid rdo rje'i gzugs brnyan gyi tshul du byed ce na/ bdag nyid che zhes bya ba smos te/ rdo rje sems dpa' la sogs par/ phyag rgya cher zhes bya ba de lta bu'i don ni chen po yang yin la phyag rgya cher ro// thog ma dang tha ma med pa kun du 'gro ba'i chos kyi dbyings su gyur pa nyid kyis phyag rgya chen po la sogs pa ni thams cad du song ba'o// de ltar na/ rnam par rig cing bskyed pas na// gang shes nas dngos grub thob par 'gyur zhes bya ba'o// de'i don ni 'di skad ston pa yin te/ rdo rje sems dpa' la sogs pa'i sku dang / gsung dang / thugs rdo rje lhag par mos pas rnal 'byor pas gzhan gang yang rung ba'i lus dang / ngag dang / yid la rdo rje'i phyag rgya bcings te/ nges pa bskyed nas gang gi tshe phyag rgya bcing bar byed pa rang ngam gzhan la rgyas btab par 'gyur ro// ji ltar dam tshig dam pa yi// zhes bya ba la sogs pa la skyes bu gang zhig la/ dam tshig ni mna'i dngos grub 'di las khyed 'da' bar ma byed cig // 'das na myur du 'chi ba'i dus byed par 'gyur ro zhes bya bas bcing bar bya'o// ji ltar mna'i rjes su 'brang bar byas pa las 'das pa'i 'jig rten pa des de rang rgyun du spyad par bya'o// de ltar de bzhin gshegs kun gyi// zhes bya ba ni rdo rje hUM mdzad la sogs pa'i khro bo'i dam tshig gi phyag rgya bcings pa'i mchog bcings pa las mna'i bar du sgrub pa pos 'da' bar mi bya'o// sgrub pa pos phyag rgya bcing ba las nges pa bskyed nas rang dang gzhan gyi rgyud la rdo rje rigs kyi phyag rgya chen po la sogs pa gdon mi za bar rgyas gdab par bya'o// 'da' bar bya ba ma yin te// zhes bya ba la sogs pa la/ rgyas pa la ni oM puSh+Ti ku ru hUM/ bde ba dang yid dga' ba la ni hriHgzugs sna tshogs ston pa la ni ho// dbang du byed pa la sogs rdo rje'i bka' las rnam pa thams cad nas thams cad du 'da' bar mi bya'o// ci'i phyir 'da' bar mi bya ba zhe na/ mdor na rgyal bas rdo rje gsang // zhes bya ba smos te/ de bzhin gshegs pa'i'o// 'di ni bcings par shes nas kyang // des ni chos kyi dngos grub 'gyur// zhes bya ba ni rgyal ba thams cad kyi rdo rje bka' gang yin pa 'di las mi 'da' bar bya'o zhes don nges par byas nas de bzhin gshegs pa rnams kyi bcings pa las 'gal bar mi bya'o// pad+ma'i rigs kyi rnal 'byor pas de bzhin gshegs pa dang 'brel ba'i sngags kyi yi ges don gyi dngos grub tu ster ba yin no zhes pa bskyed nas/ gang gi tshe pad+ma'i rigs kyi rnal 'byor pas phyag rgya 'ching bar byed pa de'i tshe pad+ma'i rigs kyi lha de rnams kyi phyag rgya chen po la sogs pa'i gzugs brnyan du bskyed pa dang / des pad+ma'i rigs kyi phyag rgya chen po la sogs pa chos kyi dngos grub tu 'gyur ro zhes bya'o// 'di las 'da' bar dka' bas na rdo rje'i bka' ste/ 'phags pa nam mkha'i snying pos khyed rnams la dbang bskur ba'i rigs kyi rang bzhin du bya'o zhes bka' stsal pa las so// 'di ltar sems can gyi khams thams cad kyi bsam pa thams cad yongs su rdzogs par byed pa'i las de nyid ni las mang rnams so// nam mkha' thams cad khyab pa'i sems can thams cad kyi bsam pa thams cad yongs su rdzogs par byed pa'i las ni mang po ste/ rab tu rgyas pa'o// de su'i las su 'gyur zhe na/ bka' dang ldan pa'i zhes bya ba smos te/ bka' dang ldan pa'i bka' la gnas pa'am/ nor bu chen po'i rigs kyi rnal 'byor bsgom pa zhes bya ba'i don to// de'i bka' dang ldan pa'i sgrub pa pos nam mkha' thams cad khyab pa'i nor bu'i rigs kyi las de byed par nges pa bskyed pa'o// de nas myur du 'grub par 'gyur// zhes bya ba ni nor bu'i rigs kyi phyag rgya bcings pas dngos grub bskyed pa'o// 'di yang bdag gis yongs su gzung zhing byin gyis brlabs so zhes bya ba ni dkyil 'khor chen pos byin gyi rlabs kyis dbang du byas nas bshad pa 'ba' zhig tu ma zad kyi rgyud phyi ma las bdag gis yongs su gzung zhing slob dpon brgyud pas gtad pa'i yun ring du gnas pa ni byin gyis brlabs pas bdag gis yongs su bzung zhing byin gyis brlabs so zhes bya'o// yang zhes bya ba ni gsungs pa sdud pa'o// sems kyi gsang ba gtso bor gyur pa gzungs kyi dkyil 'khor gyi dbang du byas pas rdo rje 'chang bas gsol ba ma btab kyang bcom ldan 'das rnam par snang mdzad rang nyid kyis yongs su bzung zhing byin gyis brlabs pas/ sangs rgyas kyi bka' rab tu bstan pa yin no zhes bya ba'i don to// 'phags pa de kho na nyid bsdus pa'i 'grel pa de kho na nyid snang bar byed pa las gzungs kyi dkyil 'khor gyi dbang du byas pa'i bshad pa rdzogs so// // de ltar de bzhin gshegs pa la sogs pa'i rigs thams cad kyi gzungs kyi rtog pa gsang ba'i cho ga rgyas pa'i dngos grub kyi cho ga'i rgyud bstan nas/ da ni de bzhin gshegs pa la sogs pa'i rigs thams cad kyi chos kyi dkyil 'khor las gsungs pa'i phyag rgya bzhi bsgoms na rang gi rigs kyi dkyil 'khor chen po las gsungs pa'i rang gi lha'i rnal 'byor byas la/ phyag bzhi mthar thug pa cho ga thams cad snga ma bzhin du rjes su spyad nas phyis rang gi chos kyi dkyil 'khor las gsungs pa'i phyag rgya chen po la sogs pa bcing ba ni rgyud phyi ma yang bya'o zhes bya ba'i don bstan pa'i phyir/ de nas zhes bya ba la sogs pas de bzhin gshegs pa'i rigs thams cad kyi chos/ dam pa'i dngos grub kyi rgyud gsungs pa yin no// de bzhin gshegs pa thams cad kyang yin la rigs kyang yin pas de bzhin gshegs pa thams cad kyi rigs te/ de dag dang 'brel ba'i chos kyi dkyil 'khor la rag las pa ste/ dam pa'i dngos grub ni phyag rgya chen po'i dngos grub bo// de ston par byed pa ni rgyud de/ bcom ldan 'das phyag na rdo rjes gsungs shing bshad pa'o// sangs rgyas rnams ni chos kyi sangs rgyas so// chos ni chos kyi dkyil 'khor ro// de'i ting nge 'dzin ni de bzhin gshegs pa'i phyag rgya chen po'o// de bsgoms pa ni yang dang yang mngon du byas pa'o// ji ltar byed ce na/ mnyam par bzhag pas zhes bya ba ste/ sems rnam par g.yeng ba med pa'o// tshul gang gis she na/ sangs rgyas rjes dran tshul gyis zhes bya ba smos te/ rang gi de bzhin gshegs pa bsgoms pa'i sangs rgyas rjes su dran pa'i tshul des dngos grub dam pa thob par 'gyur pa des sangs rgyas thob ces bya ba'i don to// rdo rje dbyings la sogs pa'i dkyil 'khor chen po las bshad pa'i tshul gyis de bzhin gshegs pa'i rnal 'byor byas la/ phyag bzhi bya ba'i cho ga mthar thug pa'i cho ga rjes su spyad de/ phyis chos kyi dkyil 'khor las bshad pa'i rang gi de bzhin gshegs pa'i phyag rgya chen po bcings te/ rang gi snying ga'i rdo rje la rang gi sngags bkod nas/ de bzlas shing rang gi de bzhin gshegs pa'i bdag nyid bsgom par bya'o// sems dpa' yang yin la kun yang de yin pas na sems dpa' kun te/ rdo rje sems dpa' la sogs pa nas rdo rje khu tshur gyi mthar thug pa'i chos kyi dkyil 'khor las bshad pa'i sems dpa' bcu drug go// de'i ting nge 'dzin ni de dag gi phyag rgya chen po'o// de rnams la gnas pa ni sems can kun gyi ting nge 'dzin la gnas pa'o// rdo rje sems dpa' la sogs pa'i phyag rgya chen po la dmigs pa ni gnas pa zhes bya ba'i don yin no// bsgoms pas ni goms pa'o// ji ltar bya zhe na/ mnyam par gzhag pa zhes bya ba smos pa ni go sla'o// gang gi tshul gyis she na/ chags pa rjes su dran tshul gyis// zhes bya ba smos te/ de la chags pa ni mi dmigs pa'i thugs rje chen po'i ngo bo rdo rje sems dpa' la sogs pa rjes su dran pa'o// chos thams cad rang bzhin gyis rnam par dag pas gzugs brnyan dang mtshungs pa'i phyir ro zhes bsgoms pa de nyid kyi sbyor ba de ni chags pa rjes su dran pa'i tshul gyis so// des cir 'gyur zhe na/ dngos grub dam pa thob par 'gyur// zhes bya ba smos te/ chos kyi dkyil 'khor las bshad pa'i rdo rje sems dpa' la sogs pa'i phyag rgya chen po thob po zhes bya ba'i don to// 'di skad ston pa yin te/ rdo rje dbyings kyi dkyil 'khor chen po las bshad pa'i rdo rje sems dpa' la sogs pa'i rang gi lha'i rnal 'byor byas la/ phyag bzhi'i mthar thug pa'i cho ga rjes su spyad nas/ phyis chos kyi dkyil 'khor las bshad pa'i rang gi lha'i phyag rgya chen po bcings te/ rang gi snying ga'i zla ba la gnas pa'i rdo rje la rang gi sngags rnam par bsams te/ rang gi sngags lan gsum brjod cing chos thams cad rang bzhin gyis rnam par dag pa'i gzugs brnyan dang mtshungs pa'i phyir ro zhes rnam par bsgoms nas phyis rang gi lha'i phyag rgya chen po bsgom par bya'o// 'jig rten gsum rgyal cha lugs su ni chos kyi dkyil 'khor las bshad pa'i rdo rje hUM mdzad la sogs pa'i rdo rje'i rigs kyi lha'i phyag rgya chen po'i rang bzhin no// de bsgom pa ni khams gsum rnam par rgyal ba'i bsgom pa'o// ci bdag nyid nas// gzhan dang lhan cig tu bsgom zhe na/ 'on kyang dran byed mdun du'ang de bzhin te// zhes bya ba smos te/ ji ltar bdag nyid chos kyi dkyil 'khor las bshad pa'i 'jig rten gsum las rnam par rgyal ba'i cha lugs su bsgom pa de bzhin du mdun du yang bsgom pa de nyid bsgom par bya'o// phyag na rdo rje'i mthur gyur nas// thams cad rnam par rgyal bar 'gyur// zhes bya ba ni rdo rje hUM mdzad la sogs pa'i rdo rje rigs kyi rang bzhin du'o// de'i don ni 'di skad ston pa yin te/ 'jig rten gsum las rnam par rgyal ba'i dkyil 'khor chen po las bshad pa'i rang gi khro bo'i lha'i rnal 'byor byas la/ sgeg mo la sogs pa'i gsang ba'i mchod pa bzhis bdag nyid yang dag par mchod la snga ma bzhin du/ de nyid kyis ni rdo rje gzung // chos kyi dril bu dkrol bar bya// dam tshig gi ni phyag rgya cher// byin gyis brlabs nas snying po bzla// de nas chos kyi dkyil 'khor las bshad pa'i rang gi khro bo'i phyag rgya chen po bcings te/ ras la sogs pa la rang gi khro bo sprul la bsdus pa la sogs pa'i cho ga rjes su spyad nas/ chos kyi dkyil 'khor las gsungs pa'i rang gi phyag rgya bzhi po rnams kyis rgyas btab ste/ dbang bskur ba'i phyag rgyas dbang bskur la/ chos kyi dkyil 'khor las bshad pa'i sgeg mo la sogs pa las kyi phyag rgya rnam pa brgyad dang / las kyi dkyil 'khor las gsungs pa'i las kyi phyag rgya bcu drug gis yang dag par mchod la phyag bzhi byas te/ snga ma bzhin du rang gi khro bo'i phyag rgya chen po bcings nas snga ma bzhin du rang gi sngags rdo rje'i dbus su bsams la/ de nyid zlos pa 'di ni rnal 'byor nyis ldab tu 'gyur ro// 'gro ba 'dul ba'i chos su ni// zhes bya ba ni pad+ma rigs kyi chos kyi dkyil 'khor las bshad pa'i 'gro ba la sogs pa'i phyag rgya chen po la sogs pa 'gro ba 'dul ba'i chos de bsgom pa ni bdag nyid dam mdun du rnam pa thams cad kyi mchog dang ldan pa'i pad+ma'i rigs kyi gdul bya rnams kyis mngon sum du byed pa'o// 'di skad ston pa yin te/ snga ma bzhin du 'gro ba 'dul ba'i dkyil 'khor chen po las bshad pa'i rang gi lha'i rnal 'byor byas la/ snga ma bzhin du pad+ma'i sgeg mo la sogs pa'i gsang ba'i mchod pa rnam bzhis bdag nyid yang dag par mchod la/ de kho na nyid dang / chos dang / dam tshig gi rdo rje pad+ma dang / dril bu phyag rgya chen pos blangs te/ phyis pad+ma'i rigs kyi chos kyi dkyil 'khor las bshad pa'i rang gi lha'i phyag rgya chen po bcings te/ rang gi sngags brjod cing chos kyi dkyil 'khor las bshad pa'i rang gi lha sprul la/ bsdu ba la sogs pa'i cho ga rjes su spyad nas/ phyag bzhi byas nas/ rang gi phyag rgya chen po yang bcings la de'i sngags brjod cing zung gi rnal 'byor bsgom par bya'o// de ltar// rnam pa kun gyi mchog ldan par// gdul bya de ni rab byed do// zhes bya'o// don kun grub pa'i skur yang ni// zhes bya ba ni nor bu chen po'i rigs bshad pa'i rang gi lha'i phyag rgya chen po'i gzugs su bya'o// bsgoms nas mdun du'ang de bzhin te// zhes bya ba ni bshad zin to// rnam pa kun gyi mchog ldan pa'i// phun sum chogs don de thob bo// zhes bya ba ni nor bu'i rigs kyi chos kyi dkyil 'khor las bshad pa'i rang gi lha'i phyag rgya chen po'i dngos grub bo// de'i don ni 'di skad ston pa yin te/ don thams cad grub pa'i dkyil 'khor chen po las bshad pa'i rang gi lha'i rnal 'byor chen po byas te/ snga ma bzhin du cho ga thams cad rjes su spyad la/ nor bu'i rigs kyi chos kyi dkyil 'khor las bshad pa'i rang gi lha'i phyag rgya chen po bcings la// de'i sngags brjod cing // de'i mdun du sprul la/ bsdu ba la sogs pa'i cho ga byas nas/ phyag bzhi byas te/ yang chos kyi dkyil 'khor las bshad pa'i phyag rgya chen po bcings la/ de nyid kyi sngags brjod cing zung gi rnal 'byor bsgom par bya'o// da ni de bzhin gshegs pa la sogs pa'i rigs thams cad kyi dkyil 'khor las bshad pa'i dam tshig gi phyag rgya'i dngos grub ni/ de nas zhes bya ba la sogs pa gsungs te/ de bzhin gshegs pa'i rigs thams cad kyi chos kyi dkyil 'khor las bshad pa'i chos kyi dkyil 'khor gyi dam tshig ni dam tshig gi phyag rgya'o// de'i dngos grub ni bskyed pa'o// de'i rgyud ni bcom ldan 'das phyag na rdo rjes gsungs shing bshad pa'o// sangs rgyas rjes su 'gyur la zhes bya ba ni rdo rje dbyings kyi dkyil 'khor chen po la sogs pa las bshad pa'i cho gas de bzhin gshegs pa'i rnal 'byor byas la/ phyag bzhi'i mthar thug pa'i cho ga rjes su spyad nas/ de'i rjes la chos kyi dkyil 'khor las bshad pa'i rang gi de bzhin gshegs pa'i dam tshig gi phyag rgya bcings te/ snying ga'i rdo rje la rang gi sngags rnam par bsams la de nyid brjod cing de bzhin gshegs pa'i bdag nyid du bsgoms te/ badzra badzra zhes brjod par bya'o// de ltar/ sangs rgyas rjes su dran pa'i phyir// badzra badzra zhes brjod na// sangs rgyas dngos grub thob par 'gyur// sbyor ba gang gis she na/ rdo rje phra mo'i tshul gyis ni// zhes bya ba smos te/ rdo rje phra mo bsgoms pa des sangs rgyas kyi dngos grub ni chos kyi dkyil 'khor las bshad pa'i de bzhin gshegs pa'i dam tshig gi phyag rgya'i dngos grub thob cing rnyed par 'gyur ro// de'i don ni 'di skad ston pa yin te/ snga ma bzhin du chos kyi dkyil 'khor las bshad pa'i dam tshig gi phyag rgya bcings te/ de bzhin gshegs pa'i bdag nyid du rnam par bsgoms nas/ badzra badzra zhes bya ba'i sngags kyi yi ge mdun du rnam par bsams la/ rang gi lus kyi nang du zhugs pas lus dang ngag dang yid rnams chu dang 'o ma bzhin gcig tu nges par byas la/ chos kyi dkyil 'khor las bshad pa'i rang gi de bzhin gshegs pa'i sngags brjod cing ji srid du de bzhin gshegs pa dang / bdag nyid gcig tu gyur pa de srid kyi bar du zla ba gnyis bsgoms la/ de nas gzhan yang zla ba gcig spro ba dang bsdu ba bsgom par bya'o// de nas mtshan thog thag de bzhin gshegs pa nam mkha'i khams gang bar bsgoms na de bzhin gshegs par 'gyur ro// rdo rje sems dpa'i ting 'dzin du// rdo rje phra mo sgom byed cing // zhes bya ba ni de bzhin gshegs pa'i rigs kyi chos kyi dkyil 'khor las bshad pa'i rdo rje sems dpa' la sogs pa nas/ rdo rje 'bebs pa'i mthar thug pa ni rdo rje sems dpa'i'o// de dag gi ting 'dzin ni dam tshig gi phyag rgya'o// ji ltar de bsgom zhe na/ rdo rje phra mo bsgom par bya'o// rdo rje sems dpa' nyid 'grub bo// zhes bya ba ni chos kyi dkyil 'khor las bshad pa'i rdo rje sems dpa'i dam tshig gi phyag rgya'i dngos grub thob bo zhes bya ba'i don to// ci zhig brjod cing zhe na/ badzra twa zhes brjod na// zhes bya ba smos te/ rdo rje sems dpa' zhes bya ba ni bshad zin to// de'i don ni 'di skad ston pa yin te/ rdo rje dbyings kyi dkyil 'khor chen po las bshad pa'i cho gas rdo rje sems dpa' la sogs pa'i rang gi lha'i rnal 'byor byas la/ phyag bzhi'i mthar thug pa'i cho ga thams cad rjes su spyad la/ phyis chos kyi dkyil 'khor las bshad pa'i rang gi lha'i dam tshig gi phyag rgya bcing ste/ rang gi snying ga'i rdo rje la rang gi sngags rnam par bsams te/ de nyid brjod cing chos kyi dkyil 'khor las bshad pa'i rang gi lha'i rnal 'byor byas te// badzra satwa zhes bya ba'i yi ge mdun du bsams la/ de nyid brjod cing rang gi lus la de bcug ste/ snga ma bzhin du rang gi lus dang ngag dang / sems byin gyis brlabs la/ rtsa ba'i rgyud las bshad pa'i cho gas rdo rje phra mo zla ba gsum bsgom par bya'o// de nas mthar mtshan thog thag bya'o// de ltar na yang nyin re zhing rang la byin gyis brlabs pa la sogs pa byas nas/ chos kyi dkyil 'khor las bshad pa'i sngags zlos shing // rang gi lha'i dam tshig gi phyag rgya bcings la/ rang gi lha'i gzugs su bsam par bya'o// badzra satwa zhes bya bas snga ma bzhin du byin gyis brlabs te/ chos kyi dkyil 'khor las bshad pa'i sngags bzlas la/ rang gi lha'i dam tshig gi phyag rgya bcings te/ bsgrub par bya'o// 'jig rten gsum rgyal cha lugs su// dran byed mdun du de bzhin du// zhes bya ba ni rdo rje'i rigs kyi chos kyi dkyil 'khor las bshad pa'i rang gi khro bo'i lha'i gzugs can 'jig rten gsum las rnam par rgyal ba'i cha lugs ni 'jig rten gsum las rnam par rgyal ba'i cha lugs su byas nas/ yang dag par dran zhing bsgom par bya'o// mdun du ni rang gi rgyud du gtogs pa ji lta ba de bzhin du mdun du yang bsgom par bya'o// ci zhig zlos shing zhe na/ hUM hUM hUM hUM zhes yi ge hUM bzhi zlos shing // rdo rje'i rigs kyi chos kyi dkyil 'khor las bshad pa'i dam tshig gi phyag rgya chos kyi dkyil 'khor las bshad pa'i dngos grub thob par 'gyur ro// 'di skad ston pa yin te/ 'jig rten gsum las rnam par rgyal ba'i dkyil 'khor chen po las bshad pa'i rang gi khro bo'i lha'i rnal 'byor byas te/ phyag bzhi'i mthar thug pa'i cho ga thams cad rjes su spyad nas/ de kho na nyid dang / dam tshig dang / chos dang / bdag nyid du bskyed de/ phyis chos kyi dkyil 'khor las bshad pa'i rang gi lha'i dam tshig gi phyag rgya bcings nas/ de'i sngags snying gar bsams te/ de nyid brjod cing mdun du rang gi lha sprul la/ bsdu ba la sogs pa'i cho ga rjes su spyad nas/ chos kyi dkyil 'khor las bshad pa'i las kyi phyag rgya rnam pa brgyad dang las kyi dkyil 'khor las bshad pa'i mchod pa bcu drug gis ji lta ba bzhin du yang dag par mchod la/ phyag bzhi byas te/ rang gi lha'i dam tshig gi phyag rgya bcings te/ hUM bzhi mdun du sprul la/ de nyid brjod cing des rang gi lus dang / ngag dang / yid rnams byin gyis brlabs nas rang gis sngags brjod nas rnal 'byor nyis ldab tu 'gyur ba yin no// 'gro ba 'dul ba'i gzungs kyis ni// zhes bya ba la pad+ma'i rigs kyi chos kyi dkyil 'khor las bshad pa'i rang gi lha de'i gzugs su bsgom par bya'o// ji ltar bya zhe na/ rdo rje phra mos zhes bya ba smos te/ rdo rje phra mo bsgom par byas nas zhes bya ba'i don to// ci zhig brjod cing zhe na/ shud+d+ha shud+d+ha zhes brjod na// zhes bya ba smos so// cir 'gyur zhe na/ dngos grub dam pa thob par 'gyur ro zhes bya ba smos te/ pad+ma'i rigs kyi chos kyi dkyil 'khor las bshad pa'i dam tshig gi phyag rgya'i dngos grub thob par 'gyur ro zhes bya ba'i don to// de'i don ni 'di ltar shes par bya ste/ 'gro ba 'dul ba'i dkyil 'khor chen po las bshad pa'i rang gi lha'i rnal 'byor byas la/ phyag bzhi'i mthar thug pa'i cho ga rjes su spyad nas/ de kho na nyid dang / chos dang / dam tshig gi bdag nyid du bskyed de/ dkyil 'khor las bshad pa'i rang gi lha'i dam tshig gi phyag rgya bcings nas/ snying ga'i rdo rje pad+ma la sngags rnam par bsams te/ de nyid zlos shing rang gi lha'i nga rgyal bskyed de/ bud+d+ha bud+d+ha zhes brjod pas snga ma bzhin du rang gi lus dang / ngag dang / yid rnams byin gyis brlabs te/ rang gi sngags brjod par bya'o// sngar bshad pa'i cho gas rdo rje phra mo zla ba gsum bsgoms la/ de nas mtshan thog thag bsgom par bya'o// de'i rjes la yang de bzhin du rang gi lus dang / ngag dang / yid byin gyis brlabs te/ rang gi lha'i dam tshig gi phyag rgya bcings nas/ sngags brjod cing bsgom par bya'o// don kun grub pa'i gzungs kyis ni// rdo rje phra mo bsgoms nas kyang // zhes bya ba ni nor bu chen po'i rigs kyi chos kyi dkyil 'khor las bshad pa'i don thams cad grub pa la sogs pa nas/ rin chen 'bebs pa'i mthar thug pa'i gzugs ni don thams cad grub pa'i gzugs so// de bsgom pa ni phra mo'i rdo rje sgom par byed pa'o// ci zhig brjod cing zhe na/ sid+d+h+ya sid+d+h+ya zhes brjod na// zhes bya ba smos so// ci zhig tu 'gyur zhe na/ don gyi dngos grub mchog tu 'gyur// zhes bya ba smos te/ nor bu'i rigs kyi chos kyi dkyil 'khor las bshad pa'i dam tshig gi phyag rgya'i dngos grub ni don gyi dngos grub ste/ de ni mchog dam par gyur pa'o// 'di skad ston pa yin te/ don thams cad grub pa'i dkyil 'khor chen po las bshad pa'i snga ma bzhin du rang gi lha'i rnal 'byor byas la/ phyis nor bu'i rigs kyi chos kyi dkyil 'khor las bshad pa'i rang gi lha'i dam tshig gi phyag rgya bcings la/ sid+d+h+ya sid+d+h+ya zhes brjod cing rang gi lus dang / ngag dang / yid rnams byin gyis brlabs la/ sngar bshad pa'i cho gas zla ba gsum rdo rje bsgoms nas/ mthar mtshan thog thag bsgom par bya'o// de ltar snga ma bzhin du cho ga thams cad rjes su spyad la/ rang gi lha'i dam tshig gi phyag rgya bcings nas/ lus dang / ngag dang / yid rnams byin gyis brlabs te/ rang gi sngags snying ga'i rdo rje rin po che'i dbus su rnam par bsams la/ de nyid bzlas shing bsgom par bya'o// de ltar de bzhin gshegs pa la sogs pa'i chos kyi dkyil 'khor las bshad pa'i rigs kyi dam tshig gi dngos grub kyi cho ga rgyas pa'i rgyud bstan nas/ da ni de nas zhes bya ba la sogs pas de bzhin gshegs pa thams cad kyi dam pa'i chos kyi ye shes kyi dngos grub kyi rgyud gsungs so// de bzhin gshegs pa thams cad kyi rigs rnams so// dam pa'i chos ni dam pa'i chos te/ chos kyi dkyil 'khor gyi chos kyi phyag rgya'o// de'i ye shes ni nges pa'o// de'i dngos grub ni sangs rgyas dang byang chub sems dpa' thob pa'o// de ston par byed pa ni rgyud do// bcom ldan 'das phyag na rdo rjes gsungs shing bshad pa'o// a la sogs pa yi ge de med pa'o// dam pa'i chos ni bdag med pa'i ngo bo rang bzhin gyis rnam par dag pa'o// de ston par byed pa chos kyi phyag rgya'i ngo bo yang yi ge med pa'o// yi ge med par ston pa nyid yin no// ting 'dzin ye shes 'byung ba ste// zhes bya ba ni chos thams cad rang bzhin gyis rnam par dag pa'o zhes sems rtse gcig pa'i ting nge 'dzin to// de la ye shes ni ting nge 'dzin gyi ye shes las byung ba gang yin pa ni shes rab kyi pha rol tu phyin pa'i rang bzhin no// a zhes pa des chos rnams kyi// skye ba med par bshad pa yin// zhes bya ba ni a kA ro mu khaM sar+b+ba d+har+m+mA NAM Ad+ya nut+pa n+na twAta ces bya bas gtan tshigs ston pa'i rgyu des yi ge a nyid kyis skye ba med par bshad pa yin no zhes sgra'i don yin no// de ltar bshad pa ni bstan pa'o// phyag rgya 'di yis tshul gyis ni// shes rab kyis bsgoms de ni gang // zhes bya ba la sogs pa chos thams cad ma skyes pa'o zhes bya ba des chos kyi dbyings kyi phyag rgya de'i tshul bsgoms pa ni/ phyag rgya 'di'i tshul gyis bsgoms pas des yang dang yang mngon du byas pa ni bsgoms pa'o// shes rab kyis ni chos thams cad gdod ma nas ma skyes par rang bzhin gyis rnam par dag pa'o zhes lhag par mos pa'i shes rab 'dis bsgoms pa'o// yi ge kun gyi ye shes dngos// bde gshegs skad kyis 'grub par 'gyur// zhes bya ba ni mi zad pas na yi ge'o// de bzhin gshegs pa thams cad rtag tu mi 'jigs pas na thams cad mi zad pa'o// rang bzhin gyis rnam par dag pa'i chos kyi ye shes ni de bzhin gshegs pa lnga'o// de'i dngos po ni de'i rang bzhin gyis ye shes su 'grub pa ste de nyid bstan pa'o// bde bar gshegs pa bya zhes bya ba ni mdzes par gshegs pa ste/ bag chags dang bcas pa'i nyon mongs pa spangs pa'i phyir/ bde bar gshegs pa ni sangs rgyas bcom ldan 'das te/ de dag ni 'dir mdzes par gshegs pa'o// des dus ci zhig gis 'grub ce na/ skad cig gis zhes bya ba smos te/ mtshan ma thob par gyur pa gang zhig gis mngon par shes pa lnga bskyed de/ dkyil 'khor bris la cho gas thams cad rjes su spyad de/ bsgoms na skad cig ma de nyid la 'grub par 'gyur ro// lus gzhan la mi ltos pa'i phyir ro// de ltar gang zhig gis gsungs she na/ bcom ldan 'das 'jam dpal de bzhin gshegs pa thams cad kyis gsungs pa ni/ rdo rje 'chang chen po nyid shes rab kyi pha rol tu phyin pa'i rang bzhin gyi 'jam dpal de bzhin gshegs pa thams cad kyis gsungs so// de skad du yang // de bzhin gshegs pa thams cad ni// shes rab dbyangs kyi rjes 'gror bshad// ces gsungs so// de'i don ni 'di skad ston pa yin te/ snga ma bzhin du de bzhin gshegs pa'i rnal 'byor byas la/ phyag bzhi'i mthar thug pa'i cho ga'o// de kho na nyid dang / chos dang / dam tshig kyang blangs la/ phyis chos kyi dkyil 'khor las bshad pa'i chos kyi phyag rgya lce la rnam par bsams te/ snying gar rdo rje la chos kyi yi ge yang bsam par bya'o// a kA ro mu khaM sar+b+ba d+har+m+mA NAM A d+ya nut+pa n+na twA ta ces bya ba sgyu ma lta bur nges par byas nas/ de bzhin gshegs pa'i bdag nyid chos kyi yi ge zlos shing bsgom par bya'o// de bzhin gshegs pa thams cad ni de bzhin gshegs pa 'di thams cad do// 'di gang yin zhe na/ de nyid kyis zhes bya ba smos te/ don dam par rgyu dang 'bras bu'i de kho na nyid ston pa'i de bzhin gshegs pa thams cad kyi de kho na nyid bsdus pa'i mdo sde 'di 'dod pas so// dad pas gzhung gi don bcings pa ni khong du chud pa'o// klags pa ni dad pas glegs bam 'don pa'o// de bzhin gshegs pa'i yon tan la dad pas lhag par mos pa dang ldan pa'i phyir ro// de skad du yang // de bzhin gshegs pa'i yon tan la dad pas lhag par mos pa'i phyir ro zhes gsungs so// dngos grub bla med thob par 'gyur// zhes bya ba ni de bzhin gshegs pa'i rigs kyi phyag rgya'i dngos grub thob par 'gyur ro// 'di skad ston pa yin te/ rdo rje sems dpa' la sogs pa nas rdo rje 'bebs pa'i mthar thug pa'i de bzhin gshegs pa rigs kyi chos kyi dkyil 'khor las bshad pa'i chos kyi phyag rgya sgrub par 'dod pas// de bzhin gshegs pa thams cad kyi de kho na nyid bsdus pa'i mdo sde 'di la dad par bya'o// de'i gzhung gi don bcang bar bya'o// don dran zhing glegs bam bklag par yang bya'o// de nas chos thams cad rang bzhin gyis rnam par dag pa'o zhes bya'o// thos pa dang bsam pa dag gis nges pa bskyed nas/ rdo rje dbyings kyi dkyil 'khor chen po las bshad pa'i rang gi lha'i rnal 'byor byas la/ snga ma bzhin du cho ga thams cad rjes su spyad la/ chos kyi dkyil 'khor las bshad pa'i rang gi lha'i chos kyi phyag rgya lce la yi ge hUM las rdo rje dkar po bsams la bsgom par bya'o// de nas snying ga'i rdo rje la rang gi lha'i chos kyi yi ge rnam par bsams te/ de nyid brjod cing gzugs brnyan dang mtshungs pa'i rang bzhin gyis rnam par dag pa'i rang gi lha'i gzugs su bsgom par bya'o// sdig pa'i sems can phan gdags phyir// sangs rgyas ye shes byed 'dod pas// zhes bya ba ni bshad zin to// de'i don ni 'di skad ston pa yin te/ 'jig rten gsum las rnam par rgyal ba'i dkyil 'khor chen po las bshad pa'i rang gi khro bo'i lha'i rnal 'byor byas la/ phyag bzhi'i mthar thug pa'i cho ga rjes su spyad nas/ de kho na nyid dang / chos dang / dam tshig gi phyag rgya rnams kyis bdag nyid byin gyis brlabs te/ chos kyi dkyil 'khor las bshad pa'i chos kyi phyag rgya lce la rnam par bsams te/ yang thugs ka la rang gi lha'i chos kyi yi ge bkod la/ de nyid brjod cing sems can gyi khams thams cad rdo rje'i rigs kyi rang bzhin du byas te/ gzugs brnyan dang mtshungs pa'i rang bzhin gyis rnam par dag pa bsgom par bya'o// rang bzhin dag par shes nas ni// zhes bya ba ni rtogs pa nyid do// ji ltar shes she na/ dam pa'i chos ni yin par bshad// ces bya ba smos te/ rang bzhin gyis rnam par dag pa'i mtshan nyid kyi don gang yin pa 'di ni don dam pa yin no zhes bcom ldan 'das kyis gsungs so// shes nas 'di bsgoms pa ni rang bzhin gyis rnam par dag pa'i mtshan nyid kyi dngos po thog ma dang tha ma med par rnam par dag pa'i mtshan nyid kyis dngos po 'di goms par byas pa'o// thog ma zhes bya ba ni de bzhin gshegs pa rnams byung yang rung de bzhin gshegs pa rnams ma byung yang rung ste/ rang bzhin gyis gnas pa'i phyir ro// rang bzhin gyis rnam par dag pa'i mtshan nyid kyi/ chos de lta bur gyur pa gdul bya rnams la/ dngos grub myur zhing ring bar thob cing rnal 'byor pas chos kyi phyag rgya 'grub bo// de'i don ni 'di skad ston pa yin te/ 'gro ba 'dul ba'i dkyil 'khor chen po las bshad pa'i rang gi lha'i 'jig rten dbang phyug gi rnal 'byor byas te/ snga ma bzhin du cho ga thams cad rjes su spyad la/ rang gi lce la chos kyi dkyil 'khor las bshad pa'i rang gi lha'i chos kyi phyag rgya rnam par bsams te/ de nyid zlos shing chos thams cad rang bzhin gyis rnam par dag pa'o zhes nges pa bskyed nas/ gzugs brnyan dang mtshungs pa'i lha'i ngo bo bdag nyid du bsgom par bya'o// sems can yang yin la kun yang yin pas na sems can kun te/ de bzhin gshegs pa la sogs pa de dag thams cad kyi don sbyin par byed pa na rin po che'i rigs kyi rtog pa bskyed pa dang / rin po che'i rigs kyi gzugs su bskyed pa'o// ci'i phyir zhe na/ bsam pa thams cad rdzogs byed cing // zhes bya ba smos te/ nor bu chen po'i rigs kyi chos kyi dkyil 'khor las bshad pa'i chos kyi phyag rgya'i dngos grub ni rang dang gzhan gyi bsam pa thams cad yongs su rdzogs par byed pa'o// de'i don ni sems can kun gyi don te/ de ni sems can kun gyi don sbyin byed do// chos goms 'di ni nor bu yi// zhes bya ba ni sems can kun la don sbyin pa'i nor bu'i rigs kyi chos kyi tshul lo// ji ltar 'di'i chos yin yang rnal 'byor pa la 'di ci zhig tu 'gyur zhe na/ rigs kyi yang ni dngos grub 'gyur// zhes bya ba smos te/ chos 'di bsgoms pas chos kyi phyag rgya'i dngos grub 'grub par 'gyur ro// 'di skad ston pa yin te/ snga ma bzhin du don thams cad grub pa'i dkyil 'khor chen po las bshad pa'i rang gi lha'i rnal 'byor byas la/ chos thams cad rjes su spyad de/ de phyis nor bu'i rigs kyi dkyil 'khor chen po las bshad pa'i rang gi lha'i chos kyi phyag rgya lce la ji lta ba bzhin du bsams te/ de nyid snying ga'i dbus su ming bkod la/ de nyid brjod cing de bzhin gshegs pa la sogs pa'i sems can gyi khams thams cad nor bu chen po'i rigs kyi lha'i dbang bskur te/ nor bu'i rigs kyi rang bzhin du bsams la sprul pa dang mtshungs pa'i rang bzhin gyis rnam par dag pa'i rang gi lha'i ngo bo bdag nyid bsgom par bya'o// de ltar de bzhin gshegs pa thams cad la sogs pa'i rigs thams cad kyi dam pa'i chos kyi ye shes dngos grub kyi cho ga thams cad rgyas pa'i rgyud bstan nas// da ni de nas zhes bya ba la sogs pa nas/ de bzhin gshegs pa thams cad kyi ting nge 'dzin gyi las kyi dngos grub kyi rgyud gsungs pa yin no// de bzhin gshegs pa thams cad ni rigs so// ting nge 'dzin gyi las ni bsgom pa'o// de'i dngos grub ni chos kyi dkyil 'khor las bshad pa'i las kyi phyag rgya rnams bskyed pa'o// de ston par byed pa ni rgyud de/ bcom ldan 'das phyag na rdo rjes gsungs shing bshad pa'o// ting nge 'dzin gyi las ni ting nge 'dzin gyi las te/ ting nge 'dzin bsgom pa'o// gang dang sbyar zhe na/ sangs rgyas zhes bya ba smos te/ cir 'gyur zhe na/ sangs rgyas byang chub rab bsgrub pa// zhes bya ba smos te/ sangs rgyas rnams kyi byang chub ni sangs rgyas byang chub ste/ de rab tu sgrub par byed pa'o// gang gis she na/ 'di ni bsgom par bya na yang // zhes bya ba smos te/ gang gi phyir ting nge 'dzin gyi las 'di rnal 'byor pas bsgoms nas dngos grub kyi mchog dam pa chos kyi dkyil 'khor las bshad pa'i las kyi phyag rgya'i dngos grub thob par 'gyur te/ de'i don ni 'di ltar shes par bya ste/ snga ma bzhin du de bzhin gshegs pa'i rnal 'byor byas la cho ga thams cad rjes su spyad de/ phyis chos kyi dkyil 'khor las bshad pa'i de bzhin gshegs pa'i las kyi phyag rgya bcings te/ rang gi snying gar rdo rje rtse lnga pa la sngags rnam par bkod nas/ de zlos shing de bzhin gshegs pa'i bdag nyid du bsam par bya'o// sems can gyi khams thams cad sangs rgyas kyi byang chub la rab tu bzhag nas rang bzhin gyis 'od gsal bar sprul ba dang mtshungs pa'i de bzhin gshegs pa'i bdag nyid du bsgom par bya'o// rdo rje sems dpa' ni chos kyi dkyil 'khor las bshad pa'i rdo rje sems dpa' la sogs pa nas/ rdo rje 'bebs pa'i mthar thug pa'i de bzhin gshegs pa'i rigs kyi rang bzhin no// de dag gi ting nge 'dzin ni chos kyi dkyil 'khor las bshad pa'i las bsgom pa'o// rdo rje sems dpa'i ting nge 'dzin de dag gi bla na med pa'i las ni byang chub kyi sems bskyed pa'o// mang po ni nam mkha' khyab pa'o// sems dpa' kun 'gyur thams cad kyang // zhes bya ba la sems dpa' ni rdo rje sems dpa' la sogs pa nas/ rdo rje 'bebs pa'i mthar thug pa de dag bskyed pa ni/ sems dpa' kun gyi rnam par brtan pa dang g.yo ba sna tshogs pa thams cad kyi dngos po'i rang gi ngo bo thams cad du song bas na rdo rje sems dpa' la sogs pa bskyed pa'o// de ltar skye ba dang 'jig pa shes pa phun sum tshogs pa 'grub par 'gyur ro// chos kyi dkyil 'khor las gsungs pa'i las kyi phyag rgya'i dngos grub tu 'gyur ro// de'i don ni 'di ltar shes par bya ste/ snga ma bzhin du rdo rje sems dpa' la sogs pa'i rnal 'byor byas la/ cho ga thams cad rjes su spyad nas/ phyis chos kyi dkyil 'khor las bshad pa'i las kyi phyag rgya bcings te/ rang gi snying ga'i rdo rje la rang gi lha'i sngags rnam par bsams nas/ de nyid brjod cing dngos po thams cad bdag yin no zhes bsgoms nas/ brtan pa dang g.yo ba'i dngos po'i bdag nyid thams cad rang yin no zhes nges par byas nas sprul pa dang mtshungs pa'i rang bzhin gyis 'od gsal ba'i lha'i ngo bo ni bdag yin no zhes bsgom par bya'o// sdig pa dag pa'i rgyu yi phyir// zhes bya ba ni ji ltar ngan song gsum gyi sdig pa dag pa'i rgyu'i phyir ro// sdig kun rab tu 'dul byed pa ni bsad pas 'dul bar bcom ldan 'das kyis gsungs pas na/ de bzhin du mtshams med pa la sogs pa la 'jug pa'i sems can thams cad sdig pa dag pa'i rgyu mtshan gyis bsad pa'o// dad par gyur na 'grub par 'gyur// zhes bya ba ni dad par gyur pas so// 'di skad ston pa yin te/ snga ma bzhin du 'jig rten gsum las rnam par rgyal ba'i dkyil 'khor chen po las bshad pa'i rang gi lha'i rnal 'byor byas nas/ cho ga thams cad rjes su spyad de/ phyis rdo rje rigs kyi chos kyi dkyil 'khor las bshad pa'i rang gi lha'i las kyi phyag rgya bcings te/ snying ga'i rdo rje la sngags kyi yi ge rnam par bkod nas/ de brjod cing yid kyis sems can thams cad kyi khams thams cad rnam par sbyangs te/ thugs rje chen po thabs kyi khro bos bcom nas rdo rje'i rigs kyi rang bzhin du bskyed par bya'o// sdig kun rnam par dag pa'i bdag // ces bya ba ni las dang nyon mongs pa la sdig pa kun zhes bya ba'i sgra ni brjod pa yin no// sdig pa thams cad rnam par dag pa'i bdag nyid du bsams pa gang yin pa de ni sdig pa kun rnam par dag pa'i bdag nyid de/ las dang nyon mongs pa spangs pa'o// las kun dag pas dgos pa kun// zhes bya ba ni skyes bu gang zhig sdig pa thams cad spangs pas chos thams cad rang bzhin gyis rnam par dag pa'o zhes nges pa bskyed pa'o// dgos pa kun don thams cad grub par mdzad pa la sogs pa gzugs du mar mdzad pa'o// rnal 'byor pa de'i las ni 'di yin no zhes las 'di nyid rang bzhin gyis rnam par dag par lhag par mos pa byed pa yin gyi/ gzhan gyi ni ma yin no zhes de ltar nges pa bskyed pa'i bsam pas bsgoms na 'grub par 'gyur ro// 'di skad ston pa yin te/ snga ma bzhin du 'gro ba 'dul ba'i dkyil 'khor chen po las bshad pa'i rang gi lha'i rnal 'byor byas la/ cho ga thams cad rjes su spyad de/ phyis pad+ma'i rigs kyi chos kyi dkyil 'khor las bshad pa'i rang gi lha'i las kyi phyag rgya bcing ste/ snying ga'i rdo rje pad+ma la rang gi sngags rnam par bsams te/ de nyid brjod cing chos thams cad rang bzhin gyis rnam par dag pa'o zhes nges pa bskyed pas/ de bzhin gshegs pa la sogs pa dang / sems can gyi khams thams cad pad+ma'i rigs kyi ngo bor yid kyis sprul te rang bzhin gyis rnam par dag cing gzugs brnyan dang mtshungs pa'i rang gi lha'i gzugs su bdag nyid bsgom par bya'o// nor bu chen po'i rigs kyi rigs de la sred pa ni de thob par 'dod pa'o// de gang la yod pa de dag thams cad ni sred ldan no// de dag thams cad la sred pas ci zhig tu 'gyur zhe na/ dbul ba zhes bya ba smos te/ nor bu'i rigs kyi dbul ba'i sdug bsngal de dag bsal nas nor bu'i rigs la mngon par dad pas de bsgom pa dang rab tu ldan par de rtogs pas spangs pa yin no// bsam pa kun bskang ba ni nor bu'i rigs kyi 'dod pa grub pa'o// rtag tu ni dus thams cad du'o// don kun grub pas kun bdag ni nor bu'i rigs kyi chos kyi dkyil 'khor las bshad pa'i rang gi lha'i rnal 'byor bsgom pa dang rab tu ldan pas na don kun grub cing kun gyi bdag nyid do// de ni 'di skad ston pa yin te/ don thams cad grub pa'i dkyil 'khor chen po las bshad pa'i rang gi lha'i rnal 'byor byas la/ cho ga thams cad rjes su spyad de/ phyis nor bu'i rigs kyi chos kyi dkyil 'khor las bshad pa'i rang gi lha'i las kyi phyag rgya bcings te/ snying ga'i rdo rje rin po che las sngags rnam par bsams nas de nyid zlos shing // nor bu'i rigs kyi chos kyi dkyil 'khor las bshad pa'i lha'i ngo bor bdag nyid nges pa bskyed nas/ de bzhin gshegs pa la sogs pa dang / sems can gyi khams thams cad nor bu'i rigs kyis dbang bskur nas/ nor bu'i rigs kyi ngo bo bskyed de/ de'i rjes la rang bzhin gyis 'od gsal ba sprul pa dang mtshungs par bdag nyid rnam par bsam par bya'o// de ltar de bzhin gshegs pa la sogs pa nor bu'i rigs thams cad kyi ting nge 'dzin gyi las kyi dngos grub kyi cho ga rgyas pa'i rgyud bstan nas/ da ni chos kyi dkyil 'khor las gsungs pa'i phyag rgya chen po la sogs pa bsgoms pas gang gi tshe mtshan ma thob par gyur pa de'i tshe rdo rje phra mo bsgoms pas mngon par shes pa lnga bskyed par bya ba'i don bstan pa'i phyir/ de nas zhes bya ba la sogs pas de bzhin gshegs pa'i rigs thams cad phra mo'i ye shes kyi dngos grub kyi rgyud gsungs pa yin no// de bzhin gshegs pa thams cad ni rigs so// phra mo'i ye shes ni rdo rje phra mo'i ting nge 'dzin te/ mngon par shes pa lnga bskyed pa'o// de'i dngos grub ni chos kyi dkyil 'khor las bshad pa'i phyag rgya chen po la sogs pa mngon sum du byed pa'o// de ston par byed pa'i rgyud gsungs pa ni/ bcom ldan 'das phyag na rdo rjes bshad pa'o// rdo rje phra mo'i tshul gyis ni// rdo rje phra mo bsgom pa'o// rtag tu ni gtan du'o// sbyor ba ni bsgom pa'o// 'bad pa kun gyis ni bya ba thams cad spangs te/ de la gzhol ba'i sems kyis kun du bsgom pa'o// rnam pa'i mchog ni kun ldan pa// zhes ji ltar bshad pa'i mngon shes lnga ni thob par 'gyur zhas bya'o// 'di skad ston pa yin te/ gang gi chos kyi dkyil 'khor gyi rnal 'byor pas mtshan ma thob par gyur pa de'i tshe mngon par shes pa bskyed pa'i phyir/ rdo rje phra mo bsgom pa byas na snga ma bzhin du mngon par shes pa lngar 'gyur ro// slob dpon ma yin gzhan dang ni// zhes bya ba la sogs pa ni de la de bzhin gshegs pa thams cad kyi de bzhin gshegs pa dang / rdo rje'i rigs la sogs pa rnams kyi dam tshig la spyod pas na slob dpon no// de nyid dam gzhan pa'i lugs rnams la slob pas na slob dpon no// de'i slob dpon ma yin pa ni/ slob dpon ma yin gzhan dang ni// zhes bya ste/ mdo sde pa dang / mu stegs can rnal 'byor gyi rgyud kyi slob dpon du mi 'gyur ba gang yin pa de ni gzhan yin no// gzhan gyi mdun du phyag rgya mi brjod de/ rnal 'byor gyi rgyud 'dir dbang bskur ba'am/ slob dpon gyi mdun du bstan par bya'o// slob min la zhes bya ba ni/ rab tu byung ba la sogs pa dang 'brel ba'i slob ma de la bstan par bya ba thob par 'gyur ro snyam nas bu min pa zhes bya ba smos te/ rnal 'byor gyi rgyud kyi cho gas 'dir bcug pa'i bu'o// bu ma yin pa ni de'i bu ma yin pa'o// de ni 'di skad ston pa yin te/ de bzhin gshegs pa'i rigs kyi chos kyi dkyil 'khor gyi rnal 'byor pas chos kyi dkyil 'khor las bshad pa'i dngos grub sgrub par 'dod pas rnal 'byor gyi rgyud kyi dkyil 'khor chen por 'jug pa'i slob ma rnams dang / rnal 'byor gyi rgyud du dbang bskur ba thob pa'i slob dpon rnams la phyag rgya dang sngags bstan par bya'o// de las gzhan pa rnams las ni ma yin no// de ltar gdams ngag thob pas chos kyi dkyil 'khor gyi rang gi lha'i phyag rgya chen po la sogs pa bsgom par byed pa ni ji srid du mtshan ma thob par gyur pa de srid kyi bar du bsgom par bya'o// de nas rdo rje phra mo bsgoms pas mngon par shes pa lnga bskyed la/ phyis phyag rgya chen po la sogs pa'i phyag rgya rnams mtshan thog thag bsgoms na 'grub par 'gyur ro// rdo rje phra mo'i tshul gyis ni// rdo rje phra mo bsgoms pa'o// rdo rje phra mo'i sbyor ba des// sna nas hUM byung ldan gyur na// zhes bya ba ni sna rtse las 'byung ba ni hUM ni sna nas hUM byung ngo // sna las byung ba'i hUM gang yin pa de ni ldan gyur pa'o// de'i rjes la chos kyi dkyil 'khor las bshad pa'i rdo rje hUM mdzad la sogs pa rdo rje khro bo de dag gi ting nge 'dzin to// de la gnas pa ni phyag rgya chen po dang / chos dang las dang dam tshig gi phyag rgya la gnas pa'i rang gi khro bo'i ting nge 'dzin la gnas nas las thams cad bsgrubs la/ rdo rje rigs kyi mngon par shes pa lnga bskyed par bya'o zhes bya ba'i don to// 'di skad ston pa yin te/ snga ma bzhin du chos kyi dkyil 'khor las bshad pa'i rdo rje hUM mdzad la sogs pa rang gi lha'i sgrub pa pos rang gi lha'i phyag rgya chen po bsgoms te/ ji srid mtshan ma thob par gyur pa de srid kyi bar du bsgom par bya'o// de nas sna'i rtse mor sna nas byung ba'i hUM las phra mo'i rdo rje rnam par bsams te/ hUM zlos shing ji srid du mngon par shes pa lnga bskyed par gyur pa de srid kyi bar du bsgom par bya'o// de'i rjes la phyag rgya chen po la sogs pa bsgrubs pas mtshan thog thag bsgom par bya'o// rdo rje lta bas bltas na ni// zhes bya ba ni bshad zin to// de'i ting nge 'dzin ni rdo rje lta ba'i snying pos bskyed pa'o// rdo rje phra mo'i tshul gyis ni// rdo rje phra mo bsgoms pa'o// de bas na de ni pad+ma chen po'i ting nge 'dzin gnas zhes bya'o// pad+ma'i rigs kyi chos kyi dkyil 'khor las bshad pa'i 'gro ba 'dul ba la sogs pa de dag ni pad+ma chen po ste/ de las bshad pa'i phyag rgya chen po ni pad+ma'i ting nge 'dzin to// de la gnas pa ni pad+ma chen po'i ting nge 'dzin la gnas pa'o// 'dod chags dngos grub thob par 'gyur// zhes bya ba la 'dod chags ni pad+ma'i rigs so// de'i dngos grub ni pad+ma'i rigs kyi mngon par shes pa lnga bskyed pa'o// 'di skad ston pa yin te/ snga ma bzhin du cho ga thams cad rjes su spyad la/ pad+ma'i rigs su bshad pa'i phyag rgya chen po la sogs pa bcings te/ gang gi tshe mtshan ma thob par gyur pa de'i tshe phra mo'i rdo rje bsgoms la ji srid pad+ma'i rigs kyi mngon par shes pa lnga bskyed par gyur pa de srid kyi bar du bsgom par bya'o// de nas snga ma bzhin du mtshan thog thag phyag rgya chen po la sogs pa bsgoms te/ ji srid du pad+ma'i rigs kyi chos kyi dkyil 'khor las bshad pa'i phyag rgya chen po la sogs pa dngos grub 'grub par 'gyur ba de srid kyi bar du bya'o// shin tu phra ba'i 'bar lta bas// zhes bya'o// 'bar ba'i lta ba gang la yod pa ni 'bar ba'i lta ba'i rnam pa'o// des don thams cad 'dren par 'gyur ro// 'bar ba'i lta ba dang ldan pa gang yin pa des don thams cad 'dren pa'i khyad par ji lta ba zhig bsgom par bya zhe na/ shin tu phra ba'i 'bar ba'i lta bas zhes bya ba smos te/ shin tu phra ba ni rab tu phra ba'o// ting nge 'dzin gang gis 'grub par 'gyur zhe na/ rdo rje rin chen ting 'dzin gyis// zhes bya ba smos te/ nor bu'i rigs kyi chos kyi dkyil 'khor las bshad pa'i don thams cad grub pa la sogs pa de dag ni rdo rje rin chen no// de'i ting nge 'dzin ni chos kyi dkyil 'khor las bshad pa'i phyag rgya chen po la sogs pa'i rdo rje rin po che'i ting nge 'dzin de ni chos kyi dkyil 'khor las bshad pa'i phyag rgya chen po la sogs pa'i rnal 'byor gyis zhes bya ba'i don to// rdo rje phra mo'i tshul gyis ni// zhes bshad zin to// rdo rje phra mo'i tshul gyis ni// don ni thams cad 'dren par 'gyur// zhes bya ba ste/ don yang yin la thams cad kyang de yin pas na don thams cad de/ nor bu'i rigs kyi mngon par shes pa lnga'o// de'i 'dren pa ni rtogs pa'o// de ni 'di skad ston pa yin te/ nor bu'i rigs kyi chos kyi dkyil 'khor las bshad pa'i phyag rgya chen po la sogs pa bsgoms nas gang gi tshe mtshan ma thob par gyur pa de'i tshe/ rdo rje phra mo bsgoms la ji srid mngon par shes pa lnga thob par gyur pa de srid kyi bar du bya'o// de ltar de bzhin gshegs pa la sogs pas rigs thams cad kyi phra mo'i ye shes kyi dngos grub kyi cho ga rgyas pa'i rgyud bstan nas/ da ni chos kyi dkyil 'khor las bshad pa'i phyag rgya chen po la sogs pa bsgom pa na mtshan ma 'di dag byung bar gyur na mngon par shes pa lnga bsgrub par bya'o zhes bstan pa'i phyir/ de nas zhes bya ba la sogs pas de bzhin gshegs pa thams cad kyi rigs kyi spyan gyi ye shes kyi dngos grub kyi rgyud gsungs pa yin no// de bzhin gshegs pa thams cad ni rigs so// spyan gyi ye shes ni skar ma'i rnam pa la sogs pa mthong ba'o// de'i dngos grub ni chos kyi dkyil 'khor las bshad pa'i phyag rgya chen po la sogs pa bskyed pa'o// rgyud nas ston pas na rgyud de/ bcom ldan 'das phyag na rdo rjes gsungs shing bshad pa'o// gang gi tshe phyag rgya'am ting nge 'dzin zhes bya ba la sogs pa gang gi tshe ni/ dus gang zhig gi tshe na'o// phyag rgya ni chos kyi dkyil 'khor las bshad pa'i phyag rgya chen po la sogs pa'o// ting nge 'dzin ni rdo rje phra mo'i dbye ba rnam pa nyi shu'o// sgrub pa'i rtsol bar gyur pa de// zhes bya ba ni bsgrub pa'i don mngon sum du byed pa'i don to// rtsol bar gyur pa ni nye bar mkho ba'o// gang gi tshe na dus de'i tshe'o// mkha' ni nam mkha'o// mkha' ni rdul phra rab bo// dkar por gyur pa de mthong ba ni 'od zer dkar po'o// rnam pa ci 'dra ba zhig ce na/ skar ma dang 'dra zhes bya ba smos te/ rnal 'byor pa des mthong ba'o// de'i tshe ni dus de na'o// blo ldan ni shes pa dang ldan pa'am/ shes shing blo gros dang ldan pa'o// ci zhig shes she na sangs rgyas kyi/ spyan ni bdag gis thob par shes// zhes bya ba smos te/ sangs rgyas rnams kyi spyan ni sangs rgyas kyi spyan te/ thams cad mkhyen pa'i ye shes so// de thob par byed pa'i rgyu mtshan yin pa'i phyir 'di las kyang sangs rgyas kyi spyan zhes bshad do// de phyin chad ni sangs rgyas kyi/ rtog pa kun las bsgrub par bya// zhes bya ba ni mngon par shes pa la sogs pa bskyed pa'o// ji snyed dngos po yod gyur pa// zhes bya ba la sogs pa la/ ji snyed pa ni brtan pa dang g.yo ba'i dngos po'o// yod pa ni bdag po ste/ khams gsum pa de snyed pa thams cad de bzhin gshegs pa'i gzugs brnyan gyi rnam pa rnal 'byor pas mkha' la rgyug pa mthong bar 'gyur ro// ji ltar rgyug ce na/ 'gro ba dang ni 'ong ba'ang rung // zhes bya ba smos te/ gzugs brnyan de dang de dag mthong zhing shes pa'o// rdo rje spyan ni rnam par dag // ces bya ba ni rdo rje sems dpa' la sogs pa'i byang chub kyi sems la sogs pa'i ngo bor bskyed pa ni rdo rje'i spyan rnam par dag pa'o// de dang ldan pa ni rdo rje'i spyan rnam par dag pa dang ldan pa ste/ de'i rdo rje spyan rnam par dag pa'o// rdo rje spyan rnam par dag pa ste/ thob pa'i rgyur gyur pa shes pa'i rnal 'byor ba ni rdo rje sems dpa' la sogs pa'i mchod pa so sor snang ba thob par gyur pa des/ mchod pa'i dngos grub thob par gyur// zhes bya'o// g.yas pa'am ni g.yon phyogs kyi// zhes bya ba ni g.yas phyogs dang g.yas phyogs ma yin pa thams cad de/ la lar ni g.yas pa ni g.yas yin la g.yas pa ma yin pa rnams g.yon zhes brjod do// g.yas phyogs dang g.yas phyogs ma yin pa'i logs su gnas pa'i ngang tshul gang la yod pa ni g.yas dang g.yon gyi phyogs kyi nam mkha' la de mig gis mthong bar 'gyur ro// nam mkha' dbyings nyid ni rdul phra rab kyi cha shas so// khyad par ji lta bu zhe na/ sprin 'dra myur du 'khor ba ni// zhes bya ba yin te// sprin sngon po dang mtshungs par de mthong yang rnal 'byor pas 'jigs par mi 'gyur bas na 'jigs par mi 'gyur ba'o// rgyu ci'i phyir zhe na/ rdo rje las byung phyag rgya de// zhes bya ba smos te/ phyag na de yang bzung na ni// phyag rgya'i mig ni 'grub par 'gyur// zhes bya ste/ mig gi rnam par shes pa des yongs su dpyad pas na bzung ba'o// chos kyi dkyil 'khor las bshad pa'i phyag rgya chen po la sogs pa de bzung na phyag rgya 'grub par 'gyur ro// gang 'grub par 'gyur zhe na/ mig gi phyag rgya zhes bya ba smos te/ nam mkha'i sprin sngon po dang mtshungs pa ni rdo rje rigs kyi chos kyi dkyil 'khor gyi phyag rgya'o// der snang ba'i mig ni mig gi rnam par shes pa ste/ mig gi phyag rgya de gang la yod pa'i rnal 'byor pa de ni mig gi phyag rgya can no// de ltar rdo rje rigs kyi chos kyi dkyil 'khor gyi rnal 'byor pa'i mig gi shes pa bstan nas/ da ni pad+ma'i rigs kyi rnal 'byor bstan pa ni/ gang tshe skya dmar dkar ba dang // zhes bya ba la sogs pa ste/ pad+ma'i rigs kyi rnal 'byor bas gang gi tshe skye ba ni kha dog dkar ba'o// dmar ba ni kha dog dmar ba'o// dkar ba ni dri ma med pa'o// sna tshogs ni kha dog lnga pa ste/ dkyil 'khor ni chos kyi dkyil 'khor ro// mtho ba ni mkha' la'o// de'i tshe ni dus der ro// dgos pa nyid 'gyur zhing ni pad+ma'i rigs kyi chos kyi dkyil 'khor gyi gzugs kyis so// 'grub par 'gyur ba ni rnal 'byor pas so// mngon par shes pa lnga bskyed cing bsgrub pas cir 'gyur zhe na/ 'khor lo'i spyan ni zhes bya ba smos te/ 'khor lo ni dkyil 'khor ro// spyan ni de'i rnam pa can gyi mig gi rnam par shes pa ste/ 'khor lo'i spyan rnal 'byor pa gang la yod pa 'di ni spyan no// 'grub pa ni de'i dkyil 'khor ji lta ba bzhin du mthong ba'o// de ltar pad+ma'i rigs kyi spyan gyi ye shes kyi dngos grub bstan nas/ da ni nor bu'i rigs kyi/ mkha' la rin chen 'dra ba dang // zhes bya ba la sogs pa smos te/ nam mkha' ni grags par zad do// nam mkha' de la pad+ma rA ga la sogs pa nor bu dang 'dra ba dang / dbyig la sogs dang 'dra bar ni// zhes bya ba ni dbyig ni dong tshe la sogs pa'i zong ste de dang 'dra ba'o// gang gi tshe ni dus gang gi che'o// nor bu'i rigs kyi rnal 'byor pas nam mkha' la nor bu'i rigs kyi chos kyi dkyil 'khor mthong bar 'gyur ro// de'i tshe mkha' mig 'grub par 'gyur// zhes bya ba ni nor bu'i rigs kyi chos kyi dkyil 'khor ni rnam par dag pa'o// mig ni mig gi rnam par shes pa ste/ rnal 'byor pa gang la nam mkha'i mig yod pa des 'grub par 'gyur te/ nor bu'i rigs kyi dngos grub tu 'gyur zhing nor bu'i rigs kyi dkyil 'khor thun mtshams thams cad kyi tshe lan cig ma yin par mthong bar 'gyur ro// 'phags pa de kho na nyid bsdus pa'i 'grel pa de kho na nyid snang bar byed pa la de bzhin gshegs pa thams cad la sogs pa'i rigs thams cad kyi chos kyi dkyil 'khor gyi rgyud phyi ma'i bshad pa rdzogs so// // de ltar de bzhin gshegs pa la sogs pa'i rigs thams cad kyi chos kyi dkyil 'khor gyi rgyud phyi ma bshad nas/ da ni de bzhin gshegs pa la sogs pa'i rigs thams cad kyi las kyi dkyil 'khor las gsungs pa'i phyag rgya chen po la sogs pa ni rang gi rigs kyi dkyil 'khor chen po gsungs pa'i rang gi lha'i rnal 'byor byas la/ phyag bzhi'i mthar thug pa'i cho ga thams cad rjes su spyad de/ phyis rang gi rigs kyi las kyi dkyil 'khor las bshad pa'i phyag rgya chen po la sogs pa bcing ba ni rgyud phyi ma bsgrub pa'i tshe yang bya'o zhes bstan par bya ba'i phyir/ de nas zhes bya ba la sogs pa gsungs te/ de bzhin gshegs pa thams cad kyi rigs kyi las kyi dam pa'i dngos grub kyi rgyud gsungs so// de bzhin gshegs pa thams cad kyang yin la rigs kyang yin pas na de bzhin gshegs pa thams cad kyi rigs so// de dag gi las ni las kyi dkyil 'khor ro// dam pa'i dngos grub ni phyag rgya chen po'i dngos grub bo// de ston par byed pa ni rgyud de bcom ldan 'das phyag na rdo rjes gsungs shing bshad pa'o// chos kyi dkyil 'khor tshul du ni// 'dod chags bde ba rnam smin phyir// gtso bo thams cad mchod byas nas// zhes bya ba ni las kyi dkyil 'khor la sprul la/ las kyi dkyil 'khor gyi rnal 'byor pas des de bzhin gshegs pa thams cad mchod na/ sangs rgyas dngos grub thob par 'gyur// zhes bya'o// don gang gi phyir zhe na/ 'dod chags bde ba rnam smin phyir// zhes bya ba smos te/ chos bdag med pa'i chags pas 'dod chags bde ba'o// de'i rnam par smin pa ni rang gi rigs 'byung ba'o// de'i phyir ni rnal 'byor pas gtso bo thams cad mchod pa'i phyir/ sangs rgyas dngos grub ni de bzhin gshegs pa lnga'i las kyi dkyil 'khor las bshad pa'i phyag rgya chen po la sogs pa'i dngos grub thob pa'o// 'di skad ston pa yin te/ rdo rje dbyings la sogs pa'i dkyil 'khor chen po las bshad pa'i de bzhin gshegs pa thams cad kyi rnal 'byor byas la/ snga ma bzhin du cho ga thams cad rjes su spyad nas/ phyis las kyi dkyil 'khor las bshad pa'i rang gi lha'i snying po brjod cing spros la/ 'jig rten gyi khams thams cad kyi rdul phra rab dang mnyam pa'i de bzhin gshegs pa la sogs pa sems can gyi khams thams cad byang chub tu sems bskyed pa la sogs pa'i mchod pa rnams kyis yang dag par mchod la/ sngar bshad pa'i tshul gyis bdag nyid yongs su bskor nas yid kyis gzhag par bya'o// de nas las kyi dkyil 'khor las bshad pa'i phyag rgya rnam pa bcu drug gis bdag nyid yang dag par mchod la/ de'i rjes la phyag rgya chen po bcings te/ de bzhin gshegs pa'i bdag nyid du bsgom par bya'o// las kyi dkyil 'khor las bshad pa'i sgeg mo la sogs pa las kyi phyag rgya bzhis gsang ba'i mchod pa rab tu mchod par bya ste/ 'dod chags bdag ces sgom byed cing // chos bdag med pa'i chags pa'i rang bzhin du gzugs brnyan dang mtshungs pa'i rdo rje sems dpa' la sogs pa phyag rgya chen po'i bdag nyid yin no zhes bsgom par bya'o// dngos grub dam pa thob par 'gyur// zhes bya ba ni las kyi dkyil 'khor las bshad pa'i phyag rgya chen po la sogs pa'i dngos grub bo// ci zhig tu 'gyur zhe na/ rdo rje 'dod pas gzi can 'gyur// zhes bya ba smos te/ rdo rje 'dod pa ni chos bdag med pa'i 'dod chags so// gzi can mnyam zhes bya ba ni 'od can de dang mnyam pa ste/ rdo rje sems dpa' la sogs pa'i phyag rgya chen po'i gzugs so// 'di skad ston pa yin te/ rdo rje dbyings kyi dkyil 'khor chen po las bshad pa'i rnal 'byor chen po byas la/ snga ma bzhin du cho ga thams cad rjes su spyad nas phyis las kyi dkyil 'khor las bshad pa'i rdo rje sems dpa' la sogs pa'i las kyi phyag rgya chen po bcings te/ rang gi snying ga las sgeg mo la sogs pa'i gsang ba'i mchod pa bzhi sprul la bdag nyid mchod de/ yang de'i rjes la phyag rgya chen po bsgom par bya'o// gsang ba'i mchod pa rab byas na// zhes bya ba la sogs pa ni snga ma bzhin no// khro bo bdag ces sgom byed cing // zhes bya ba ni khro bo rdo rje hUM mdzad nas khro bo rdo rje 'bebs pa'i bar gyi khro bo ni bdag yin no zhes yang dang yang du mngon du byed pa'o// 'di skad ston pa yin te/ 'jig rten gsum las rnam par rgyal ba'i dkyil 'khor chen po las bshad pa'i rdo rje hUM mdzad la sogs pa'i rnal 'byor byas la/ cho ga thams cad snga ma bzhin du rjes su spyad nas/ phyis las kyi dkyil 'khor las bshad pa'i rdo rje hUM mdzad la sogs pa'i phyag rgya chen po bcings te/ rang gi snying ga nas sgeg mo la sogs pa'i gsang ba'i mchod pa bzhi sprul la/ bdag nyid mchod par byas nas de'i rjes la bsgom par bya'o// nang du song ba'i yid kyis ni// 'dod pa dag par sgom byed cing // zhes bya ba ni shin tu mnyam par gzhag pa'i sems kyis rang gi lha'i rnal 'byor rang bzhin gyis dag pa'i gzugs brnyan dang mtshungs par bsgom par bya'o// dbyangs ldan thig le sangs rgyas rnams// mchod na dngos grub thob par 'gyur// zhes bya ba ni de'i 'dod pa rnam par dag pa ni rang gi lha dang mnyam par sbyor bas rang bzhin gyis rnam par dag pa sems kyis bsgom mo// de dang mnyam par sbyor ba'i rtsa'i thig le byung nas nam mkha'i khams bkang ste/ sems can gyi khams thams cad kyi 'jig rten dbang phyug gi rang bzhin gyi phyag rgya chen po rdzas kyi thig le'i nang du tshud par byas la/ thig le des reg par gyur pa de'i tshe 'jig rten dbang phyug tu gyur par bsam par bya'o// de ltar sems can thams cad kyi rang bzhin du sangs rgyas thams cad la mchod pas/ las kyi dkyil 'khor las bshad pa'i rang gi 'jig rten gsum dbang phyug gi phyag rgya chen po'i dngos grub thob par 'gyur ro// 'di skad ston pa yin te/ 'gro ba 'dul ba'i dkyil 'khor chen po las bshad pa'i rang gi 'jig rten dbang phyug gi rnal 'byor chen po byas la/ cho ga thams cad rjes su spyad de/ phyis las kyi dkyil 'khor las bshad pa'i rang gi lha'i phyag rgya chen po bcings te/ rang gi snying ga'i pad+ma'i sgeg mo la sogs pa'i lha mo bzhi sprul la/ bdag nyid mchod nas rang gi lha dang mnyam par sbyor zhing rang bzhin gyis rnam par dag pa'i gzugs brnyan dang mtshungs par bsgoms na rdzas kyi thig le phyung ste/ sems can gyi khams thams cad la reg pas 'jig rten dbang phyug gi gzugs su bskyed nas/ rang gi lha mo dang mnyam par sbyor ba'i 'jig rten dbang phyug gi bdag nyid du bsgom par bya'o// bsam pa g.yos pas 'dud nas ni// zhes bya ba la sogs pa ni don thams cad grub pa'i dkyil 'khor chen po las bshad pa'i don thams cad grub pa la sogs pa'i rnal 'byor byas la cho ga thams cad rjes su spyad de/ phyis nor bu'i rigs kyi las kyi dkyil 'khor las bshad pa'i nor bu'i rigs kyi rang gi lha'i phyag rgya chen po bcings te/ rang gi snying ga las rin chen sgeg mo la sogs pa gsang ba'i mchod pa rnam pa bzhi sprul la bdag nyid yang dag par mchod par bya'o// rdo rje dbyings kyi dkyil 'khor chen po las bshad pa'i bcom ldan 'das rdo rje sems dpa'i phyag rgya chen po bcings te/ don thams cad grub pa la sogs pa'i de bzhin gshegs pa thams cad la dad pa khyad par phul du byung bas phyag bya'o// de ltar rdo rje snying por mnyam bzhag la/ bsam pa g.yos pas 'dud par byas la/ phyis las kyi dkyil 'khor las bshad pa'i rang gi lha'i phyag rgya chen po bcings te/ mchog tu phyag 'tshal bar bsgom par bya'o// de ltar byas pas cir 'gyur zhe na/ dbang bskur ba ni thob par 'gyur// zhes bya ba smos te/ nor bu'i rigs kyi las kyi dkyil 'khor las bshad pa'i phyag rgya chen po'i dngos grub thob par 'gyur ro zhes bya ba'i don to// de ltar de bzhin gshegs pa la sogs pa'i rigs thams cad kyi las kyi dngos grub kyi cho ga rgyas pa'i rgyud bshad nas/ da ni de nas zhes bya ba la sogs pas de bzhin gshegs pa thams cad kyi las kyi dam tshig gi gsang ba'i rgyud gsungs pa yin no// de bzhin gshegs pa thams cad ni rigs rnams so// las kyi dkyil 'khor gyi dam tshig gi rgyud ni dam tshig gi phyag rgya'o// de'i gsang ba ni/ 'dod la sogs pa'i bde ba kun// rtag tu bdag ni snying la gnas// zhes bya ba la sogs pa'i bsgoms pa des 'grub pa'o// las kyi dkyil 'khor las bshad pa'i dam tshig gi phyag rgya mngon sum du byed pa ni/ de'i ston par byed pa'i rgyud de bcom ldan 'das phyag na rdo rjes gsungs pa'o// 'dod la sogs pa zhes bya ba ni de la 'dod pa ni bcom ldan 'das byang chub kyi mtshan nyid kyi rdo rje sems dpa'o// de nyid dang por byas pa'i 'dod pa la sogs pa gang yin pa ni rdo rje rgyal po la sogs pa nas rdo rje 'bebs pa'i mthar thug pa'o// de skad du yang // bcom ldan 'das rdo rje sems dpa' ni 'dod pa yin zhes bya ba gsungs so// de nyid bde ba kun te/ rtag tu bdag gi snying la gnas// zhes bya ba ni nam mkha'i dbyings thams cad sku dang / gsung dang thugs rdo rjes rtag tu bzhugs pa'i rnam par snang mdzad chen po'i rang bzhin gyis de bzhin gshegs pa thams cad kyi thugs la 'khor ba ji srid kyi bar du bzhugs pa ni de nyid kyi snying la gnas pa'o// e ma'o zhes bya ba ni ngo mtshar ba'o// sems can gyi don gyi snying po ni sems can gyi don te/ nyan thos dang rang rgyal ba'i theg par mos pa'i sems can rnams gdul ba'i phyir nyan thos dang / rang rgyal ba'i theg pa ston pa dang / sems can gyi don byed pa zhes gang yin pa'o// de la 'dir ngo mtshar ba ci zhig yod ce na/ skyo bar gyur pas gang 'dod smad// ces bya ba ste/ byang chub kyi sems chen po la sogs pa mngar zin yang sbas nas byang chub kyi sems chen po la sogs pa chags pa dang bral ba mi mnga' ba'i ngo bo la yongs su brtags nas/ nyan thos dang rang rgyal gyi rigs can ni sems can gyi khams la nyan thos dang / rang rgyal ba'i lam gyi rang bzhin chags pa dang bral bar ston pa de ni ngo mtshar gang yin 'di ni zhes bya ba ni byang chub sems la rtog pa ston pa'o// ni zhes bya ba ni gang gi phyir gyi don te las kyi dkyil 'khor gyi dam tshig ni las kyi dam tshig ste/ mi mnga' ba zhes bya ba'i don to// de'i don ni 'di skad ston pa yin te/ gang gi phyir byang chub sems la sogs pa'i rang gi rang bzhin 'di ni las kyi dkyil 'khor gyi de bzhin gshegs pa'i dam tshig gi phyag rgya sgrub par byed pa las mi 'da' ba yin pa de'i phyir 'di'i ngo bo bsgom par bya'o// bsgom par bya ba'i ting nge 'dzin de gang yin zhe na/ de bzhin gshegs pa'i ting nge 'dzin du zhes bya ba smos te/ rnam par snang mdzad la sogs pa de bzhin gshegs pa lnga'i rnal 'byor ni de bzhin gshegs pa'i ting nge 'dzin te/ de bzhin gshegs pa'i ting nge 'dzin de 'dir bsgoms pa'o// bsgoms nas sangs rgyas mchod pa ni// zhes bya ba ni las kyi dam tshig de bsgom pa'i rnal 'byor pas mchod pa ni rtogs pa'i sangs rgyas la mchod pa'o// dngos grub dam tshig thob par 'gyur// zhes bya ba ni mchod pa 'dis sangs rgyas la mchod na las kyi dkyil 'khor las bshad pa'i de bzhin gshegs pa'i dam tshig gi phyag rgya'i dngos grub thob par 'gyur ro// de'i don ni 'di skad ston pa yin te/ rdo rje dbyings kyi dkyil 'khor chen po las bshad pa'i rang gi de bzhin gshegs pa'i rnal 'byor byas la/ cho ga thams cad rjes su spyad de/ phyis las kyi dkyil 'khor las bshad pa'i rang gi dam tshig gi phyag rgya bcings te/ las kyi dkyil 'khor las bshad pa'i mchod pa thams cad kyis snga ma bzhin du bdag nyid yang dag par mchod la/ yang de nyid kyi dam tshig gi phyag rgya bcings te/ rang gi snying ga'i rdo rje la rang gi rig pa'i yi ge rnam par bkod nas/ rdo rje sems dpa' la sogs pa'i rang bzhin gyi rdo rje snying gar rnam par bsams te bsgom par bya'o// kun du bzang po bdag yin te// zhes bya ba ni bshad zin to// de nyid 'dod pa ni mngon par 'dod pa'o// sems can kun la bde sbyin pa// zhes bya ba ni thog ma dang tha ma med pa'i chos kyi dbyings kyi rang bzhin gyi kun du bzang po 'dod pa'i skal ba dang ldan pa'i rnal 'byor pa la 'jig rten dang 'jig rten las 'das pa'i bde ba de bskyed pa'i phyir/ sems can kun la bde sbyin ba'o// rdo rje sems dpa'i ting 'dzin gnas// zhes bya ba ni rdo rje sems dpa' la sogs pa nas rdo rje 'bebs pa'i mthar thug pa de dag ni rdo rje sems dpa'i ting nge 'dzin te/ las kyi dkyil 'khor las bshad pa'i dam tshig gi phyag rgya bsgoms pa de la rab tu gnas pa na/ rdo rje sems dpa'i ting nge 'dzin gnas so// mchod na dngos grub thob 'gyur zhes bya ba la/ rdo rje sems dpa'i ting nge 'dzin ni/ kun du bzang po 'dod pa'i bdag // sems can kun la bde ba sogs// zhes bya ba bsgom pa'i mtshan nyid can gyi rtogs pa'i mchod pas mchod na/ las kyi dkyil 'khor las gsungs pa'i rdo rje sems dpa' la sogs pa'i dam tshig gi phyag rgya dngos grub thob par 'gyur ro// 'di skad ston pa yin te/ snga ma bzhin du rdo rje dbyings kyi dkyil 'khor chen po las bshad pa'i rdo rje sems dpa' la sogs pa'i rnal 'byor byas la/ cho ga thams cad rjes su spyad de/ phyis las kyi dkyil 'khor las bshad pa'i rang gi lha'i dam tshig gi phyag rgya bcings te/ ji lta ba bzhin du las kyi dkyil 'khor las bshad pa'i mchod pa rnams kyis yang dag par mchod de/ kun du bzang po'i mchod pa'i bdag // sems can kun la bde stsol ba// zhes bsgoms na sems can gyi khams la byang chub kyi sems la sogs pa bskyed cing bsgrubs te/ rang gi snying ga'i rdo rje la rig pa'i yi ge rnam par bkod la de nyid brjod cing bsgom par bya'o// kun du bzang po zhes bya ba ni snga ma bzhin no// kun du bzang po de nyid khro bo'o// ci'i phyir kun du bzang po'i rang bzhin khro bo yin zhe na/ gang gi phyir/ sems can kun la phan byed pa// zhes bya ba la sogs pa smos te/ las dang rnam par smin pa bde ba bskyed pa ni sems can kun la bde bas phan pa'o// phan pa ni sems can kun la phan 'dogs par byed pa'o// rdo rje hUM mdzad rnal 'byor gyis// zhes bya ba ni 'jig rten gsum las rnam par rgyal ba'i las kyi dkyil 'khor las bshad pa'i rdo rje hUM mdzad la sogs pa'i rdo rje rigs kyi dam tshig gi phyag rgya bsgom pa ni rdo rje hUM mdzad kyi rnal 'byor ro// rdo rje hUM mdzad kyi rnal 'byor gyi rnal 'byor des mchod cing // sems can kun la phan byed pa// kun bzang khro bo bdag yin te// zhes bsgoms pas dngos grub thob par 'gyur ro// 'jig rten gsum las rnam par rgyal ba'i dkyil 'khor las bshad pa'i rdo rje hUM mdzad la sogs pa'i dam tshig gi phyag rgya'i dngos grub thob par 'gyur ro// 'di skad ston pa ni/ snga ma bzhin du 'jig rten gsum las rnam par rgyal ba'i dkyil 'khor chen po las bshad pa'i rang gi khro bo'i rnal 'byor byas la/ sngar bshad pa'i cho ga thams cad rjes su spyad nas/ phyis 'jig rten gsum las rnam par rgyal ba'i las kyi dkyil 'khor chen po las bshad pa'i rang gi lha'i dam tshig gi phyag rgya bcings te/ snying ga'i rdo rje la rang gi rig pa'i yi ge rnam par bsams la/ sems can gyi khams thams cad khro bos bcom nas rdo rje rigs kyi rang bzhin du rnam par bsams te/ sems can kun la phan byed pa'i// kun bzang khro bo bdag yin te// zhes nga rgyal bskyed de bsgom par bya'o// kun bzang 'dod pa bdag yin te// zhes bya ba ni dmigs pa med pa'i thugs rje chen po'i rang bzhin ni 'dod pa'o// 'gro ba 'dul ba la sogs pa nas pad+ma 'bebs pa'i mthar thug pa'i bde ba gang yin pa de ni bde ba thams cad do// de ster bar byed pas na bde ba thams cad rab sbyin pa'o// rnal 'byor pas bdag nyid 'gro ba 'dul ba'i skur gnas pas 'gro ba 'dul ba'i skur gnas pa'o// pad+ma'i rigs kyi las kyi dkyil 'khor gyi dam tshig gi ting nge 'dzin la gnas pa'o// mchod na dngos grub thob par 'gyur// zhes bya ba ni dam tshig gi phyag rgya'i ting nge 'dzin 'dis/ bde ba thim nas rab sbyin pa'i// kun bzang 'dod pa bdag yin te// zhes bya ba bsgom pa'i mchod pas mchod nas pad+ma'i rigs kyi las kyi dkyil 'khor las bshad pa'i dam tshig gi phyag rgya'i dngos grub thob par 'gyur ro// 'di skad ston pa yin te/ 'gro ba 'dul ba'i dkyil 'khor chen po las bshad pa'i rang gi 'jig rten dbang phyug gi rnal 'byor byas te/ cho ga thams cad rjes su spyad la phyis 'gro ba 'dul ba'i dkyil 'khor las bshad pa'i rang gi lha'i dam tshig gi phyag rgya bcings te/ snying ga'i rdo rje pad+ma la bzlas pa'i yi ge rnam par bkod nas/ de nyid brjod cing // thams cad du pad+ma'i rigs kyi las kyi dkyil 'khor spros pas sems can gyi khams thams cad pad+ma'i rigs kyi rang bzhin du bskyed de/ bde ba thams cad rab sbyin pa'i// kun bzang 'dod pa bdag yin te// zhes nga rgyal bskyed de bsgom par bya'o// kun bzang rgyal po bdag yin te// zhes bya ba ni nor bu chen po'i rigs kyi gzugs kyi khams gsum pa thams cad kyi chos kyi rgyal srid thob pas na rgyal po'o// sems can kun la don chen sbyin// zhes bya ba ni de bzhin gshegs pa la sogs pa dang / sems can thams cad nor bu'i rigs kyis dbang bskur ba dang / nor bu chen po'i rigs kyi gzugs su ting nge 'dzin gyis bskyed pa ni// don kun grub pa'i gzugs kyis ni// zhes bya ba ni nor bu'i rigs kyi las kyi dkyil 'khor las bshad pa'i lha rnams kyi dam tshig gi phyag rgya bsgom pa ni don thams cad grub pa'i gzugs kyis so// mchod pa dngos grub thob par 'gyur// zhes bya ba ni sems can kun la don chen sbyin// kun bzang rgyal po bdag yin te// zhes bya ba ni don thams cad grub pa'i gzugs su de bsgoms te/ mchod pas mchod na nor bu'i rigs kyi las kyi dkyil 'khor las bshad pa'i rang gi lha'i dam tshig gi phyag rgya'i dngos grub thob par 'gyur ro// 'di skad ston pa yin te/ don thams cad grub pa'i dkyil 'khor chen po las bshad pa'i rang gi lha'i rnal 'byor byas la/ snga ma bzhin du cho ga thams cad rjes su spyad de/ phyis nor bu'i rigs kyi las kyi dkyil 'khor las bshad pa'i rang gi lha'i dam tshig gi phyag rgya bcings te/ snying ga'i rdo rje rin po che la rig pa'i yi ge rnam par bsams nas/ de nyid zlos shing nor bu'i rigs kyi dkyil 'khor thams cad du spros pas de bzhin gshegs pa la sogs pa dang / sems can gyi khams dbang bskur bas nor bu'i rigs kyi rang bzhin du bskyed par bsgom par bya'o// de ltar de bzhin gshegs pa la sogs pa'i rigs thams cad kyi las kyi dam tshig gi gsang ba'i dngos grub kyi cho ga rgyas pa'i rgyud bshad nas/ da ni de nas zhes bya ba la sogs pas de bzhin gshegs pa'i rigs thams cad kyi las kyi chos kyi dam pa'i dngos grub kyi rgyud gsungs pa yin no// de bzhin gshegs pa thams cad kyi rigs kyi las ni las kyi dkyil 'khor ro// de la chos ni bsrung ba la sogs pa bskyed pa'o// de'i dam pa'i dngos grub ni las kyi dkyil 'khor las bshad pa'i chos kyi phyag rgya rnams mngon sum du byed pa'o// de ston par byed pa na rgyud de/ bcom ldan 'das phyag na rdo rjes gsungs pa'o/ g.yas pa'i mdzub mo mdud nas ni// zhes bya ba la sogs pa ni rdo rje dbyings kyi dkyil 'khor chen po las bshad pa'i rang gi de bzhin gshegs pa'i rnal 'byor byas la/ cho ga thams cad rjes su spyad de/ rang gi lha'i ljags la las kyi dkyil 'khor las bshad pa'i chos kyi phyag rgya rnam par bsams te/ g.yas pa'i khro bo'i khu tshur gyi rtse mos snying ga dang / mgrin pa dang / rgyab dang / yang snying ga dang / nu ma gnyis dang / yang snying ga dang / mgrin pa dang / rgyab dang / dbang bskur ba'i gnas su go cha bcings pa'i tshul gyis spyi gtsug tu bkod la/ rang gi de bzhin gshegs pa'i chos kyi yi ge bskyed la/ de nas rang gi snying ga'i rdo rje la chos kyi yi ge rnam par bsams nas/ de nyid brjod cing bsgom par bya'o// de ltar de bzhin gshegs pa'i las kyi chos bstan nas/ de bzhin gshegs pa'i rigs kyi dkyil 'khor gsungs pa ni/ rtsig pa la ni ldan 'dra ba// zhes bya ba la sogs pa la rdo rje sems dpa' la sogs pa'i de bzhin gshegs pa'i rigs kyi rnal 'byor pas las kyi dkyil 'khor las bshad pa'i rang gi bsgrub bya'i rig pa'i lha mo gcer bu'i gzugs kyis sa la bri bar bya'o// ri mo bris nas mtshan bsgreng ste/ zhes bya ba ni bdag nyid kyi mtshan mas bud med bsams pa gang yin pa la mtshan ma bsgrengs te gzhug par bya'o// las kyi dkyil 'khor las bshad pa'i rig pa'i lha mo gang yin pa chung ma'i gzugs su bsam zhing bsgoms na rang gi mtshan ma bsgreng ste/ bud med gcer bu gzugs brnyan rtsig pa la bris la de'i b+ha gar zhugs par bsgoms la/ sen mo btsugs na sgrub pa po de'i 'di chung mar 'gyur ro// de bas na de 'dir dbang du byed par 'gyur ro zhes gsungs so// 'di skad ston pa yin te/ rdo rje dbyings kyi dkyil 'khor chen po las bshad pa'i rdo rje sems dpa' la sogs pa'i de bzhin gshegs pa'i rigs kyi rnal 'byor byas la/ snga ma bzhin du cho ga thams cad rjes su spyad nas/ phyis las kyi dkyil 'khor las bshad pa'i rang gi chos kyi phyag rgya lce la rnam par bkod de/ rang gi rig pa dang lha mo'i chos kyi phyag rgyas rtsig pa la gzugs brnyan bris te sprul pa bsdu ba la sogs pa byas te/ de la mchod pa thams cad kyis yang dag par mchod la/ phyag bzhi byas te/ nyin re zhing thun bzhi'i sbyor bas chos kyi phyag rgyar brjod cing // de dang lhan cig tu mnyam par sbyor bas ji srid mngon sum mthong bar gyur pa de srid kyi bar du bsgom par bya'o// de nas mtshan thog thag dang lhan cig tu mtshan ma bsgreng bar byas nas/ mnyam par sbyor ba byas la chos kyi phyag rgya'i yi ge ho bzla bar bya'o// de nas mngon sum du song nas sgrub pa po dang lhan cig mnyam par sbyor zhing sgrub pa po'i chung mar 'gyur ro// sbyor ba 'dis gnod sbyin mo la sogs pa sgrub pa de don du gnyer bar byed pa na sa la gnod sbyin gyi gdong bris la zhes bya ba smos te/ ras sam spang leb bam rtsig pa la rdo rje hUM mdzad la sogs pa nas khro bo rdo rje 'bebs pa'i mthar thug pa'i rnal 'byor byas la/ gnod sbyin gyi gdong gi tshad tsam du bri bar bya'o// mdzub mo'i sen mos btsugs na yang // zhes bya ba ni gnod sbyin gyi gdong de la g.yon pa'i sdigs mdzub bam g.yas pa'i sdigs mdzub kyi sen mo btsugs nas bsgrub par bya'o// gnas gang du zhe na/ mig gi phyogs su'o// ci zhig tu 'gyur zhe na/ bud med mchog ni 'dren par 'gyur// zhes bya ba smos te/ 'jig rten gsum las rnam par rgyal ba'i las kyi dkyil 'khor las bshad pa'i rig pa'i lha mo rnams 'dren par byed ces bya ba'i don to// de ni 'di skad ston pa yin te/ 'jig rten gsum las rnam par rgyal ba'i dkyil 'khor chen po las bshad pa'i rang gi khro bo'i rnal 'byor byas la/ cho ga thams cad rjes su spyad la/ phyis las kyi dkyil 'khor las bshad pa'i rdo rje hUM mdzad la sogs pa'i chos kyi phyag rgya lce la rnam par bsams nas/ rdo rje hUM mdzad la sogs pa'i nga rgyal bskyed de/ chos kyi dkyil 'khor las bshad pa'i rig pas rdo rje hUM mdzad la sogs pa rang gi lha mo'i gzugs ji lta ba bzhin du bris te/ sprul pa bsdu ba la sogs pa sngon du 'gro ba las kyi dkyil 'khor las bshad pa'i cho ga thams cad rjes su spyad nas/ mchod pa thams cad kyis rang gi khro bo la yang dag par mchod de/ phyag bzhi byas nas/ ji srid du mngon sum du mthong bar gyur pa de srid kyi bar du bsgom par bya'o// las kyi dkyil 'khor las bshad pa'i rang gi khro bo'i las kyi rnal 'byor byas la phyag rgya bcings te/ yang byin gyis brlabs pa la sogs pa'i cho ga thams cad rjes su spyad nas/ bsdu ba la sogs pa snga ma bzhin du byas la/ gnod sbyin gyi gdong de'i mig gi phyogs su mdzub mo'i sen mo btsugs te/ las kyi dkyil 'khor las bshad pa'i rang gi khro bo'i yi ge dzaHdang / chos kyi phyag rgya brjod cing ji srid du rdo rje'i rigs kyi las kyi dkyil 'khor las bshad pa'i rang gi lha dgug pa dang / gnod sbyin mo 'gugs pa de srid kyi bar du bya'o// de nas sgrub pa po'i chung mar 'gyur ro// chos kyi phyag rgya brjod cing che ge mo/ A kaR+Sha dzaHzhes bya bas gnod sbyin gyi gdong la rab tu sbyar la/ gnod sbyin mo 'gugs par 'gyur ro// lag pa gnyis su pad+mo blangs// zhes bya ba la sogs pa la/ ji skad du bshad pa'i rdo rje pad+ma g.yon bsnyems pas blangs la/ lag pa g.yas pa snying gar de'i pad+ma kha 'byed par byed pa'o// ji ltar pad+ma dmar ba yang // tshon gyi nyes pas mi gos bzhin// thams cad rnam dag bsgoms pas na// de bzhin sdig pas gos mi 'gyur// zhes bya ba la bltas nas kyang ni 'dod chags dgag par 'gyur ro// lta ba gang yin zhe na/ rdo rje lta bas zhes bya ba smos te/ rdo rje lta ba'i mtshan nyid ni bshad zin to// des bud med rnams dang sbyor zhing chags par byed na de bzhin du 'gyur ro// pad+ma'i rigs kyi las kyi dkyil 'khor gyi rnal 'byor pas pad+ma'i rigs kyi las kyi dkyil 'khor gyi rig pa'i lha mo'i bud med la bltas na 'dod chags rnam par dag par 'gyur ro// pad+ma'i rig pa'i lha mo'i bud med kyi gzugs la chags shing mngon par dga' bas de la mngon du phyogs pa nyid ni de bzhin gshegs pa'i bsgrub pa'i bye brag go// 'di skad ston pa yin te/ 'gro ba 'dul ba'i dkyil 'khor chen po las bshad pa'i rang gi 'jig rten dbang phyug gi rnal 'byor snga ma bzhin du byas la cho ga thams cad rjes su spyad de/ phyis pad+ma'i rigs kyi dkyil 'khor las bshad pa'i rang gi lha'i chos kyi phyag rgya lce la rnam par bsams la/ rang gi las kyi dkyil 'khor las bshad pa'i lha mo'i rig pa'i de nyid brjod cing sprul la/ bsdu ba la sogs pa byas nas mchod pa thams cad kyis yang dag par mchod de/ phyag bzhi byas nas/ phyag na gnas pa'i gsang ba'i pad+ma la bltas na 'dod chags rnam par dag par 'gyur ro// rdo rje lta bus bud med la// bltas na yang ni dga' bar 'gyur// zhes bya bas las kyi dkyil 'khor las bshad pa'i rang gi lha'i chos kyi phyag rgya yi ge ho bzlas pa yin par shes par bya'o// rdo rje rin chen ting 'dzin gnas// zhes bya ba ni nor bu'i rigs kyi rang gi lha'i ting nge 'dzin la gnas pa'o// lag pa gnyis kyis nor bu bzung // zhes bya ba ni mig gnyis kyi lta ba dang ldan pas yid bzhin gyi nor bu rdo rje rtse lnga pas mtshan pa bzung la/ 'jig rten gsum las rnam par rgyal ba'i dkyil 'khor chen po las bshad pa'i rin chen hUM mdzad kyi rnal 'byor pas bud med kun la 'dud byed do zhes bya'o// 'di skad ston pa yin te/ don thams cad grub pa'i dkyil 'khor chen po las bshad pa'i don thams cad grub pa la sogs pa rang gi lha'i rnal 'byor byas la/ cho ga thams cad rjes su spyad de/ phyis las kyi dkyil 'khor las bshad pa'i nor bu'i rigs kyi rang gi lha'i chos kyi phyag rgya lce la bsams te/ de nyid brjod cing don thams cad grub pa la sogs pa rang gi sems dpa' chen po nyid du nges par byas nas las kyi dkyil 'khor las bshad pa'i rang gi rig pa'i lha mo mdun du sprul la/ bsdu ba la sogs pa'i cho ga thams cad rjes su spyad nas/ mchod pa thams cad kyis yang dag par mchod de/ phyag bzhi byas nas/ yang rang gi lha'i chos kyi phyag rgya'i snying ga'i rdo rje rin po che la rnam par bkod de/ de nyid brjod cing ji srid du mtshan ma thob par gyur pa de srid kyi bar du bsgom par bya'o// de nas mtshan thog thag bsgoms na 'grub par 'gyur ro// lan gcig lan gnyis lan gsum mam/ lan bzhi'am/ lan lnga'am/ lan drug gam/ lan bdun gyi bar du bsgrubs kyang ma grub na rin chen hUM mdzad kyi rnal 'byor pas 'jig rten gsum las rnam par rgyal ba'i 'jig rten gsum gyi 'khor lor bshad pa'i yi ge hUM gi sngags des de la 'dud byas na de ltar 'jigs pa dang bcas pa'i dngos grub stsol bar 'gyur ro// de ltar de bzhin gshegs pa la sogs pa'i dkyil 'khor las bshad pa'i rigs thams cad kyi chos kyi phyag rgya'i dngos grub bstan nas/ da ni de nas zhes bya ba la sogs pas de bzhin gshegs pa thams cad kyi rigs kyi las kyi dngos po'i dngos grub kyi rgyud gsungs pa yin no// de bzhin gshegs pa thams cad kyang yin la rigs kyang yin pas de bzhin gshegs pa thams cad kyi rigs so// de'i las ni las kyi dkyil 'khor ro// de'i dgos pa ni las kyi dkyil 'khor las bshad pa'i dngos grub kyi rgyud de grub pa'o// de ston par byed pa ni rgyud de bcom ldan 'das phyag na rdo rjes gsungs shing bshad pa'o// mchod pa'i las kyi cho ga sbyar// zhes bya ba ni las kyi dkyil 'khor las bshad pa'i las kyi mchod pa'i phyag rgya rnam pa bcu drug byed pa'o// gang dang gang gis dgos bsams pa// zhes bya ba ni las kyi dkyil 'khor las bshad pa'i de bzhin gshegs pa rnams kyi las kyi phyag rgya'i dngos grub gang yin pa de yin no zhes bya ba'i don to// de dang de ni gsol btab ste// mkhas pas phyag rgya bsgrub par bya// zhes bya ba ni de dang de'i las kyi phyag rgya'i dngos grub kyi mtshan nyid kyi dgos pa'o// chos thams cad rang bzhin gyis 'od gsal bar sprul pa dang mtshungs pa gang yin pa'i bden pa de dang / bden pa des dgos pa 'di dag grub par gyur cig ces gsol ba btab nas/ las kyi phyag rgya bsgrub par bya'o// de'i don ni 'di skad ston pa yin te/ rdo rje dbyings kyi dkyil 'khor chen po las bshad pa'i lha'i rnal 'byor byas la/ snga ma bzhin du cho ga thams cad rjes su spyad de/ phyis las kyi dkyil 'khor las bshad pa'i las kyi phyag rgya bcings te/ snying ga'i rdo rje la rig pa'i yi ge rnam par bsams nas/ de nyid brjod cing de bzhin gshegs pa'i bdag nyid du rnam par bsams te/ las kyi dkyil 'khor las bshad pa'i lha mo bcu drug sprul la/ las kyi phyag rgya rnams kyis bdag nyid yang dag par mchod la/ phyag bzhi byas nas/ snga ma bzhin du gsol ba gdab par bya'o// de nas las kyi phyag rgya bcings la/ rang gi rig pa bzlas shing bsgom par bya'o// gsang ba'i mchod pa cho ga sbyar// zhes bya ba ni las kyi dkyil 'khor las bshad pa'i sgeg mo la sogs pa las kyi phyag rgya rnam pa bzhis mchod par bya'o// rdo rje sems dpa'i ting 'dzin gyis// zhes bya ba ni las kyi dkyil 'khor las bshad pa'i rdo rje sems dpa' la sogs pa nas/ rdo rje 'bebs pa'i bar gyi las kyi phyag rgya bsgom pa ni rdo rje sems dpa'i ting nge 'dzin to// rdo rje sems dpa' la sogs pa'i ting nge 'dzin gyi dgos pa gang yin smras pa de/ myur du dngos grub thob par 'gyur// zhes bya bas las kyi dkyil 'khor las bshad pa'i rdo rje sems dpa' la sogs pa'i las kyi dngos grub kyi dgos pa rnam pa de lta bu che ge mo'i las kyi phyag rgya'i dgos pa grub par gyur cig ces rnal 'byor pas brjod pa gang yin pa de nyid kyi dgos pa'i dngos grub myur du thob par 'gyur ro// 'di skad ston pa yin te/ rdo rje dbyings kyi dkyil 'khor chen po las bshad pa'i rdo rje sems dpa' la sogs pa'i rnal 'byor byas la/ snga ma bzhin du cho ga thams cad rjes su spyad de/ phyis las kyi dkyil 'khor las bshad pa'i rang gi lha'i las kyi phyag rgya bcings te/ las kyi dkyil 'khor las bshad pa'i sgeg mo la sogs pa'i mchod pa bzhis rang gi snying ga'i sems dpa'i rdo rje las sprul la/ de'i las kyi phyag rgya rnam pa bzhis bdag nyid yang dag par mchod la phyag bzhi byas te/ mngon par 'dod pa'i las kyi phyag rgya'i dngos grub don du gnyer ba nyid kyis slar yang las kyi dkyil 'khor las bshad pa'i rang gi lha'i phyag rgya bcings te/ rang gi rig pa zlos shing bsgom par bya'o// rigs kyi gsang ba'i mchod chen byas// zhes bya ba ni 'jig rten gsum las rnam par rgyal ba'i dkyil 'khor las bshad pa'i sgeg mo la sogs pa'i gsang ba'i mchod chen te zhes byas pa'o// ting nge 'dzin gang gis byed ce na/ khro bo'i ting nge 'dzin zhes bya ba smos te/ las kyi dkyil 'khor las bshad pa'i rdo rje hUM mdzad la sogs pa'i las kyi phyag rgya'i sbyor ba ni khro bo'i ting nge 'dzin to// mkhas pas cung zad gang bsams pa// zhes bya ba ni las kyi dkyil 'khor las bshad pa'i rdo rje hUM mdzad la sogs pa'i las kyi phyag rgya'i dngos grub kyi mtshan nyid dgos pa cung zad bsams pa ste/ thams cad myur du 'grub par 'gyur ro// de'i don ni 'di skad ston pa yin te/ 'jig rten gsum las rnam par rgyal ba'i dkyil 'khor chen po las bshad pa'i rang gi lha'i rnal 'byor byas la/ snga ma bzhin du cho ga thams cad rjes su spyad nas/ phyis 'jig rten gsum las rnam par rgyal ba'i las kyi dkyil 'khor las bshad pa'i rang gi lha'i las kyi phyag rgya bcings te/ rang gi snying ga las sgeg mo la sogs pa'i lha mo bzhi sprul la/ de'i las kyi dkyil 'khor las bshad pa'i las kyi phyag rgya rnam pa bzhis bdag nyid yang dag par mchod nas/ phyag bzhi byas te/ yang snying ga'i rdo rje 'bar ba'i dbus su rig pa'i yi ge rnam par bsams te/ dngos grub don du gnyer bas de nyid zlos shing bsgom par bya'o// 'gro ba 'dul ba la sogs pa'i rnal 'byor pas sems can thams cad kyi don dang sangs rgyas mchod pa'i yid kyis mchod pa ma lus par byas la/ 'jig rten dbang po'i ting 'dzin gyis// zhes bya ba la/ pad+ma'i rigs kyi las kyi dkyil 'khor las bshad pa'i las kyi phyag rgya'i rnal 'byor pas 'jig rten dbang phyug gi ting nge 'dzin des bya'o// yid kyis mchod pa byas nas kyang // mkhas pas dgos pa gang bsams pa// de yis dngos grub thams cad 'thob// ces bya ba ni pad+ma'i rigs kyi las kyi dkyil 'khor las bshad pa'i rang gi lha'i las kyi phyag rgya dngos grub dgos pa gang bsams pa des/ dngos grub thams cad thob par 'gyur ro// de'i don ni 'di skad ston pa yin te/ 'gro ba 'dul ba'i dkyil 'khor chen po las bshad pa'i rang gis 'jig rten dbang phyug gi rnal 'byor byas la snga ma bzhin du cho ga thams cad rjes su spyad de/ phyis las kyi dkyil 'khor las bshad pa'i rang gi lha'i las kyi phyag rgya bcings te/ pad+ma'i rigs kyi las kyi dkyil 'khor las bshad pa'i lha mo rnams rang gi snying ga'i pad+ma la sprul la/ ma lus shing lus pa med pa'i de bzhin gshegs pa la sogs pa'i rigs thams cad la mchod pa byas nas/ phyis sgeg mo la sogs pa rnam pa bzhis mchod la/ phyag bzhi byas te/ yang las kyi dkyil 'khor las bshad pa'i rang gi lha'i las kyi phyag rgya bcings te/ snying ga'i rdo rje pad+ma la rang gi rig pa'i yi ge rnam par bkod nas/ de nyid brjod cing bsgom par bya'o// bdug pa la sogs mchod byas na/ zhes bya ba ni nor bu'i rigs kyi dkyil 'khor las bshad pa'i bdug pa la sogs pa'i las kyi phyag rgya bzhis bdag nyid mchod par bya'o// rdo rje snying po'i ting 'dzin gyis// zhes bya ba ni nor bu'i rigs kyi las kyi dkyil 'khor las bshad pa'i rang gi lha'i las kyi phyag rgya'i rnal 'byor ni rdo rje snying po'i ting nge 'dzin to// rdo rje snying po'i ting nge 'dzin des// nor bu'i rigs kyi las kyi dkyil 'khor las bshad pa'i dngos grub kyi mtshan nyid bsam zhing // mngon par 'dod pa'i dngos grub gang yin pa de thams cad 'grub par 'gyur ro// 'di skad ston pa yin te/ don thams cad grub pa'i las kyi dkyil 'khor chen po las bshad pa'i don thams cad grub pa la sogs pa'i rnal 'byor byas la/ snga ma bzhin du cho ga thams cad rjes su spyad de/ phyis nor bu'i rigs kyi rang gi las kyi dkyil 'khor las bshad pa'i rang gi lha'i las kyi phyag rgya bcings te/ rin chen bdug pa ma la sogs pa'i rnam pa bzhi snying ga'i rdo rje rin po che las rnam par sprul la/ bdag nyid yang dag par mchod de/ phyag bzhi byas nas/ yang nor bu'i rigs kyi dkyil 'khor las bshad pa'i rang gi lha'i las kyi phyag rgya bcings te/ snying ga'i rdo rje rin po che la rang gi rig pa'i yi ge rnam par bkod de/ de nyid zlos shing bsgom par bya'o// de ltar de bzhin gshegs pa la sogs pa'i rigs thams cad kyi las kyi dkyil 'khor las gsungs pa'i las kyi phyag rgya bsgrub pa bshad nas/ da ni de bzhin gshegs pa la sogs pa rigs thams cad kyi dkyil 'khor chen po las bshad pa'i rang gi lha'i rnal 'byor byas la/ yang de bzhin gshegs pa la sogs pa'i rigs thams cad kyis byin gyis brlabs pa'i rnal 'byor gyis bya ba'i don bstan pa'i phyir/ de nas zhes bya ba la sogs pa de bzhin gshegs pa thams cad kyi rigs kyi phyag rgya bsgom pa'i dngos grub kyi rgyud gsungs pa/ de bzhin gshegs pa thams cad dang rigs rnams kyi phyag rgya ni phyag rgya chen po'o// de bsgom pa ni yang dang yang mngon du byed pa'o// de'i dngos grub phyag rgya chen po 'grub pa'o// de ston par byed pa'i rgyud de/ bcom ldan 'das phyag na rdo rjes bshad pa'o// de bzhin gshegs pa thams cad kyis byin gyis brlabs pa ni brtan par bya'o// rnal 'byor ni bsgom par byas pa'o// de'i dngos grub ni phyag rgya chen po mngon du byed pa'o// rdo rje phra mo'i tshul gyis ni// rdo rje phra mo bsgoms pa'o// de sngar bshad pa'i tshul gyis zla ba gsum bsgoms la/ phyis sems so sor rtog pa la sogs pa'i rigs kyis ya tha sarba ta thA ga ta ta s+tha a haM/ zhes bya ba'i nga rgyal bsgom par bya'o// sangs rgyas rnal 'byor ting 'dzin gyis// zhes bya ba ni sems rnam par g.yeng ba med pa'o// dngos grub dam pa thob par 'gyur// zhes bya ba ni sangs rgyas nyid kyi'o// gang gis she na/ rnam par snang mdzad la sogs pa de bzhin gshegs pa ste/ rnal 'byor pas/ sangs rgyas phyag rgya rab bsgrub pa'o// sems dpa' zhes grags kun bdag nyid// ces bya ba ni rdo rje sems dpa'o// zhes kyi sgra ni gang gi phyir gyi don to// gang gi phyir rdo rje sems dpa' ni sems can thams cad kyi sems dang sems las byung ba'i rang bzhin yin pa'i phyir dang / sems can thams cad kyi rgyud kyi rjes su song ba yin pa de'i phyir ro// grags pa'i sgra ni lkog tu ma gyur pa'o// kun zhes bya ba ni sems can thams cad kyi khams dang sems las byung ba'i rang bzhin ni// bdag gi lus la gnas pa ste// zhes bya ba ni bdag nyid kyang bdag nyid kyis de'i bdag nyid du rab tu zhugs pa'i sbyor bas yang dag par gnas pa'o// de ltar/ sems dpa' bdag ces byin brlabs pas// zhes bya ba ni mngon du byas pa'o// rdo rje sems dpa' bdag yin no// zhes nga rgyal bskyed nas/ rdo rje sems dpa'i bdag nyid du bsgoms na 'grub par 'gyur zhes bya ba ni rnal 'byor pas dngos grub 'grub par 'gyur ro zhes bya ba'i don to// 'di skad ston pa yin te/ snga ma bzhin mnyam pa'i thal mo dang / rdo rje thal mo dang rdo rje bsdams pa bcings pa dang / rdo rje bsdams pa dral ba dang / de nas dbab pa bskyed pa dang / rdo rje khu tshur gyis dam tshig gi phyag rgya bcings pa dang sdig pa dral ba'i phyag rgya bcings pa dang / rang gi snying ga'i rdo rje la rang gi lha'i snying po yid kyis bris la/ de nyid brjod cing chos bdag med par bsgoms te/ de nas rang gi lha'i snying po de nyid dang dbyangs kyi yi ge bcu drug las snying gar zla ba'i dkyil 'khor gyi rnam par bsam par bya ste/ de nas de'i steng du snying po de nyid dang / yi ge ka la sogs pa dang bcas pa la snga ma bzhin du zla ba'i dkyil 'khor gnyis pa bsam mo// zla ba'i dkyil 'khor gnyis pa de nyid rang gi lha'i snying po dang bcas pa la rdo rje rtse lnga pa nyid rang gi lha'i mtshan ma'i gzugs su bsgom par bya'o// de nas rang gi lha'i mtshan ma'i dbus su rang gi lha'i snying po rnam par bsams te/ rang gi lha'i phyag rgya'i nga rgyal ji lta ba bzhin du bsgom par bya'o// de nyid badzra satwa a haM zhes brjod pas rdo rje sems dpa'i gzugs su bdag nyid bsgom par bya'o// de nas bsnyems pa dang bcas pas rdo rje gsor zhing // yang badzra satwa a haM zhes bsgoms la/ de nas de nyid rdo rje sems dpa'i lha'i ngo bor bdag nyid snga ma bzhin du bsgom par bya'o// rdo rje sems dpa'i rnal 'byor pa'i bsgoms pa ni sngar de kho na nyid ston pa'i rgyud du bshad zin to// sems dpa' ji bzhin rgya de bzhin// zhes bya ba ni ji ltar rdo rje hUM mdzad la sogs pa nas rdo rje sems dpar gyur pa de bzhin du rdo rje hUM mdzad la sogs pa'i mtshan ma'i phyag rgya yang bya'o// ji ltar phyag rgya de bzhin bdag // ces bya ba ni ji ltar rdo rje hUM mdzad la sogs pa dang rdo rje 'bar ba la sogs pa'i phyag rgya rdo rje hUM mdzad la sogs pa'i rang bzhin du bdag yin zhes gzugs dang tha mi dad par nga rgyal bskyed cing bsgom par bya'o// bsgom pa 'di yi tshul gyis ni// rdo rje rigs kyi phyag rgya bsgrub par bya'o zhes bya ba yin no// de'i cho ga 'di skad ston pa yin te/ snga ma bzhin du sdig pa dral ba'i mthar thug pa'i cho ga rjes su spyad la/ snying ga'i rdo rje 'bar ba la rang gi khro bo'i lha'i snying po rnam par bsams te/ de nyid brjod cing chos thams cad bdag med par bsgom par bya'o// snga ma bzhin du zla ba'i dkyil 'khor la sogs pa'i rim pas zla ba'i dkyil 'khor gyi steng du rang gi lha'i mtshan ma bskyod la/ de'i dbus su snying po bkod nas/ sems dpa' ji bzhin rgya de bzhin// phyag rgya ji bzhin de bzhin bdag // ces bya bas phyag rgya dang lhan cig tu tha mi dad pa'i bdag nyid du zla ba'i dkyil 'khor la sogs pa bsgoms te/ de'i rigs thams cad phyag rgya de las sprul la/ gdug pa thams cad btul nas de thams cad kyi phyag rgya'i gzugs de las bsam par bya'o// chos kyi phyag rgya ni pad+ma'i rigs kyi phyag rgya chen po'o// de'i tshul ni rang gi lha'i mtshan ma'i nga rgyal bsgom par bya'o// ji ltar bya zhe na/ rdo rje phra mo bsgom byas la/ zhes bya ba smos te/ sngar bshad pa'i tshul gyis rdo rje phra mo zla ba gsum bsgoms la/ phyis chos kyi phyag rgya'i sbyor ba bsgom par bya'o// gang gi phyag rgya de dag kun// sems dpa' chen po'i ting nge 'dzin// zhes bya ba ni snying po'i phyag rgya'i sngags kyi rig pa thams cad kyis rang gi dkyil 'khor chen po las bshad pa'i lha'i rnal 'byor bsgom par bya'o zhes bya ba'i don to// 'di skad ston pa yin te/ 'gro ba 'dul ba'i dkyil 'khor chen po las bshad pa'i rang gi lha'i gzugs su bdag nyid bsgoms la snying ga'i phyag rgya la sngags kyi rig pa bzla bar bya'o// sangs rgyas kun la dbang bskur dang // zhes bya ba ni/ rin po che'i cod pan gyis// sangs rgyas kun la dbang bskur ro// mchod pa'i gdugs dang / rgyal mtshan dang / ba dan dang / rin po che sna bdun po de dag nyid kyis sangs rgyas thams cad la mchod pa'o// dam tshig gi dngos grub rnams ni nor bu'i rigs kyi dkyil 'khor thams cad kyi dngos grub bo// rdo rje las rnams 'grub par byed// ces bya ba ni sangs rgyas kun la dbang bskur ba dang / mchod pa'i dam tshig gi las rnams tha mi dad par bsgrubs pas/ bcom ldan 'das 'phags pa nam mkha'i snying po'i bdag yin no zhes nges par bsgom par bya'o// de nas nor bu'i rigs kyi lha mo'i dngos grub 'grub par 'gyur ro// 'di skad ston pa yin te/ snga ma bzhin du cho ga thams cad rjes su spyad la/ zla ba'i dkyil 'khor gyi steng du lha'i phyag rgya'i mtshan ma rnam par bsams la/ phyag rgya'i dbus su bzlas pa'i yi ge bkod nas snying po brjod cing // bdag gi mtshan ma'i phyag rgya'i gzugs su bsgoms la/ mtshan ma'i phyag rgya de las nor bu'i rigs thams cad sprul te/ des de bzhin gshegs pa la sogs pa sems can gyi khams thams cad dbang bskur bas dbang bskur te/ mchod pa thams cad kyis yang dag par mchod de/ nor bu chen po'i rigs kyi rang bzhin du byas nas/ phyag rgya de la gzhug par bya'o// de nas phyag rgya'i gzugs de sems dpar byin gyis brlabs ba'i sbyor bas rdo rje sems dpar bsgoms la/ gang gi lha'i phyag rgya chen po'i gzugs su yang bsgom par bya'o zhes bya ba 'di ni de kho na nyid ma yin pa la mos pa'i rnal 'byor pa'i rim pa yin no// gang zhig shin tu de kho na nyid la mos pa'i rnal 'byor pa ni/ de'i phyag rgya bcings la/ sems dpa' byin gyis brlab pa'i sbyor ba tsam sngon du byas la/ rang gi lha'i nga rgyal bskyed cing bsgom par bya'o// de la de kho na nyid la mos pa'i rnal 'byor pa'i mtshan nyid yin te/ gang gi tshe las dang po pa'i rnal 'byor bas rang la byin gyis brlab pa la sogs pa'i cho ga rgyas pa nas brtsam par bya ba'i tshogs thams cad thun bzhi'i sbyor bas nyin re zhing mtshan ma thob par 'gyur ba'am/ skye ba gzhan las goms pa'i mthus skyes bu'am 'ga' zhig dge ba'i bshes gnyen las thob pa'i rnal 'byor pa gdams ngag bsgoms nas/ thog ma brtsams pa nas bzung nas rgyun mi 'chad pa nyid du mtshan ma nye bar skye bar 'gyur ro// de dag gi stobs kyis phyag rgya bcings pa la sogs pa rnams la mngon par zhen pa med par bsgoms pas 'gyur ba 'di ni de kho na nyid la goms pa'i rnal 'byor pa yin te/ dang por lhag par mos pa tsam gyis ni ma yin no// de skad du yang // de nyid dman pa'i rnal 'byor pas// lha la dmigs par 'gyur bas na// lugs ma la sogs dag pa la// gzugs brnyan rnal 'byor nye bar bskyed// sku'am ras ris mchod rten rnams// shin tu mnyam gzhag rnal 'byor pas// mngon sum du ni mthong ba na// de ni rdzogs pa yin par bshad// dkar dang ser po'i dkyil 'khor ni// 'od zer phreng ba 'khrigs pa yi// ngo mtshar bar ni 'gyur ba de// blo ldan gyis ni mkha' la mthong // blo ldan kha dog sna tshogs des// gang gis yid ni mtshon par bya// dkar po dge bar shes par bya// mi shes pa la nag por snang // chags can shin tu dman par bshad// shin tu dga' la de bzhin ser// sprin gyis non pa lta bu ni// mkhas pas rmongs par shes par bya// bdag nyid yongs su dag pa'i cho ga'o// mtshan ma 'byung bar 'gyur ba na// sems ni brtan par shes par bya// de ltar mtshan ma nyid rnams ni// sangs rgyas rgyal ba'i bde mchog gi// rdo rje rin chen chu skyes dang // sna tshogs lcags kyu nyi ma dang // ral gri go cha mda' gzhu dang // rin chen rgyal mtshan rnams kyis brgyan// 'khor lo mche ba de bzhin mgu// bzhad pas gsungs pa khu tshur bcangs// sgeg mo de bzhin phreng ba mo// glu ma dang ni gar ma bdag // me tog bdug pa mar me dang // de bzhin dri chab la sogs tshogs// me tog kun dga' dri gtsang khang // dge slong de bzhin dge slong ma// dngos grub drang srong gnyen rnams dang // rgyal rigs skye bos bsngags pa dang // bu mo gzhon nus brgyan pa dang // chu bo rgya mtsho ni'u sing dang // gdugs dang rgyal mtshan ba dan dang // rol mo sna tshogs brdung ba dang // shes rab pha rol phyin la sogs// shes pa'i sgra ni dri ma med// nyi zla'i dbyibs dang 'dra ba ni// pad+ma sa gzhi 'od dang bcas// nam mkha'i glog ni sna tshogs mtshungs// rnal 'byor pa la rtag tu skye// de dag thams cad rnam spangs pas// mtshan ma med cing 'grib pa med// rtog pa thams cad rnam spangs nas// rnal 'byor rtog pa med la gnas// de nas rnal 'byor pa de la// dga' ba rnam pa lnga bskyed de// skad cig thang cig rgyun dag la// de bzhin mthar thug 'gyur ba dang // chos rnams thams cad nges pas ni// sangs rgyas kun zhes rab tu grags// de la skad cig ma'i dga' ba ni// gang tshe skad cig re re sems// dmigs pa la ni gnas pa na// g.yeng ba 'gog pa med pas na// de phyir skad cig ces grags so// de la thang cig ces bya ba'i bar du dga' ba ni// gang tshe sbrang ma'i kha dag nas// sbrang rtsi 'byung ba myangs pa yis// rkang pa spyi bo'i mthar thug pa'i// lus la khyab par mnyam gzhag par// bkres dang nang 'byung bsal nas ni// de bzhin lus ni las rung dang // sems ni dmigs pa la chags nas// rtag tu brtan par gnas par 'gyur// de la rgyun du dga' ba ni// dga' bas mchi ma 'byung ba dag// ma bsams lus la 'byung bar 'gyur// mgu ba yi ni ting nge 'dzin// de ni rgyun zhes bya bar bshad// de nas mthar thug pa'i dga' ba ni/ gang tshe dmigs pa la chags pa'i// rnal 'byor pa la sems 'byung ba// de tshe dga' ba'i khyad par ni// don gzhan nye bar skye bar 'gyur// gang tshe lus la skyes pa'i rlung // lhag par rab tu zhugs gyur na// sems ni rnam par 'khrul ba dang // g.yeng ba skye bar mi 'gyur ba// de tshe rnal 'byor sems rig pas// srang mda'i tshul du sbyang bar bya// dge ba srung ba'i tshul du ni// ji lta ba bzhin nges par sbyar// de la chos thams cad du nges pa'i dga' ba ni/ sos ka'i tsha bas gdungs pa yi// ji ltar lam du 'jug pa'i mi// gangs kyi chu ni len pa'i tshe// tsha ba'i dus kyis sdug bsngal te// gang zhig 'gog par byed pa na// thams cad rnam par 'jigs par 'gyur// dga' zhing bde ba'i khyad par ni// yang dang yang du 'phel bar gzhag // rnam pa thams cad nges pa na// chos rnams bla na med pa 'thob// lus ni shin tu spangs pa dang // nyon mongs gsum ni rnam dag pas// bsam gtan dga' ba'i ting nge 'dzin// gzugs rnams kyang ni bsags pa dang // sa dang pha rol phyin pa dang // mngon shes rnams ni 'byung ba dang // 'dod chags la sogs nyes pa che// zhig 'gyur de tshe rnal 'byor pas// dang po'i spyod pa la zhugs pas// 'grub 'gyur 'di ni the tshom med// nyon mongs dgra rnams zhi phyir dang // ting 'dzin 'phel bar bya ba'i phyir// rang lha'i rnal 'byor la gnas nas// de nas sbyin sreg brtsam par bya// zla ba'i dkyil 'khor dbus su ni// bdag nyid rtag tu bsam par bya// de yi lus kyi snying ga las// 'od zer 'bar ba'i tshogs gsal ba'i// 'od kyi dkyil 'khor phreng ba yis// phyogs bcur bzhugs pa'i rgyal ba dang // stong gsum rdul dang mtshungs pa yi// kha dog dkar po la sogs pa// bsdus nas lus la gzhug par bya// zhi ba'i sbyin sreg ces su bshad// rgyas pa'i cho ga sems can rnams// mgu ba'i gzugs su bsam par bya// shin tu nyon mongs zhi ba'i phyir// khro bo'i gzugs kyi khyad par bya// rjes su chags pa bud med ni// sna tshogs gzugs can bsam par bya// las dang po pa'i sbyin sreg 'di// gtso bos sngar ni bstan pa yin// de ltar brtan par byas nas ni// ting 'dzin nyams par mi 'gyur ro// gzhan yang bshad pa/ de nyid bsams pa'i rnal 'byor pas// lha la dmigs par 'gyur ba na// rnal 'byor rang gi dam tshig bdag // dam pa'i yi ge 'grub par 'gyur// lugs ma la sogs gzugs brnyan la// rnal 'byor skye bar mi 'gyur gyi// byang chub sems la rab brtson pas// de las rnal 'byor lhar 'gyur ro// byang chub sems kyi rdo rje 'di// sangs rgyas kun gyi bdag nyid de// de phyir rnal 'byor kun bdag gis// sangs rgyas thams cad thob par 'gyur// bdag nyid sangs rgyas kun dang ni// gzi can kun du nges 'gyur bas// rang gi lha yi sbyor ba yis// de phyir bdag nyid bsgrub par bya// 'di ni sangs rgyas thams cad dang // gzi can thams cad nyid dang ni// rdo rje 'dzin pa thams cad du// tshe 'di nyid la 'grub par 'gyur// zhes bcom ldan 'das dpal rdo rje sems dpas gsungs so// de bzhin gshegs pa'i rigs la sogs pa'i rigs thams cad kyi las kyi dkyil 'khor gyi bshad pa rdzogs so// // 'phags pa de kho na nyid bsdus pa'i 'grel pa de kho na nyid snang bar byed pa zhes bya ba'i rgyud phyi ma'i bshad pa'o// de ltar mchog tu gyur pa'i sems can rnams rjes su gzung ba'i phyir rgyud phyi ma bshad nas/ da ni bsgoms pas 'jigs shing skrag pa'i bya ba la mngon par zhen pa'i sems can thams cad rjes su gzung ba'i phyir/ rtog pa thams cad kyi rgyud phyi ma'i phyi ma gsungs pa yin no// 'dir yang rtog pa thams cad kyi rgyud phyi ma'i phyi mar ni rang gi rigs kyi dkyil 'khor chen po mthong ba tsam gyis rang gi rigs las mthong ba'i snying po dang / phyag rgya dang / sngags dang / rig sngags bsgrub pa ni phyag rgya chen pos 'jigs shing skrag pa bsod nams chung ba'i sems can rjes su gzung ba'i phyir/ bcom ldan 'das kyis rjes su gnang bar mdzad pa yin no// rang gi rigs kyi dkyil 'khor chen po las gsungs pa'i bsgrub par bya ba'i dngos po thams cad kyi sgra ni snying po zhes bya ba'o// rang gi rigs kyi gzungs kyi dkyil 'khor las gsungs pa'i dngos grub thams cad kyi sgra ni phyag rgya'o// rang gi rigs kyi chos kyi dkyil 'khor las gsungs pa'i bsgrub par bya ba'i dngos grub thams cad kyi sgra ni sngags so// rang gi rigs kyi las kyi dkyil 'khor las gsungs pa'i bsgrub par bya ba'i dngos grub thams cad kyi sgra ni rigs pa yin zhes bcom ldan 'das kyis bstan to// de la dkyil 'khor chen po mthong ba'i dus nges pa dang / bzlas pa'i grangs dang / ras ris dang / phyi'i mchod pa rnam pa lnga la sogs pa'i mchod pa dang / phyag rgya'i mchod pa dang / skyil mo krung la sogs pa'i nges pa ni yo byad de/ de la mngon par zhen pa rnams kyi don bstan pa'i phyir/ de nas zhes bya ba la sogs pa gsungs te/ de nas zhes bya ba'i sgra ni skabs su bab pa ste/ lta ba ngan pa la sogs pa'i sems can rjes su gzung ba'i skabs su bab pa yin no zhes bya ba'i don to// de la lta ba ngan pa ni bya ba tsam gyis kun la smad pa zab mo'i chos la mi mos pa'o// chags bral ni gsang ba bsgom pa rab tu spong bar byed pa de lta bur gyur pa de dag rgyud phyi ma las bshad pa'i gsang ba 'di ni mi rigs te/ lhag par mos pa'i don mi 'grub pa'i phyir ro// de dag sems can kun la phan don du ni de bzhin du bde ba'i 'bras bu thob pa'i phyir ro// de bzhin cho ga bshad par bya'o zhes bya ba ni/ ji ltar mchog tu gyur pa'i sems can rjes su gzung ba'i phyir/ mchog tu gyur pa'i sems can dang mthun pa'i cho ga bya ba bstan nas/ de nas yongs su ma smin pa'i sems can yongs su smin par bya ba'i phyir/ las dang po pa'i sems can dang rjes su mthun pa'i cho ga bshad par bya'o zhes bya ba'i tha tshig go// de nas yang zhes bya ba'i sgra ni de ma thag pa'o// phyag na rdo rje ni rdo rje sems dpa'o// yang gi sgra ni rgyud phyi ma la ltos pa'o// de bzhin gshegs pa thams cad kyi sgra ni bshad zin to// rigs ni ji skad du bshad pa'i rigs rnams so// yo byad ni dkyil 'khor chen por bstan pa'i mchod pa la sogs pa de dag sgrub par byed pa'o// de'i cho ga rgyas pa ni rnam pa sna tshogs pa ste/ 'di gsungs pa ni bcom ldan 'das phyag na rdo rjes bshad pa'o// de la zhes bya ba'i sgra ni ngag nye bar dgod pa'o// 'di zhes bya ba ni 'chad par 'gyur ba'i blo la gnas pa ste/ dkyil 'khor chen por bshad pa'i mchod pa la sogs pa'i yo byad do// de bzhin gshegs pa thams cad kyang yin pas na de bzhin gshegs pa thams cad kyi rigs te/ de dag gi yo byad dang / cho ga thams cad rgyas par gyur ba ni bstan pa'o// de nas zhes bya ba ni dmigs kyis dgar ba'o// de bzhin gshegs pa la sogs pa'i rigs kyi snying po dang / phyag rgya dang / sngags dang / rigs rnams kyi nang nas re zhig de bzhin gshegs pa rnams de'i rigs kyi snying po'i yo byad 'byung ba yin no// dkyil 'khor chen po mthong nas zhes bya ba ni rdo rje dbyings kyi dkyil 'khor chen po sngar bshad pa'i cho ga mthong nas bdug pa dang me tog dang / mar me dang / dri'i phyag rgya rnams kyis mchod par bya ste zhes bya ba ni rdo rje bdug pa ma la sogs pa'i las kyi phyag rgya rnam pa bzhi gang las byung bas bdag nyid yang dag par mchod la/ rdo rje bzlas pas brtsam par bya'o zhes shes par bya'o// ji ltar 'dug ste zhas bya ba ni de bzhin gshegs pa'i zlos pa pos byang chub kyi snying po la sogs par 'dug pa dang / rdo rje sems dpa' la sogs pa ni kun dga' ra ba la sogs pa ste/ de skad du yang // de bzhin gshegs pa thams cad 'dus nas zhes bya ba la sogs pa rgyud las bshad pas so// de la ji skad bstan pa'i gnas su gnas pa ni ji lta ba bzhin du gnas pa'o// dus ji tsam zhig tu gnas she na/ zla ba bzhir zhes bya ba smos te/ zla ba bzhir gnas ji lta ba bzhin du 'dug cing // de zlos shing gnas te/ dus bzhir bdug pa la sogs pas mchod pa bya'o zhes bya ba ni snga dro dang / nyi ma phyed dang / dgongs ka dang / mtshan phyed kyi dus su bdug pa la sogs pa'i phyag rgya bzhis bdag nyid dang / de bzhin gshegs pa thams cad la yang dag par mchod par bya'o// de bzhin gshegs pa thams cad kyi theg pa chen po mngon par rtogs pa'i mtshan brgya rtsa brgyad pa phyis 'chad par 'gyur ba'i de bzhin gshegs pa'i mtshan brgya rtsa brgyad pas de bzhin gshegs pa'i rnal 'byor pas de bzhin gshegs pa thams cad la bstod par bya'o// rdo rje sems dpa' la sogs pa'i zlos pa pos ni sngar bshad pa'i/ rdo rje sems dpa' sems dpa' che// zhes bya ba la sogs pa rdo rje sems dpa'i mtshan brgya rtsa brgyad pas bstod par bya'o// phyag bzhis phyag bya ba'i tshul gyis phyag byas la lus 'bul ba'i mchod pa yang bya'o zhes bshad pa yin no// de ltar phyag rnam pa bzhi byas nas/ bzlas pa'i phreng ba blangs te 'dod pa'i yon tan thams cad la chags pa dang bral bas ji lta ba bzhin du bzlas na myur du dngos grub tu 'gyur ro zhes bya bar sbyar ro// de nas sgeg mo la sogs pa mchod pa rnam pa brgyad dang / las kyi dkyil 'khor las bshad pa'i mchod pa rnam pa bcu drug ni 'dod pa'i yon tan thams cad do// kha zas kun dang zhes bya ba ni nya sha dang / sha dang / sgog pa dang / btsong dang / lhag ma dang / log srid kyi lha bshos dang / dkon mchog gsum gyi bshos gtsang spangs pa dang / kha na ma tho ba med pa ni bza' ba thams cad do// de bzhin du 'dod pa kun la nye bar spyod kyang gang la yong kha na ma tho ba'i nyes par mi 'gyur ro// rang gi lha nas brtsams nas sgeg mo la sogs pa brgyad dang / las kyi dkyil 'khor las bshad pa'i mchod pa bcu drug gis mchod la bsgom pa ni/ kun la nye bar longs spyod cing ngo // snying po'i don du zhes bya ba ni/ badzra d+hA tu zhes bya ba de bzhin gshegs pa lnga'i snying po'i don 'di la lhag par mos pa'o// bdag nyid dang sangs rgyas kyi mdun du tshig tsam gyis kyang bsgoms la zhes bya ba ni bdag nyid dam rang gi de bzhin gshegs pa de mdun du bsgoms pa'am/ rang nyid de bzhin gshegs par bsgoms nas bzlas na myur bar dngos grub tu 'gyur ro// gang zhig de bzhin gshegs pa rnam par sems rtse gcig par mi nus pa de ni tshig tsam gyis kyang bdag nyid de bzhin gshegs par bsgoms pa'am mdun du byas la/ ci dgar byed cing zhes bya ba ni stan mi 'dra ba dang / bkres pa med pa dang / skom pa med pa dang / skyigs bu dang / sgregs pa la sogs pa dang / nyes par mi 'gyur ro zhes bstan pa'i phyir ro// rdo rje'i tshig gis len brgya rtsa brgyad bzlas nas/ myur du dngos grub tu 'gyur zhes bya ba ni brgya rtsa brgyad ni brgya las brgyad lhag pa'o// 'di skad ston pa yin te/ rdo rje dbyings kyi dkyil 'khor chen po las bshad pa'i de bzhin gshegs pa'i rnal 'byor pas rang la byin gyis brlabs pa la sogs pa byas nas/ de bzhin du bdug pa la sogs pa'i phyag rgya rnam pa bzhis bdag nyid yang dag par mchod la/ gzhal yas khang dang gdan ji lta ba bzhin du sprul la/ rang gi gdan la snga ma bzhin du phyag rgya chen pos 'dug ste/ rang gi de bzhin gshegs pa'i mdun du yongs su brtags nas rnal 'byor gyi gnas la badzra d+hA tu zhes brjod cing sprul la/ bsdu ba la sogs pa'i cho ga thams cad rjes su spyad la phyi'i mchod pa rnam pa lnga dang / sgeg mo la sogs pa'i rnam pa brgyad dang / las kyi dkyil 'khor las bshad pa'i dag cing bde ba ma la sogs pa mchod pa rnam pa bcu drug gis yang dag par mchod la phyag bzhi byas te/ g.yon pa'i khu tshur gyis chos gos 'dzin pa'i tshul can gyis de bzhin gshegs pa'i rdo rje blangs la/ lag pa g.yas pas bgrang phreng snying gar bzung nas bzlas pa'i don gyi de bzhin gshegs pa thams cad kyi bdag nyid du bsgoms nas brgya rtsa brgyad dam stong rtsa brgyad zlos shing de bzhin gshegs pa mdun du bsgom par bya'o// cho ga 'di ni de'i gzugs brnyan la gus pas gsol ba 'debs par 'jug pa'am/ lta ba'am thun bzhi ru bzlas na ring po mi thogs zhes bya'o// lhag ma ni phyis 'chad par 'gyur bas shes par bya'o// rdo rje sems dpa' la sogs pa nas rdo rje 'bebs pa'i mthar thug pa'am/ de bzhin gshegs pa'i rigs rnams ni rang nyid kyi g.yon pa'i khu tshur gyis dang po'i rdo rje blangs la/ lag pa g.yas pas bgrang phreng bgrang zhing bzlas par bya'o// khyad par 'di yin te/ 'di ltar de'i rnal 'byor pas sgeg mo la sogs pa'i mchod pa rnam pa bzhis bdag nyid mchod par bya'o// de ltar zla ba bzhi bsnyen pa byas nas/ mtshan thog thag bsgrubs na de'i rjes la las kyi dngos grub 'grub par 'gyur ro// de la de'i las ni 'di yin te// sangs rgyas rjes su dran 'grub na// sangs rgyas nyid du myur du 'gyur// sems dpa'i rdo rje ma grub na// phyag rgya kun gyi bdag por 'gyur// rdo rje rin chen ma'i phyag rgyas// de'i ni rdo rje kun dbang 'gyur// chos kyi rdo rje ma grub na// sangs rgyas chos ni 'dzin par 'gyur// las kyi rdo rje ma'i phyag rgyas// rdo rje las ni byed par 'gyur// sems dpa'i phyag rgya bcings pa yis// rdo rje sems dpa' 'grub par 'gyur// rdo rje 'dren pa'i cho ga yis// rdo rje 'dzin pa spyan 'dren 'gyur// rdo rje 'dod pa'i phyag rgya yis// sangs rgyas thams cad rjes mnyes byed// rdo rje legs pa'i cho ga yis// sangs rgyas thams cad dgyes par byed// rin chen phyag rgya'i cho ga yis// sangs rgyas dbang bskur sbyin par byed// rdo rje gzi brjid cho ga yis// rdo rje gzi brjid myur du 'grub// rdo rje dpal 'dzin bsten pas na// re ba rnams ni yongs su skong // rdo rje bzhad pa'i cho ga yis// sangs rgyas kun dang mnyam par bzhad// rdo rje chos kyi cho ga yis// rdo rje chos ni 'dzin par 'gyur// rdo rje rnon po'i cho ga yis// sangs rgyas kun gyi shes rab mchog // rdo rje 'khor lo 'dzin bsten nas// chos kyi 'khor lo bskor bar 'gyur// rdo rje gsungs pa'i cho ga yis// sangs rgyas gsung gi dngos grub thob// rdo rje las mchog bsgrubs pas na// rdo rje'i las su myur du 'grub// rdo rje go cha bskon pas na// rdo rje sku ni thob par 'gyur// rdo rje gnod sbyin bsgrubs pas na// rdo rje gnod sbyin mnyam par 'gyur// rdo rje khu tshur bcings pas na// phyag rgya thams cad 'grub par 'gyur// rdo rje 'dzin ma bsgrubs pas na// rdo rje chen mo'i dga' ba thob// rdo rje phreng ba bcings pas na// sangs rgyas kun gyis dbang bskur 'gyur// rdo rje glu yi cho ga yis// rdo rje glu ni len par 'gyur// rdo rje gar ni sbyar ba yis// sangs rgyas kun gyis de mchod do// rdo rje bdug pa'i cho ga yis// 'gro ba thams cad tshim par byed// rdo rje me tog sbyor byed pas// des ni 'gro ba dbang du byed// rdo rje snang ba phyag rgya ches// rab mchog mig ni sbyin par byed// rdo rje dri yi cho ga yis// sdug bsngal thams cad sel bar byed// rdo rje lcags kyus drangs pas na// 'dren pa kun gyi mchog tu 'gyur// rdo rje zhags pa'i cho ga yis// thams cad rab tu 'jug par 'gyur// rdo rje lcags sgrog sbyor ba yis// thams cad 'ching bar nus par 'gyur// rdo rje 'bebs pa'i cho ga yis// thams cad 'bab par rab tu 'gyur// slar yang rdo rje sems dpa' la sogs pa'i las kyi khyad par du 'gyur ba ni/ lan cig bzlas na bdag nyid bsrung bar 'gyur/ lan gnyis bzlas pas gzhan bsrung bar 'gyur ro// lan gsum bzlas pas 'gro ba thams cad bsrung bar 'gyur ro// lan bzhi bzlas pas grong khyer bsrung bar 'gyur ro// lan lnga bzlas pas rgyal srid bsrung bar 'gyur ro// lan drug bzlas pas gling bzhir bsrung bar 'gyur ro// lan bdun bzlas pas 'jig rten gyi khams thams cad kyi mthar thug pa'i sems can srung bar byed do// thog mar brjod pa'i bsrung ba'i rig pa ni/ gro ga la rig pa'i yi ge bris nas/ badzra satwa phaT ces lan gnyis brjod pas rig pa gcad par bya ste/ ku sha 'am/ srung skud blangs la rig pas bsrung bar bya'o// oM badzra satwa zhes lan gsum brjod pa'i rig pas rgyal bar 'gyur ro// lan bzhi brjod pas ga phur dang / tsan+dan dang / a ka ru rnams kyi bdug pa phul nas/ mgo la me tog gi phreng ba btags te/ dpral bar tsan+dan gyis thig le byas te/ chos thams cad rmi lam dang mtshungs pa'i bden pa 'dis rdo rje sems dpa' bdag la rmi lam ston cig ces byas na/ dge ba dang / mi dge ba'i rmi lam thams cad ston par 'gyur ro// mngon par 'dod pa'i dngos po shes par 'dod na/ bcom ldan 'das thang cig bsgoms la snying po lan lnga bzlas na mtshan ma dgos pa ston par 'gyur ro// stong phrag brgya bzlas na las thams cad byed par 'gyur ro// yar ngo'i tshes brgyad la dkyil 'khor bris te/ zhag gsum smyung ba byas pa'am/ 'o ma dang bu ram zos nas der zhugs te/ stong phrag brgyad bzlas par bya'o// de nas bsam gtan de the tshom med par 'gyur ro// nad pa'i steng du yi ge ba las zla ba'i dkyil 'khor dkar po rnam par bsams na dug zhi bar 'gyur ro// lte ba'i steng du yi ge dza las rin po che'i dkyil 'khor ser po bsams pas dug rengs par 'gyur ro// rin po che'i rgya gram gyi steng du rin po che dmar ser gyi dkyil 'khor dang yi ge dza ser po bsams pas gzhan gyi dug the tshom med par rengs par 'gyur ro// thog zlog par byed do// char gcod par byed do// yi ge ba las zla ba'i dkyil 'khor dkar po bsams na mkhris pa'i rims sel bar byed do// tsha ba'i rims sel bar byed do// khar bsgoms na mngag gzhug byed do// rin po che thams cad kyi steng du bsgoms na mngag gzhug byed do// yan lag nyams pa la bsgoms na yongs su rdzogs par 'gyur ro// me'i steng du bsgoms na me'i tsha ba zhi bar 'gyur ro// zhi ba'i las thams cad sgrub par byed do// yi ge dzas rgyas pa'i las thams cad skyed par byed do// dbang bskur ba'i ting nge 'dzin gyis dpral ba'i phyogs su bsams na don chen po bya bar byed pa'o// me lha'i steng du bsgoms na nor bu'i phung po skyed par byed do// bdag gi lus la bsgoms na rgyas pa'i las thams cad byed par 'gyur ro// yi ge sa las nyi ma'i dkyil 'khor dmar po bsams na 'bebs par byed do// sna tshogs rdo rje bsams na sdud par byed do// skyes pa dang bud med kyi snying gar pad+ma dmar po'i steng du pad+ma bsgoms na dbang du byed do// lha'i snying po gang dang gang bsams pa de dbang du byed par 'gyur ro// gdong la bsams na chags shing skal ba dang ldan par 'gyur ro// las thams cad byed pas yi ge sa las dkyil 'khor las thams cad dang rjes su mthun par bsgom par bya'o// nad pa'i snying gar bsams na srung bar byed par 'gyur ro// bsams pa shes pa'i cho gas bsgrub par bya ba'i yid kyi las thams cad sgrub par byed do// yi ge tas mnyes par byed do// rdo rje dkyil 'khor thams cad bsgrubs na srung bar byed do// dbyig par byas nas bsgoms na snun par byed do// rdo rje'i dkyil 'khor ljang gur bsgoms na srung bar byed do// thal mo'i sgras dug gis brgyal ba las sad par byed do// yi ge ta kha dog lnga pa rtag tu bsgoms na las thams cad byed do// yi ge bas 'ching bar byed do// yi ge dzas 'gugs par byed do// yi ge mas 'bebs par byed do// yi ge tas snun par byed do// de thams cad tshar gcod par byed do// gdug pa thams cad yi ge a'i lcags kyus 'gugs par byed do// rdo rje bsgoms na gsal bar byed do// zla ba'i dkyil 'khor gyis ni mgu bar byed do// las kyi dkyil 'khor gyis ni sdud par byed do// yi ge a las zla ba'i dkyil 'khor bsams na dug zhi bar byed do// badzra satwa aHzhes bya bas rtog pa thams cad kyi bye brag las sbyor ba dang las thams cad byed par 'gyur ro// de ltar bzlas pa'i cho gas bsgrub pa bshad nas/ da ni ras ris bsgrub pa'i bla na med pa'i dngos grub ni/ de nas zhes bya ba la sogs pa gsungs te/ de nas zhes bya ba'i sgra ni de ma thag pa ste/ zla ba bzhi'i bar du sngar bshad pa bzhin du bsnyen pa byas pa'i rjes thogs nyid la'o// de'i phyag rgya bzhi pa'i bla na med pa'i dngos grub ni sangs rgyas dang byang chub sems dpa' rnams kyi'o// de 'dod pa ni gal te rnal 'byor pa 'dod na ji skad bshad pa'i ras la bcom ldan 'das rnam par snang mdzad la sogs pa nas don yod par grub pa'i bar bri bar bya ste/ de'i phyag rgya bzhi pa'i dkyil 'khor gyi tshul du zhes bya ba ni phyag rgya chen po'i dkyil 'khor gyi dbyibs dang ji ltar 'dod pa'i kha dog dang rgyan dang rdo rje sems dpa' la sogs pa'i sems dpa' chen po rnams dang / rdo rje sgeg mo la sogs pa'i lha mo rnam pa brgyad bri bar bya'o// 'di skad ston pa yin te/ sngar bshad pa'i tshul gyis sngon du bsnyen pa zla ba bzhi byas la rnam par snang mdzad la sogs pa'i de bzhin gshegs pa'i rnal 'byor pa'am/ de bzhin du rdo rje sems dpa' la sogs pa dang / rdo rje 'bebs pa'i mthar thug pa'i de bzhin gshegs pa'i rigs kyi rnal 'byor pas rang gi lhar bsgoms la/ de'i rjes la ras ma nyams pa la/ de bzhin gshegs pa zlos shing srog chags kyi yan lag rnams bsal nas/ rdo rje'i thig zlum por btab pa'i dbus kyi zur bzhi'i dbus su bcom ldan 'das rnam par snang mdzad dkar po zangs ma ga bur dang bsres la bsnyen gnas dang ldan pa dam tshig shes pa'i ri mo mkhan gyis badzra d+hA tu zhes bya ba'i snying po 'di bri bar bya'o// de'i 'og gi cha la mi bskyod pa'i gnas su rdo rje sems dpa'/ g.yas logs su rin chen 'byung ldan gyi gnas su rdo rje rin chen/ steng du 'od dpag tu med pa'i gnas su rdo rje chos/ g.yas phyogs su don yod grub pa'i gnas su rdo rje las/ mtshams kyi cha rnams su sgeg mo la sogs pa'i lha mo brgyad rang gi snying po bri bar bya'o// rnam par snang mdzad kyi ras ris kyi cho ga'o// ras de nyid kyi dbus su bcom ldan 'das mi bskyod pa bris pa'i tshe mi bskyod pa'i gnas su rdo rje sems dpa'/ rin chen 'byung ldan gyi gnas su rdo rje rgyal po/ don yod grub pa'i gnas su rdo rje chags pa/ 'od dpag tu med pa'i gnas su rdo rje legs pa/ mchod pa'i lha mo rnams kyang snga ma bzhin du bya ba ni mi bskyod pa'i rigs kyi cho ga'o// dbus su bcom ldan 'das rin chen 'byung ldan 'dri ba'i tshe mi bskyod pa'i gnas su rdo rje rin chen/ rin chen 'byung ldan gyi gnas gzi brjid/ don yod grub pa'i gnas su dpal/ 'od dpag tu med pa'i gnas su rdo rje bzhad pa bris la/ lhag ma ni snga ma bzhin te/ rin chen 'byung ldan gyi ras ris kyi cho ga'o// bcom ldan 'das 'od dpag tu med pa dbus su bri ba de'i tshe mi bskyod pa'i gnas su rdo rje chos/ rin chen 'byung ldan gyi gnas su rdo rje rnon po/ don yod par grub pa'i gnas su rdo rje rgyu/ 'od dpag tu med pa'i gnas su rdo rje gsung ba bris la/ lhag ma ni snga ma bzhin te/ 'od dpag tu med pa'i ras ris kyi cho ga'o// dbus su bcom ldan 'das don yod grub pa 'dri ba de'i tshe mi bskyod pa'i gnas su rdo rje las/ rin chen 'byung ldan gyi gnas su rdo rje bsrung ba/ don yod grub pa'i gnas su rdo rje gnod sbyin/ 'od dpag tu med pa'i gnas su rdo rje khu tshur rang gi snying pos bris la/ lhag ma ni snga ma bzhin te/ don yod par grub pa'i ras ris kyi cho ga'o// ras gang la ri mo 'dri ba de'i tshe 'bru dang / rin po che dang / sman thams cad kyis yongs su gang ba'i bum pa gcig dang / zur bzhir bum pa bzhi gzhag par bya'o// de'i steng du bla re bres pa dang / de'i 'og tu gdugs dkar po la gtsug tor dkar mo bzlas pa dang / de nas rtsi mar gyi mar ser dang / spos kyi snod rnam pa bzhi bzhag nas rgyun mi 'chad par dbul bar bya'o// de nas tsan+dan dkar po'i chu yis mchod yon phul la/ rnam par snang mdzad la sogs pa'i gzugs brnyan gyi sbyor ba byas pa'i ras ris de la bzhugs su gsol bar bya'o// phyag rgya bzhi pa'i dkyil 'khor las bshad pa'i rdo rje snying po dang / rdo rje dbyings kyi dkyil 'khor chen po las bshad pa'i rdo rje sems dpa' la sogs pa'i snying pos de rnams kyi ji lta ba bzhin du bri bar bya'o// rdo rje dbyings kyi khang bu brtsegs pa de'i steng du gdugs dkar po bri bar bya'o// de ltar ras la ji ltar mngon par 'dod pa bzhin du bris nas/ de nas ri mo'i sku gzugs la mchod pa rgya cher byas la/ 'dzab kyi tshul ji lta ba bzhin du zla ba bzhi'i bar du bzlas par bya'o// snga ma bzhin du rang la byin gyis brlabs pa la sogs pa byas nas/ khang bu brtsegs pa'i gnas de rdzogs pa dang / ras la de bzhin gshegs pa'i snying po sprul la/ bsdu ba la sogs pa'i cho ga rjes su spyad nas/ phyi'i mchod pa rnam pa lnga la sogs pa'i mchod pa rgya che ba'i khyad par rnams kyis yang dag par mchod la/ sgeg mo la sogs pa mchod pa brgyad kyi phyag rgya dang / las kyi dkyil 'khor las bshad pa'i mchod pa rnam pa bcu drug gis yang dag par mchod de/ phyag bzhi byas nas/ sngar bshad pa'i bzlas pa'i cho gas zla ba bzhir thun bzhi'i sbyor bas bzlas te/ mtshan thog thag bzlas par bya'o// de nas nam langs pa dang rnam par snang mdzad la sogs pa'i de bzhin gshegs pa thams cad 'grub pa'am/ rdo rje sems dpa' la sogs pa'i de bzhin gshegs pa'i rigs kyi dngos grub rnams ji ltar bri ba bzhin du 'grub par 'gyur ro// de ltar rdo rje dbyings kyi dkyil 'khor chen po las bshad pa'i dngos grub rnams bshad nas/ da ni gzungs kyi dkyil 'khor las gsungs pa'i dngos grub ni de nas phyag rgya bsgrub par 'dod na zhes bya ba la sogs pa gsungs te/ de la phyag rgya ni gzungs kyi dkyil 'khor gyi rig pa brjod pa rnams so// de la bsgrub par 'dod pa ni thog mar snga ma bzhin du rdo rje dbyings kyi dkyil 'khor chen po las bshad pa'i rang gi lha'i rnal 'byor byas la cho ga thams cad rjes su spyad de/ rdo rje dbyings kyi dbang phyug ma la sogs pa'i gzungs zlos shing snga ma bzhin du zla ba bzhi bsnyen pa byas la/ ras la de bzhin du bri bar bya'o// rdo rje dbyings kyi dkyil 'khor chen po las bshad pa'i cho ga thams cad rjes su spyad la/ rdo rje sems dpa' bcings te/ thun bzhi'i sbyor bas stong phrag brgya bzla bar bya'o// de nas mtshan thog thag rdo rje sems dpa' bcings shing bzlas la/ skyo na phyag rgya bar bar du dgrol bar bya'o// de nas phyag rgya bcings na 'bar ba la sogs pa'i dngos grub kyi rtags 'byung ba dang / de nas phyag rgya bcings bzhin du// zhes bya ba 'bras bu gsungs so// de ltar gzungs kyi dngos grub bshad nas/ chos kyi dkyil 'khor gyi dngos grub ni/ de nas ting nge 'dzin bsgrub par 'dod na ni zhes bya ba la sogs pa smos te/ de nas bya ba'i sgra ni skabs su babs pa ste/ chos kyi dkyil 'khor la dngos grub kyi gnas skabs so zhes bya ba'i don to// rnam par snang mdzad la sogs pa'i rnam par sems rtse gcig pa ni ting nge 'dzin to// ting nge 'dzin de yang rnam pa sum cu rtsa bdun no// de'i phyir ting nge 'dzin gang la dga' ba zhes gsungs so// gal te 'ga' zhig de bsgrub par 'dod na rdo rje phra mo nas brtsams te/ rdo rje phra mo bsgom par bya ba'i ting nge 'dzin gang la dga' ba de la'o// rnam par snang mdzad la sogs pa gang bsgom par 'dod pas snying po rnal 'byor goms par bya'o// snga ma bzhin du bzlas pa'i sbyor bas nyin re zhing thun bzhi'i rang gi snying po brjod cing rab tu sbyor ba byas la/ bdag nyid dam mdun du rang gi lha'i gzugs su bsgom par bya'o// zla ba bzhir bsnyen pa byas la/ de nas snga ma bzhin du ras la bris te/ cho ga thams cad ji lta ba bzhin du rjes su spyad la/ ras ris kyi mdun du zla ba bzhir rang gi ting nge 'dzin bsgom par bya'o// de nas mthar mtshan thog thag bsgoms na/ tho rangs bka' dam tshig gi ting nge 'dzin thob par 'gyur ro// de ltar chos kyi dkyil 'khor las bshad pa'i dngos grub bstan nas/ da ni las kyi dkyil 'khor las bshad pa'i/ de nas las bsgrub par 'dod na ni zhes bya ba la sogs pa gsungs te/ las kyi dkyil 'khor las bshad pa'i rig pa rnams bsgrub pa ni las bsgrub par 'dod pa'o// de bzhin du bzlas shing zla ba gcig gi bar du bsgrubs na zhes bya ba ni las kyi dkyil 'khor gyi rig pa rnams kyi phyir rdo rje dbyings kyi dkyil 'khor chen po las bshad pa'i cho gas rang gi lha'i rnal 'byor byas la/ snga ma bzhin du cho ga thams cad rjes su spyad la/ thun bzhi'i sbyor bas zla ba bzhir snga ma bzhin du bzlas pa byas nas bri bar bya'o// de nas snga ma bzhin du ras la cho ga thams cad rjes su spyad la/ ras ris kyi rang gi rig pa'i mdun du stong phrag brgya bzlas par bya'o// zla ba'i mthar mtshan thog thag bzlas pa byas na las thams cad 'grub par 'gyur ro// lan cig brjod pa tsam gyis zhes bya ba la sogs pas ni rang gi rig pa ji lta ba bzhin du bsgrubs la/ lan cig bzlas pa byas nas bdag nyid la sogs pas bsrung bar 'gyur ro// ji ltar 'gyur zhe na/ grong dang / grong khyer rnams go cha bcings pas zhes bya ba la sogs pa smos te/ go cha bcings pa'i tshul gyis rang ngam gzhan bsrung bar bya'o// mtshams dang / phyogs dang / dkyil 'khor dang / nam mkha' dang / phur bu dang / ra ba dang / dra ba rnams ni sogs pa byugs shing dbab par bya'o// khyad par ji lta bu dbab par bya ste/ tsan+dan dri zhim pas zhes bya bas tsan+dan ni dkar po'am shri khaN+Da ni tsan+dan dri zhim pa'o// des byugs nas rang gi rig pa mngon par bzlas la/ rig pa'i lha'i gzugs su brtags la/ rdo rje la sogs pa byugs shing dbab par bya'o// khyad par ji lta bu zhe na/ gzung du yod pa dang gzung du med pa'i rdo rje dang lcags kyu la sogs pa zhes bya ba la/ gzung du yod pa ni lag pas gzung du yod pa'o// gzung du med pa ni yid kyis dmigs pa'o// lan cig brjod pas zhes bya ba ni rang gi rig pa ji lta ba bzhin du bsgrubs pa'o// sgyu ma'i las kyang byed de zhes bya ba la sogs pa ni snga ma bzhin du rig pa bzlas na/ rma bya'i mjug sgro'i nang du rdo rje rtse lnga pa bcug ste bcings nas/ rdo rje dbyings kyi dkyil 'khor chen po las bshad pa'i rdo rje sems dpa'i phyag rgyas mnan la/ ras ris kyi mdun du bdag la byin gyis brlab pa la sogs pa'i cho ga thams cad byas nas/ ji lta ba bzhin du bsgrubs la rig pa bzlas te/ ji srid du de bzhin gshegs pa'i phyag rgya 'bebs par 'gyur ba de srid kyi bar du bya'o/ de nas mjug sgro 'grub par 'gyur ro// de nas rma bya'i mjug ma bsgrub pa dang / gzugs sna tshogs la snang bar 'gyur te zhes bya'o// lhag ma ni go sla'o// de nas dbang du byed par 'dod na zhes bya ba la sogs pa snga ma bzhin du rang gi rig pa bsgrubs na/ de bzhin gshegs pa la sogs pa'i rang gi rig pa'i thams cad dbang du byed par 'dod na/ rdo rje dbyings kyi dkyil 'khor chen po las bshad pa'i rdo rje sems ma bcings te/ ji lta ba bzhin du rig pa zlos shing bsgrubs na ji srid du sems dpa' rdo rje 'bar bar 'gyur ba de srid kyi bar du'o// de nas de bzhin gshegs pa la sogs pa la dbang du byed par 'gyur ro// ci ste 'jig rten dang 'jig rten las 'das pa'i dngos grub 'grub par 'dod na yang zhes bya ba la sogs pa la/ snga ma bzhin du rig pa zlos shing bsgrubs na phyis rang gi rig pa'i ras ris kyi mdun du thun bzhir zla ba gcig stong rtsa brgyad bzlas pa byas nas/ de nas mthar rdo rje sems ma'i phyag rgya bcings te/ mthar mtshan thog thag bzlas pa byas pas rdo rje 'bab par 'gyur ro// de phyin chang ces bya ba ni de brtson na phyag rgya 'ching ba'i rdo rje sems dpa'i phyag rgya ji lta ba bzhin du bsgrubs te/ rig pa brjod na 'jig rten gyi dngos grub kyi rig pa 'dzin pa'i dngos grub gang yang rung ba cig 'grub par 'gyur ro// de la 'jig rten gyi dngos grub ni rkang mgyogs te/ mi snang ba dang nam mkha' la 'gro ba dang / ro langs bslang ba dang / sa 'og tu 'gro ba dang / gter chen po 'don pa dang / char 'bebs pa dang / sa'i dbang phyug nyid la sogs pa'i gzugs so// rig pa 'dzin pa'i dngos grub ni rdo rje dang / rin po che dang / pad+ma dang / las 'dzin pa dang tha dad pa de lta bur gyur pa'i dngos grub ni de'i nang nas/ ji ltar mngon par 'dod pa gang yang rung ba cig 'grub par 'gyur ro// de ltar de bzhin gshegs pa'i rigs kyi yo byad kyi cho ga rgyas pa bstan nas/ da ni rdo rje rigs kyi de nas zhes bya ba la sogs pa smos pa yin te/ de nas zhes bya ba ni bshad zin to// de la zhes bya ba ni ngag nye bar dgod pa'o// dang po ni thog ma nyid du'o// bsnyen pa bya ba ni ji ltar zhe na/ de ltar zhes bya ba smos te/ ji ltar rdo rje dbyings kyi dum bu'i dkyil 'khor chen po las bshad pa'i bzlas pa'i cho ga mthong ba de bzhin du 'dir yang shes par bya'o// ji ltar 'dod pa bzhin du zhes bya ba ni langs pa'am 'dug pa'i yi ge 'bum bzlas par bya'o// de nas phyag rgya bcings pa de med kyang mtshan thog thag bzlas nas de phyin chad sems can thams cad la phan gdags pa dang chad pas bcad nus par 'gyur ro// 'di skad ston pa yin te/ 'jig rten gsum las rnam par rgyal ba'i dkyil 'khor chen po las bshad pa'i rdo rje hUM mdzad la sogs pa'i rnal 'byor byas la/ snga ma bzhin du cho ga thams cad rjes su spyad de/ bcom ldan 'das ji lta ba bzhin du mdun du bzhugs su gsol la/ mchod pa thams cad kyis yang dag par mchod la phyag bzhi bya'o// g.yon pa'i khro bo'i khu tshur gyis khro bo'i rdo rje blangs la/ lag pa g.yas pas bzlas pa'i phreng ba rang nyid kyi snying gar bzung nas/ bzlas pa'i don gyi bdag nyid dam mdun du bcom ldan 'das bsgoms te khri bzlas par bya'o// nyin re zhing thun bzhi'i sbyor bas yi ge 'bum gyi bzlas pa rdzogs kyi bar du bya'o// de nas mtshan thog thag bzlas te/ de phyin chad hUM zhes bya bas ri bo yang 'gegs par byed do// chu bo yang skems par byed do// brdeg cing 'bar bar byed pa dang / bya rnams kyang ltung bar byed do// bsdams pas gsod par byed do// sor mos sprin rnams 'jig par byed do// 'bru rnams 'don par byed do// klu rnams rengs par byed do// skyes pa dang bud med rnams rengs par byed do// byis pa rnams rengs par byed do// thog 'phen pa zlog par byed do// thog 'bebs par byed do// sdigs mdzub tsam gyis 'gro ba rengs pa dang glang po che gsod par byed do// dug gis brgyal ba las slong bar byed do// de lta bu la sogs pas sems can thams cad la phan 'dogs pa dang / tshar gcod par byed do// 'on te bsgrub par 'dod na yang zhes bya ba la/ 'jig rten gsum gyi dngos grub gal te bsgrub par 'dod na sngar bshad pa'i cho gas yi ge 'bru 'bum rnal 'byor pas bzlas la/ rdo rje hUM mdzad la sogs pa rang gi khro bo'i sngags ji lta ba bzhin du byas nas ras la ri mo bri bar bya'o// 'di skad ston pa yin te/ spu dang srog chags kyi yan lag rnams ras bal la rnam par bsal te/ ras la rdo rje ri mo gru bzhir bris nas bsnyen gnas dang ldan pa'i ri mo mkhan gyis dkyil 'khor du zhugs pas/ tshon gzhan dang ma 'dres par snod rangs par bzhag la yi ge 'bum bzlas te/ bcom ldan 'das rdo rje hUM mdzad ras kyi dbus su bri bar bya'o// mi bskyod pa'i gnas su khro bo rdo rje sems dpa'/ rin chen 'byung ldan gyi gnas su khro bo rgyal po/ don yod par grub pa'i gnas su khro bo rdo rje legs/ 'od dpag tu med pa'i gnas su khro bo rdo rje chags pa/ mtshams rnams su sgeg mo la sogs pa mchod pa'i lha mo brgyad bri bar bya'o// dpal rdo rje hUM mdzad kyi ras kyi cho ga'o// ras kyi dbus su rin chen hUM mdzad bri ba de'i tshe mi bskyod pa'i gnas su khro bo rdo rje/ khro gnyer rin chen 'byung ldan gyi gnas su khro bo rdo rje nyi ma/ don yod grub pa'i gnas su khro bo rdo rje dpal/ 'od dpag tu med pa'i gnas su khro bo rdo rje bzhad pa bris la/ lhag ma ni snga ma bzhin te/ rin chen hUM mdzad kyi ras kyi cho ga'o// dbus su chos kyi hUM mdzad 'dri ba'i tshe mi bskyod pa'i gnas su khro bo rdo rje chos/ rin chen 'byung ldan gyi gnas su khro bo rdo rje rnon po/ don yod grub pa'i gnas su khro bo rdo rje rgyu/ 'od dpag tu med pa'i gnas su khro bo rdo rje gsungs la/ lhag ma ni snga ma bzhin te/ chos kyi hUM mdzad kyi ras kyi cho ga'o// las kyi hUM mdzad kyi dbus su chos kyi hUM mdzad 'dri ba de'i tshe mchod pa'i mthar thug pa'i cho gas mi bskyod pa'i gnas su khro bo rdo rje las/ rin chen 'byung ldan gyi gnas su khro bo rdo rje bsrung ba/ don yod grub pa'i gnas su khro bo rdo rje gnod sbyin/ 'od dpag tu med pa'i gnas su khro bo rdo rje khu tshur/ lhag ma ni snga ma bzhin no// las kyi hUM mdzad kyi ras kyi cho ga'o// de la rdo rje hUM mdzad la sogs pa rnam pa bzhi'i dkyil 'khor las bshad pa'i rigs pas sam/ 'jig rten gsum las rnam par rgyal ba'i dkyil 'khor chen po las bshad pa'i rdo rje sems dpa' la sogs pa'i sngags kyis ras la bris la las rnams kyi cho ga lhag ma yang gzung bar bya'o// de bzhin gshegs pa'i ras la bris pa'i cho ga ltar ni ma smos su zin yang snga ma bzhin du gzung bar bya'o// de ltar mchod pa byas nas zhes bya ba ni de bzhin du ras la bris la rang byin gyis brlabs pa la sogs pa'i cho ga byas la/ snga ma bzhin du khang bu brtsegs pa gdan dang bcas pa sprul la/ phyag rgya bzhi pa'i dkyil 'khor las bshad pa'i rig pa rnams kyis rdo rje hUM mdzad la sogs pa bskyed la/ de nas 'jig rten gsum las rnam par rgyal ba'i dkyil 'khor chen po las bshad pa'i snying pos hUM gis rdo rje sems dpa' la sogs pa rang gi gnas su bzhugs su gsol ba la bsdu ba la sogs pa byas te/ mchod pa rnam pa lngas mchod nas/ sgeg mo la sogs pa mchod pa rnam pa brgyad dang / las kyi dkyil 'khor las bshad pa'i mchod pa'i phyag rgya rnam pa bcu drug gis mchod par bya'o// de bzhin du mchod pa byas nas zhes bya ba'i don 'di yin par shes par bya ste/ zla ba gcig 'dod pa kun la longs spyod cing // sgeg mo la sogs pas mchod pa rnam pa brgyad dang / las kyi dkyil 'khor las bshad pa'i mchod pa rnam pa bcu drug bsgom pa ni 'dod pa kun la longs spyod pa'o// ci dga' ba bzhin du zhes bya ba ni bshad zin to// brgya stong du ma kyebazlas pa zhes bya ba stong rtsa brgyad bzlas pa ste/ stong rtsa brgyad pa de ni brgya stong du bzlas so// dus bzhir zhes bya ba la sogs pa ni go sla'o// de'i don ni 'di skad ston pa yin te/ mchod pa'i mthar thug pa'i cho ga thams cad rjes su spyad la/ phyag bzhi byas nas/ nyin re zhing thun bzhi ru stong bzlas shing zla ba gcig gi mthar thug pa de srid kyi bar du bya'o// de mthar zla ba nya la 'jig rten gsum las rnam par rgyal bas bcings te/ cho ga thams cad rjes su spyad nas/ ji srid du rang gi khro bo'i sngags zlos shing phyag rgya bcings pa de la hUM zhes bya ba'i sgra byung gi bar du bzlas par bya'o// lhag ma ni go sla'o// de ltar 'jig rten gsum las rnam par rgyal ba'i dkyil 'khor chen po las bshad pa'i dngos grub bsgrub pa yo byad kyi cho ga rgyas par bstan nas/ da ni 'jig rten gsum las rnam par rgyal ba'i gzungs kyi dkyil 'khor chen po las bshad pa'i cho ga dngos grub pa'i yo byad kyi cho ga ni/ de nas zhes bya ba la sogs pa gsungs pa yin te/ de nas zhes bya ba'i sgra ni skabs su bab pa ste/ phyag rgya ni 'jig rten gsum las rnam par rgyal ba'i gzungs kyi dkyil 'khor las bshad pa'i gzungs rnams so// de bsgrub pa ni phyag rgya bsgrub pa'o// de la gal te 'ga' zhig bzlas pa'i phyag rgya rnams bsgrub par 'dod na yang de nas des ji lta ba bzhin du bzlas pa byas la zhes bya ba ni de bzlas pa'i cho gas/ rang gi gzungs kyi rig pa'i yi ge 'bum bzlas par bya'o// de nas rdo rje hUM zhes bya ba la sogs pa ji lta ba bzhin du bshad pas gzungs kyi rig pa'i ras kyi mdun du snga ma bzhin du stong rtsa brgyad bzlas la thun bzhi'i sbyor ba byas te/ ji srid du zla ba gcig gi mthar thug pa'i bar du byas la mthar zla ba nya la/ 'jig rten gsum las rnam par rgyal ba'i phyag rgya bcings te/ gzungs kyi rig pa mtshan thog thag bzlas na de lta bu des phyag rgya byas pa 'grub par 'gyur ro// de nas gzungs thams cad 'grub par 'gyur ro// de ltar rdo rje rigs kyi gzungs kyi dkyil 'khor bsgrub pa bstan nas/ da ni rdo rje rigs kyi chos kyi dkyil 'khor las bshad pa'i dngos grub bsgrub pa'i yo byad kyi cho ga rgyas par bshad pa ni/ de nas zhes bya ba la sogs pa gsungs te/ de nas zhes bya ba la gsungs te/ de nas zhes bya ba'i sgra ni de ma thag pa ste/ sngon du bsnyen pa nyid kyi rjes thogs la'o// rdo rje hUM zhes bya ba'i ting nge 'dzin nas brtsams te/ bsgom zhing zhes bya ba ni rdo rje hUM mdzad nas brtsams nas ji srid du rdo rje 'bebs pa'i mthar thug pa'i rdo rje rigs kyi chos kyi dkyil 'khor las bshad pa'i khro bo rnams kyi nang nas/ khro bo gang yang rung ba mngon par 'dod pa de ting nge 'dzin bsgom par bya'o// ji ltar zhe na/ de bzhin du bzlas pa'i tshul gyis zhes bya ba smos te/ snga ma bzhin du 'jig rten gsum las rnam par rgyal ba'i dkyil 'khor las bshad pa'i rang gi lha'i rnal 'byor byas la/ cho ga thams cad rjes su spyad de/ phyis chos kyi dkyil 'khor las bshad pa'i rang gi lha'i chos kyi phyag rgya bcings te/ de'i rjes la g.yon pa'i khro bo'i khu tshur gyis rdo rje blangs te/ lag pa g.yas pas bzlas pa'i phreng ba bzung nas snga ma bzhin du chos kyi dkyil 'khor las bshad pa'i rang gi rig pa'i yi ge 'bum bzlas par bya'o// de nas ji lta ba bzhin du ras la bris te/ zla ba gcig thun bzhi'i sbyor bas rang gi ting nge 'dzin bsgom par bya'o// snga ma bzhin du cho ga thams cad rjes su spyad la/ de nas zla ba nya la ting nge 'dzin nyid kyis mtshan thog thag bzlas pa byas na mngon par shes pa lnga skye bar 'gyur ro// de ltar chos kyi dkyil 'khor gyi yo byad kyi cho ga bstan nas/ da ni rdo rje rigs kyi dkyil 'khor las bshad pa'i dngos grub bsgrub pa'i yo byad kyi cho ga ni/ de nas zhes bya ba la sogs pa gsungs te/ snga ma bzhin du 'jig rten gsum las rnam par rgyal ba'i dkyil 'khor chen po las bshad pa'i rang gi lha'i rnal 'byor byas la/ snga ma bzhin du bsdu ba la sogs pa phyag bzhi'i mthar thug pa'i cho ga rjes su spyad nas/ g.yon pa'i khro bo'i khu tshur gyis khro bo'i rdo rje blangs te/ lag pa g.yas pas snga ma bzhin du bzlas pa'i phreng ba bzung la sngar bshad pa'i cho ga las bshad pa'i yi ge 'bum bzla bar bya'o// de nas sngar bshad pa'i ras ris kyi mdun du rdo rje'i tshig gis rang gi rig pa stong rtsa brgyad bzla bar bya'o// nyin re bzhin du thun bzhi sbyor ba byas la/ de nas zla ba nya la mtshan thog thag bzlas pa byas nas las thams cad la rig pa'i yi ge lan cig brjod pas 'grub par 'gyur ro// de ltar rdo rje rigs kyi yo byad kyi rgyud bstan nas/ da ni pad+ma'i rigs kyi yo byad ni de nas zhes bya ba la sogs pa gsungs te/ de nas dang po 'bum bzlas pa byas nas zhes bya ba ni 'gro ba 'dul ba'i dkyil 'khor chen po las bshad pa'i rang gi lha'i rnal 'byor byas la/ bsdu ba la sogs pa'i phyag bzhi'i mthar thug pa'i cho ga rjes su spyad nas/ g.yon pa'i pad+ma'i khu tshur gyis rdo rje pad+ma blangs te/ lag pa g.yas pas bzlas pa'i phreng pa bzung nas/ 'gro ba 'dul ba'i dkyil 'khor chen po las bshad pa'i rang gi lha'i rnal 'byor byas na sngon du bsnyen pa byas par 'gyur ro// de nas pad+ma'i dkyil 'khor zur bzhi pa'i thig btab la/ ras kyi dbus su bcom ldan 'das 'gro ba 'dul ba/ mi bskyod pa'i gnas su sangs rgyas pad+ma/ rin chen 'byung ldan gyi gnas su pad+ma'i rgyal po/ don yod par grub pa'i gnas su pad+ma'i chags pa/ 'od dpag tu med pa'i gnas su pad+ma'i legs pa/ mtshams kyi char pad+ma'i sgeg mo la sogs pa mchod pa'i lha mo rnam pa brgyad sngar bshad pa'i cho gas bri bar bya'o// 'gro ba 'dul ba'i ras kyi cho ga'o// ras kyi dbus su thor tshugs sangs rgyas bri ba de nyid kyi tshe mi bskyod pa'i gnas su pad+ma'i khro gnyer/ rin chen 'byung ldan gyi gnas su pad+ma'i nyi ma/ don yod par grub pa'i gnas su pad+ma'i dpal/ 'od dpag tu med pa'i gnas su pad+ma'i bzhad pa/ lhag ma ni snga ma bzhin te/ ting nge 'dzin gtsug phud sangs rgyas kyi ras kyi cho ga'o// ting nge 'dzin pad+ma'i dbus su 'dri ba'i tshe mi bskyod pa'i gnas su pad+ma sgrol ma/ rin chen 'byung ldan gyi gnas su pad+ma rnon po/ don yod par grub pa'i gnas su pad+ma rgyu/ 'od dpag tu med pa'i gnas su pad+ma'i gzungs bris la/ lhag ma ni snga ma bzhin du byas te/ ting nge 'dzin pad+ma'i ras kyi cho ga'o// dbus su bcom ldan 'das pad+ma nges pa'i dbang phyug 'dri ba'i tshe mi bskyod pa'i gnas su pad+ma gar gyi dbang phyug// rin chen 'byung ldan gyi gnas su pad+ma bsrung ba/ don yod par grub pa'i gnas su pad+ma gnod sbyin/ 'od dpag tu med pa'i gnas su pad+ma'i khu tshur bris la lhag ma ni snga ma bzhin te/ pad+ma nges pa'i dbang phyug gi ras kyi cho ga'o// de ltar ras la bris nas snga ma bzhin du rang la byin gyis brlab pa la sogs pa byas la/ bsdu ba la sogs pa cho ga rjes su spyad nas/ mchod pa rnam pa lnga dang / sgeg mo la sogs pa'i mchod pa rnam pa brgyad dang / pad+ma'i rigs kyi las kyi dkyil 'khor las bshad pa'i mchod pa rnam pa bcu drug gis ras ris kyi bcom ldan 'das 'khor dang bcas pa la yang dag par mchod la phyag bzhi byas te/ zla ba gcig nyin re zhing thun bzhi'i sbyor bas stong rtsa brgyad bzlas par bya'o// de nas zla ba nya la mtshan thog thag tu bzlas par bya'o// de nas bcom ldan 'das 'gro ba thams cad 'dul ba byon nas ci 'dod pa'i mchog gi skabs 'byed par 'gyur ro// de ltar 'gro ba 'dul ba'i dkyil 'khor chen po las bshad pa'i dngos grub bsgrub pa'i yo byad kyi cho ga bstan nas/ da ni 'gro ba 'dul ba'i gzungs kyi dkyil 'khor las bshad pa'i dngos grub bsgrub pa'i yo byad kyi cho ga ni/ ci ste phyag rgya bsgrub par 'dod na yang // zhes bya ba la sogs pa gsungs pa yin no// snga ma bzhin 'gro ba 'dul ba'i dkyil 'khor chen po las bshad pa'i rang gi lha'i rnal 'byor byas la/ phyag bzhi'i mthar thug pa'i cho ga rjes su spyad nas/ g.yon pa'i pad+ma'i khu tshur gyis rdo rje pad+ma blangs te/ g.yas pas bgrang phreng snying gar bzung nas/ gzungs kyi dkyil 'khor gyi rig pa 'bum bzlas par bya'o// de nas ji skad du bshad pa'i ras ris la phyag bzhi'i mthar thug pa'i cho ga thams cad rjes su spyad nas/ rdo rje chos ma bcings te rig pa stong rtsa brgyad du brjod cing nyin re zhing thun bzhi'i sbyor bas zla ba gcig snga ma bzhin du bzlas par bya'o// de nas zla ba nya la mthar mtshan thog thag chos kyi rdo rje ma'i phyag rgya bcings te/ bzlas pa byas la nam langs pa na phyag rgya'i dngos grub tu 'gyur ro// de nas phyag rgya bcings la ji lta ba bzhin du 'gro ba 'dul bar byed do// de ltar 'gro ba 'dul ba'i gzungs kyi dkyil 'khor las bshad pa'i dngos grub bsgrub pa'i yo byad kyi cho ga bstan nas/ da ni 'gro ba 'dul ba'i chos kyi dkyil 'khor las bshad pa'i dngos grub bsgrub par 'dod na yang zhes bya ba gsungs so// de bzhin du zhes bya ba la sogs pa snga ma bzhin du 'gro ba 'dul ba'i dkyil 'khor chen po las bshad pa'i phyag rgya bzhi pa'i rang gi lha'i cho ga rjes su spyad nas/ g.yon pa'i pad+ma'i khu tshur gyis rdo rje pad+ma blangs te/ lag pa g.yas pas bgrang phreng bzung nas/ snga ma bzhin du chos kyi dkyil 'khor las bshad pa'i rang gi lha'i sngags 'bum bzlas par bya'o// de nas ji skad bshad pa'i ras ris kyi mdun du chos kyi dkyil 'khor las bshad pa'i rang gi lha'i phyag rgya bcings te/ nyin re zhing thun bzhi'i sbyor bas chos kyi dkyil 'khor las bshad pa'i rang gi lha'i sngags zla ba gcig bzlas par bya'o// de nas zla ba nya la mtshan thog thag bzlas pa bya ste/ nam langs pa dang ting nge 'dzin thams cad mngon du byed par 'gyur ro zhes rdo rje chos kyis gsungs so// de ltar chos kyi dkyil 'khor las bshad pa'i rang gi lha'i sngags dngos grub bsgrub pa'i yo byad kyi cho ga bstan nas/ da ni 'gro ba 'dul ba'i las kyi dkyil 'khor las bshad pa'i dngos grub bsgrub pa'i yo byad kyi cho ga rgyas pa ni/ ci ste las bsgrub par 'dod na yang zhes bya ba gsungs so// de bzhin du bzlas pa zhes bya ba la sogs pa/ snga ma bzhin du 'gro ba 'dul ba'i dkyil 'khor chen po las bshad pa'i rang gi lha'i rnal 'byor byas la/ phyag bzhi'i mthar thug pa'i cho ga rjes su spyad nas 'gro ba 'dul ba'i las kyi dkyil 'khor las bshad pa'i rang gi rig pa sngar bshad pa'i cho ga stong rtsa brgyad bzlas pa byas na sngon du bsnyen pa byas par 'gyur ro// de nas ras ris kyi mdun du chos kyi rdo rje ma bcings te/ thun bzhi'i sbyor bas stong rtsa brgyad bzlas la zla ba gcig tu bzlas par bya'o// mthar mtshan thog thag bzlas la de'i rjes la nam langs pa na las thams cad 'grub par 'gyur ro// de ltar pad+ma'i rigs kyi yo byad kyi cho ga rgyas par bstan nas/ da ni nor bu'i rigs kyi yo byad dang cho ga rgyas pa ni 'di yin te zhes bya ba gsungs so// de la dang po kho nar zhes bya ba ni snga ma bzhin du don thams cad grub pa'i dkyil 'khor chen por bshad pa'i rang gi lha'i rnal 'byor byas la phyag bzhi'i mthar thug pa'i cho ga bsdu ba la sogs pa'i rjes su spyad nas/ g.yon pa'i rin po che'i khu tshur gyis rdo rje rin po che blangs la/ lag pa g.yas pas bzlas pa'i bgrang phreng snying gar bzung ste/ don thams cad grub pa'i dkyil 'khor chen po las bshad pa'i rang gi lha'i sngags snga ma bzhin du 'bum bzlas par bya'o// de nas rin po che zur bzhi pa'i thig btab la/ ras ris kyi dbus su bcom ldan 'das don thams cad grub pa/ mi bskyod pa'i gnas su nor bu'i mtshan ma/ rin chen 'byung ldan gyi gnas su rin chen rgyal po/ don yod grub pa'i gnas su rin chen chags pa/ 'od dpag tu med pa'i gnas su rin chen legs pa/ mtshams kyi cha rnams su sgeg mo la sogs pa'i mchod pa'i lha mo brgyad sngar bshad pa'i cho gas bri bar bya'o// don thams cad grub pa'i ras kyi cho ga'o// ras kyi dbus su bcom ldan 'das rin chen lta ba bri ba de'i tshe mi bskyod pa'i gnas su rin chen phreng ba/ rin chen 'byung ldan gyi gnas su rin chen nyi ma/ don yod grub pa'i gnas su rin chen dpal/ 'od dpag tu med pa'i gnas su rin chen bzhad pa bris la lhag ma ni snga ma bzhin no// rin chen lta ba'i ras kyi cho ga'o// bcom ldan 'das rin chen pad+ma dbus su 'dri ba de'i tshe/ mi bskyod pa'i gnas su gtong ba'i ting nge 'dzin gyi ye shes kyi snying po/ rin chen 'byung ldan gyi gnas su rin chen rnon po'o// don yod grub pa'i gnas su rin chen 'khor lo/ 'od dpag tu med pa'i gnas su nor bu gsung ba bris la/ lhag ma ni snga ma bzhin te rin chen pad+ma'i ras kyi cho ga'o// dbus su bcom ldan 'das rin chen char 'bebs 'dri ba'i tshe mi bskyod pa'i gnas su nor bu mchod pa/ rin chen 'byung ldan gyi gnas su nor bu bsrung ba/ don yod grub pa'i gnas su nor bu gnod sbyin/ 'od dpag tu med pa'i gnas su nor bu khu tshur bris la lhag ma ni snga ma bzhin te/ rin chen char 'bebs kyi ras kyi cho ga'o// de ltar ras ris bris nas de nas bsdu ba la sogs pa'i cho ga byas la/ ras ris bcom ldan 'das la mchod pa rnam pa lnga dang / rin chen sgeg mo la sogs pa mchod pa rnam pa brgyad dang / las kyi dkyil 'khor las bshad pa'i rig ma bcu drug gis yang dag par mchod la phyag bzhi byas nas/ nyin re zhing thun bzhi'i rnal 'byor gyis stong rtsa brgyad zla ba gcig bzlas par bya'o// de nas zla ba nya la mtshan thog thag bzlas la/ nam langs pa dang bcom ldan 'das de bzhin gshegs pa thams cad kyis dbang bskur ba'i rin po che'i byang chub sems dpa' nam mkha'i snying po byon nas dbang bskur ba byin par mdzad do// dbang bskur ba des stong gsum gyi stong chen po'i 'jig rten gyi khams der rig 'dzin gyi 'khor los sgyur bar 'gyur ro// de ltar don thams cad grub pa'i dkyil 'khor chen po las bshad pa'i dngos grub kyi yo byad kyi cho ga rgyas par bstan nas/ da ni nor bu'i rigs kyi gzungs kyi dkyil 'khor gyi yo byad kyi cho ga rgyas pa ni/ ci ste phyag rgya bsgrub par 'dod na yang // zhes bya ba gsungs so// de bzhin du zhes bya ba la sogs pa la/ don thams cad grub pa'i dkyil 'khor chen po las bshad pa'i rang gi lha'i rnal 'byor byas la/ phyag bzhi'i mthar thug pa'i cho ga rjes su spyad nas g.yon pa'i khu tshur gyis rdo rje rin po che blangs la/ lag pa g.yas pas bzlas pa'i phreng ba snying gar bzung ste/ nor bu'i rigs su bshad pa'i gzungs kyi rig pa snga ma bzhin du 'bum bzlas par bya'o// de nas bshad ma thag pa'i ras la bsdu ba la sogs pa'i cho ga byas la mchod pa rnam pa lnga dang / rin chen sgeg mo la sogs pa rnams dang / las kyi dkyil 'khor las bshad pa'i mchod pa rnam pa bcu drug gi phyag rgya rnams kyis mchod la phyag bzhi bya'o// de nas rdo rje dbyings las bshad pa'i rdo rje rin chen gyi dam tshig gi phyag rgya bcings te/ rang gi gzungs kyi rig pa stong rtsa brgyad bzlas shing // nyin re zhing thun bzhi'i sbyor bas zla ba gcig gi bar du bzlas par bya'o// de nas zla ba nya la mtshan thog thag bzlas pas de'i rjes la gang bsam pa thams cad kyi las byed par 'gyur ro// de ltar nor bu'i rigs kyi gzungs bsgrub pa'i yo byad kyi cho ga rgyas par bstan nas/ da ni nor bu'i rigs kyi chos kyi dkyil 'khor las bshad pa'i dngos grub bsgrub pa'i yo byad kyi cho ga rgyas pa ni/ ci ste nor bu'i ye shes bsgrub par 'dod na yang // zhes gsungs pa yin no// nor bu'i rigs kyi chos kyi dkyil 'khor las bshad pa'i sngags kyi dngos grub ni nor bu ye shes so// gal te bsgrub par 'dod na yang sgrub pa po des de bzhin du rdo rje rin po che las byung ba'i ting nge 'dzin ji lta bar rim bzhin du bsgom par bya ste/ pad+ma'i rigs kyi ting nge 'dzin sgrub pa po rnal 'byor pas snga ma bzhin du 'phags pa nam mkha'i snying po'i thugs ka'i rdo rje rin po che las 'byung ba'o// ting nge 'dzin ni don thams cad grub pa la sogs pa'i nor bu rin chen 'bebs pa'i mthar thug pa'i chos kyi dkyil 'khor las bshad pa'i phyag rgya chen po'i gzugs kyis go rims ji lta ba bzhin du bsgom pa ni yang nas yang du mngon du byed pa'o// ji ltar bsgom par bya zhe na/ dngos po med pa'i nam mkha' las// zhes bya ba smos te/ ji ltar rin po che 'byung zhe na/ nam mkha' dang mnyam pa nyid kyi ye shes las so// nam mkha' de yang gzung ba dang 'dzin pa'i rnam par rtog pa spangs pa'i phyir dngos po med pa'o// de bas na dngos po med pa'i nam mkha' rtog pa thams cad spangs pa las rin po che ji ltar 'byung bar 'gyur/ ci'i phyir zhe na/ rnam par rtog pa las 'byung ba med par 'dod pa'i phyir ro// nam mkha' dang mnyam pa'i ye shes de yang bag chags dang bcas pa'i nyon mongs pa spangs shing // shin tu rnam par rtog pa med pa de'i phyir/ rdo rje rin po che de las skyes pa don dam par yod pa ma yin no zhes bstan to// rin po che las byang chub sems dpa'i sku ji ltar 'byung zhes bya ba ni/ gdod ma nas ma skyes pa'i phyir na rin po che'i rgyu las byung ba'i don thams cad grub pa la sogs pa'i byang chub sems dpa'i sku ji ltar 'byung zhing skye ba yin zhes bya ba'i don to// mtshan thog thag bzlas par bya'o// rdo rje rin po che ni don dam par ma skyes shing de yang med pa'i phyir de'i rigs kyang don dam par ma skyes pa de'i phyir nor bu'i rigs rnams sgyu ma dang mtshungs par bsgom zhing bzlas par bya'o// ji lta ba'i rim pa bzhin du zhes bya ba'i don bshad pa ni 'di nyid kyis ston pa yin te/ ting nge 'dzin 'di'i dus bzhir bsgoms la/ ji ltar gong du smos pa bzhin du zhes bya ba ni phyag bzhi byas la stong phrag brgya bzlas par bya'o zhes bya ba'i don to// gong du smos pa bzhin du zhes bya ba ni snga ma bzhin du zhes bya ba'i don yin no// de nas zhes bya ba ni de ma thag pa ste/ stong phrag brgya bzlas pa byas pa'i rjes thogs nyid la'o// mdun gyi ras ris la snga ma bzhin du zla ba gcig tsam bzlas pa byas la/ de ni 'di skad ston pa yin te/ de nas nam langs pa dang bcom ldan 'das rnams kyis dbang bskur par 'gyur ro// 'di skad ston pa yin te/ don thams cad grub pa'i dkyil 'khor chen po las bshad pa'i rang gi lha'i rnal 'byor byas nas/ phyag bzhi'i mthar thug pa'i cho ga rjes su spyad de/ rang gi lha'i phyag rgya chen po bcings nas/ de'i sngags brjod cing 'di ltar bsgom par bya ste/ dngos po med pa'i nam mkha' las rin po che ji ltar 'byung bar 'gyur/ rin po che las byang chub sems dpa'i sku ji ltar 'byung zhes de ltar bsgoms nas/ sngar bshad pa'i tshul gyis nor bu'i rigs kyi chos kyi dkyil 'khor las bshad pa'i rang gi lha'i sngags stong phrag brgyad bzlas par bya'o// de nas ras ris kyi mdun du sngar bshad pa'i tshul gyis rang gi lha'i ting nge 'dzin bsgoms te/ nyin re zhing thun bzhi'i sbyor bas zla ba gcig bzlas par bya'o// de nas zla ba nya la mthar mtshan thog thag bzlas na nam langs pa dang / de bzhin gshegs pa thams cad byon nas/ ci dga' ba bzhin du dbang bskur bar bya'o zhes de bzhin gshegs pa nam mkha'i snying pos gsungs so// de ltar nor bu'i rigs kyi chos kyi dkyil 'khor las gsungs pa'i dngos grub bsgrub pa'i yo byad kyi cho ga rgyas par bstan nas/ da ni nor bu'i rigs kyi las kyi dkyil 'khor las bshad pa ni de nas las kyi bsgrub pa bshad de zhes bya ba gsungs so// de bzhin du bzlas la zhes bya ba ni snga ma bzhin du nor bu'i rigs su bshad pa'i phyag bzhi'i mthar thug pa kho na rjes su spyad la/ g.yon pa'i rin po che'i khu tshur gyis rdo rje rin po che blangs la/ lag pa g.yas pas bzlas pa'i phreng ba snying gar bzung la/ nor bu'i rigs kyi dkyil 'khor du bshad pa'i rig pa 'bum bzlas par bya'o// de nas ras ris kyi mdun du phyag bzhi'i mthar thug pa'i cho ga rjes su spyad la/ thun bzhi'i sbyor bas nyin re zhing stong rtsa brgyad zla ba gcig bzlas par bya'o// de bzhin du bzlas la/ zla ba nya la mthar mtshan thog thag bzlas par bya'o// de nas nam langs pa dang bcom ldan 'das nam mkha'i snying po don thams cad 'grub par 'gyur te/ de'i rjes la rig pa rnams lan cig brjod pas las thams cad byed par 'gyur ro// de ltar de bzhin gshegs pa la sogs pa rigs thams cad kyi yo byad kyi cho ga rgyas pa'i rgyud bstan nas/ da ni snying po thams cad bsgrub par 'dod na yang zhes bya ba la sogs pa/ rigs thams cad kyi zlos pa pos zhes pa'i sgra brjod la/ rang gi snying po dang / phyag rgya dang / sngags dang / rig pa bzlas par bya'o zhes bya ba'i don bstan pa'i phyir/ de nas zhes bya ba la sogs pas rigs thams cad kyi thun mong du 'gyur ba'i yo byad kyi cho ga rgyas par gsungs pa yin no// de bzhin gshegs pa la sogs pa'i rigs rnams kyi thun mong ni spyir ro// yo byad kyi cho ga rgyas pa ni shis pa'i sgra la sogs pa'i mtshan nyid do// grub par gyur cig ces brjod la/ snying po ci dgar zlos shing zhes bya ba ni snying po ni sems so// de ci dga' ba ni mngon par 'dod pa'o// de bzhin gshegs pa thams cad ces bya ba ni yang snying po bsgrub par 'dod na de bzhin gshegs pa thams cad 'grub par gyur cig ces brjod la/ snying po ci dgar zlos shing bsgrub pa'i cho ga bya'o// 'di skad du ston pa yin te/ rigs su yang dkyil 'khor chen po las bshad pa'i dngos grub bsgrub par 'dod na/ phyag bzhi'i mthar thug pa'i cho ga thams cad rjes su spyad la/ sems can thams cad sangs rgyas dang / byang chub sems dpa' nyid du gyur nas bsam pa thams cad yongs su rdzogs par byed pa'i las kyis tshim zhing snying po 'dod pas de bzhin gshegs pa thams cad 'grub par gyur cig ces brjod par bya'o// de nas rang gi rigs kyi dkyil 'khor chen po las bshad pa'i sngags bzla bar bya'o// de ltar spyi'i snying po'i yo byad bshad nas/ rigs thams cad kyi thun mong ba nyid kyi phyag rgya'i yo byad gsungs pa ni/ de la 'di ni phyag rgya'i yo byad cho ga ste zhes bya ba'o// 'di skad ston pa yin te/ snga ma bzhin du rang gi rigs kyi dkyil 'khor chen po las bshad pa'i rang gi lha'i rnal 'byor gyi cho ga dang / phyag bzhi'i mthar thug pa'i cho ga rjes su spyad la/ rang gi rigs kyi gzungs kyi phyag rgya bcing ste 'di skad brjod par bya'o// phyag rgya thams cad bdag la dga' bar gyur cig ces smras la/ de nas rang gi rigs kyi gzungs kyi rig pa bzla bar bya'o// de ltar de bzhin gshegs pa thams cad kyi gzungs kyi dkyil 'khor gyi yo byad bstan nas/ da ni de bzhin gshegs pa la sogs pa'i rigs thams cad kyi dkyil 'khor las bshad pa'i yo byad gsungs pa ni/ spros pa med pa'i tshig grub par gyur cig ces bya ba la sogs pa'o// rang gi rigs kyi de la spros pa ni rnam par rtog pa las byung bas na spros pa ste/ ngag gi rnam par rtog pa'i spros pa med ces bya ba'i don to// de bzhin gshegs pa thams cad kyi ting nge 'dzin gyis chos thams cad rang bzhin gyis rnam par rtog par sems rtse gcig pa'o// 'di skad ston pa yin te/ rang gi rigs kyi dkyil 'khor chen po las bshad pa'i rang gi lha'i rnal 'byor byas la/ snga ma bzhin du phyag bzhi'i mthar thug pa'i cho ga rjes su spyad la/ rang gi rigs kyi chos kyi dkyil 'khor la bshad pa'i rang gi lha'i phyag rgya chen po bcings te/ spros pa med pa'i tshig 'grub par gyur cig ces brjod cing // de bzhin gshegs pa thams cad kyi ting nge 'dzin bdag la bskyed par gyur cig ces smras la/ de nas chos kyi dkyil 'khor las smras pa'i rang gi lha'i sngags sngar bshad pa'i tshul gyis bzlas par bya'o// de ltar de bzhin gshegs pa'i rigs thams cad kyi chos kyi dkyil 'khor las bshad pa'i sngags kyi spyi'i yo byad kyi cho ga rgyas par bstan nas/ da ni de bzhin gshegs pa la sogs pa la rigs thams cad kyi las kyi dkyil 'khor las bshad pa'i rigs gsungs pa ni/ de la 'di ni rig pa'i yo byad kyi cho ga ste zhes bya'o// de la ma rig pa'i chos kyi mtshan nyid ni mngon par zhen pa des mdongs par 'gyur ba'o// kye ma zhes bya ba ni snying brtse ba'o// khams gsum pa ni gnas pa'i sems can de dag blo la bzhag nas/ kye ma sems can 'di dag ces bya ba smos so// de bzhin gshegs pa yang yin la thams cad kyang de yin pas na de bzhin gshegs pa thams cad ni rang bzhin gyis 'od gsal ba'i sems dang sems las byung ba'o// de ni rigs pa thugs su chud cing sdom par gyur to zhes bya ba ni/ de la rig pa ni rnam par thar pa'i sgo sum cu rtsa bdun gyi rigs kyi dkyil 'khor las bshad pa'i rang bzhin gyis 'od gsal ba rnam par thar pa'i sgo'i rang bzhin de las 'byung ba'i rig pas dkyil 'khor yang dag par thugs su chud cing mngon sum du mdzad pa'o// de sdom par gyur pa ni mngon sum du byed pa'i rgyur gyur pa'o// de ni 'di skad ston pa yin te/ snga ma bzhin du rang gi rigs kyi dkyil 'khor chen po las bshad pa'i rang gi lha'i rnal 'byor byas la/ phyag bzhi'i mthar thug pa'i cho ga rjes su spyad nas phyag rgya chen po bcings te/ thugs rje chen po dang byams pa'i spyan gyis sems can gyi khams thams cad la gzigs nas/ sems can mgon med pa 'di dag thams cad ma rig pas mdongs par gyur pa'i khams gsum zo chun gyi rgyun ma lta bur 'khor ba des ji lta ba bzhin gyi 'od gsal ba de bzhin du rang bzhin gyis 'od gsal ba'i de bzhin gshegs pa thams cad kyi chos kyi sku'i lam gyi rig pa khong du chud cing sdom par 'gyur ba ma mthong ba rnams la bdag gis de bzhin gshegs pa thams cad kyi rig pa khong du chud cing sdom par gyur par bya'o zhes bsams nas 'di skad ces brjod par bya'o// sems can 'di dag thams cad ma rig pas mdongs par 'gyur ba la/ de bzhin gshegs pa thams cad kyi rig pa thugs su chud cing sdom par 'gyur ba la bya'o zhes smras la/ de nas rang gi rigs kyi las kyi dkyil 'khor las bshad pa'i rang gi snying pos lha mo'i tshogs rnams sprul la/ sems can gyi khams thams cad de bzhin gshegs pa la sogs pa'i rigs kyi rang bzhin du bskyed la/ sngar bshad pa'i tshul gyis rig pa bzla bar bya'o// de ltar de bzhin gshegs pa la sogs pa'i rigs thams cad kyi snying po dang / phyag rgya dang / sngags dang / rig pa thams cad kyi spyi'i yo byad kyi cho ga rgyas par bstan nas/ da ni rdo rje sems dpa' la sogs pa'i sgra brjod cing // de'i don gyis bdag nyid rang gi lha'i skur bsgom pa'am mdun du bsgoms la snying po dang / phyag rgya dang / sngags dang / rig pa bzlas par bya'o zhes bya ba'i don bstan pa'i phyir/ de nas zhes bya bas de bzhin gshegs pa la sogs pa'i rigs thams cad kyi snying po dang / phyag rgya dang / sngags dang / rig pa rnams kyi thun mong du rdo rje bzlas pa'o// rgyas par gsungs pa ni ci dga' ba nyid du zhes bya ba la sogs pa'o// sbrid pa dang skyigs bu dang sgregs pa dang / skyil krung tha dad ci dga' ba nyid du bya'o// sems dpa' gang gi snying po dang / zhes bya ba la sogs pa go sla'o// bzlas pa'i don du bsgrub par bya ba de ni bdag gam zhes bya ba ni rnam par snang mdzad la sogs pa nas rin chen 'bebs pa'i mthar thug pa de zlos shing // snying po dang / phyag rgya dang / sngags dang / rig pa rnams rang nyid zlos shing // rnam par snang mdzad la sogs pa la/ badzra d+hA tu zhes bya ba'i don la sogs pas bzlas pa'i don shas nas bsgrubs la mngon par bya ba'am/ mdun du bsgom par bya ba'i don to// de ltar byas na cir 'gyur zhe na/ bsgrub par bya ba 'grub par 'gyur// zhes bya ba smos te/ snying po dang / phyag rgya dang / gsang sngags dang / rig sngags rnams kyis bsgrub pa'i bya ba 'grub par 'gyur ro zhes bya ba'i don to// de ltar de bzhin gshegs pa la sogs pa'i rigs thams cad kyi thun mong gi bzlas pa'i cho ga rgyas par bstan nas/ de ni zlos pa po rnams spro ba bskyed par bya ba'i phyir bzlas brjod kyi 'bras bu brjod par bya'o zhes bya ba'i cho ga bstan par bya ba'i phyir/ de nas zhes bya ba la sogs pas de bzhin gshegs pa la sogs pa'i rigs thams cad kyi thun mong gi dngos grub kyi cho ga rgyas par gsungs so// de la zhes bya ba la sogs pa ni go sla'o// gang na gter yod pa de zhes bya ba la sogs pa snga ma bzhin du rdo rje dbyings kyi dkyil 'khor chen po las bshad pa'i rang gi lha'i rnal 'byor byas la/ phyag bzhi'i mthar thug pa'i cho ga rjes su spyad nas/ rtog pa thams cad kyi rgyud phyi ma'i phyi ma las bshad pa'i tshul gyis zla ba bzhir sngon du bsnyen pa byas la/ mthar mtshan thog thag bzlas pa byas nas rdo rje gter la sogs pa'i sbyor bas bsgrub par bya'o// shing skyes de lta bur mthong na de na gter yod par shes par bya'o// gter dang gter gyi lha dang zhing skyong dang phyogs skyong rnams bcings la gnas der song ste/ bdag nyid gnas der bcas pa bsrung bar byas nas/ ji lta ba bzhin du rang gi lha de la phyi'i mchod pa thams cad kyis yang dag par mchod de/ phyag bzhi byas nas rdo rje lcags sgrog gi dam tshig gi phyag rgya bcing bar bya'o// rdo rje gter yod pas zhes bya ba la sogs pa ni bsgrub pa'i snying po brjod cing gter gyi gnas der rdo rje lta bas bltas la/ rdo rje 'bar ba lta bu mthong na de na gter yod par shes par bya'o// de nas langs la blang bar bya ba'o// de la 'di ni zhes bya ba la sogs pa ni/ rdzu 'phrul gyi dngos grub gsungs pa yin te/ yang rdo rje dbyings las bshad pa'i rang gi lha'i rnal 'byor byas la/ phyag bzhi'i mthar thug pa'i cho ga rjes su spyad nas/ rdzu 'phrul gyi dngos grub bsgrub par 'dod na chu'i steng nas phar 'gro ba la sogs pa yid kyis byas pas/ de ltar na rdo rje dngos grub tu 'gyur ro// de la rdo rje chu zhes bya ba la sogs pa ni thun bzhi'i sbyor bas zla ba bzhir de bzhin gshegs pa'i rigs kyi yo byad cho ga bzhin du bzlas la/ de nas de bzhin gshegs pa'i ras ris kyi mdun du yang zla ba bzhi snga ma bzhin du bya'o// de nas zla ba nya la mtshan thog thag bsgoms na de'i rjes la 'grub par 'gyur ro// badzra sid+d+hi zhes lan gsum brjod cing // badzra dz+wa la zhes kyang brjod la chu'i steng du 'chags pa la sogs pa'i rdzu 'phrul byas la/ ji lta ba bzhin du bsgrub par bya'o// lhag ma ni go sla'o// de la 'di ni zhes bya ba la sogs pa la rig pa 'dzin pa'i dngos grub gsungs pa yin no// phyag rgya bsgrubs na zhes bya ba snga ma bzhin du rdo rje dbyings kyi dkyil 'khor chen po las bshad pa'i rang gi lha'i rnal 'byor byas la phyag bzhi'i mthar thug pa'i cho ga rjes su spyad nas/ rdo rje 'dzin pa la sogs pa'i rdo rje rig pa 'dzin pa'i gzugs su bdag nyid bsams la/ badzra bi d+ha ra zhes de skad du lan gsum brjod par bya'o// de nas rdo rje 'dzin pa la sogs pa'i rig pa 'dzin pa'i dngos grub kyi snying po 'di de bzhin gshegs pa'i rigs kyi yo byad kyi cho gas zla ba bzhir bzlas pa byas la de nas de bzhin gshegs pa'i rigs kyi ras ris kyi mdun du slar yang zla ba bzhir snga ma bzhin du bzlas pa bya'o// de nas zla ba nya la mtshan thog thag bzlas na de'i rjes la rdo rje rig 'dzin gyi 'khor los sgyur ba'i dngos grub tu 'gyur ro// lhag ma ni go sla'o// de ni dngos grub chen po bsgrub pa ni/ de la 'di ni zhes bya ba la sogs pa smos te/ snga ma bzhin du rdo rje dbyings kyi dkyil 'khor chen po las bshad pa'i rang gi lha'i rnal 'byor byas la/ phyag bzhi'i mthar thug pa'i cho ga rjes su spyad nas/ badzra satwa zhes bya ba la sogs pa rang gi lha'i phyag rgya'i snying po lan gsum brjod cing // badzra badzra zhes kyang brjod la thams cad rdo rje la sogs pa'i gzugs su ting nge 'dzin gyi bdag nyid rnam par bsams la/ badzra badzra zhes brjod cing dngos grub sgrub pa'i snying po dang / de bzhin gshegs pa'i rigs kyi yo byad kyi cho gas zla ba bzhir bzlas par bya'o// de nas de bzhin gshegs pa'i rigs kyi ras ris kyi mdun du yang zla ba bzhir zlos shing // de'i rjes la zla ba nyal mtshan thog thag bzlas na nam langs pa dang sems can phyag rgya'i gzugs su 'gyur ro// lhag ma ni go sla'o// de bzhin gshegs pa'i rigs kyi dngos grub kyi cho ga rgyas par bstan nas/ da ni rdo rje rigs kyi gsungs pa ni/ de la 'di ni rdo rje rigs kyi dngos grub ste zhes bya ba'o// 'jig rten gsum las rnam par rgyal ba'i phyag rgya zhes bya ba la sogs pa ni snga ma bzhin du 'jig rten gsum las rnam par rgyal ba'i dkyil 'khor chen po las bshad pa'i rang gi lha'i rnal 'byor byas la/ phyag bzhi'i mthar thug pa'i cho ga thams cad rjes su spyad nas/ 'jig rten gsum las rnam par rgyal ba'i dkyil 'khor chen po las bshad pa'i rang gi sngags kyi yi ge 'bum bzlas la/ de nas dbang phyug chen po'i gzugs brnyan bzo bo mkhas pas byed du bcug la/ de'i lto bar sngags de bcug ste/ snga ma bzhin du 'jig rten gsum las rnam par rgyal ba'i phyag rgya chen po bcing bar bya'o// de nas 'dod pa'i rgyal pos lha chen ji lta ba bzhin du bkug ste/ khro bo rdo rje lcags kyu la sogs pa rnams kyis kyang gzugs brnyan la ji lta ba bzhin du dgug pa dang / gzhug pa dang / bcing ba dang / dbang du byas te/ 'jig rten gsum las rnam par rgyal ba'i phyag rgya bcings la/ ras ris kyi mdun du thun bzhi'i sbyor bas zla ba gcig tsam gyi bar du stong rtsa brgyad zlos shing // rkang pa g.yon pas mnan par bya'o// de nas ji srid du zla ba nya la gzugs brnyan de skad 'byin par 'gyur ba de srid kyi bar du bzla bar bya'o// lhag ma ni go sla'o// phyag rgya bsgrub pa na zhes bya ba la sogs pa la/ snga ma bzhin du 'jig rten gsum las rnam par rgyal ba'i dkyil 'khor chen po las bshad pa'i rang gi lha'i rnal 'byor byas la/ cho ga thams cad rjes su spyod de/ rdo rje dbyings las bshad pa'i rdo rje rin chen gyi phyag rgyas bdag nyid dbang bskur la/ snga ma bzhin du yi ge 'bru 'bum bzlas par bya'o// de nas ras ris kyi mdun du 'jig rten gsum las rnam par rgyal ba'i phyag rgya chen po bcings te/ nyin re zhing thun bzhi'i sbyor bas/ stong rtsa brgyad zlos shing zla ba gcig gi bar du bya'o// de'i rjes la zla ba nya la mtshan thog thag bzlas na 'grub par 'gyur te// de nas grub pa dang dbang bzhir gyur te zhes bya ba la sogs pa ni go sla'o// de la 'di ni zhes bya ba la sogs pa la/ snga ma bzhin du cho ga thams cad rjes su spyad la/ yi ge 'bru 'bum bzlas par bya'o// de nas ras ris kyi mdun du sgeg mo la sogs pa gsang ba'i mchod pa bzhis de bzhin gshegs pa thams cad la thun bzhi'i sbyor bas/ ji srid du rtag tu mchod pa zla ba gcig gam gsum gyi bar du byas la/ de nas mtshan thog thag mchod na bde ba dang yid bde ba thams cad kyi dngos grub thob par 'gyur ro// de la/ 'di ni dngos grub dam pa ste// zhes bya ba la sogs pa la/ snga ma bzhin du rang la byin gyis brlab pa la sogs pa byas nas/ yig 'bru 'bum bzlas par bya'o// de nas ras ris kyi mdun du stong rtsa brgyad zlos shing // rang gi lha'i phyag rgya chen po bcings te/ thun bzhi'i sbyor bas snga ma bzhin du zla ba gcig bzlas par bya'o// de nas zla ba nya la mtshan thog thag byas na/ nam langs pa dang / rdo rje hUM mdzad la sogs pa dang 'dra bar 'gyur ro// de ltar rdo rje rigs kyi dngos grub kyi cho ga rgyas par bstan nas/ da ni pad+ma'i rigs kyi de la 'di dag ni pad+ma'i dngos grub ste zhes bya ba la sogs pa gsungs te/ snga ma bzhin du 'gro ba 'dul ba'i dkyil 'khor chen po las bshad pa'i cho gas rang gi lha'i rnal 'byor byas la/ phyag bzhi pa'i mthar thug pa'i rjes su spyad nas nang gi sngags snga ma bzhin du stong rtsa brgyad bzlas par bya'o// de nas ras ris kyi mdun du rang gi lha'i ting nge 'dzin gyis g.yon pa'i bsnyems pa dang bcas pas pad+ma blangs la lag pa g.yas pas pad+ma bzung la/ pad+ma 'byed cing pad+ma rab tu dmar ba bsgoms nas nyin re bzhin thun bzhi'i sbyor bas zla ba gcig tsam gyi bar du stong rtsa brgyad bzlas par bya'o// de nas zla ba nya la mtshan thog thag bzlas na de bzhin gshegs pa la sogs pa dang / sems can mnyes par byed nus par 'gyur ro// snga ma bzhin du dbang byed pas pad+ma 'dod pa bsgoms shing zla ba nya la mtshan thog thag bsgoms na/ nam langs pa dang / de bzhin gshegs pa la sogs pa sems can gyi khams thams cad bdag nyid kyis nor dang bcas pa dbang du byed par 'gyur ro// byams pas bsgoms pa'i ting nge 'dzin gyis zhes bya ba ni/ sngon du bsnyen pa la sogs pa dang bsgrub pa'i cho ga rjes su spyad la/ de nas mtshan thog thag bzlas nas/ nam langs pa dang / thams cad bsrung ba nus par 'gyur ro// snga ma bzhin du cho ga thams cad rjes su spyad la/ pad+ma'i 'dab ma 'byed pa'i tshul gyis bdag nyid 'jig rten dbang phyug tu bsgoms la/ ras ris kyi mdun du mtshan thog thag bzlas na 'jig rten dbang phyug gi gzugs dang ldan par 'gyur ro// de ltar pad+ma'i rigs kyi dngos grub kyi cho ga rgyas par bstan nas/ da ni nor bu'i rigs kyi rnal 'byor de la 'di dag ni nor bu'i rigs kyi dngos grub rnams te zhes bya ba la sogs pa gsungs so// de la zhes bya ba la/ snga ma bzhin du don thams cad grub pa'i dkyil 'khor chen po las bshad pa'i rang gi lha'i rnal 'byor byas la/ phyag bzhi'i mthar thug pa'i cho ga rjes su spyad nas de bzhin gshegs pa thams cad kyis dbang bskur bas dbang bskur ba ste/ rang rang gis bsgom par bya'o// de nas thun bzhi'i sbyor bas bzlas pa 'bum byas la/ ras ris kyi mdun du yang zla ba gcig bzlas pa bya'o// zla ba nya la mtshan thog thag bzlas na dbang bskur ba thams cad thob par 'gyur ro// snga ma bzhin du cho ga thams cad spyad nas thun bzhi'i sbyor bas mar me'i snang ba de bzhin gshegs pa la phul nas bzlas pa 'bum bya'o// de nas ras ris kyi mdun du snga ma bzhin du thun bzhi'i sbyor bas stong rtsa brgyad bzlas te/ ji srid du zla ba gcig brtsam pa de srid kyi bar du bya'o// de nas zla ba nya la mtshan thog thag bzlas pas nam langs pa dang rin chen nyi ma dang gzi brjid mnyam par 'gyur ro// snga ma bzhin du phyag bzhi'i mthar thug pa'i cho ga rjes su spyad la/ thun bzhir de bzhin gshegs pa thams cad la phyi rol gyi mchod pa dang / nor bu'i rigs kyi las kyi dkyil 'khor chen po las bshad pa'i mchod pa bcu drug gis nam mkha'i khams bkang la/ de bzhin gshegs pa la sogs pa dang / sems can gyi khams thams cad la de rnams kyi nor bu'i rigs kyi bsam pa thams cad yongs su rdzogs par tshim par bya'o// nyin re zhing thun bzhi'i sbyor bas ji srid 'bum yongs su rdzogs pa de srid kyi bar du bzlas par bya'o// de nas ras ris kyi mdun du snga ma bzhin du zla ba gcig bzlas la/ mthar mtshan thog thag bzlas na bsam pa thams cad yongs su rdzogs pa'i dngos grub tu 'gyur ro// snga ma bzhin du phyag bzhi bya ba'i mthar thug pa'i cho ga rjes su spyad nas/ rdo rje rin po che blangs te/ rang gi lha'i sbyor bas 'bum bzlas par bya'o// de nas ras ris kyi mdun du snga ma bzhin zla ba gcig tsam byas la/ mthar mtshan thog thag bzlas na tho rangs kha rdo rje snying po dang 'dra bar 'gyur ro// de ltar de bzhin gshegs pa la sogs pa'i rigs thams cad kyi dngos grub kyi cho ga rgyas pa'i rgyud bstan nas/ da ni thabs med par snying po dang / phyag rgya dang / sngags dang / rig pa rnams bsgrub par mi 'gyur ro zhes bya ba'i don 'di bstan pa'i phyir ro// de nas zhes bya ba la sogs pas de bzhin gshegs pa la sogs pa'i rigs thams cad kyi rtog pa thams cad kyi dngos grub thabs kyi rgyud gsungs pa yin no// rtog pa yang yin la thams cad kyang yin pas na rtog pa thams cad ces rnam par snang mdzad la sogs pa nas/ rdo rje 'bebs pa'i mthar thug pa'i phyag rgya thams cad ni de dag gi thabs te/ mngon sum du byed pa'i rgyu yin pa'i phyir ro// de'i dngos grub ni phyag rgya chen po la sogs pa mngon sum du byed pa'o// de ston par byed pa'i rgyud de bcom ldan 'das rdo rje sems dpas bshad pa'o// 'jig rten 'dul ba ji lta ba// zhes bya ba ni rnam pa gang dang gang gis 'dul bar 'gyur ba'i sems can gyi khams kyi 'jig rten gyi khams de dang de 'dra ba'i don grub pa la sogs pa'i dngos grub 'dod pa'o// gang du zhe na/ rgyud 'dir te/ de'i dngos grub thob pa'i thabs so// gang zhe na/ de yi thabs ni phyag rgya ste// zhes bya ba smos te/ phyag rgya chen po la sogs pa'i phyag rgya'o// de'i dngos grub chen po kun gyi rgyur gyur pa yin no zhes bya ba'i don to// de ltar de bzhin gshegs pa la sogs pa'i rigs thams cad kyi dkyil 'khor chen po las bshad pa'i dngos grub kyi thabs bstan nas/ da ni de bzhin gshegs pa la sogs pa'i rigs thams cad kyi gzungs kyi dkyil 'khor las bshad pa'i dngos grub kyi thabs ni/ 'jig rten chags dang bral bas 'dul// zhes bya ba la sogs pa gsungs pa yin te/ de la gzungs kyi dkyil 'khor la chags pa dang bral ba ni sems phyir phyogs pa ste/ nyan thos dang / rang sangs rgyas la mos pa dang / theg pa chen po la mos pa mdo sde spyod pa la sogs pa 'jig rten no// de ltar gyur pa'i 'jig rten chags pa dang bral ba de ni 'dul ba'o// nyan thos dang rang rgyal ba'i lam bsgom pa dang / shes rab kyi pha rol tu phyin pa bsgom pa rnams kyang de'i mngon par 'dod pa'i don 'grub par 'gyur ro zhes bya ba'i don to// gzungs kyis 'dul ba'i 'jig rten rnams gzungs rnams la chags shing 'dod pa de las skyes pa'i phyag rgya'i dngos grub ni chags pa las skyes pa'o// chags pa las skyes pa'i dngos grub de'i thabs gang yin zhe na/ de yi thabs ni bsgom pa de// zhes bya ba smos so// gzungs kyi dngos grub thob pa ni gzungs sgom pa po zhes bya ba'i don to// de ltar gzungs kyi dngos grub kyi thabs bstan nas/ da ni rigs thams cad kyi chos kyi dkyil 'khor gyi dngos grub kyi thabs gsungs pa ni/ bden pas 'jig rten 'di nyams pas// zhes bya ba la sogs pa'o// 'jig rten gsum na spyod pa'i sems can gyi khams 'di dag bden pa las nyams pa'o// chos thams cad rang bzhin gyis rnam par dag pa'i don dam pa'i bden pa de lta bur gyur pa las dngos por 'dzin pa'i mngon par zhen pa'i 'jig rten sngags kyi dngos grub mi 'dod do// chos thams cad rang bzhin gyis rnam par dag pa'o zhes bya ba'i bden pas bsgom pa ni rig pas 'dod pa yin no zhes bya ba'i don to// de bas na// spros pa med pa'i thabs kyis ni// dngos grub kun gyi mchog tu 'gyur// zhes gsungs so// chos kyi dkyil 'khor las bshad pa'i rigs thams cad kyi dngos grub kyi thabs ni gnyis su med pa bsgom pas thob pa yin no zhes bya ba'i don to// de ltar rigs thams cad kyi sngags kyi dngos grub kyi thabs bshad nas/ da ni de bzhin gshegs pa la sogs pa rigs thams cad kyi las kyi dkyil 'khor las bshad pa'i dngos grub kyi thabs ni/ ma rig mngon chags 'di la ni// zhes bya ba la sogs pa gsungs te/ gzung ba dang 'dzin pa'i rnam par rtog pa ni ma rig pa'o// de la mngon par zhen pa ni 'jig rten pa'o// rig pa'i dngos grub yod min te// zhes bya ba ni gzung ba dang 'dzin pa'i mngon par zhen pa ni 'jig rten pa de la chos thams cad rang bzhin gyis so// gsang ba'i zhes bya ba rtog pa ma skyes pa'i phyir zhes bya ba'i tha tshig go// de yi thabs ni rgya che las// dngos grub kyi ni mchog thob bo// zhes bya ba ni de la chos thams cad rang bzhin gyis 'od gsal ba khong du chud par gyur pas chos thams cad rang bzhin gyis 'od gsal ba bsgom pa'i thabs ni rgya che ba yin no zhes bya ba'i tha tshig go// de ltar de bzhin gshegs pa la sogs pa'i rigs thams cad kyi rtog pa thams cad thabs kyi dngos grub kyi rgyud bshad nas/ da ni snying po dang / phyag rgya dang / gsang sngags dang / rig pa rnams kyi bsod nams med pa ma yin no zhes bya ba'i don bstan pa'i phyir/ de nas zhes bya ba la sogs pa la rtog pa thams cad kyi rgyud gsungs pa yin no// rtog pa thams cad ni ji skad bshad pa'o// bsod nams kyi dngos grub kyi rgyud ni snying po dang / phyag rgya dang / sngags dang / rig pa rnams mngon du byed ces bya ba'i don to// mchod pa rnam bzhi byas nas ni// zhes bya ba la sogs pa la/ rigs thams cad kyi dkyil 'khor chen po rnal 'byor pas rang la byin gyis brlab pa la sogs pa byas nas mchod pa chen po dang / dbang bskur ba dang / chos dang / las kyi mtshan nyid ni/ mchod pa rnam pa bzhi ste rang gi rigs kyi las kyi dkyil 'khor las bshad pa'i mchod pa bcu drug gis mchod pa byas na bsod nams chen po thob par 'gyur ro// lus dang / ngag dang / sems rnam par dag pa thob par 'gyur zhes bya ba'i tha tshig go// de bas na/ bsod nams med kyang sangs rgyas mchod// 'grub 'gyur 'di la the tshom med// ces bya ba smos so// sangs rgyas rnams kyi mchod pa ni sangs rgyas mchod pa'o// las kyi dkyil 'khor las bshad pa'i mchod pa bcu drug gi phyag rgyas mchod na skye ba gzhan du bsod nams bsags pa med kyang // rigs thams cad kyi dkyil 'khor chen po las bshad pa'i phyag rgya chen po'i dngos grub 'grub par 'gyur ro// de'i don ni 'di skad ston pa yin te/ bdag ni bsod nams med pa'o// zhes bdag nyid la brnyas shing smad par mi bya'o// phyag rgya bcu drug po rnams kyis bsod nams thams cad thob par 'gyur ro// de ltar rigs thams cad kyi dkyil 'khor chen po las bshad pa'i phyag rgya chen po la sogs pa'i dngos grub thob pa'i bsod nams kyi dngos grub kyi rgyud bshad nas/ da ni de bzhin gshegs pa la sogs pa'i rigs thams cad kyi gzungs kyi dkyil 'khor las bshad pa'i dngos grub thob pa'i bsod nams kyi dngos grub kyi rgyud gsungs pa ni/ de la 'di'i phyag rgya'i bsod nams kyi rgyud de zhes bya ba'o// gsang ba bsrungs nas zhes bya ba ni yongs su bskyed pa'o// ci zhig bsrungs she na/ dam tshig ces bya ba ni sku dang / gsung dang / thugs rdo rje gzungs kyi dkyil 'khor du zhugs pa rnams so// de nyid 'chad pa ni gsang ba zhes bya ba bris pa'i phyag rgya'i gzugs can mchod par 'os pa'i rig pa'i lha mo'i gzungs 'di dag ni gsang ba'o// bsod nams chen po thob par 'gyur ro zhes bya ba ni gzungs kyi dngos grub bsgrub pa na sku dang / gsung dang / thugs rnam par dag pa thob par 'gyur ro zhes bya ba'i don to// de nas/ bsod nams med kyang myur bar ni// dam tshig bsrungs na 'grub par 'gyur// zhes gsungs so// des lus dang / ngag dang / yid rnam par dag pa'i bsod nams skye ba gzhan du bsags pa med kyang gzungs kyi dkyil 'khor las bshad pa'i dngos grub rnams myur du 'grub par 'gyur bas bstan par mi bya'o// de ni 'di skad ston pa yin te/ gzungs kyi sgrub pa pos slob dpon gyis bshad pa gzhan la bstan par mi bya zhing bdag gzungs bsgrubs pa yin no zhes kyang smra bar mi bya'o// de ltar de bzhin gshegs pa la sogs pa'i rigs thams cad kyi gzungs kyi dngos grub kyi bsod nams kyi rgyud bshad nas/ da ni de bzhin gshegs pa la sogs pa'i rigs thams cad kyi chos kyi dkyil 'khor las bshad pa'i dngos grub bsgrub pa ni/ de la zhes bya ba la sogs pa sngags kyi dngos grub kyi bsod nams kyi rgyud gsungs pa yin no// sangs rgyas mtshan la sogs brjod na// zhes bya ba ni shes rab kyi pha rol tu phyin pa la sogs pa'i mdo sde las bshad pa'i/ bsod nams chen po thob par 'gyur// zhes bya ba ni snga ma bzhin no// 'di gang gis she na/ chos sbyin pas na dngos grub thob// ces bya ba smos te/ sems can rnams la shes rab kyi pha rol tu phyin pa la sogs pa ston pa zhes bya ba'i tha tshig go// de ltar sngags kyi bsod nams kyi dngos grub kyi rgyud bshad nas/ da ni de bzhin gshegs pa la sogs pa'i las kyi dkyil 'khor las bshad pa'i rig pa rnams kyi bsod nams kyi dngos grub ni de la 'di ni rig pa'i bsod nams kyi rgyud gsungs pa yin no// bsod nams nga ni sbyin pa'i mchog // ces bya ba ni de bzhin gshegs pa la sogs pa'i rigs thams cad kyi rig pas sgrub pa pos chos thams cad rang bzhin gyis 'od gsal bar bsgoms pas chos kyi mtshan nyid la mngon par zhen pa yongs su spang bar bya'o// de skad du yang // chos thams cad kyi mtshan nyid la mngon par zhen pa spang bar bya'o zhes gsungs so// sbyin pa'i pha rol phyin rdzogs na// zhes bya ba gsungs pa 'di ni phyi'i dngos po me tog dang bdug pa la sogs pa ci 'byor bas de bzhin gshegs pa rnams dang sems can rnams la sbyin par bya'o// de skad du yang // sangs rgyas sems can rnams la sbyin/ nyin zhag don med mi bya'o// zhes gsungs so// de'i nang na sbyin pa mchog yin no// gang gis she na/ bsod nams kyi nang na'o// ci zhig 'gyur zhe na/ byin na bsod nams thob par 'gyur// zhes bya ba smos te/ sbyin pa'i pha rol tu phyin pa yongs su rdzogs par 'gyur zhes bya ba'i don to// des sbyin pa'i pha rol tu phyin pa yongs su rdzogs pas cir 'gyur zhe na/ sbyin pa'i pha rol phyin rdzogs na// myur du sangs rgyas nyid du 'gyur// zhes bya ba smos so// de ltar de bzhin gshegs pa la sogs pa'i rigs thams cad kyi bsod nams kyi dngos grub kyi rgyud gsungs nas/ da ni gdul bya de rnams de nyid la shes rab med na snying po dang / phyag rgya dang / sngags dang / rig par 'grub par mi 'gyur ro zhes bya ba'i don 'di bstan par bya ba'i phyir/ de nas zhes bya ba la sogs pas rtog pa thams cad kyi shes rab kyi dngos grub kyi rgyud gsungs pa yin no// rtog pa thams cad kyi las kyi dngos grub bsgrub pa ste/ sngags kyi yi ge rnams skye ba med par zhugs pas na yi ge a las rab tu 'jug pa yin no// des na yi ge thams cad rnam par bsgoms la/ sngags kyi yi ge rnams gcig tu 'gyur ba zhes bya ba rnam par thar pa'i sgo/ rang gi kha nas gzhan zhal du// zhes bya ba ni rang gi kha nas gzhan gyi zhal du 'jug par bsgoms na dngos grub thob par 'gyur ro zhes bya'o// de ltar rang gi kha nas gzhan gyi zhal du bsgoms na shes rab kyi pha rol tu phyin pa'i dngos grub thob par 'gyur ro// 'di skad ston pa yin te/ rang gi rigs kyi dkyil 'khor chen po las bshad pa'i snying po zlos shing // chos thams cad gdod ma nas ma skyes pa'o zhes pa bsgoms te/ bdag nyid lha'i sku gzugs brnyan dang mtshungs pa dang / mdun du yang lha'i gzugs bzhag la/ de yang gzugs brnyan dang mtshungs par bsams te/ dngos po la ma zhen par 'grub par 'gyur ro// da ni de bzhin gshegs pa la sogs pa'i rigs thams cad kyi gzungs kyi shes rab kyi dngos grub ni shes rab des 'bigs zhes bya ba la sogs pa gsungs pa yin no// nges par 'bigs pa ni nges 'bigs so// chos thams cad bdag med pa'i ye shes kyi lam gyi yi ge a ni shes rab kyi pha rol tu phyin pa'o zhes bya ba'i don to// nges par 'bigs pas na nges 'bigs te shes rab bo// 'jig rten gsum na spyod pa'i bag chags dang bcas pa'i nyon mongs pa spangs nas bla na med pa yang dag par rdzogs pa'i byang chub kyi rang bzhin gyi de bzhin gshegs pa'i ye shes so zhes bya ba ni bshad pa yin no zhes bya ba'i sgra ni nges par gzung ba'o// ting nge 'dzin zhes grags pa ste// zhes bya ba ni nges par 'bigs pa'i shes rab la ting nge 'dzin zhes bshad de/ de bzhin gshegs pa de la rnam par g.yeng ba mi mnga' ba'i phyir ro// de nas phyag rgya myur 'grub par// zhes bya ba ni des de lta bu'i ngo bo la nges par 'bigs pa'i shes rab kyi skal ba dang ldan pa la phyag rgya'i gzungs thams cad 'grub par 'gyur te/ sgrub pa po'i rgyud la mngon sum du 'gyur zhes bya ba'i tha tshig go// gang gi phyir rnal 'byor pa des de ltar bsgoms na 'grub par 'gyur ro// de ltar de bzhin gshegs pa la sogs pa rigs thams cad kyi gzungs kyi shes rab kyi dngos grub bstan nas/ da ni de bzhin gshegs pa la sogs pa thams cad kyi chos kyi dkyil 'khor las bshad pa'i sngags kyi shes rab kyi dngos grub gsungs pa ni/ de la 'di ni sngags kyi shes rab kyi dngos grub kyi rgyud de zhes bya'o// shes rab sgra yi rjes 'brangs la// zhes bya ba ni chos dang don dang nges pa'i tshig dang spobs pa so so yang dag par rig pa rnam par shes par bya'o// de nyid kyi ngo bo nyid ni ting nge 'dzin to// de ci'i phyir zhe na/ tshig ni rab tu spros pas na// zhes bya ba smos te/ ngag gi rnam par rtog pa'i spros pa ste/ rnam par rtog pa'i chos thams cad rang bzhin gyis rnam par dag pa'o zhes bya ba'i don to// des na dngos po'i khyad par de lta bu dang / ngag gi rnam par rtog pa la dngos por mngon par zhen pa med pas/ shes rab sgra yi rjes 'brangs la// ting nge 'dzin zhes rab tu grags// de bsgom par ni myur bar yang // sngags kyi dngos grub thob par 'gyur// zhes bya ba'o// de nas shes rab sgra'i rjes su 'brang ba bsgoms pa des de ltar chos kyi dkyil 'khor las bshad pa'i dngos grub thob par 'gyur ro// da ni de bzhin gshegs pa la sogs pa'i rigs thams cad kyi las kyi dkyil 'khor las bshad pa'i rigs rnams kyi shes rab kyi dngos grub gsungs pa ni/ de la 'di ni rig pa'i shes rab kyi dngos grub kyi rgyud do zhes bya'o// rig pa ni rigs thams cad kyi las kyi dkyil 'khor las bshad pa'i rig pa'i lha'i gzugs so// sngags ni chos kyi dkyil 'khor las bshad pa dang las kyi dkyil 'khor las bshad pa'i rig pa'i sngags de rig pa dang sngags de gnyis la khyad par du ma de dag la yod pa ma yin te/ chos thams cad rang bzhin gyis 'od gsal bas thams cad ro gcig pa'i phyir ro// shes rab bsgoms na myur bar ni// nges par dngos grub thob par 'gyur// zhes bya ba la/ de ltar chos thams cad rang bzhin gyis 'od gsal ba'o zhes chos thams cad rang bzhin gyis 'od gsal ba'i mtshan nyid du shes rab kyis rnam par dpyad nas/ yang nas yang du mngon du byas nas rnal 'byor pa las kyi dkyil 'khor las bshad pa'i de bzhin gshegs pa la sogs pa'i rigs thams cad kyi rig pa'i dngos grub thob par 'gyur ro// de ltar de bzhin gshegs pa la sogs pa'i rigs thams cad kyi rtog pa thams cad kyi shes rab ye shes kyi dngos grub kyi cho ga rgyas pa'i rgyud bstan nas/ da ni de bzhin gshegs pa la sogs pa'i rigs thams cad rtog pa thams cad kyi tshogs kyi dngos grub kyi rgyud ni/ de nas zhes bya ba la sogs pas snying po dang / phyag rgya dang / sngags dang / rig pa rnams kyi tshogs kyi dngos grub tu 'gyur ba ni/ tshogs med par ma yin no zhes bya ba'i don bstan pa'i phyir/ rtog pa thams cad kyi tshogs kyi dngos grub kyi rgyud bstan zhing mngon sum du byed do zhes bya ba'i don te/ mchod pa thams cad rab byas na// zhes bya ba ni phyi rol gyi mchod pa lnga la sogs pa dang / sgeg mo la sogs pa brgyad dang / las kyi dkyil 'khor las bshad pa'i mchod pa bcu drug la sogs pa'i mchod pa thams cad kyis rab tu sems rtse gcig pas byas na bzlas pa dang bcas pas tshogs rnams 'phel bar 'gyur ro// gang dag ce na/ dag pa ni chos rnams kyi zhes bya ba smos te/ rnam par snang mdzad la sogs pa nas rin chen 'bebs pa'i mthar thug pa'i dkyil 'khor chen po las bshad pa'i dngos grub rnams thabs dang / shes rab yongs su rdzogs pa'i rnal 'byor pas bsgrub par 'gyur ro zhes bya ba'i don do// de bas na rnal 'byor pas tshogs ni 'grub par 'gyur ro zhes bya ba'i don to// de ltar de bzhin gshegs pa la sogs pa'i rigs thams cad kyi dkyil 'khor chen po las bshad pa'i dngos grub bsgrub pa'i tshogs kyi dngos grub kyi rgyud bshad nas/ da ni de bzhin gshegs pa la sogs pa'i rigs thams cad kyi gzungs kyi dngos grub bsgrub pa'i tshogs gsungs pa ni/ de la 'di ni phyag rgya'i tshogs kyi dngos grub kyi rgyud de zhes bya'o// dkyil 'khor mang po zhugs pa dang // zhes bya ba ni mang po de rnams su zhugs pa ni dkyil 'khor gyi 'khor lo mang por bzhugs pa'o// de skad du yang // 'khor lo dkyil 'khor zhes bshad de// de nyid dam tshig ces grags pa'o// zhes bya ba gsungs so// dkyil 'khor mang po bris pa'i phyir// zhes bya ba ni dkyil 'khor yang yin la mang po yang yin pas na dkyil 'khor mang po ste/ de dag brtags shing bris pa'i phyir tshogs yongs su rdzogs par 'gyur ro zhes bya'o// de ltar gyur pas na cir 'gyur zhe na/ tshogs ni rdzogs par bya ba gsungs te/ tshogs thams cad rdzogs pas na phyag rgya rnams kyi dngos grub chen po sangs rgyas nyid dang / byang chub sems dpa' nyid thob pa'i rgyu rab tu 'phel bar 'gyur ro// da ni chos kyi dkyil 'khor las bshad pa'i rigs thams cad kyi rjes su yi rang ba la sogs pa'i tshul du zhes bya ba gsungs pa ni sangs rgyas dang / byang chub sems dpa' thams cad dang / rang sangs rgyas dang / 'phags pa nyan thos yang dag par song ba dang / yang dag par zhugs pa dang / sems can thams cad kyi dus gsum du lus dang ngag dang / yid las byung ba'i bsod nams gang ci yang rung ba de thams cad la rjes su yi rang bar bgyid do zhes ngag tu brjod cing rjes su yi rang ba de dang por byas pa'i lhag ma ni chos kyi 'khor lo bskor bar gsol ba 'debs pa yin pas rjes su yi rang ba la sogs pa'i sgra brjod do// de'i tshul ni de bzhin du brjod do// de bzhin du dam pa'i chos bklag pa dang zhes bya ba ni shes rab kyi pha rol tu phyin pa la sogs pa zab mo'i mdo sde 'don pa'o// da ni las kyi dkyil 'khor las bshad pa'i de bzhin gshegs pa la sogs pa'i rigs thams cad la rig pa'i tshogs kyi dngos grub gsungs pa ni/ ma rig rab tu spangs pa dang // zhes bya ba la sogs pa la/ dngos por 'dzin pa'i mngon par zhen pa ni ma rig pa'o// chos thams cad rang bzhin gyis 'od gsal ba de bsgoms pas shin tu phul du byung bas nges par gsal ba ni rab tu spangs pa'o// de'i dngos po ni de kho na nyid de/ de gang las yin zhe na/ sbyin pa'i pha rol phyin tshul las// zhes bya ba smos te/ shes rab kyi stobs kyis len pa po dang gtong ba po dang / gtang bar bya ba mi dmigs pa dang / mngon sum du byed pa ni sbyin pa'i pha rol tu phyin pa'o// chos thams cad kyi mtshan nyid la mngon par zhen pa spangs pas de nyid kyi tshul ni thob pa'i thabs so// de'i phyir sbyin pa'i pha rol tu phyin pa'i tshul las/ tshogs ni yongs su rdzogs nas kyang // zhes bya ba ni las kyi dkyil 'khor las bshad pa'i rig pa rnams bzlas pas dngos grub thob po zhes bya'o// de ltar de bzhin gshegs pa la sogs pa'i rigs thams cad kyi rtog pa thams cad kyi tshogs kyi dngos grub kyi rgyud bshad nas/ da ni de rnams kyi mtshan ma 'byung ba med na/ ye shes kyi dngos grub tu mi 'gyur ro zhes bstan pa'i phyir// de nas zhes bya ba la sogs pas de bzhin gshegs pa la sogs pa'i rigs thams cad kyi mtshan ma 'byung ba ye shes kyi dngos grub kyi rgyud gsungs pa ni/ de bzhin gshegs pa la sogs pa'i rigs rnams dang / rdo rje dang / rin po che dang / pad+ma dang / sna tshogs rdo rje la sogs pa de dag ye shes gang las 'byung ba de ni rigs thams cad kyi mtshan ma 'byung ba'i ye shes so// de'i dngos grub ni phyag rgya chen po la sogs pa mngon sum du byed pa'o// de ji ltar rdo rje 'byung zhe na zhes bya ba ni ye shes gang gis rdo rje la sogs pa bskyed pa yin zhes bya ba'i don to// de nyid bcom ldan sems dpa' ste// zhes bya ba ni rnam par snang mdzad chen po ste/ bcom ldan 'das kun du bzang po'i byang chub chen po'i sems de bzhin gshegs pa thams cad kyi thugs la bzhugs so zhes bya ba gang yin pa sngar bshad pa'o// de nyid rdo rje las skyes pas na rgyu yin gyi gzhan du ni ma yin no zhes bya ba'i don to// de ltar 'gyur ba gang yin zhe na/ thams cad sems zhes bya ba smos te/ de bzhin gshegs pa la sogs pa nas// sems can thams cad kyi sems dang sems las byung ba'i rang bzhin yin no zhes bya ba'i don to// 'dir gang yin zhe na/ nyid bdag ces bya ba smos te/ gzung ba dang 'dzin pa'i rnam par rtog pa gzhan gyi dbang med pa'i phyir ro// ci'i phyir gzung ba dang 'dzin pa'i rnam par rtog pa gzhan gyi dbang med pa yin zhe na gang gi phyir/ sku gsung thugs kyi rdo rje ni// zhes bya ba la sogs pa smos te/ de la sku dang gsung dang / thugs rdo rje ni bshad zin to// de'i rang bzhin gyi sems brtan pa ni rdo rje sems dpa' yin no zhes bya ba'i don to// ting nge 'dzin de gang yin zhe na/ rang byung gi zhes bya ba smos te/ sangs rgyas bcom ldan 'das kyi'o// sems dpa' kun gyi mchog sems dpa'// zhes bya ba ni rdo rje rgyal po la sogs pa gzhan dag ni thog ma dang tha ma med pa'i chos kyi dbyings kyi ngo bo rdo rje sems dpa' las byung ba de'i phyir de dag gi mchog go// rdo rje snying gar rab bsgoms na// rdo rje sems dpa' zhes grags te// zhes bya ba ni gang gi tshe de bzhin gshegs pa la sogs pa'i rnal 'byor pas snying ga'i zla ba la rdo rje rtse lnga pa'i rnam par sgom par byed pa de'i tshe/ rdo rje sems dpa' zhes grags so// rnal 'byor gyi rgyud du grags pa la phyi rol du ni skyes bu'i gzugs su yin no zhes sems ni 'di la rdo rje rab tu gnas zhes bya ba ste/ snying ga'i sems dpa' rdo rje de la thog ma dang tha ma med pa'i rdo rje sems dpa' kun rdzob kyi gzugs kyis thog ma dang tha ma med pa'i chos kyi dbyings kyi ngo bo dngos po thams cad gzugs brnyan tsam du rab tu gnas pa ston par byed pa yin no// gzhung 'di tsam gyis ni thog ma dang tha ma med pa'i rdo rje sems dpa'i rdo rje rtse lnga pa'i rnam par bskyed pa bstan te/ de nyid sangs rgyas rnams kyi ni// ye shes tshul de mnyam med do// zhes bya ba ni sems dpa' rdo rjer gyur pa'i rdo rje sems dpa' zla ba'i dkyil 'khor du bsgom pa'i ye shes kyi tshul lo// ye shes kyi tshul de gang gi yin zhe na/ sangs rgyas rnams kyi zhes bya ba smos te/ sangs rgyas bcom ldan 'das rnams kyi mnyam pa med pa'i 'od can sems dpa'i rdo rjer nges par 'byung ba bstan pa dang / g.yo ba'i dngos po thams cad kyi rang bzhin rdo rje sems dpa' sna tshogs pa'i gzugs su 'gyur ba'o// khams gsum kun gyi rdul snyed du// de nyid kyi ni rgyal ba yin// zhes bya ba ni sems dpa' 'byung ba'i dus su badzra satwa zhes bya ba la sogs pa'i sgras bskul nas/ 'jig rten gyi khams thams cad kyi rdul phra rab dang mnyam pa'i de bzhin gshegs pa rnam par snang mdzad la sogs pa de bzhin gshegs pa'i gzugs brnyan ting nge 'dzin las 'byung ba'o// de dag nyid kyi rgyal ba'i rdo rje'i sku ni de rnams las/ rdo rje sems dpa' yang dag 'gyur// zhes bya ba ni 'jig rten gyi khams thams cad kyi rdul phra rab dang mnyam pa'i rnam par snang mdzad la sogs pa'i gzugs brnyan gcig tu 'gyur ba de la rdo rje sems dpa' la sogs pa nas rdo rje 'bebs pa'i mthar thug pa'i byang chub sems dpa' thams cad kyi sku'i ngo bo bskyed pa yin pa de'i phyir/ de rnams las rdo rje sems dpa' yang dag par 'gyur ro// sems dpa' dang po de nyid las// mtshan ma thams cad yang dag 'byung // zhes bya ba ni sems dpa'i rdo rjer 'gyur ba las rdo rje sems dpa'i ngo bo dang / rdo rje lcags kyu la sogs pa'i phyag rgya las rdo rje rgyal po la sogs pa skye ba yin no zhes bya ba'i don to// de skad du yang // ji ltar bcom ldan rtag pa las// rdo rje sems dpa' kun 'byung ltar// rdo rje'i mtshan ma la sogs las// 'byung bar 'gyur ba 'grub pa yin// zhes gsungs so// mtshan ma las ni sems dpa' che// zhes bya ba ni rdo rje sems dpa' nas dril bu'i mthar thug pa'i rang gi mtshan ma rnams kyis dkyil 'khor rdo rjer bsgrubs nas ye shes sems dpa' 'jug pa'i dus sam/ 'og min du mngon par byang chub pa mngon sum du byed pa'i dus su rdo rje sems dpa'i sku bskyed pa yin no zhes bya ba'i don to// de nyid gang las shes she na// rang gi sems yongs su sbyong ba'i dus su sems dpa' byin gyis brlabs pa'i sbyor bas rdo rje sems dpa' bskyed la/ rdo rje sems dpa' las byung ba ni/ rdo rje rgyal po la sogs pa bya'o zhes gsungs so// de'i phyir bdag nyid kyi rnal 'byor gyi dus su rdo rje rgyal po la sogs pa rnams rang gi mtshan ma las bskyed pa ma yin la/ sems dpa' bskyed pa'i dus su rdo rje sems dpa' la sogs pa de bzhin gshegs pa las 'byung ba yin par the tshom mi bya'o// de las tshul 'di thams cad 'byung // zhes bya ba ni rnam par snang mdzad la sogs pa'i de bzhin gshegs pa'i thugs ka'i mtshan ma las rdo rje sems dpa' la sogs pa byung nas/ de bzhin gshegs pa thams cad kyi de kho na nyid bsdus pa'i mdo 'di gsungs pa yin no zhes bya ba'i don to// da ni phan yon gsungs pa ni// gang zhig gis ni thos 'gyur ba// zhes bya ba la sogs pa smos te/ thos 'gyur zhes bya ba ni thos pa bstan to// dad cing zhes bya ba ni dad pa skyes pas lhag par sems pa yin no zhes bya ba'i tha tshig go// 'dzin byed ces bya ba ni/ ji ltar thos pa'i mdo ma brjod par sems la bzhag nas de ston pa'o// snying gar yang // rtag tu dga' ba bsgoms nas ni// zhes bya ba ni ji ltar thos pa dang / bsam pa dang / shes pas nges par byas nas/ yang dang yang mngon du byed cing // rtag tu dga' ba dang yid mgu bar sbyor bas na/ de ni myur du grub pa thob// ces bya ba ni sgrub pa pos mdo ji ltar thos pa bsam pa'i shes pas nges par byas nas/ yang dang yang mngon du byas pa nyid kyis sangs rgyas kyi dngos grub thob par 'gyur ro// de ltar de bzhin gshegs pa la sogs pa rigs thams cad kyi de bzhin gshegs pa thams cad kyi de kho na nyid 'byung ba'i ye shes kyi cho ga rgyas pa'i rgyud bstan nas/ da ni snying po dang / phyag rgya dang / gsang sngags dang rig sngags rnams kyi rtog pa 'byung ba'i ye shes med na dngos grub tu mi 'gyur ro zhes bstan pa'i phyir/ de nas zhes bya ba la sogs pas rtog pa thams cad 'byung ba'i ye shes kyi cho ga rgyas pa'i rgyud gsungs pa yin no// de bzhin gshegs pa la sogs pa'i rigs thams cad kyi rtog pa thams cad ni ji skad du bshad pa'o// de dag 'byung ba ni ye shes skyes pa ste/ gang 'byung ba'i ye shes de ni rtog pa thams cad 'byung ba'i cho ga ye shes so// de'i cho ga rgyas pa ni de bzhin gshegs pa la sogs pa'i rigs thams cad kyi bye brag rnam pa sna tshogs pa'o// sangs rgyas rnams zhes bya ba la sogs pa la/ 'jig rten gyi khams thams cad kyi rdul phra rab dang mnyam pa'i sangs rgyas bcom ldan 'das rnams ni gzung ba dang 'dzin pa'i rnam par rtog pa spangs pas gnyis su med pa'i ye shes thog ma dang tha ma med pa chos kyi dbyings kyi rang bzhin du yod par 'gyur bas na rtag cing ther zug pa'o// mi rtog pa ni rnam par rtog pa spangs pa'o// ye shes de las phyag rgya chen po rnam par rtog pa'i gzugs su rtogs pas na rtog pa zhes brjod do// rtog pa med pa'i ye shes las phyag rgya chen po la sogs par rtogs pa gdul bya'i dbang gis skye ba de la de ltar de bzhin gshegs pas gsungs pa yin no// de ltar de bzhin gshegs pa rnams kyis rtog pa 'byung ba'i ye shes bshad nas/ da ni de bzhin gshegs pa'i rigs kyis/ mi rtog gang la rtog bdag med// ces bya ba la sogs pa gsungs te/ gang la gang gi tshe rnam par rtog pa'i rtog pa med pa ni chos kyi dbyings kyi ngo bo yin la/ rtog pa'i bdag nyid ni dkyil 'khor la sogs pa kun rdzob kyi bden pa'i rang bzhin no// dkyil 'khor la sogs pa'i ngo bo gdul bya'i dbang gis brtags pa las 'byung ba zhes bya ste/ dkyil 'khor la sogs pa rtog pa las byung ba ni skyes pa'o// dkyil 'khor la sogs pa'i ngo bo de gang yin zhe na/ rdo rje sems dpa' sems dpa' che// zhes bya ba smos te/ thog ma dang tha ma med pa'i chos kyi dbyings yin no zhes bya ba'i tha tshig go// de phyir rtogs pa zhes brjod do// zhes bya ba ni gang gi ngo bos brtags pa'i rang bzhin gyi rtog pa ni de bzhin gshegs pa'i rtog pas zhes gsungs so// de bzhin gshegs pa'i rigs kyi rtog pa'i ngo bo'i rang bzhin de nyid kyis gdul bya rnams rnam par rtog pa brtags pa zhes brjod do// da ni rdo rje rigs kyi cho ga bzhin du ri mo bris zhes bya ba la sogs pa smos te/ 'jig rten gsum las rnam par rgyal ba'i rtog pa rdo rje rigs kyi rang bzhin gang zhig sems kyis bris nas sgro btags pa ni rnam par brtags pa'o// ni'i sgra ni nges par gzung pa'o// ri mo bris zhes bya ba ni phyag rgya chen po la sogs pa'i gzugs su rnam par rtog pas brtags pa'o// ngo bo ni gang zhig ci zhig ster bar byed ce na/ rtog pa grub bzhin zhes rtog pa// zhes bya ba smos te/ rdo rje rigs kyi dkyil 'khor la sogs pa'i dngos grub ster ro zhes bya ba'i tha tshig go// de'i phyir rtog pa zhes gsungs so zhes bya ba ni rdo rje rigs kyi rnam par 'dul ba'i rtog pa'i mtshan nyid yin pa de'i phyir/ de bzhin gshegs pa rtog pa dang bral ba'i bdag nyid bcom ldan 'das kyis rtog pa zhes bstan to// de ltar rdo rje rigs kyi rtog pa 'byung ba'i ye shes bstan nas/ da ni pad+ma'i rigs kyi ni/ rtog pa las ni 'dod chags 'byung // zhes bya ba la sogs te/ sems can smin cing grol bar byed pa'i 'dod chags ni pad+ma'i rigs kyi ngo bo bcom ldan 'das rdo rje 'chang chen po'i chags pa'o// rtog pa dang bcas pa las 'byung ba'i pad+ma'i rigs sprul pa'i sems bskyed pa'o// pad+ma la gnas te zhes bya ba ni pad+ma'i rigs kyi rang bzhin gyi chags pa de ni rang bzhin gyis rnam par dag pa'i chos kyi ye shes kyi ngo bos pad+ma'i bskyed pa'i tshul nyid kyis rtag tu gnas pa ste/ de skad cig re re zhing pad+ma'i rigs bskyed pa'i rgyur gyur par gnas pa'i phyir ro// de'i phyir rtog pa gnas pa ni grub pa nyid de 'gyur ro zhes bya ba la/ de'i phyir rang bzhin gyis dag pa'i chos nyid kyi ngo bo'i ye shes ni pad+ma'i gdul bya'i rnam par rtog pa la brten nas/ phyag rgya chen po la sogs pa'i dngos grub 'byung zhing skye bar 'gyur ro// 'di las kyang pad+ma'i rigs kyi rtog pa 'byung ba'i rtog pa gsungs shing bshad pa yin no// da ni nor bu'i rigs ni de la 'di ni nor bu'i rigs kyi rtog pa 'byung ba'i rgyud ces bya ba gsungs te/ nor bu ni yid bzhin gyi nor bu ste/ de la sems med pas ni rtog pa med pa'o// mthu yis shin tu mchog gyur pa// zhes bya ba ni sems can gang dang gang gis yid bzhin gyi nor bu lag tu 'thob par 'gyur ba de dang de dag gi bsam pa thams cad yongs su rdzogs par byed de/ bsam pa tsam kho nas sangs rgyas kyi chos ma 'dres pa dang ldan par 'gyur ba'i phyir ro// de dang de dag gi rnam par rtog pa med kyang yid la bsam pas sems can thams cad kyi bsam pa yongs su rdzogs par byed pa'i las kyi mtshan nyid mthu shin tu mchog tu gyur pas mngon par 'thob pa'o// de ltar rnam par mi rtog pa las/ lha rdzas dngos grub 'byung bar 'gyur// zhes bya ba ni ji ltar yid bzhin gyi nor bu ni rnam par mi rtog pa las bsams pa tsam gyis sems can rnams la 'jig rten pa'i dngos grub 'byung bar 'gyur ro// rtog pa med pa rnam par rtog par 'gyur ba yin nam zhe na ma yin te/ rtog pa gtan med pa'i phyir ro// de ltar mnyam pa nyid kyi ye shes rnam par rtog pa ni nor bu dang mtshungs pas na rnam par mi rtog pa las nor bu'i rigs kyi dngos grub thams cad 'byung ba yin no// rnam par rtog pa las 'dul ba gang yin pa de la rin po che'i rigs bskyed pa'i rgyur 'gyur ba ni rnam par mi rtog pa la rtog pa zhes brjod do// de ltar de bzhin gshegs pa la sogs pa'i rigs thams cad kyi rtog pa 'byung ba'i ye shes bstan nas/ da ni de bzhin gshegs pa la sogs pa'i rigs thams cad kyi snying po dang phyag rgya dang sngags dang rig pa rnams med na snying po dang phyag rgya dang sngags dang rig pa 'byung ba'i ye shes kyi dngos grub tu mi 'gyur ro zhes bya ba'i don bstan pa'i phyir/ de nas zhes bya ba la sogs pas rtog pa thams cad kyi snying po la sogs pas 'byung ba'i ye shes kyi rgyud gsungs pa yin no// de bzhin gshegs pa la sogs pa'i rtog pa thams cad kyi rigs rnam pa bzhi'i dkyil 'khor chen po las bshad pa'i rnam par snang mdzad la sogs pa nas rin chen 'bebs pa'i mthar thug pa'i phyag rgya chen po'i ngo bo nyid kyis ston par byed pa'i sgra la snying po zhes bya'o// de 'byung ba'i ye shes la de skad ces bya'o// yid la 'dod pa'i cho ga yis// zhes bya ba ni phyag rgya chen po la sogs pa'i dngos grub bsgrub pa'i sgrub pa pos bcom ldan 'das kyis gsungs pa'i cho ga gang yin pa de ni yid la 'dod pa'i cho ga'o// de la cho ga nyid kyis phyag rgya chen po la sogs pa dang / bzlas pa la mngon par dga' ba gang yin pa des 'grub par 'gyur gyi gzhan gyis ni ma yin no// ting 'dzin bsgrub pa'i snying la gnas// zhes bya ba ni phyag rgya chen po la sogs pa'i gzugs la sems rtse gcig pa'i ting nge 'dzin no// de sgrub pa pos yongs su rdzogs shing mthar thug par byed pa'o// de khyad par ji lta bu zhe na/ snying la gnas pa ni blo la gnas pa ste/ rtogs par bya ba'i ngo bo zhes bya ba'i don to// de'i phyir snying po zhes brjod do zhes bya ba ni rtogs par bya ba'i ngo bo yin pa des na sems dpa' ni snying po ste/ gzung bar bya ba'i cho ga'i ngo bo gnas pa'i phyir ro// rtogs par bya ba don du gnyer ba tha mi dad par nye bar brtags nas phyag rgya chen po la sogs pa ngo bo de ston par byed pa'i sgra la yang snying po zhes brjod do// de ltar de bzhin gshegs pa la sogs pa rigs thams cad kyi dkyil 'khor chen po las bshad pa'i snying po 'byung ba'i ye shes bstan nas/ da ni de bzhin gshegs pa la sogs pa'i gzugs 'byung ba'i ye shes ni de nas rtog pa thams cad kyi phyag rgya 'byung ba'i ye shes kyi rgyud gsungs te/ de ltar 'khor los sgyur ba'i rgyal po'i phyag rgya mchog tu bstan pa ni 'da' bar dka' zhing mi phyed pas 'khor los sgyur ba'i rgyal po'i phyag rgya mchog gi yongs su gzung ba'i khrims te/ tshig gis bcas pa yin no zhes bya ba'i don to// ji ltar de'i khrims la gnas pa rnams kyis 'da' bar dka' zhing mi phyed pa bzhin du bdag nyid chen po'i gzugs brnyan ni de bzhin gshegs pa dang / rdo rje sems dpa' la sogs pa'i bdag nyid chen po rnams kyis rdo rje sems dpa' la sogs pa la 'da' bar dka' zhing mi phyed pas gdul bya rnams kyi rgyud la rgyas btab pas/ phyag rgya zhes bya bas grags par de bzhin gshegs pas bstan pa'o// de ltar phyag rgya 'byung ba'i ye shes bstan nas/ da ni de bzhin gshegs pa la sogs pa'i rigs thams cad kyi chos kyi dkyil 'khor las bshad pa'i sngags 'byung ba'i ye shes ni/ de nas rtog pa thams cad kyi sngags 'byung ba'i ye shes kyi rgyud de zhes bya ba gsungs te/ 'da' bar bya ba ma yin zhing // zhes bya ba la sogs pa la/ 'da' bar bya ba ma yin pa ni khyad du mi gsod pa'o// dbye bar dka' ba ni bstan par bya ba ma yin no// gsang ba nyid ces bya ba ni mi bstan pa'o// gsang ba 'grub phyir brjod pas na// zhes bya ba ni chos thams cad rang bzhin gyis rnam par dag pa'o zhes bzlas pa so sor rang rig pa'i don bstan pa yin no zhes bya ba'i tha tshig go zhes chos thams cad rang bzhin gyis rnam par dag pa'i rnam par snang mdzad la sogs pa la gzugs brnyan dang mtshungs pa mngon par 'du mi byed pa ni gsang ba'i dngos grub ste/ de'i don brjod pa la sngags zhes gsungs pa yin no// de yi phyir na sngags zhes brjod// ces bya ba ni gsang ba la sogs pa sngags kyi tshul ma yin pa de na sngags phyi ma rnams la yang chos mthun pas sngags zhes brjod de/ da ni de bzhin gshegs pa la sogs pa'i rigs thams cad kyi dkyil 'khor las bshad pa'i rig pa ni/ de nas zhes bya ba la sogs pa rig pa 'byung ba'i ye shes gsungs pa yin no// ma rig pa ni grags par zad pa'o// de rab tu gzhag cing 'jigs pas na gzhag pa'o// ngag gi rig pa mchog grub cing // zhes bya ba ni so so yang dag par rig pa bzhi thob pas na gang gi rig pa mchog grub pa'o// rtogs shing rig pa'i dngos grub ste// de phyir rig pa zhes brjod do// zhes bya ba ni so so yang dag par rig pa bzhi'i ye shes thob pa'i dngos grub ste/ so so yang dag par rig pa rtogs pa thob cing rnyed pa ni rig pa'i dngos grub bam/ rig pa'i thabs zhes bya ba khams kyi don tha dad pas dngos grub thob pa ni grub pa'o// gang gis de ltar ma rig bcom// rang gi rig pa mchog grub ste// so so yang dag par rig pa bzhi rtogs shing khong du chud pa'i rang bzhin gyi dngos grub kyi ngo bo yin pa de'i phyir/ rig pa zhes de bzhin gshegs pas gsungs so// gang gi tshe ye shes 'di sgrub pa po'i rgyud la bskyed pa'i rgyur gyur pa ni rigs so// de ltar de bzhin gshegs pa'i rigs thams cad kyi snying po dang / phyag rgya dang / sngags dang / rig pa 'byung ba'i ye shes kyi rgyud bstan nas/ da ni de bzhin gshegs pa'i rigs thams cad kyi snying po dang / phyag rgya dang / sngags dang / rig pa zlos pa po rang dang gzhan gyi skal ba dang ldan pa dang / skal ba dang mi ldan pa brtag par byas nas 'jug par bya'o zhes bya ba'i don bstan pa'i phyir/ de nas zhes bya ba la sogs pas rtog pa thams cad kyi ye shes 'byung ba'i rgyud gsungs pa yin no// rtog pa thams cad ni rnam par snang mdzad la sogs pa nas rin chen 'bebs pa'i mthar thug pa'i ye shes 'das pa dang ma 'ongs pa dang / da ltar byung ba'i dngos po tshig de la nges pa yin no zhes gsungs so// rigs thams cad kyi dkyil 'khor chen por bshad pa'i sngags kyi snying po de bzla bar bya'o// gang gi yin par rig par bya zhe na/ bdag gam gzhan yang rung ba'o// gang la rig par bya zhe na// 'das pa dang byung ba dang 'byung bar 'gyur ba'o// gang gis mthong ba ni mig gi rnam par shes pa'o// thos pa ni rna ba'i rnam par shes pa'o// thams cad de bzhin du de shes par bya'o// 'di skad ston pa yin te/ bdag dang gnas bsrung ba ji lta ba bzhin du byas na/ rang gi rigs kyi dkyil 'khor chen po las bshad pa'i rang gi lha'i rnal 'byor phyag bzhi'i mthar thug pa rjes su spyad la/ rang gi snying ga'i zla ba la rang gi phyag rgya'ang de'i dbus su bzlas pa'i yi ge rnam par bsams te/ de nyid brjod par bya'o// chos thams cad gzugs brnyan dang mtshungs pa'i bden pa gang yin pa de'i bden pas de 'das pa dang ma 'ongs pa dang / da ltar byung ba'i sems kyi bdag nyid ji lta ba des thams cad bdag la so sor snang bar gyur cig ces bden pa'i byin gyi rlabs byas la/ ji srid thams cad du mthong ba dang thos par 'gyur ba de srid kyi bar du gnas par bya'o// da ni phyag rgya'i ye shes 'byung ba ni// gang yang rung ba'i phyag rgya bcings// zhes bya ba la sogs pa gsungs te/ de bzhin gshegs pa'i rigs thams cad kyi gzungs kyi phyag rgya de las gang yang rung ba'i phyag rgya gcig bcing ba'o// bdag gis cho ga ji bzhin du// zhes bya ba ni sngar bshad pa'i tshul gyis phyag bzhi'i mthar thug pa'i cho ga rjes su spyad la snying gar rang gi rigs kyi mtshan ma la gzungs kyi rig pa rnam par bkod de/ de nyid brjod cing // rang gi gzungs kyi phyag rgya chen po la sogs pa bcings nas/ snga ma bzhin du byung zin pa dang / 'byung ba dang / 'byung bar 'gyur ba'i skye bo thams cad yongs su brtag par bya'o// de bas na/ 'jig rten pa la bltas na ni// gong ma bzhin du kun du 'byung // zhes bya ba 'das pa dang / ma 'ongs pa dang / da ltar byung ba'i dngos po so sor brtags nas 'jig rten pa thams cad brtag par bya'o// da ni de bzhin gshegs pa'i rigs thams cad kyi chos kyi dkyil 'khor las bshad pa'i sngags kyi ye shes ni de la 'di ni zhes bya ba la sogs pa smos so// lan cig tsam yang sngags brjod na// zhes bya ba ni chos kyi dkyil 'khor las bshad pa'i rang gi lha'i sngags brjod pa'o// rang gi lce la smrar gyur pa// zhes bya ba ni de bzlas pas rang gi lce la gang yang rung ba smra bar 'gyur ro// de gang yin zhe na/ 'das dang byung dang 'byung gang yin// zhes bya ba ni go sla'o// 'di skad ston pa yin te/ snga ma bzhin du rang gi rigs kyi dkyil 'khor chen po las bshad pa'i phyag bzhi'i mthar thug pa'i cho ga rjes su spyad la/ rang gi chos kyi dkyil 'khor las bshad pa'i rang gi lha'i chos kyi phyag rgya bcings te/ lce la rdo rje dkar po rtse lnga pa bsams nas/ rang gi lha'i chos kyi dkyil 'khor las bshad pa'i sngags kyi yi ge rnam par bkod la/ de nyid brjod cing bden pa'i byin gyis brlabs pa sngon du 'gro bas ji srid du rang rang gi lha'i chos kyi dkyil 'khor las bshad pa'i sngags kyi yi ge rnam par bkod pa de nyid brjod cing // bden pa'i byin gyis brlabs pa dang bcas pas rang nyid sngags lan cig brjod na thams cad smra bar 'gyur ro// da ni de bzhin gshegs pa la sogs pa'i rigs thams cad kyi dkyil 'khor las bshad pa'i rig pa rnams ni/ de la 'di ni zhes bya ba la sogs pas rig pa'i ye shes skye ba yin no// rig pa lan cig brjod na ni// zhes bya ba la sogs pa ni snga ma bzhin du rang gi dkyil 'khor chen po las bshad pa'i rang gi rig pa'i las kyi phyag rgya chen po bcings te/ bden pa'i byin gyi brlabs bdar nas/ rang gi snying ga'i rdo rje la rig pa'i yi ge rnams bkod nas/ lan cig brjod nas ji srid du rang gi lha'i gzugs kyis bdag nyid du gyur ba de srid du bsgoms na mngon par 'dod pa'i dngos po yongs su shes par 'gyur ro// de ltar de bzhin gshegs pa'i rigs thams cad kyi rtog pa thams cad kyi cho ga rgyas pa'i rgyud bstan nas/ da ni de bzhin gshegs pa la sogs pa'i rigs thams cad kyis zlos pa pos thun mong dang / khyad par gyi sku dang / gsung dang / thugs rdo rje'i phyag rgya'i sgrub pa nyams su blang bar bya ba'i don bstan pa'i phyir/ de nas zhes bya ba la sogs pa rigs thams cad kyi thun mong ba ni spyi'o// de gang zhe na/ gsang ba'i sku dang / gsung dang / thugs kyi rdo rje phyag rgya'o// de bsgrub pa ni de rdzogs pa'i rgyur gyur pa'o// ji ltar de ltar 'dug nas kyang // zhes bya ba la sogs pa la/ de bzhin gshegs pa'i zlos pa po dang / rdo rje sems dpa' la sogs pa de bzhin gshegs pa'i rigs kyi zlos pa pos sngon du bsnyen pa'i dus sam/ bsgrub pa'i dus su skyil mo krung gang rung ba des 'dug la bsgrub pa dang bzlas pa bya'o// ji ltar bris pa'i rjes 'brangs nas// bdag nyid lha'i gzugs sam mdun du bsgom par bya ba yin no// ji ltar ri mo'i tshul du ni// brkyang bskum la sogs rab gnas pa// zhes bya ba la sogs pa la/ rdo rje rigs kyi zlos pa pos de las bshad pa'i dkyil 'khor chen po dang / gzungs dang / las kyi dkyil 'khor gyi sgrub pos bsgrub pa'i tshe/ ji ltar bris pa dang rjes su mthun par brkyang bskum gyi tshul du gnas pas gnas par bya'o// rang gi lha'i gzugs su bdag nyid mdun du bsgoms la/ shin tu khros pas mtshan thog thag bzlas shing bsgrub par bya'o// chos kyi dkyil 'khor gyi rnal 'byor pas kyang skyil mo krung gis 'dug ste/ de las bshad pa'i chos kyi dkyil 'khor bsgrub par bya'o// rdo rje skyil mo krung bcas la// zhes bya ba la/ pad+ma'i rigs kyi sgrub pa pos bsgrub pa'i tshe rang gi rigs kyi chos kyi dkyil 'khor las bshad pa'i phyag rgya chen po bcings te/ ji ltar bris pa dang rjes su mthun par rang gi lha'i gzugs kyi bdag nyid dam/ mdun du mtshan thog thag zlos shing bsgom par bya'o// ji ltar 'dug gam nyal ba'am// zhes bya ba la sogs pa la/ nor bu'i rigs kyi zlos pa pos sngon du bsnyen pa'i dus sam/ bsgrub pa'i dus su ldang ba dang / 'dug pa dang / 'chags kyang rung ste/ bsgrub pa'am bzlas pa bya'o// rdo rje rin chen dbang bsgyur na// zhes bya ba ni rin po che'i rigs zlos pa'am/ bsgom pa la rdo rje rin chen gyis dbang bskur bar bya'o// de ltar de bzhin gshegs pa la sogs pa'i rigs thams cad kyi sku'i gsang ba'i phyag rgya'i sgrub pa bshad nas/ da ni de bzhin gshegs pa thams cad kyi gsung gi gsang ba'i phyag rgya bsgrub pa gsungs pa ni/ de la zhes bya ba la sogs pa gsungs pa yin no// lce rtse shin tu mi bsgul zhing // zhes bya ba ni lce'i rtse mo ni mi bskyod pa yin no zhes bya ba'i don te/ shin tu mi bskyod pa yin no// zhes bya ba'i don to// so dang mchu gnyis sbyar nas ni// zhes bya ba ni shin tu so dang mchu sbyar ba ma yin te/ rnam pa de lta bu'i sgra dang bral ba'i rdo rje'i tshig ni sgra spangs pa'o// rtog pa thams cad bsgrub bya zhing // zhes bya ba ni de bzhin gshegs pa la sogs pa nas/ rin po che'i rigs kyi mthar thug pa'i rtog pa thams cad bsgrub pa'o// de ltar de bzhin gshegs pa la sogs pa'i rigs thams cad kyi thun mong gi phyag rgya bsgrub pa'i rgyud bstan nas/ da ni rdo rje rigs kyi khyad par bsgrub pa ni// hUM zhes bya ba'i 'brug sgra sgrogs// zhes bya ba la sogs pa smos te/ bsgrags pa gzhan du hUM zhes bya ba gang yin pa khro bo gang gis yi ge 'brug sgra ltar sgrogs pa'o// hUM zhes bya ba 'brug sgra ltar sa 'og gi mthar thug par thos pas na zab pa'o// brtan pa ni dus yun ring du gnas pa'o// rdo rje chen po khro bos gsal// rdo rje khro bo'i gsung 'grub bo// zhes bya ba ni rdo rje chen po yang yin la khro bo yang yin pas rdo rje chen po'i khro bo ste/ dmigs pa'i thugs rje chen po las 'byung ba'i rdo rje chen po'i rigs kyi rang bzhin gyi khro bo de'i gsung gi de yin no zhes nges pa bskyed nas/ bzlas pa byas pa 'dis rdo rje rigs kyi dngos grub thob par 'gyur ro// de ltar rdo rje rigs kyi khyad par gyi bsgrub pa brjod nas/ da ni pad+ma'i rigs ni/ dbugs mi 'byin ltar dbugs 'byin cing // zhes bya ba smos te/ dbugs mi 'byin pa'i don ni cung zad cig dbugs mi 'byin pa ltar dbugs phyung nas/ phra ba'i tshig shin tu gsal zhing thos par 'gyur ba de lta bur des pad+ma'i rigs kyi snying po dang / phyag rgya dang / gsang sngags dang / rig sngags rnams bsgrub pa nas// sgrub pa po rnams bsgrub par 'gyur// zhes bya'o// khyad par ci lta bu zhe na/ ting 'dzin ye shes snying po yis// zhes bya ba smos te/ ting nge 'dzin ye shes rnams ni ting nge 'dzin ye shes so// de'i snying po ni de'i bskyed pa'i gnas su 'gyur ba gang yin pa de la ting nge 'dzin ye shes snying po zhes bya'o// de ni 'di skad ston pa yin te/ mnyam par bzhag pa'i sems kyis bzlas par byas pa yin no// da ni nor bu'i rigs ni/ de la 'di ni zhes bya ba la sogs pa gsungs te/ shin tu yongs su gsal tshig gis// zhes bya ba la/ shin tu yongs su gsal ba ni shin tu yongs su gsal zhing 'don pa yin no zhes bya ba'i tha tshig go// rtag tu 'dud la brtson byed cing // zhes bya ba ni de bzhin gshegs pa thams cad la dmigs shing phyag btsal bas goms pas phul du byung ba nyid do// tshul 'di bzlas par gyur na ni// zhes bya ba la nor bu'i rigs kyi zlos pa pos ngag gi bzlas pa de lta bu byas par 'gyur ba de ser sna yongs su spangs pa'i tshul gyis snying po dang / phyag rgya dang / sngags dang / rig pa'i dngos grub kyi mtshan nyid myur du thams cad 'grub par 'gyur ro// de ltar de bzhin gshegs pa la sogs pa'i rigs thams cad kyi gsang ba'i ngag gi phyag rgya bsgrub pa bstan nas/ da ni de la 'di ni zhes bya ba la sogs pas de bzhin gshegs pa'i rigs thams cad kyi sems kyi gsang ba'i phyag rgya bsgrub pa gsungs pa yin no// gang gis she na/ rtag tu 'dod pa bcom ldan 'das// zhes bya ba smos te/ thog ma dang tha ma med pa'i rdo rje sems dpa' yin no zhes bya ba'i don to// sems can thams cad bde sbyin pa// zhes bya ba ni thog ma dang tha ma med pa'i chos kyi dbyings la dmigs pa'i rnal 'byor 'dis 'jig rten dang 'jig rten las 'das pa'i bde ba bskyed pas na bde ba sbyin no// rdo rje sems dpa' bdag nyid du// zhes bya ba la sogs pa ni go sla'o// 'di skad ston pa yin te/ de bzhin gshegs pa dang de bzhin gshegs pa'i rigs kyi zlos pa po rnams kyis bdag nyid gzugs brnyan dang mtshungs pa dang / rang gi lha'i gzugs gdod ma nas ma skyes pa yin no zhes bsgom zhing bzlas pa bya'o// da ni rdo rje'i rigs kyi de la 'di ni zhes bya ba la sogs pa gsungs te/ sems can kun la phan pa dang / zhes bya ba la sogs pa ni go sla'o// phan pa de'i don ni 'di skad ston pa yin te/ rdo rje'i rigs kyi zlos pa pos ma rungs pa thams cad khro bos 'dul ba'i phyir ro// sems can thams cad rdo rje'i rigs kyi rang bzhin du bsams la/ rang gi lha'i nga rgyal du bskyed nas bzlas par bya'o// da ni pad+ma'i rigs kyi de la 'di ni/ zhes bya ba la sogs pa gsungs te/ ji ltar pad+ma rab chags pa// zhes bya ba la sogs pa ni go sla'o// srid pa'i chags pas de 'grub 'gyur// zhes bya ba ni 'dod pa dang gzugs dang gzugs med pa'i sems can gyi srid pa smin zhing grol bar nus pa'o// 'di skad ston pa yin te/ pad+ma'i rigs kyi zlos pa pos sems can gyi khams ma lus pa pad+ma'i rigs kyi rang bzhin du bskyed nas/ thams cad bdag yin no zhes nus pa bskyed la bzlas pa bya'o// nor bu'i rigs kyi de la/ 'di ni nor bu'i rigs kyi gsang ba zhes bya ba la sogs pa gsungs so// nam zhig sems can thams cad kyi// zhes bya ba la sogs pa ni go sla'o// de ni 'di skad ston pa yin te/ nor bu'i rigs kyi zlos pa pos sems can gyi khams thams cad kyi byams pa dang / snying rje'i tshul du bltas la rin po che'i rigs kyis dbang bskur bas dbang bskur la/ bsam pa yongs su rdzogs pa'i rin po che'i rigs su bskyed nas// rang gi lha'i nga rgyal bskyed par bya'o// ji ltar de bzhin gshegs pa la sogs pa'i rigs thams cad kyi gsang ba'i phyag rgya'i sems can gyi bsgrub pa bstan nas/ da ni de bzhin gshegs pa la sogs pa'i rig pa thams cad kyi gsang ba'i rdo rje phyag rgya bsgrub pa ni/ de la 'di ni zhes bya ba la sogs pa gsungs te/ ji ltar langs pa'am 'dug pa'am zhes bya ba la sogs pa la/ de bzhin gshegs pa'i rnal 'byor ram de bzhin gshegs pa'i rigs kyi rnal 'byor nyin re zhing lan cig bya ba'am/ de bzhin gshegs pa'i rnal 'byor gyis lag pa g.yon pa chos gos 'dzin pa'i khu tshur gyis g.yogs te/ spyod lam rnam pa bzhir rang gi lha'i snying po dang / phyag rgya dang / sngags dang / rig pa gang yang rung ba de zlos shing // rtag tu rang gi lha'i gzugs su bdag nyid bsgom par bya'o// de bzhin gshegs pa'i rigs kyi rnal 'byor pas kyang g.yon pa'i rdo rje khu tshur gyis bya'o// da ni rdo rje'i rigs gsungs pa ni/ de lta de ltar gnas nas kyang // ji lta ji ltar byed kyang rung // zhes bya ba la sogs pa la snga ma bzhin du rdo rje rigs kyi rnal 'byor byas la/ phyag bzhi'i mthar thug pa'i cho ga rjes su spyad nas/ g.yon pa'i khro bo khu tshur gyi mdzub mo chos gos kyis g.yogs la// snying po dang / phyag rgya dang / sngags dang / rig pa rnams las gang yang rung ba'i zlos pa byed cing rtag tu rnal 'byor pas bsgom par bya'o// pad+ma'i rigs kyi de la 'di ni zhes bya ba la sogs pa gsungs te/ lag pa g.yon pas pad+ma'i khu tshur bcings te/ sbas nas ni zhes bya ba la sogs pa la/ snga ma bzhin du pad+ma'i rigs kyi rnal 'byor byas nas/ phyag bzhi'i mthar thug pa'i cho ga thams cad rjes su spyad la/ g.yon pa'i pad+ma khu tshur gos kyis g.yogs te/ snga ma bzhin du rnal 'byor bya'o// nor bu'i rigs kyi de la zhes bya ba la sogs pa gsungs te/ g.yon pa'i rin chen khu tshur ni// zhes bya ba la sogs pa la snga ma bzhin du nyin re zhing lan cig nor bu'i rigs kyi rnal 'byor byas la phyag bzhi'i mthar thug pa'i cho ga rjes su spyad de/ rdzogs par gyur ba dang / g.yon pa'i rin po che'i khu tshur gos kyis g.yogs te/ snying po dang / phyag rgya dang / sngags dang / rig pa rnams las gang yang rung ba zlos shing rang gi lha'i gzugs su rtag tu bsgom par bya'o// da ni rigs thams cad kyi rdo rje'i phyag rgya'i thun mong du bsgrub pa'i cho ga ni de la 'di ni zhes bya ba la sogs pa gsungs te/ phyag rgya chen po'i tshul du ni// zhes bya ba las lha'i khyad par gang gis sku'i gsang ba gang yin pa 'di ni phyag rgya chen po ste/ de dang de'i ngo bor bdag nyid bsgom pa'i sbyor ba bya'o// de nyid kyi don ni/ rang gi sems dpa'i ting nge 'dzin// zhes bya ba smos te/ lhag ma ni go sla'o// dpal de kho na nyid bsdus pa'i 'grel pa de kho na nyid snang bar byed pa las/ rtog pa thams cad kyi rgyud phyi ma'i phyi ma bshad pa rdzogs so// // de ltar rtsa ba'i rgyud dang / phyi ma dang / rtog pa thams cad kyi rgyud phyi ma'i phyi ma bshad nas/ da ni ji skad du bshad pa'i dkyil 'khor rnams su slob ma bcug la/ dbang bskur ba thams cad kyis dbang bskur nas/ snga ma bzhin du lha thams cad gshegs su gsol ba sprul pa rnams rang gi lus la gzhug par byas nas/ mi'i 'jig rten du mngon par byang chub pa'i phyir/ rang gi snying ga'i sems dpa'i rdo rje la mtshan brgya rtsa brgyad pas yang dag par bstod nas/ slob dpon ci bde bar gnas par bya'o zhes bya ba'i don bstan pa'i phyir/ de nas zhes bya ba la sogs pa gsungs te/ de nas zhes bya ba'i sgra ni de ma thag pa ste/ dbang bskur ba'i rjes thogs nyid la/ rjes su gnang ba'i dbang bskur bar bya'o zhes bya ba'i don to// phyag na rdo rje zhes bya ba la sogs pa ni bshad zin to// mtshan brgya rtsa brgyad pa 'dis gsol ba gdab bo zhes bya ba ni bshad ma thag pa'i rdo rje sems dpa' la gsol ba 'debs pa ni chos kyi 'khor lo bskor ba'i don du gnyer ba'o// bcom ldan 'das ni rnam par snang mdzad do// rdo rje dbyings zhes bya ba ni de bzhin gshegs pa thams cad kyi sku dang / gsung dang / thugs kyi rdo rje dbyings nyid ni rgyud yin pa'i phyir rdo rje dbyings so// sems dpa' che zhes bya ba ni sems dpa' chen po 'di la mnga' bas na sems dpa' chen po'o// de bzhin gshegs pa thams cad kyi chos bdag med pa'i ye shes ni 'di yin no zhes bya ba'i don to// sems can don zhes bya ba ni sems can gyi don 'di la mnga' bas na sems can gyi don te/ rin po che'i rigs kyi ngo bos sems can gyi don mdzad pa'i phyir ro// mchog bdag nyid ces bya ba la/ mchog ni chos kyi dbyings so// de nyid kyi bdag tu gyur pa 'di la mnga' bas na mchog bdag nyid do// shAkya'i rgyal po zhes bya ba ni shAkya rnams kyi rgyal por 'gyur bas na shAkya'i rgyal po'o// ye shes che zhes bya ba ni ye shes chen po 'di la mnga' bas na ye shes che'o// thams cad mkhyen pa'i ye shes kyi don thams cad khong du chud pa'i ngo bo ni de bzhin gshegs pa yin no zhes bya ba'i don to// rdo rje bdag nyid ces bya ba ni sku dang / gsung dang / thugs rdo rje'i rang bzhin gyi bdag nyid gang yin pa de ni rdo rje bdag nyid de mtshan bdun yin no// sems dpa' 'byung ba zhes pa ni rdo rje sems dpa' la sogs pa de las skye ba'o// de'i don zhes bya ba ni kun rdzob dang / don dam pa'i de kho na nyid kyi yin no// sems can rgyu zhes bya ba ni/ khams gsum pa na spyod pa'i sems can bskyed pa'i rgyu yin pa'i phyir ro// tshul chen po zhes bya ba ni tshul yang yin la chen po yang yin pas na tshul chen po ste/ thar pa thams cad thob pa'i lam yin pas so// sems can don chen zhes bya ba ni rin po che'i rigs kyi rang bzhin gyi sems can gyi don 'di la mnga' bas na don chen no// dgos pa'i don 'di las kyi dkyil 'khor gyi mchod pa'i ngo bo'i dgos pa las bya ba zhes bya ba ste/ de nyid kyi don 'di la mnga' bas na dgos pa'o// sems dpa' sems dpa' zhes bya ba ni sems dpa' ni zla ba'i dkyil 'khor yin la/ de'i steng gi zla ba'i dkyil 'khor gnyis pa la sems dpa' sems dpa' zhes brjod de mtshan bdun yin no// sangs rgyas chos zhes bya ba ni sangs rgyas rnams kyi chos ni sangs rgyas chos te/ rang bzhin gyis rnam par dag pa'i ting nge 'dzin to// chos chen po zhes bya ba ni shes rab ye shes kyi ngo bos thams cad du song bas na chos chen po'o// chos kyi 'khor lo zhes bya ba ni dkyil 'khor thams cad kyi ngo bo yin pa'i phyir chos kyi 'khor lo'o// rab bskor ba zhes bya ba ni rdo rje sems dpa' la sogs pa'i dkyil 'khor phyogs bcu rab tu bskor bas na rab bskor ba'o// smra ba che zhes bya ba ni rdo rje gsung ba'i ngo bos thams cad song bas na smra ba che'o/ rang rig mchog ces bya ba ni rdo rje gsung ba'i ngo bos de bzhin gshegs pa thams cad spros pa med pa'i chos la nges par sbyor zhing mchog yin pa'i phyir rang rig mchog go// sems dpa' chen po zhes bya ba ni ngag gi spros pa thams cad dang bral ba'i ye shes kyis thams cad song ba'i phyir rdo rje gsungs ba'i ngo bo nyid ni sems dpa' chen po'o// mtshan bdun yin no// las chen zhes bya ba ni rdo rje las kyi ngo bos sangs rgyas kyi sprul pa'i las dang / sems can gyi don gyi las kyis thams cad du song bas na las chen po'o// bsrung ba che zhes bya ba ni phyir mi ldog pa'i ngo bo'i rdo rje bsrung bas phyir mi ldog pa'i brtson 'grus kyi ngo bo rdo rje bsrung ba yin pas na bsrung ba che'o// las rnams thams cad ces bya ba ni so sor rtog pa'i brtson 'grus kyi ngo bo thams cad bsrung zhing skyong bar byed pa ni rdo rje gnod sbyin no// las rnams thams cad rab sgrub byed// ces bya ba ni rdo rje gnod sbyin gyi gzugs kyis sems can gdug pa can rnams 'dul bar byed pas na rab bsgrub pa'o// bdag nyid chen po zhes bya ba ni 'khor gsum rnam par dag pa'i mtshan nyid can ni brtson 'grus kyi pha rol tu phyin pa'i bdag nyid rang bzhin 'di la mnga' bas na bdag nyid chen po'o// 'gro ba spyod mchog ces bya ba ni 'gro ba rnams kyi spyod pa ni sems dpa'i spyod pa ste/ rdo rje sems dpa' la sogs pa'i phyag rgya chen po la spyod pa de rnams las mchog tu gyur pas 'gro ba spyod mchog ste/ sems dpa'i phyag rgya bcing ba'i brtson 'grus kyi spyod pa de rnams las mchog tu gyur pas ni rdo rje khu tshur ro// sems dpa'i rgyu khyod ces bya ba ni rdo rje sems dpa' la sogs pa'i sems dpa' de dag gi rgyu ni rdo rje khu tshur te/ rdo rje sems dpa' la sogs pa'i phyag rgya 'ching ba'i dngos grub bskyed pa'i phyir ro// pha rol phyin pa kun brnyes pa// zhes bya ba la pha rol tu phyin pa kun ni bcu drug go// thob pa ni pha rol tu phyin pa thob pa'o// thams cad mkhyen pa kun mkhyen to// dus gsum gyi don thams cad yongs su mkhyen pa'i phyir ro// sems so sor rtog pa las rtog pa'i phyir na ye shes so// mkhyen pa ni don thams cad yang dag par mkhyen pas na kun mkhyen pa'o// sems dpa' kun zhes bya ba ni khams gsum pa na spyod pa'i sems can thams cad kyi rang bzhin no// yin pa'i phyir ro zhes bya ba'i don to// chos lugs su sprul pa mdzad pa'i phyir ni sems can kun no// thabs chen po 'di la mnga' bas na thabs chen po'o// phyag rgya chen po la sogs pa'i ngo bos tha dad du song ba'i phyir ro// shes rab chen po khyod ces bya ba ni shes rab kyi chen po 'di la mnga' bas na shes rab chen po ste/ rang bzhin gyis rnam par dag pa'i chos mngon sum du mdzad pa'i shes rab kyi pha rol tu phyin pa'i ngo bos tha dad du song ba'i phyir thugs rje chen po zhes bya ba ni chen po yang yin la thugs rje yang yin pas na thugs rje chen po ste/ dmigs pa med pa'i thugs rje chen po dang ldan pa'i phyir ro// mchog gi mchog ces bya ba ni mchog rnams kyi mchog go// thugs rje dang ldan pa rnams kyi nang na thugs rje chen po mchog yin no zhes bya ba'i don to// thugs rjes zhes bya ba ni snying rje'i yon tan gyi rang bzhin yin pa'i phyir thugs rje'o// thugs rje'i rang bzhin bdag nyid 'di la mnga' bas na thugs rje'i bdag nyid can yin no// thams cad gtong ba zhes bya ba ni/ phyi dang nang gi dngos po yongs su gtong bas na thams cad gtong ba'o// byams pa chen zhes bya ba ni/ dmigs pa med pa'i byams pa chen po 'di la mnga' bas na byams pa chen po'o// kun mdzad ces bya ba ni sems can gyi don kun mdzad pas na kun mdzad do// shAkya seng ge zhes bya ba ni mi 'jigs pa bzhi dang ldan pas na seng ges 'jigs pa lta bu mi mnga' bas na seng ge'o// shAkya che zhes bya ba ni shAkya'i rigs kyi skye ba yongs su bzung bas na shAkya'o// shAkya thub pa zhes bya ba ni shAkya rnams thub pas na shAkya thub pa ste/ lus dang ngag dang yid thub pa dang ldan pas na thub pa che'o// 'dul chen po zhes bya ba ni 'dis sems can 'dul byed pas na 'dul ba ste/ 'dul ba yang yin la chen po yin pas na 'dul ba che'o// sems can 'dul bar byed pas na thams cad du khyab pa yin zhes bya ba'i tha tshig go// khyab pa po zhes bya ba ni brtan pa dang g.yo ba'i dngos po ni bdag nyid du 'gyur ba'i phyir khyab bdag go// 'gro don zhes bya ba ni drang ba'i don du gsungs pas na 'gro don no// 'dul byed du nges pa de rnams la mchog tu gyur pas na 'dul mchog go// brgyad chos dbyings zhes bya ba ni gzung ba dang 'dzin pa spangs pa'i sems ni chos kyi dbyings so// mnyam brnyes zhes bya ba la de bzhin gshegs pa dang mnyam pa ste/ de bzhin gshegs pa mngon sum ste/ byed pa ni mnyam par brnyes pa'o// chos kyi dbyings zhes bya ba ni de bzhin gshegs pa'i rang bzhin nyid chos kyi dbyings so// de bzhin gshegs pa zhes bya ba ni chos thams cad kyi de bzhin nyid rtogs pa ni de bzhin gshegs pa'o// rdo rje mgon po zhes bya ba ni rdo rje sems dpa' la sogs pa de dag gi bdag gi bde ba chen po'o// chen po yang yin la mgon po yang yin pas na mgon po chen po ste/ rnam par snang mdzad chen po'i rang bzhin chos kyi dbyings so// sems can tshogs zhes bya ba ni 'jig rten dang 'jig rten las 'das pa'i sems can gyi gzugs su bzung nas bzhugs pa'i phyir ro// 'od chen po 'di la mnga' bas na 'od chen te/ nam mkha' thams cad 'od kyis khyab pa'i phyir ro// snang ba che zhes bya ba ni snang ba chen po 'di la mnga' bas na snang ba che ste/ rdo rje nyi ma ye shes kyi nyi ma'i snang bas phyi nang gi mun pa dang bcas pa bsal bar byed pa'i phyir ro// brtson 'grus chen po zhes bya ba ni brtson 'grus chen po 'di la mnga' bas na brtson 'grus chen po ste/ byang chub chen po yongs su sbyong ba'i brtson 'grus de thams cad du khyab pa'i phyir ro// stobs che zhes bya ba ni de bzhin gshegs pa'i stobs bcu'i chen po 'di la mnga' bas na stobs chen po'o// dpa' chen po ni yin pas na dpa' chen po ste/ so sor rtog pa'i brtson 'grus kyi rang bzhin rdo rje gnod sbyin gyi gzugs bdud bzhi las rgyal ba'i phyir ro// rab dpa' mchog ces bya ba ni shin tu dpa' bas na rab tu dpa' ba ste/ de dag gi rab dga' mchog go// rang bzhin gyis 'od gsal ba'i sku nan tan du byed pa'i brtson 'grus kyi rang bzhin rdo rje khu tshur gzugs kyi khams na spyod pa'i bag chags dang bcas pa'i nyon mongs pa rtsad nas 'don pa'i phyir bde spyod ces bya ba la/ bde ba ni sangs rgyas thams cad kyi bde chen po'o// de'i bdag nyid du myong zhing spyod pas na bde spyod de// dpa' ba khyed ces bya ba ni dpa' ba gzi brjid can te/ bcom ldan 'das rdo rje nyi ma rgyal pos thams cad zil gyis gnon pa'o// tshangs pa zhes bya ba ni tshangs pas 'dul ba rnams la de'i gzugs ston pa'i phyir ro// rang byung zhes bya ba ni slob dpon med par thams cad mkhyen pas mkhyen zhing rtogs pa'i phyir bsod nams ye shes kyi tshogs dang ldan pas bcom ldan 'das zhes brjod la/ de 'di la mnga' bas na bcom ldan 'das so// shAkya'i dpa' bo thub chen po// zhes bya ba ni shAkya rnams la dpa' bas na shAkya'i dpa' bo ste/ phyir mi ldog pa'i brtson 'grus kyi chos so// de nyid nyan thos dang / rang rgyal ba dang / byang chub sems dpa' rnams las khyad par du gyur pas na thub pa che'o// kun bdag che zhes bya ba ni dngos po thams cad kyi chos kyi rang bzhin yin pa'i phyir kun bdag go// thub pa zhes bya ba ni gdul bya rnams la thub pa'i gzugs bstan pas thub pa'o// dag pa zhes bya ba ni las dang nyon mongs pa'i sgrib pa spangs pas dag pa'o// chos rgyal khyod la zhes bya ba ni 'jig rten gsum gyi chos kyi rgyal srid thob pa'i phyir na/ chos rgyal lo// mtshan brgyad yin no// nam mkha' sku ste zhes bya ba ni don dam par gzugs kyi sku med pas na de de bzhin nyid kyis gzugs dang sems can med pa'i sku la nam mkha'i sku zhes bya ste sku med pa'o// sku'i mchog ces bya ba ni de bzhin nyid kyi ngo bo'i sku la mchog tu gyur pas na sku gsum zhes bya ba ni longs spyod rdzogs pa dang / sprul pa dang / chos kyi sku dang ldan pa'i phyir sku gsum mo// sku min bsgom pa'i zhes bya ba ni ji skad du bshad pa'i sku gsum chos bdag med pa'i lam gyis bsgoms pas snang ba med pa'i phyir na sku min bsgoms pa'o// kun gyi sku zhes bya ba ni ngo bo nyid du rnam par smin pa dang / longs spyod rdzogs pa dang / sprul pa'i sku'i gzugs kyi sku yin pa'i phyir kun gyi sku'o// sku che ba zhes bya ba ni skus nam mkha' khyab pas na sku che'o// rdo rje sku zhes bya ba ni rdo rje rtse lnga pa la sogs pa gzugs su gnas pa'i phyir rdo rje sku'o// mtshan bdun yin no// gsung min gsung ste zhes bya ba ni sgra brnyan dang mtshungs par gsungs par mdzad pas na gsung min gsung ngo // gsung gi mchog ces bya ba ni ngag gi spros pa thams cad dang bral ba'i ye shes ni gsung gi mchog go// gsung gsum gsung min ston pa po// zhes bya ba ni sku dang / gsung dang / thugs kyi gsang ba rnam pa gsum sgra brnyan dang mtshungs pa'i gsung ston pa'o// sgra yis gsum gsung med par ston pa po ni 'chad pa'o// kun gsung zhes bya ba ni ji ltar smos pa'i sems can gyi khams la skad sna tshogs pas skad re res chos ston pa ni kun gsung pa'o// shin tu gsung ba che ba zhes bya ba ni gsung gis nam mkha'i khams thams cad khyab pa'i phyir na shin tu gsung che'o// rdo rje gsung zhes bya ba ni oM dang swA hA gsung las ma 'das pa'i phyir dang / lha dang bcas pa'i 'jig rten la de gsungs pa'i phyir rdo rje gsung ste/ mtshan drug yin no// sems min sems zhes bya ba sems min chos kyi dbyings te/ de nyid kyi sems 'di la mnga' bas sems can sems so// sems can gyi mchog ces bya ba ni sems de nyid sems kyi ngo bos sems thams cad las phul du byung bas na sems kyi mchog go// sems gsum sems min ston pa po// zhes bya ba la/ sems rtse gcig ni kun gzhi'i rnam par shes pa dang / gnyis pa ni nyon mongs pa can gyi yid dang / sems gsum pa ni mig dang / rna ba dang / sna dang / lce dang / lus dang / yid kyi rnam par shes pa'o// de dag bdag med pa bstan pa'i phyir/ sems gsum sems min ston pa'o// thams cad sems zhes bya ba ni ji skad du bshad pa'i sems can thams cad de/ bdag nyid kyi rang bzhin du gsal bas na thams cad de/ sems so// sems dpa' che zhes bya ba ni rdo rje phra mo'i gzugs su yongs su brtags pa'i sems can gyi khams thams cad khyab pas na sems che'o// rdo rje sems zhes bya ba ni rdo rje rtse lnga par yongs su brtags pa'i sems kyi rang bzhin yin pa'i phyir rdo rje sems so// de skad du yang // byang chub sems gang de rdo rje// mtshan drug yin no zhes gsungs so// rdor min rdor zhes bya ba ni rdo rje rtse lnga pa'i rdo rje med pas na rdo rje yin te/ stong pa nyid kyi rdo rje 'di la mnga' bas na dgos min rdo rje rdo rje mchog // ces bya ba la/ rdo rje mchog ces bya ba ni rdo rje yin pa'i rdo rje ngo bo nyid ni rdo rje'i gzugs thams cad la khyad par du gyur pa'i phyir rdo rje mchog go// rdo rje gsum zhes bya ba ni sku dang / gsung dang / thugs kyi rdo rje de'i rdo rje gsum ston pa'i phyir na rdo rje gsum mo// rdo rje la ni sbyor zhes bya ba ni so so'i skye bo'i rnal 'byor pa'i lus dang / ngag dang / yid rdo rje ma yin pa de dag rdo rje 'dzin pas na rdor min sbyor ro// rdo rje thams cad ces bya ba ni rdo rje'i sgo thams cad du bltas pa'i phyir rdo rje mchod do// rdo rje che zhes bya ba ni chos kyi dkyil 'khor gyi rdo rjes nam mkha' khyab pas na rdo rje nam mkha' che'o// rdo rje rdo rje zhes bya ba ni rdo rje sems dpa'i phyag na gnas pa'i rdo rje ni rdo rje ste/ mtshan bdun yin no// kun khyab ces bya ba ni/ chos bdag med pa'i ngo bos chos thams cad du song ba'i phyir kun du khyab pa'o// srid pa'i rtse mo mchog ces bya ba ni/ 'dod pa dang gzugs dang / gzugs med pa rnams las rab tu mi gnas pa'i mya ngan las 'das pa'i srid pa'i ngo bo ni rtse mo yin pa'i phyir srid pa'i rtse mo mchog go// bde bar gshegs pa'i bdag po zhes bya ba ni rnam par snang mdzad chen po gzugs kyis rnam par snang mdzad la sogs pa ste/ de bzhin gshegs pa rnams kyis bdag po mdzad pas na bde gshegs bdag po'o// rgyal ba zhes bya ba ni nyon mongs pa las rgyal bar mdzad pas na rgyal ba'o// khams gsum zhes bya ba ni 'dod pa dang / gzugs dang / gzugs med pa'i khams sprul pas sprul pa na khams gsum mo// rgyal po zhes bya ba ni rgyal po chen po bzhi'i gzugs su ston pas rgyal po che'o// snang mdzad khyod ces bya ba ni phyogs bcur gzugs khams kyi snang ba ston pas na rnam par snang mdzad do// de ltar na mtshan bdun yin no// kun gyis sangs rgyas thob par byed// ces bya ba'o// phyir mi ldog pa'i sa bon bsags pas sangs rgyas nyid du nges par 'gyur ba yin no zhes bya ba'i don to// bla na med pa yang dag par rdzogs pa'i byang chub tu nges par 'gyur bas tshe 'di nyid la de bzhin gshegs pa bla na med pa yang dag par rdzogs pa'i byang chub tu mngon par sangs rgyas par 'gyur ro zhes bya ba bstan pa yin par rtogs par bya'o// mgon po khyod la gsol ba ni go sla'o// chos kyi 'khor lo rab tu bskor// zhes bya ba ni gsang sngags kyi theg pa gsungs shig ces bya ba'i tha tshig go// de nas 'di gsungs ma thag ces bya ba ni go sla'o// sangs rgyas kyi zhing thams cad na bzhugs pa'i sangs rgyas thams cad dang / 'jig rten gyi khams na bzhugs pa'i sangs rgyas rnams 'jig rten gyi khams thams cad na bzhugs pa'i sangs rgyas dang bcas pa'i sangs rgyas kyi zhing khams rnams/ de rnams nyid ni sa bla sa stengs ni mtho ris kyi mtshan nyid can rnams na'o// phyogs bcu'i 'jig rten gyi nam mkha'i khams thams cad khyab pa'i sems can thams cad kyi mdun du rdul phra rab thams cad nyid ji snyed pa'i dkyil 'khor zhes bya ba ni rnam par snang mdzad kyis shAkya thub pa las chos kyi 'khor lo 'jug pa ni sngags kyi theg pa sems can rnams la ston par mdzad do zhes bya ba'i tha tshig go// de nas zhes bya ba la sogs pa ni go sla'o// ji ltar sna tshogs 'dul gyur pa// zhes bya ba ni rdo rje dbyings la sogs pa'i dkyil 'khor du 'jug pa'i skal ba dang ldan pa'i sems can rnams la rnam pa sna tshogs pa'o// rdo rje'i 'khor lo rab tu bskor// zhes bya ba ni rdo rje sems dpa' la sogs pa'i de bzhin gshegs pa'i rigs kyi dkyil 'khor phyogs bcur sprul nas 'jug pa sngon du 'gro bas sems can rnams la ston pa yin no zhes bya ba'i tha tshig go// da ni 'di gsungs ma thag tu zhes bya ba la sogs pa ni go sla'o// de nas byang chub sems dpa' sems dpa' chen po 'jig rten gsum las rnam par rgyal ba zhes bya ba la sogs pa thams cad go sla'o// 'di skad ston pa yin te/ rdo rje dbyings la sogs pa de bzhin gshegs pa'i rigs kyi dkyil 'khor bris la/ slob ma bcug nas/ dbang bskur ba thams cad kyis dbang bskur te/ de bzhin gshegs pa'i dbang bskur bar 'os pa la rnam par snang mdzad kyi phyag rgya chen pos bzhag ste/ bdag nyid rdo rje sems dpa'i nga rgyal bskyed nas/ rdo rje dbyings kyi sems dpa' che// zhes bya ba la sogs pa mtshan brgya rtsa brgyad pas bstod nas/ mgon po khyod la gsol ba ni// sems can kun la phan pa'i phyir// snying rje chen po bskyed nas kyang // chos kyi 'khor lo skor bar mdzad// ces sngags kyi theg pa 'chad pa'i de rnams la rjes su gnang ba sbyin par bya'o// de nas des rjes su gnang ba thob pa dang / de bzhin gshegs pa thams cad la bos te/ 'di skad ces brjod par bya ste/ bcom ldan 'das de bzhin gshegs pa thams cad 'dus nas byon par mdzad du gsol zhes bya'o// da ni slob dpon gyis de bzhin gshegs pa thams cad kyi nga rgyal mngon du byas nas/ 'jig rten kun las thams cad du// sems can kun la phan pa'i phyir// ji ltar sna tshogs 'dul 'gyur ba// chos kyi 'khor lo rab tu bskor// zhes bya ba gang gnang ba nod par bya'o// yang slob dpon gyis rdo rje sems dpa'i phyag rgya bcings te/ dkyil 'khor bri ba'i gnang ba sbyin par bya'o// 'jig rten kun las thams cad du// sems can kun la phan pa'i phyir// ji ltar sna tshogs 'dul 'gyur ba// rdo rje'i 'khor lo rab tu bskor// zhes bya ba brjod par bya'o// gang zhig rdo rje sems dpa' dbang bskur bar 'os la/ rdo rje sems dpa'i mtshan brgya rtsa brgyad pas bstod la/ dkyil 'khor bri ba'i chos kyi 'khor lo bskor ba'i phyir/ bshad ma thag pa'i tshigs su bshad pa gnyis kyis rjes su gnang ba sbyin par bya'o// de ltar rdo rje'i rigs kyi dkyil 'khor bris la/ slob ma dbang bskur ba thams cad kyis dbang bskur te/ rdo rje hUM mdzad kyi phyag rgya chen pos bzhag la 'jig rten gsum las rnam par rgyal ba'i mtshan brgya rtsa brgyad pas bstod la/ de'i nga rgyal bskyed de/ sngar bshad pa'i tshigs su bcad pa'i sngar bshad pa'i rjes su gnang ba byin la/ 'jig rten kun las thams cad du// sems can kun la phan pa'i phyir// ji ltar sna tshogs 'dul 'gyur ba// khro bo'i 'khor lo rab tu bskor// zhes bya bas rdo rje'i rigs kyi dkyil 'khor bri ba'i rjes su gnang ba sbyin par bya'o// pad+ma'i rigs kyi dkyil 'khor bris la/ 'gro ba 'dul ba'i nga rgyal gyis 'dug ste/ slob ma dbang bskur ba thams cad kyis dbang bskur nas/ 'gro ba 'dul ba'i phyag rgya chen pos bzhag la/ 'gro ba 'dul ba'i mtshan brgya rtsa brgyad pas bstod la/ de nyid kyi chos kyi 'khor lo bskor ba'i rjes su gnang ba sbyin par bya ste/ 'jig rten kun las thams cad du// sems can kun la phan pa'i phyir// ji ltar sna tshogs 'dul 'gyur ba// pad+ma'i 'khor lo rab tu bskor// zhes bya bas pad+ma'i rigs kyi dkyil 'khor bri ba'i rjes su gnang ba sbyin par bya'o// de ltar nor bu'i rigs kyi dkyil 'khor bris la/ snga ma bzhin du dbang bskur ba thams cad kyis slob ma dbang bskur nas/ don thams cad grub pa'i rnal 'byor mngon du byas la/ don thams cad grub pa'i phyag rgya chen pos slob ma bzhag ste/ de nyid mtshan brgya rtsa brgyad pas bstod nas/ de nyid kyi chos kyi 'khor lo bskor ba'i rjes su gnang ba sbyin par bya'o// 'jig rten kun las thams cad du// sems can kun la phan pa'i phyir// ji ltar sna tshogs 'dul 'gyur ba// nor bu'i 'khor lo rab tu bskor// zhes bya bas nor bu'i rigs thams cad kyi dkyil 'khor bri ba'i rjes su gnang ba sbyin par bya'o// de nas byang chub sems dpa' chen po phyag na rdo rje zhes bya ba la sogs pa la/ de nas zhes bya ba'i sgra ni de ma thag pa ste/ de ltar slob ma la bshad ma thag pa'i rjes su gnang bas dbang bskur nas dkyil 'khor ji lta ba bzhin du gshegs su gsol ba'i rjes thogs la/ byang chub sems dpa' chen po phyag na rdo rje'i sprul pa nye bar bsdu ba'i tshigs su bcad pa rnam pa 'di brjod par bya'o// mi yi nang nas babs nas kyang // zhes bya ba ni mi la sogs pa'i sems can rnams kyi mngon par 'dod pa'i dgos pa bsgrub pa'i don du'o// mgon pos rab tu bsgrub par mdzod// ces bya ba ni dkyil 'khor sprul zhing nga rgyal bskyed pa nas brtsams nas/ rnam par 'phrul ba chen po'i rab tu bstan par bya'o zhes bya ba'i tha tshig go// mi rnams kyi nang du babs nas zhes bya ba ni mi rnams kyi don mdzad pa yin no zhes bya ba'i don to// rdo rje 'khor lo mchog bskor zhing // zhes bya ba la/ mchog ni dam pa ste/ theg pa gsum gyis 'dul ba yin no zhes bya ba'i don to// de ltar bcom ldan 'das rdo rje sems dpas gsol ba btab nas bcom ldan 'das rnam par snang mdzad kyis dkyil 'khor bsdu ba mdzad pa'i phyir/ de nas yang bcom ldan 'das de bzhin gshegs pa thams cad gcig tu 'dus nas zhes bya ba ni de bzhin gshegs pa thams cad la bskul bas 'dus pa yin no// de nas de bzhin gshegs pa thams cad kyis spro ba dang bsdu ba mdzad nas/ gcig tu 'dus te bcom ldan 'das rnam par snang mdzad kyi thugs su zhugs so// de nas zhes bya ba la sogs pa la/ de ltar de bzhin gshegs pa rnams bcom ldan 'das rnam par snang mdzad la zhugs nas/ de bzhin gshegs pa thams cad kyi sku dang / gsung dang / thugs rdo rje'i rang bzhin gyi bdag nyid du chu dang 'o ma bzhin du bsgoms pa'i stobs kyis gcig tu gyur par mkhyen nas so// ji ltar rtog pa yin zhe na/ phyag na rdo rje la 'di skad ces gsungs so zhes bya ba smos te/ phyag na rdo rje ni rdo rje sems dpa'o// ci zhig gsungs she na/ rigs kyi bu khyod kyang zhes bya ba smos so// de bzhin gshegs pa thams cad ces bya ba ni rnam par snang mdzad la sogs pa de bzhin gshegs pa lnga'i rang bzhin no// rdo rje ni byang chub tu sems bskyed pa'i rdo rje ste/ de bzhin gshegs pa lnga'i rigs kyi rdo rje'o// de skad du yang // byang chub sems gang de rdo rje// zhes gsungs so// rigs ni rdo rje dang / pad+ma dang / nor bu'i rigs rnams so// rdo rje chen po'i rigs ni rdo rje sems dpa'i rigs so// dkyil 'khor thams cad ni rdo rje'i dbyings la sogs pa'i khang bu brtsegs pa'i rang bzhin no// de ltar de bzhin gshegs pa thams cad dang rdo rje'i rigs thams cad dang / rdo rje'i rigs thams cad kyi dkyil 'khor gyi rang bzhin de dag nga'i thugs su zhugs shig pa'o// de bzhin gshegs pa thams cad thugs su zhugs par mkhyen nas nan tan du byas pa'i phyir/ bcom ldan 'das rnam par snang mdzad la gsol ba btab nas/ bcom ldan 'das rdo rje sems dpa' 'chad par 'gyur ba'i de bzhin gshegs pa'i rjes su gnang ba nan tan du byas pa'i tshigs su bcad pa gsungs pa yin no// de nas de bzhin gshegs pa thams cad kyis rdo rje sems dpa' byin gyis brlabs nas/ 'dul ba mdzad de bcom ldan 'das rnam par snang mdzad kyi thugs su zhugs te/ de nas byang chub sems dpa' chen po phyag na rdo rje zhes bya ba la sogs pa la/ de ltar de bzhin gshegs pa rnams bzhugs pa'i rjes thogs nyid las rdo rje sems dpa' bcom ldan 'das rnam par snang mdzad kyi thugs su zhugs nas/ de bzhin gshegs pa thams cad dang / bcom ldan 'das rnam par snang mdzad kyi sku thams cad dang zhes bya ba ni ngo bo nyid kyi sku rnams so// gsung thams cad la 'jug pa'i gnas dang zhes bya ba ni yi ge'i gnas rnam pa brgyad de/ snying ga mgrin pa mgo bo dang / de bzhin lce yi rtsa ba dang // so dang sna yi rjes dang ni// mchu dang rkan dang bcas pa'o// zhes bya ba 'di dag ni sngags thams cad 'jug pa'i gnas bstan te/ 'di rnams ni gsung thams cad 'jug pa'i gnas su 'gyur ro// sems kyi rgyud 'byung ba thams cad dang zhes bya ba ni ji skad du bshad pa'i kun gzhi'i rnam par shes pa la sogs pa'o// de dag rgyu dang 'bras bur gyur pa dus gsum pa'i sangs rgyas rnams 'byung ba'o// rgyud ni rgyun ma chad par rgyun chags pa'o// de rnams kyi sems kyi rgyun chags pa yin no// rdo rje'i tshul thams cad ni de bzhin gshegs pa thams cad kyi'o// tshul ni thos pa dang bsam pa dang / bsgom pa'i shes rab kyis slob pa'i ngang tshul lo// yan lag dang / nying lag thams cad ces bya ba ni lag pa dang rkang pa la sogs pa'o// gnas thams cad ces bya ba ni tshogs kyi gnas rnams so// mtshan thams cad ces bya ba ni/ skyes bu chen po'i mtshan sum cu rtsa gnyis so// dpe byad bzang po thams cad ces bya ba ni dpe byad bzang po brgyad cu'o// ba spu'i bu ga thams cad dang / rdul phra mo snyed kyi dkyil 'khor thams cad ces bya ba ni de bzhin gshegs pa thams cad kyi sku mnga' ba'i thugs kar de rnams bzhugs so zhes bya ba yin no// de ni 'di skad ston pa yin te/ slob dpon gyis dkyil 'khor gyi lha gshegs su gsol ba'i rjes thogs nyid la rdo rje sems dpa'i nga rgyal mngon du byas nas/ bcom ldan 'das rnam par snang mdzad sprul pa'i skus ri'i rgyal po ri rab kyi steng du na/ rdo rje dbyings la sogs pa'i dkyil 'khor gyi dbus su bzhugs pa la/ mi yi nang du babs nas kyang // dgos phyir sems can kun gyi don// rdo rje 'khor lo mchog bskor zhing // mgon po rab tu bsgrub par mdzod// ces bya ba la sogs pa gsol ba gdab par bya'o// de nas rnam par snang mdzad kyi nga rgyal bskyed la/ bcom ldan 'das de bzhin gshegs pa thams cad gcig tu 'du bar mdzad du gsol zhes brjod par bya'o// de nas de bzhin gshegs pa thams cad gcig tu 'dus nas rnam par snang mdzad kyi thugs su zhugs so// de nas bcom ldan 'das rnam par snang mdzad kyi nga rgyal bskyed nas/ de bzhin gshegs pa thams cad kyi sku dang / gsung dang / thugs rdo rje'i bdag nyid du gyur par lhag par mos par bya'o// rigs kyi bu khyod kyang de bzhin gshegs pa thams cad dang / rdo rje'i rigs thams cad dang / de bzhin gshegs pa thams cad kyi thugs dang da'i thugs su zhugs shig ces bya'o// mdun na gnas pa'i rdo rje sems dpa' la gsol ba gdab par bya'o// de nas rdo rje sems dpa'i nga rgyal bskyed nas/ mdor na sangs rgyas thams cad kyi// sku gsung thugs kyi rdo rje la// bzhugs nas sems can thams cad la// phan pa'i don ni bsgrub par bya// zhes bya ba'i tshigs su bcad pa brjod nas/ 'jig rten gyi khams thams cad kyi rdul phra rab dang mnyam pa'i de bzhin gshegs pa'i gzugs rnams bdag nyid kyis bsam mo// de bzhin gshegs pa'i gzugs de rnams kyang rnam par snang mdzad kyi thugs su zhugs so// de nas rdo rje sems dpa'i nga rgyal bskyed la/ rnam par snang mdzad kyi thugs kar gnas nas de bzhin gshegs pa thams cad rnam par snang mdzad kyi sku thams cad dang / gsung thams cad 'jug pa'i gnas dang / sems kyi rgyud 'byung ba thams cad dang / yan lag dang nying lag thams cad dang / mtshan ma thams cad dang / dpe byad bzang po thams cad dang / ba spu'i khung bu thams cad dang / rdul shin tu phra mo snyed kyi sku dang / gsung dang / thugs la zhugs nas rnam par snang mdzad kyi rang bzhin du bsam par bya'o// de nas zhes bya ba'i sgra ni de ma thag pa ston pa'o// sangs rgyas nas ring po ma lon pa zhig ces bya ba ni de bzhin gshegs pa la sogs pa'i rigs thams cad kyi dkyil 'khor thams cad bcug pa'i rjes thogs nyid la de ltar rnam par snang mdzad kyi bdag nyid du rtog par bya'o zhes bya ba'i don to// de bzhin gshegs pa la sogs pa// zhes bya ba ni go sla'o// de nas ri rab ri'i rtse mo nas snying po byang chub gang na bar gshegs nas zhes bya ba ni mi rnams kyi 'jig rten des ri rab kyi steng gi byang chub kyi snying por 'gro bar mi nus pas na'o// de'i ched du bcom ldan 'das kyis byang chub kyi shing drung du zhes bya ba ni sprul pa'i skus shAkya'i rigs su skye ba bzhes nas/ bcom ldan 'das shAkya thub pa byang chub kyi shing drung du bzhugs pa'o// rang nyid byang chub kyi shing drung du bzhugs so zhes bya ba'i don to// 'jig rten pa dang mthun par bya ba'i phyir// zhes bya ba ni don dam par 'og min du mngon par rdzogs par sangs rgyas nas/ 'jig rten pa dang mthun pa'i phyir/ rtswa 'tshong bkra shis la zhes pa la sogs pa la rtswa gdan gyi phyir blangs nas ched du brjod do// e ma'o zhes bya ba la sogs pa la/ e ma'o zhes bya ba ni bshad zin to// don mchog ces bya ba ni dam pa phul du byung ba'i don to// de gang yin zhe na/ sems can don zhes bya ba smos te/ de gang zhig yin zhe na/ sems can kun bstan pa zhes bya ba smos te/ kun la de bstan pas na kun bstan pa ste/ de bzhin du rtogs par bya'o// de dag kun la bstan pas ngo mtshar ba ci zhig yod ce na/ gang phyir 'dul dbang brtan pa rnams// zhes bya ba smos te/ sems can 'dul ba'i dbang gis so// brtan pa rnams zhes bya ba ni dmigs pa thams cad kyis mi g.yo ba'i phyir de bzhin gshegs pa'o// mu stegs lta la gnas par mdzad// ces bya ba ni mu stegs kyi spyod pa ngan pa la mos pa dang / dka' thub la mos pa'i mi la sogs pa'o// de dag gi lta ba ni dka' ba spyod pa dang / mi zhim pa'i zas la mos par 'gyur ba'i shes pa gang yin pa de la gnas par mdzad do// de dag 'dul ba'i phyir de'i ngo bo spyod par rab tu bstan nas/ spro ba mdzad pa ni ngo mtshar ba'o// mdor na mi 'dul 'jig rten pa// zhes bya ba ni chos bdag med pa'i phan yon rab tu bstan pa'o// lta ba ngan pas ldongs pa rnams// zhes bya ba ni chad par lta bas ji skad du bshad pa'i ye shes la de ldongs pas na lta ba ngan pa rnams la thams cad nas ldongs pa'o// de ni 'di skad ston pa yin te/ lta ba ngan pa can gyi 'jig rten mi 'dul ba rnams thabs sna tshogs pa'i sgo nas 'dul bar mi nus pa la rab tu bzhag nas/ dka' ba spyod pa dang / spyod pa ngan pa la gnas par bya ste/ de'i rjes la dka' ba spyod pa dang / lta ba ngan pa la spyod pa mi 'dul ba'i 'jig rten rnams chos bdag med pa'i ye shes kyi snang bas rnam par dag par bya ba'i phyir dang / sa dang po la sogs pa rtogs na sangs rgyas dang byang chub sems dpa' thob par 'gyur ba'i phyir/ mngon par rdzogs par sangs rgyas nas/ mngon par byang chub pa ston par byed pa yin no zhes bya ba'i tha tshig go// de nas 'dod pa na spyod pa'i lha rnams kyis bcom ldan 'das kyi de kho na nyid mi shes nas zhes bya ba ni bcom ldan 'das 'og min du mngon par rdzogs par sangs rgyas nas/ yang 'jig rten pa dang rjes su mthun pa'i phyir sprul pa'i skus mngon par rdzogs par sangs rgyas pa ston par byed pa de kho na nyid mi shes pa brjod cing smra ba yin no// ci zhig smra zhe na/ ji skad du/ kye dge sbyong ci byang chub kyi phyir 'di lta bu'i sdug bsngal ba/ mi bzad pa zhes bya ba la sogs pa smos te/ dka' ba las byung bas na drag po'o// mi mthun par gyur pas na mi bzad pa'o// grogs po rnams kho bo la byang chub thob par sgrubs shig ces bya ba ni bsgrub pa don du gnyer ro zhes bya ba'i don to// ci'i phyir de skad du gsungs she na/ mchog sbyin pa'i mngon par zhen pa spangs pa'i phyir ro// de nas 'dod pa na spyod pa'i lha rnams zhes pa nas brtsams te/ de'i gtam rgyud byas pa la thug pa'i gzhung gis lha rnams kyang byang chub pa yongs su shes pa med pa dang / mchog sbyin par mi nus par bstan pa yin no// da ni 'di skad ston pa yin te/ byang chub sems dpa' zhes bya ba'i sgra'i don yang lha rnams kyis mi shes na/ ci'i phyir byang chub ster bar nus/ zhes bya'o// de nas 'jig rten gsum po mtha' dag gi bdag po dbang phyug chen po zhes bya ba la sogs pa ni go sla'o// grogs po rnams kho bo la bla na med pa yang dag par rdzogs pa'i byang chub smin par sgrubs shig ces bya ba la sogs pa ni lha'i bdag po rnams kyis kyang mchog ster bar mi nus par bstan to// bcom ldan 'das bdag gis byang chub stsol bar mi nus so zhes bya ba ni byang chub kyi don yongs su mi shes so zhes bya ba'i don to// gang thos pa dang bsam pa'i shes pa gang gis byang chub shes pa yin no zhes bya ba'i tha tshig go// bdag cag nyid mngon par rdzogs par 'tshang rgya bar 'gyur ro zhes bya ba ni lha rnams kyang mngon par 'dod pa'o// de ltar lha rnams la brtag par mdzad nas/ bcom ldan 'das kyis bden par gsungs pa ni/ de ni gzugs min gzugs la min// zhes bya ba la sogs pa la/ byang chub ni gzugs kyi phung po'i rang bzhin ma yin pa dang / tshor ba dang / 'du shes dang / 'du byed dang / rnam par shes pa'i phung po'i rang bzhin gzugs med pa ni byang chub ma yin no// bden min zhes bya ba ni 'phags pa'i bden pa bzhi'i rang bzhin yang ma yin no// brdzun min zhes bya ba ni mgal me'i 'khor lo la sogs pa'i brdzun pa'i rang bzhin ma yin no// gal te de ltar gzugs kyi phung po la sogs pa'i rang bzhin byang chub ma yin na/ de ltar 'on te ci 'dra ba zhig yin zhe na/ gtsang ma zhes bya ba smos te/ gzung ba dang 'dzin pa'i rnam par rtog pa spangs pa gnyis su med pa'i sems dang / sems las byung ba'i rang bzhin ni zhes bya ba'i don to// sangs rgyas byang chub ces bya ba ni sangs rgyas kyi byang chub ni sangs rgyas kyi byang chub ste/ dag pa'i ngo bo gang yin pa de ni sangs rgyas kyi byang chub yin no zhes gsungs so// ye shes 'di rtogs na rgyal ba nyid du gyur zhes bya ba ni chos thams cad dngos po med par nges pa'i phyir de nyid ni ye shes te ye shes 'di zhes bya'o// mngon sum du byas nas rtogs pas nyon mongs pa thams cad spangs nas rnal 'byor pa de bzhin gshegs par 'gyur ro// de nas lha'i dbang po zhes bya ba la sogs pa ni de ltar byang chub kyi don bstan pas lha'i bdag po byang chub kyi don ni sems dngos po med par shes pa mngon par rdzogs par byang chub pa mngon sum du byed par 'dod pas yang dang yang mngon sum du byas nas cang mi smra bar gnas par 'gyur ro// de nas zhes bya ba la sogs pa la/ de ltar byang chub kyi don mngon sum du byas shing gnas pa'i lha'i bdag po rnams la/ byang chub kyi don shes pa med na/ byang chub snying po rtswa'i gdan la 'dug nas byang chub par mi 'gyur ro zhes rnam par rtog pa bskyed pa'i phyir rtswa'i gdan de las bzhengs te/ de dag gi mngon pa'i nga rgyal gzhom pa'i phyir/ bcom ldan 'das kyis lha rnams la 'di skad ces bka' stsal to// grogs po rnams sangs rgyas kyi ye shes 'di lta bu sgrub par gyis shig // de dag gis gsol ba/ bcom ldan 'das byang chub ster bar rngo mi thogs lags so// gal te kho bo cag gis byang chub kyi don shes na gdan bting ba la de bzhin du 'dug nas/ rim pa bzhin du khong du chud cing yongs su shes par gyur nas kho bos mi nus zhes bya bar bsam mo// go rims bzhin du rtogs shing yongs su shes par khong du chud par 'gyur ba yin no snyam pa'i mngon pa'i nga rgyal spang ba'i phyir/ bcom ldan 'das kyi yid kyis rab tu rtogs pas na zhes bya ba la sogs pas gsungs so// oM tsit+ta pra ti be d+haM ka ro mi zhes brjod cing // sems so sor rtog pa bsgom pa'i phyir/ byang chub sems zhes bya ba ni/ oM bod+hi tsit+ta ut+pA da ya mi zhes bya ba byang chub kyi sems bsgom par bya'o// brtan par bya zhes bya ba ni/ oM tiSh+Tha badzra zhes bya ba de kho na nyid kyi byang chub kyi sems brtan par byed pa'o// sems dpa'i rdo rje brtan byas nas// zhes bya ba ni/ oM badzra At+ma kou0f85haM zhes bya bas zla ba'i dkyil 'khor gyi steng du rdo rje'i bdag nyid brtan par bya'o// sangs rgyas su ni bdag sgoms shig // ces bya ba ni rdo rjer 'gyur ba'i rang bzhin gyi sems te/ oM ya tha sar+b+ba ta thA ga ta sta tha a haM zhes brjod cing // sangs rgyas kyi gzugs su bdag nyid bsgom par bya'o// de dag gis de lta bu lags zhes smras nas dang ngo // de ltar byas pa nyid da ltar bla na med pa yang dag par rdzogs pa'i byang chub tu byed par khyed kyis nus par 'gyur ro// bsod nams dang ye shes kyi tshogs bsgom pa kho nas mngon par byang chub par 'gyur ro// yon tan thams cad dang ldan pa'i phyir ro zhes bya bar dgongs so// de nas zhes bya ba la sogs pa la/ de nas ni skabs su babs pa'o// de ltar lha'i bdag po rnams la/ sangs rgyas pa'i gdams ngag bstan nas/ 'jig rten dang mthun par bya ba'i phyir rang gi bsgom pa'i mthus bdud pham par byas nas/ bla na med pa yang dag par rdzogs pa'i byang chub tu mngon par rdzogs par sangs rgyas so// de ltar bcom ldan 'das mngon par rdzogs par sangs rgyas nas rang gi snying gar zla ba rdo rje'i gzugs la/ rdo rje sems dpa' sems dpa' che// zhes bya ba la sogs pas bstod pa yin te/ rdo rje sems dpa' zhes bya ba ni snying po'i rang bzhin khyod yin no zhes gsungs pa yin no// sems dpa' che zhes bya ba ni spro ba dang bsdu ba'i sgo nas so// theg pa che zhes bya ba ni byang chub sems dpa'i rang bzhin lam 'bras bu dang bcas pa yin no// bdag nyid che zhes bya ba ni bdag nyid chen po 'di la mnga' bas na bdag nyid che'o// snang ba che zhes bya ba ni spro ba dang bsdu ba'i sgo nas so// mgon po che zhes bya ba ni rnam par snang mdzad chen po'i ngo bos sangs rgyas dang byang chub sems dpa' rnams la mgon pos mdzad pas na mgon po che'o// mtshan bdun yin no// rdo rje rgyal po zhes bya ba ni rdo rje rgyal po snying po'i sgo nas so// rdo rje che zhes bya ba ni rdo rje lcags kyu la sogs pa spro ba dang bsdu ba'i sgo nas so// rdo rje zhes bya ba ni thugs ka'i sems dpa'i rdo rje'i sgo nas so// de bzhin gshegs pa kun zhes bya ba ni de bzhin gshegs pa thams cad kyi rang bzhin gyi sgo nas so// sems dpa' chen po zhes bya ba ni/ de bzhin gshegs pa thams cad 'dren pa'i las kyis thams cad du khyab pa'i phyir ro// brtson 'grus che zhes bya ba ni bsdu ba'i dngos po bzhi dang bcas pa'i las thams cad khyab pa'i phyir brtson 'grus che'o// thabs chen po zhes bya ba ni gzhal du med pa 'gugs pa'i rang bzhin yin pa'i phyir thabs chen po ste mtshan bdun no// rdo rje 'dod pa 'dod pa zhes bya ba ni rdo rje chags pa'i snying po'i sgo nas so// dag pa che zhes bya ba ni chos bdag med pa'i chags pa'i ngo bos bag chags dang bcas pa nyon mongs pa spangs pa'i phyir dag pa che'o// kun gyi bde ba zhes bya ba ni 'jig rten dang 'jig rten las 'das pa'i rang bzhin yin pa'i phyir kun gyi bde ba'o// bde ba che zhes bya ba ni dngos po dang dngos po med pa'i dpyad pa dang bral bas bde ba chen po'i rnam par thar pa'o// bde mchog ces bya ba ni bde ba chen po'i ngo bos thams cad mchog tu gyur pa'i phyir ro// thog ma dang tha ma med pa zhes bya ba ni bshad zin to// bzhad chen zhes bya ba ni bcom ldan 'das rdo rje sems dpa'o zhes gsungs pas na mtshan bdun no// rdo rje legs pa zhes bya ba ni snying po'i sgo nas so// dgyes pa che zhes bya ba ni spro ba dang bsdu ba'i sgo nas so// legs zhes bya ba ni legs par byed pa'i rang bzhin no// rab dgyes pa zhes bya ba ni de bzhin gshegs pa la sogs pa dang / sems can rnams yid bde ba bskyed par mdzad pa'i phyir rab dgyes pa'o// mnyes pa che zhes bya ba ni yid bde ba'i rang bzhin gyis thams cad du khyab pa'i phyir mnyes pa che'o// dgyes pa che zhes bya ba ni yid bde ba'i rang bzhin gyis thams cad du khyab pa'i phyir mnyes pa che'o// dgyes pa che zhes bya ba ni yid bde ba bskyed pas thams cad khyab pa'i phyir dgyes pa che'o// rab dgyes khyod ces bya ba ni sems can rnams la rab tu dgyes pa shin tu bskyed pa'i phyir na rab dgyes khyod de mtshan bdun yin no// rdo rje rin chen zhes bya ba ni snying po'i sgo nas so// rgyal po che zhes bya ba ni khams gsum pa'i chos kyi rgyal srid thob pas na rgyal po che'o// dbang bskur bzang po zhes bya ba ni dbang bskur ba bzang po 'di la mnga' bas na dbang bskur bzang po'o// nam mkha' dang mnyam pa'i ye shes kyi bdud rtsi'i chus khams gsum pa na spyod pa'i bag chags dang bcas pa'i nyon mongs pa'i dri ma 'khrud par byed do zhes bya ba'i don to// bdag po zhes bya ba ni rin po che'i rigs kyi rang bzhin gyi sbyin pa'i bdag po ni sbyin bdag chen po ste/ 'khor los sgyur ba chen po yin pa'i phyir ro// rin chen thams cad ces bya ba ni nor bu'i rigs thams cad kyi rin po che'i rang bzhin yin pa'i phyir rin chen thams cad do// mdzes pa che zhes bya ba ni rin po che'i rigs kyi rang bzhin gyis sems can thams cad la mdzes pa chen por byed pas na mdzes pa che'o// rnam rgyan khyod ces bya ba ni rin po che'i cod pan la sogs pa'i rgyan thams cad kyis sems can thams cad rnam par brgyan par byed pa'i phyir na rnam brgyan de mtshan bdun yin no// rdo rje gzi brjid che zhes bya ba ni snying po'i sgo nas so// gzi brjid che zhes bya ba ni spro pa dang bsdu ba'i sgo nas so// 'od che zhes bya ba ni 'od kyis nam mkha'i khams thams cad khyab pas na 'od che'o// lham me chen po ste zhes bya ba ni de bzhin gshegs pa la sogs pa thams cad gsal ba 'di la mnga' bas na lham me chen po'o// rgyal po'i 'od ces bya ba ni de bzhin gshegs pa'i 'od kyi ngo bo yin pa'i phyir ro// 'bar ba chen po 'di la mnga' bas na 'bar ba che'o// sangs rgyas 'od ces bya ba ni rdo rje sems dpa' la sogs pa'i sangs rgyas de dag gi 'od kyi ngo bo yin pa'i phyir te mtshan bdun yin no// rdo rje rgyal mtshan zhes bya ba ni snying po'i sgo nas so// rdo rje dpal zhes bya ba ni spro ba dang bsdu pa'i sgo nas so// rgyal mtshan che zhes bya ba ni sangs rgyas rnams kyi rgyal mtshan chen po yin pa'i phyir rgyal mtshan che'o// nor rab gtong zhes bya ba ni sems can thams cad la yid bzhin gyi nor bu'i rgyal mtshan btsugs nas rin po che sna bdun la sogs pa'i nor ster bas na nor rab gtong ngo // nam mkha'i rgyal mtshan zhes bya ba ni nam mkha' dang mnyam pa nyid kyi ye shes las byung bas na nam mkha' rgyal mtshan no// yu ba che zhes bya ba ni sangs rgyas dang byang chub sems dpa'i mchod sdong chen po ni yu ba che ste/ byang chub sems dpa' chen po rdo rje dpal gyi sku'o// gtong ba'i rgyal mtshan zhes bya ba ni yid bzhin gyi nor bu'i rgyal mtshan gyis don thams cad gtong bas na gtong ba'i rgyal mtshan te mtshan bdun no// rdo rje bzhad pa zhes bya ba ni snying po'i sgo nas so// bzhad pa che zhes bya ba ni spro ba dang bsdu ba'i sgo nas so// dgyes pa che zhes bya ba ni yid bde ba dpag tu med pa'i rgyur gyur pas na dgyes pa che'o// rab dgyes che zhes bya ba ni yid bde ba skyed par byed pas rab dgyes ma'o// dgyes pa'i shugs zhes bya ba ni rtog pa med pa dga' ba'i rgyun 'byung ba yin pa'i phyir dgyes pa'i shugs so// rol zhing dgyes zhes bya ba ni byang chub sems la dga' zhing mgu bas na rol zhing dgyes so// chos dgyes khyod ces bya ba ni sangs rgyas kyi chos stobs dang / mi 'jigs pa'i yul la chos kyis mgu bas na chos kyis dgyes pa ste mtshan bdun yin no// rdo rje chos zhes bya ba ni snying po'i sgo nas so// chos che ba zhes bya ba ni spro ba dang bsdu ba'i sgo nas so// thams cad chos zhes bya ba ni chos thams cad rang bzhin gyis rnam par dag pa'i ting nge 'dzin gyi ngo bo yin pa'i phyir thams cad chos so// rab sbyor ba zhes bya ba ni chos thams cad rang bzhin gyis rnam par dag pa'i ting nge 'dzin de nyid kyis sems can gyi khams shin tu sbyong bas na sbyong ba'o// sangs rgyas chos zhes bya ba ni sangs rgyas rnams chos te/ chos thams cad rang bzhin gyis rnam par dag pa'i de bzhin gshegs pa'i ting nge 'dzin gyi ngo bos so// chos rab mchog ces bya ba ni chos thams cad rang bzhin gyis rnam par dag pa'i ting nge 'dzin gyi ngo bo nyid kyis chos thams cad las phul du byung ba yin pas na chos rab mchog go// 'dod chos zhes bya ba ni dmigs pa med pa'i thugs rje chen po'i 'dod pa de'i chos ni pad+ma'i rigs te mtshan bdun no// rdo rje rnon po zhes bya ba ni snying po'i sgo nas so// ral gri zhes bya ba ni spro ba dang bsdu ba'i sgo nas so// shes rab ye shes zhes bya ba ni chos thams cad bdag med par nges pa'i ngo bo yin pa'i phyir na shes rab ye shes so// blo gros che zhes bya ba ni de nyid kyi ye shes chen pos thams cad du song ba'i phyir blo gros che'o// sdig gcod ces bya ba ni shes rab ye shes kyis sems can thams cad kyi 'dod chags la sogs pa'i nyon mongs pa'i 'ching ba gcod par mdzad pas na sdig gcod do// ral gri chen po zhes bya ba ni shes rab ye shes kyi ral gris thams cad du song ba'i phyir ral gri che'o// sangs rgyas mtshon khyod ces bya ba ni shes rab ye shes kyi ral gri chen po'i ngo bo de yang sangs rgyas bcom ldan 'das rnams kyi mtshon cha yin pas na sangs rgyas mtshon cha ste mtshan bdun yin no// rdo rje rgyu zhes bya ba ni snying po'i sgo nas so// 'khor lo che zhes bya ba ni 'khor lo'i phyag rgyas spro ba dang bsdu ba'i sgo nas so// sangs rgyas 'khor lo zhes bya ba ni 'khor lo'i phyag rgya'i ngo bo de sangs rgyas rnams kyi yin pas na sangs rgyas 'khor lo'o// gter chen po zhes bya ba ni rdo rje dbyings la sogs pa'i dkyil 'khor gyi ngo bos zad mi shes pa'i phyir na gter chen po'o// dkyil 'khor kun zhes bya ba ni rdo rje dbyings la sogs pa'i dkyil 'khor thams cad kyi ngo bo yin pas na dkyil 'khor kun no// chos kyi mchog ces bya ba ni mdo sde thams cad kyi chos kyi tshul las dkyil 'khor gyi ngo bos mchog tu gyur pa'i phyir chos kyi mchog go// chos kyi 'khor lo zhes bya ba ni rdo rje sems dpa' la sogs pa'i dkyil 'khor gyi gzungs kyi gdul bya'i skye bo'i rgyud la 'pho bar byed pas na chos kyi 'khor lo ste mtshan bdun yin no// rdo rje gsung ba zhes bya ba ni snying po'i sgo nas so// gsung ba che zhes bya ba ni spro ba dang bsdu ba'i sgo nas so// spros med ces bya ba ni sems can thams cad kyi ngag gi rnam par rtog pa dang bral ba'i ye shes kyi ngo bo yin pa'i phyir na spros pa med do// yi ge chen po zhes bya ba ni spros pa med pa'i ye shes kyi ngo bo gsungs pa'i phyir na ye shes chen po'o// yi ge med ces bya ba ni spros pa med pa'i ye shes kyi ngo bos a la sogs pa'i yi ge rnams spangs pa'i phyir yi ge med pa'o// bzlas pa che zhes bya ba ni lce'i phyag rgyas nam mkha' thams cad khyab pa'i phyir bzlas pa che'o// sangs rgyas gsung zhes bya ba ni lce'i phyag rgya de yang sangs rgyas rnams kyis gsungs pa yin pas na sangs rgyas gsung ste/ mtshan bdun yin no// rdo rje las zhes bya ba ni snying po'i sgo nas so// las rab mchog ces bya ba ni dge ba rnams kyi las yin pas na rab ste/ sangs rgyas kyi sprul pa dang / sems can gyi don byed pa'i mtshan nyid de ni mchog yin pas na las mchog go// las chen zhes bya ba ni spro ba dang bsdu ba'i sgo nas so// las rab byed pa ste zhes bya ba ni ma lus shing lus pa med pa'i sangs rgyas mchod pa'i mtshan nyid kyi dge ba'i las byed pas na las rab byed do// gsang ba'i mchod pa zhes bya ba ni rtsom pa'i brtson 'grus kyis bsgrub pa'i rang gi mchod pa yin pa'i phyir gsang ba'i mchod pa'o// mchod pa che zhes bya ba ni/ rtsom pa'i brtson 'grus kyi las thams cad du khyab pa'i phyir na mchod pa che'o// sangs rgyas mchod pa zhes bya ba ni rtsom pa'i brtson 'grus kyi mchod pa'i las kyi ngo bo de yang sangs rgyas rnams kyi yin pa de bas sangs rgyas mchod khyod ces bya ba ste mtshan bdun yin no// rdo rje srung ba zhes bya ba ni snying po'i sgo nas so// go cha che zhes bya ba ni go cha'i phyag rgyas spro ba dang bsdu ba'i sgo nas so// go cha mchog ces bya ba ni dbyer mi phyed pa'i go cha'i ngo bo ni go cha'i phyag rgya rnams las mchog tu gyur pas na go cha mchog ces bya'o// brtan pa che zhes bya ba ni brtan pa yang yin la chen po yang yin pas na yongs su sbyong ba'i brtson 'grus kyi ngo bos bla na med pa yang dag par rdzogs pa'i byang chub las phyir mi ldog pa'i phyir na brtan pa che'o// srung ba che zhes bya ba ni yongs su sbyong ba'i brtson 'grus kyi ngo bos thams cad du khyab pa'i phyir na bsrung ba che'o// bdud chen po zhes bya ba ni yongs su sbyong ba'i brtson 'grus kyi ngo bo nyid kyis sems can thams cad kyi rgyud la bla na med pa yang dag par rdzogs pa'i byang chub kyi sems kyis phyir phyogs pas bsad pas na bdud chen po'o// sangs rgyas brtson 'grus zhes bya ba ni sangs rgyas bcom ldan 'das rnams kyis dgongs pas de'i yang bdud chen po'i ngo bor gyur pas na sangs rgyas brtson 'grus te/ mtshan bdun yin no// rdo rje gnod sbyin zhes bya ba ni snying po'i sgo nas so// khro bo che zhes bya ba ni spro ba dang / bsdu ba'i sgo nas so// ma rungs pa'i bdud skrag par byed pa'i phyir dang / ma rungs pa thams cad ces bya ba ni/ ston pa'i phyir na ma rungs pa thams cad do// skrag byed pa zhes bya ba ni de bzhin gshegs pa la sogs pas sems can gyi khams thams cad kyi rdo rje gnod sbyin gyi 'jigs pa chen po'i gzugs zlog par byed pa'i phyir skrag byed pa'o// sangs rgyas kun zhes bya ba ni sangs rgyas bdag nyid yin pa'i phyir na sangs rgyas kun no// thabs chen po zhes bya ba ni chos thams cad rang bzhin gyis 'od gsal ba yin no zhes so sor rtog pa'i brtson 'grus kyis bdud bzhi 'joms par byed pas na thabs chen po'o// mchog ces bya ba ni bshad ma thag pa'i so sor rtog pa'i brtson 'grus ni gzhan la mchog tu gyur pa'i phyir na mchog go// gnod sbyin zhes bya ba ni rang bzhin gyis 'od gsal ba'i so sor rtog pa'i brtson 'grus kyis bdud bzhi za bas gnod sbyin te mtshan bdun no// rdo rje mtshams sbyor zhes bya ba ni snying po'i sgo nas so// phyag rgya zhes bya ba ni 'od gsal bsgrubs pa'i brtson 'grus kyis mngon sum du byas pa'i ngo bos sems can rnams la rgyas 'debs pas na phyag rgya che'o// dam tshig chen po zhes bya ba ni bshad ma thag pa'i phyag rgya chen po'i gzugs nyid kyis thams cad du khyab pa'i phyir dam tshig che'o// bcing ba che zhes bya ba ni de bzhin gshegs pa thams cad kyi sku dang gsung dang thugs kyi phyag rgya rnams dam tshig chen po'i ngo bo gcig tu byed pas na 'ching ba che'o// khu tshur chen po zhes bya ba ni bshad ma thag pa'i ngo bos thams cad du khyab pa'i phyir khu tshur chen po'o// phyag rgya mchog ces bya ba ni dge ba'i phyag rgya ni bzang po'i phyag rgya ste/ sangs rgyas dang byang chub sems dpa' thams cad kyi sku dang / gsung dang / thugs kyi phyag rgya'o// rdo rje khu tshur gyi ngo bos de rnams la khyad par du gyur pas na mchog go// rdo rje khu tshur zhes bya ba ni ming gi dbang bskur ba'i sgo nas te mtshan bdun yin no// de bzhin gshegs pas phyag bya zhing // zhes bya ba la sogs pa ni go sla'o// brjod de mchod de bsti stang bya// zhes bya ba ni bsti stang du bya ba bzang po 'di la mnga' bas na bsti stang bya ba'o// 'dir bsti stang du bya ba ni shin tu gus shing bsti stang bya ba de dag phul du byung bar gnas pa'i phyir mchod de bsti stang du bya'o// lhag ma ni go sla'o// 'di skad ston pa yin te/ de ltar dkyil 'khor gyi lha'i sprul pa thams cad bsdu ba mdzad nas ri rab kyi rtse mo yongs su btang nas/ 'og min gyi gnas su longs spyod rdzogs pa'i sku rnam par snang mdzad dang lhan cig tu gyur par bdag nyid bsam par bya'o// slob dpon gyis de nas dga' ldan gyi gnas su dam pa tog dkar po sprul nas chos ston par mdzad pa yin no// de nas shAkya'i rigs su dga' ldan na spyod pa'i lha'i bu shi 'phos nas shAkya'i rigs su skyes par mdzad nas// dka' ba spyod pa'i mthar thug pa dang / don thams cad grub pa'i spyod pa btang nas byang chub chen po'i drung du gshegs pa yin no// shis pa la sogs pa'i rtswa'i gdan blangs nas/ e ma'o sems can bstan pa yi// sems can don ni bdag don mchog // gang phyir 'dul dbang bstan pa rnams// mu stegs lta la gnas par mdzad// mdor na mi 'dul 'jig rten pa// lta ba ngan pas ldongs pa rnams// ye shes snang bas dag bya'i phyir// sangs rgyas byang chub thob par 'gyur// de nas 'dod pa'i lha rnams la// 'di skad du/ kye dge sbyong gi byang chub kyi phyir 'di lta bu'i sdug bsngal drag cing mi bzad pa'i sdug bsngal rnams kyis dga' ba skyed par mdzad dam zhes gsol nas bdag nyid la bskul bar bsam par bya'o// de nas rtswa'i gdan bting ste/ steng du bzhugs nas lha rnams la 'di skad ces bka' stsal to// grogs po rnams kho bos byang chub thob par sgrubs shig yang dbang phyug chen po la sogs pa'i lha rnams kyis snying po byang chub ga na ba der song nas/ zhabs la spyi bos phyag byas te 'di skad ces gsol to// bcom ldan 'das bdag la thugs brtse bar dgongs te/ rang gi gdan 'di las bzhengs la lha rdzas kyi gdan la bzhugs te/ bla na med pa yang dag par rdzogs pa'i byang chub tu mngon par rdzogs par sangs rgyas par mdzad du gsol zhes smra bar bsam par bya'o// de nas de dag la 'di skad ces bka' stsal to// grogs po rnams kho bos bla na med pa yang dag par rdzogs pa'i byang chub smin par sgrubs shig // de nas de dag gis 'di skad ces gsol to// bcom ldan 'das bdag gis byang chub stsol bar mi nus so// ci ste bdag cag gis nus par mi 'gyur na/ da lta bdag nyid yang dag par rdzogs pa'i sangs rgyas su 'gyur ro zhes smra bar bsam par bya'o// de nas de dag gi don de nyid gsal bar mdzad pa ni/ de ni gzugs min gzugs med min// bden min brdzun min gtsang ba yis// sangs rgyas byang chub ye shes 'di// rtogs na rgyal ba nyid du 'gyur// de nas lha'i bdag po rnams kyis byang chub pa'i don mngon sum du byas par bsam par bya'o// rtswa'i gdan de las bzhengs te grogs po rnams sangs rgyas kyi ye shes 'di lta bu rtogs par bya ba'i phyir sgrubs shig // de dag gis gsol pa/ bcom ldan 'das de skad ces bka' stsal pa de bsam par rngo mi thogs lags so// de yang gdan de nyid las bzhugs pa bzhin du tshigs su bcad pas mngon par byang chub pa lnga bsgoms pa'i gdams ngag de dag rab tu bstan te/ yid kyis rab tu brtags pas na// byang chub sems ni brtan par byas// sems dpa' rdo rje brtan byas la// sangs rgyas su ni bdag bsgoms shing // de nas de dag gis de lta bu legs so zhes khas blangs nas dong bar bsam mo// mtshan mo de nyid kyi tho rangs bdud pham par byas nas/ bla na med pa yang dag par rdzogs pa'i byang chub tu bdag nyid mngon par rdzogs par sangs rgyas par bsam par bya'o// snying ga na gnas pa'i rdo rje sems dpa' la/ rdo rje sems dpa' sems dpa' che// zhes bya ba la sogs pa'i mtshan brgya rtsa brgyad pa 'dis bstod par bsam par bya'o// de nas phyag na rdo rje zhes bya ba ni/ rnam par snang mdzad kyi thugs ka na gnas pa'i rdo rje sems dpa'o// de bzhin gshegs pa thams cad gcig tu 'dus te zhes bya ba ni/ 'og min gyi gnas na longs spyod rdzogs pa'i sku ston pa'i de bzhin gshegs pa gang yin pa de thams cad kyis bcom ldan 'das rnam par snang mdzad dang gsung gcig tu legs so zhes bya ba rab tu byin no// lag gnyis legs par byed pa'i phyag rgya bcings te/ rdo rje sems dpa' khyod phyag 'tshal// zhes bya ba la sogs pas legs so zhes gsungs so// de'i don 'di skad ston pa yin te/ de la mi rnams kyis mngon par byang chub pa ni 'di ltar rnam par bsams te/ rnal 'byor pa sprul pa'i skus mi rnams kyi shAkya thub pa'i shugs kyis rab tu zhugs pa yin la/ 'og min du rnam par snang mdzad dang bdag nyid lhan cig tha mi dad par bsams nas snying ga ga gnas pa'i rdo rje sems dpa' la mtshan brgya rtsa brgyad pas bstod nas/ yang legs so zhes bya ba'i phyag rgya bcings nas/ rdo rje theg pa bla na med// de bzhin gshegs pa kun gyi gsang // theg pa chen po mngon 'dul ba'i// mdo sde legs par bshad pas na// rdo rje sems dpa' khyod legs so// rdo rje rin chen khyod legs so// rdo rje chos ni khyod legs so// rdo rje las ni khyod legs so// de bzhin gshegs pa thams cad dang bcas pa dgyes par 'gyur ro// de nas/ rdo rje sems dpa'i gtsug tor dang // rdo rje bsrung ba dang / rdo rje gnod sbyin dang / rdo rje khu tshur gyi phyag rgya rnams kyis bdag nyid yang dag par bsrungs la/ rdo rje sems dpa' sems dpa' che// zhes yang dang yang du brjod cing ji ltar mngon par 'dod pa'i dge ba'i phyogs byed cing gnas par byed pa'o// bcom ldan 'das kyis de skad ces bka' stsal pa dang / de nas rdo rje sems dpa' thams cad kyis sangs rgyas kyi zhing 'di dag thams cad dper na til gyi gang bu bzhin du yongs su gang bar gyur to zhes bya ba nas brtsams nas/ rdo rje theg pa bla na med// de bzhin gshegs pa kun gyi gsang // theg pa chen po mngon bsdus pa// mdo 'di legs par bshad pa'o// zhes bya ba'i bar du'o// de ltar de bzhin gshegs pa thams cad kyi de kho na nyid bsdus pa zhes bya ba theg pa chen po'i mdo gang yin pa de sdud pa po bdag gis 'og min lha'i rgyal po'i gnas na bcom ldan 'das rnam par snang mdzad bzhugs te bka' stsal zhing // gsungs pa de las mngon sum du// 'di skad bdag gis thos pa de ni 'di yin no zhes bdag nyid kyis khas blangs pa yin no// byang chub sems dpa' chen po kun du bzang po la sogs pa rnams kyis sdud pa po yongs su rdzogs pa'i dus su lcang lo can gyi pho brang na gnas pa'i sdud par byed pa sa bcu'i dbang phyug phyag na rdo rjes gsungs pa mthar rjes su yi rang zhing mngon par bstod do// de ltar bcom ldan 'das rnam par snang mdzad kyis/ de bzhin gshegs pa de kho na nyid bsdus pa theg pa chen po'i mdo gsungs pa yang de bzhin gshegs pa thams cad dang byang chub sems dpa' dang bcas pa rnams rjes su yi rang zhing mngon par bstod do// gang na gnas she na/ rang gi thugs ka na zhes bya ba smos te/ rang gi thugs la zhugs pas na rang gi thugs ka na gnas pa'o// bcom ldan 'das rnam par snang mdzad kyi thugs ka na de bzhin gshegs pa thams cad dang / byang chub sems dpa' dang bcas pa bzhugs pa gang yin pa de ni/ 'og min gyi gnas na/ de bzhin gshegs pa gang+gA'i klung gi bye ma snyed dang mnyam par bzhugs pa gang yin pa de dag thams cad dgyes shing mnyes nas gsungs pa la mngon par dgyes par gyur to zhes bya bar sbyar ro// gang gis gsungs pa yin zhe na/ bcom ldan 'das rdo rje sems dpa' zhes bya ba smos te/ bcom ldan 'das rdo rje sems dpa' ni/ 'khor los sgyur ba bzhi'i rang bzhin du ston pa gang yin pa dang / bcom ldan 'das rnam par snang mdzad kyis 'og min gyi gnas su mngon par byang chub pa mngon sum du mdzad pa'i rjes thogs nyid la gsungs pa 'di dang / rdo rje sems dpa' ri rab kyi rtse mo na bzhugs nas 'di rgya che bar gsungs pa yin no// de'i don 'di skad ston pa yin te/ 'di ltar ri rab kyi steng du 'khor los sgyur ba bzhi'i rang bzhin gyis/ bcom ldan 'das rdo rje sems dpa' de kho na nyid bsdus pa gsungs pa dang / bcom ldan 'das rnam par snang mdzad kyi 'og min gyi gnas su mngon par byang chub pa mngon sum du rjes thogs nyid la/ byang chub sems dpa' chen po kun du bzang po la sogs pa thog mar gsungs pa yin no// mngon par dgyes zhes bya ba ni/ mngon par dga' ba'i gyur pa zhes bya ba'i tha tshig go// de bzhin gshegs pa thams cad kyi de kho na nyid bsdus pa zhes bya ba theg pa chen po'i mdo'i 'grel pa'o// de skad du yang // chos bdag med pa'i chags pa yis// skye dgu chags pas bsgos pa yis// de bzhin gshegs rigs sna tshogs pa'i// phyogs rnams kun du yang dag bzhugs// thugs rje chen po las byung ba'i// gdug cing ma rungs 'dul mdzad pa// rdo rje rigs chen sna tshogs pa'i// zhe sdang mtshan ma rab zhi zhing // med pa'i lta ba ches rmongs pa'i// khams gsum 'dam gyi nyes pa las// pad+ma chen po'i rigs dag pa// kun du dga' bas rnam par bzhugs// ser sna'i dri ma 'jig byed cing // sems can bsam pa yongs rdzogs byed// nor bu chen po'i rigs kyi lha// nam mkha' bzhin du yang dag bzhugs// thams cad gzugs brnyan dang mtshungs pa// skye ba med cing gnas med pas// sgyu ma sogs bzhin rnam rig pa'i// byang chub snying po rab bsgrub phyir// snying rjes khyab pa'i sems kyis ni// blo ldan rdo rje sems dpa' yis// nam mkha'i mthar thug grags pa yis// de nyid bsdus rgyud 'di gsungs so// zhes gsungs pa yin no// oM dza ya na gtsug nor bu/ 'jig rten gsum po dga' byed pa'i// byang chub sems dpa'i tshogs gnas pa// dpal ldan gtsug lag khang chen du// rgyud kyi 'grel pa de nyid ni// snang byed dge ba 'di bshad pas// bdag gis bsod nams gang bsags pa// byang chub sems kyi 'bras bskyed nas// de yis 'jig rten ma lus pa'i// rdo rje 'dzin pa kun dga' che// snying po bsam gyis mi khyab gtso// rdo rje 'dzin chen rgyal gyur cig // 'phags pa de bzhin gshegs pa thams cad kyi de kho na nyid bsdus pa'i theg pa chen po'i mdo'i bshad pa de kho na nyid snang bar byed pa zhes bya ba rdzogs so// // grangs la rmongs pa gzhig pa'i phyir// gzhung 'di'i grangs kyi tshad dag ni// stong phrag dag ni bco brgyad du// 'gro la phan pa bskyed phyir byas// slob dpon kun dga' snying po'i zhal snga nas kyis mdzad pa'o// rgya gar gyi mkhas pa paN+Di ta chen po thugs rje chen po dang zhu chen gyi lo tsA ba dge slong 'phags pa shes rab kyis bsgyur cing zhus te gtan la phab pa'o// 