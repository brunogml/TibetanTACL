rgya gar skad du/ bi na ya ud ta ra gran tha/ bod skad du/ 'dul ba gzhung bla ma/ bam po dang po/ thams cad mkhyen pa la phyag 'tshal lo// sdom la/ dud 'gro gsum dang lam gsum dang // bud med gshegs dang bcad pa dang // 'dzin pa dang ni bltab pa dang // so dang ma reg phag mo yin// sangs rgyas bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs so// de nas tshe dang ldan pa nye ba 'khor bcom ldan 'das ga la ba der song ste phyin nas/ bcom ldan 'das kyi zhabs gnyis la mgo bos phyag 'tshal te phyogs gcig tu 'dug go// phyogs gcig tu 'dug nas tshe dang ldan pa nye ba 'khor gyis sangs rgyas bcom ldan 'das la zhus pa/ btsun pa bcom ldan 'das kyis yang dge slong gang dge slong rnams dang lhan cig bslab pa mtshungs par zhugs pas bslab pa ma phul/ bslab pa nyams par ma byas par mi tshangs par spyod pa 'khrig pa las byung ba'i chos bsten na/ tha na dud 'gro'i skye gnas su gtogs pa dang / lhan cig kyang rung ste/ dge slong de yang pham par gyur pa yin gyis gnas par mi bya'o zhes gsungs pa gang lags pa/ btsun pa re zhig dge slong gis mi'i bud med gsang sngags dang / sman dag gis dud 'gro'i skye gnas par bsgyur te// de dang lhan cig mi tshangs par spyod pa 'khrig pa las byung ba'i chos bsten na cir 'gyur lags/ mthar 'gyur ro// btsun pa re zhig dge slong gis gsang sngags dang / sman dag gis bdag nyid dud 'gro'i skye gnas par bsgyur te/ mi'i bud med dang lhan cig mi tshangs par spyod pa 'khrig pa las byung ba'i chos bsten na cir 'gyur lags/ gal te 'khrig pa las byung ba dang ldan pa byar mi rung bar dge slong du 'du shes yod la/ de la yang byed na mthar 'gyur ro// gal te dge slong du 'du shes med na nyes pa sbom por 'gyur ro// btsun pa re zhig dge slong gnyis shig gis mi'i bud med dang / bdag nyid gsang sngags dang / sman dag gis dud 'gro'i skye gnas par bsgyur te lhan cig phan tshun mi tshangs par spyod pa 'khrig pa las byung ba'i chos bsten na cir 'gyur lags/ gal te 'khrig pa las byung ba dang ldan pa byar mi rung bar dge slong du 'du shes yod la/ de yang byed na ni mthar 'gyur ro// gal te dge slong du 'du shes med na nyes pa sbom por 'gyur ro// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis bcug ma thag tu mthar 'gyur ro zhes gsungs pa gang lags pa/ ji tsam gyis na kha'i lam du bcug pa zhes bgyi/ nye ba 'khor so las nor bu 'da' bar byed pa tsam gyis so// ji tsam gyis na bshang ba'i lam du bcug pa zhes bgyi/ ji tsam du bu ga'i sbubs las nor bu 'da' bar byed pa tsam gyis so// ji tsam gyis na gci ba'i lam du bcug pa zhes bgyi/ pags pa'i rim pa las nor bu 'da' bar byed pa tsam gyis so// btsun pa bud med phyed tshal du gshags par gyur la/ 'di'i rma'i sgo gsum yang nyams par gyur pa/ dge slong gis tshal pa dang tshal pa sbyar nas mi tshangs par spyod pa 'khrig pa las byung ba'i chos spyad na cir 'gyur lags/ nyes pa sbom por 'gyur ro// btsun pa re zhig bud med rked par bcad par gyur la/ 'di'i rma'i sgo gsum las rma'i sgo gang yang rung ba zhig ma nyams par gyur pa de la yang dge slong gis mi tshangs par spyod pa 'khrig pa las byung ba'i chos bsten na cir 'gyur lags/ mthar 'gyur ro// btsun pa re zhig dge slong gis bud med mgo bcad pa dang lhan cig mi tshangs par spyod pa 'khrig pa las byung ba'i chos bsten na cir 'gyur lags/ gal te bshang ba'i lam mam/ gci ba'i lam du bsten na mthar 'gyur ro// ji ste kha'i lam mam/ sbubs sam/ phrag pa'i gsab gseb tu so sor bsten na cir 'gyur lags/ nyes pa sbom por 'gyur ro// btsun pa bcom ldan 'das kyis mi ma yin pa mo dang lhan cig mi tshangs par spyod pa 'khrig pa las byung ba'i chos bsten na mthar 'gyur ro zhes gsungs pa gang lags pa mi ma lags pa mo ji lta bu zhig lags/ yan lag thams cad kyis kyang gzung du chog pa gang yin pa ste/ de bzhin du dud 'gro'i skye gnas su gtogs pa rnams la yang brjod par bya'o// btsun pa re zhig dge slong gis so'i phyi rol mchu'i nang du mi tshangs par spyod pa 'khrig pa las byung ba'i chos bsten na cir 'gyur lags/ nyes pa sbom por 'gyur ro// btsun pa re zhig dge slong gis bshang ba'i lam mam/ gci ba'i lam mam/ kha'i lam gang yang rung bar ma reg par bcug na cir 'gyur lags/ nyes pa sbom por 'gyur ro// btsun pa re zhig dge slong gis phag mo'i ro bsregs pa spu ma mchis pa la mi tshangs par spyod pa 'khrig pa las byung ba'i chos bsten na cir 'gyur lags/ nyes pa sbom por 'gyur te/ de bzhin du dud 'gro'i skye gnas su gtogs pa thams cad la yang brjod par bya'o// // sdom la/ gzhan gyi yan lag skyes dang ni// spyil khang gnyis dang mtshan gnyis dang // nyams pa gnyis dang bar chad bcas// drug tshan dang ni bzhi tshan no// btsun pa re zhig dge slong gis gzhan gyi yan lag skyes su 'dzud na cir 'gyur lags// nyes pa sbom por 'gyur ro// btsun pa re zhig dge slong gcig bu spyil bur zhugs pa la mi tshangs par spyod pa'i rkyen gyis mthar 'gyur ba lta mchis lags sam/ nye ba 'khor 'gyur ba yod de/ dper na nar ba po dang / rgyab gnyen lta bu'o// btsun pa re zhig dge slong sbrang khang du zhugs pa de'i slad rol na bud med cig mchis par gyur pa la/ des nang nas log par spyad na cir 'gyur lags/ mthar 'gyur ro// btsun pa re zhig dge slong mi tshangs par spyod pa la zhugs pa de'i mtshan gyur te/ dge slong mar red nas mi tshangs par spyod pa bgyid na cir 'gyur lags/ mthar 'gyur ro// btsun pa re zhig dge slong ma mi tshangs par spyod pa la zhugs pa de'i mtshan gyur te/ dge slong du red nas mi tshangs par spyod pa bgyid na cir 'gyur lags/ mthar 'gyur ro// btsun pa bcom ldan 'das kyis mi'i bud med gson por nyams pa zhes gsungs pa gang lags/ ji tsam gyis na mi'i bud med gson por nyams pa zhes bgyi/ nye ba 'khor ji tsam du cung zad zin pa'am/ zin pa'am/ skrangs pa'am/ rul ba'am/ myags pa'am/ srog chags dag gis zos par gyur pa de tsam gyis na mi'i bud med gson por nyams par zhes brjod do// ji tsam gyis na mi'i bud med gson por ma nyams pa zhes bgyi/ nye ba 'khor ji tsam du ngos gnyis mnyam zhing mnyams pa ste/ de bzhin du shi ba dang mi ma yin pa mo dang / dud 'gro'i skye gnas su gtogs pa dang / skyes pa dang / ma ning dang / ma ning mo rnams la yang brjod par bya'o// btsun pa bcom ldan 'das kyis bar chad dang bcas par bcug na mthar 'gyur ro zhes gsungs pa gang lags pa/ btsun pa re zhig dge slong gis gos rngams stug po'am/ phying pas dkris te bcug na cir 'gyur lags/ nyes pa sbom por 'gyur ro// gal te seng ras sam/ dar la'am/ gos srab mos dkris te bcug na cir 'gyur lags/ mthar 'gyur ro// btsun pa re zhig dge slong gis lam la lam du 'du shes te bcug na cir 'gyur lags/ mthar 'gyur ro// lam la lam ma lags par 'du shes te bcug na cir 'gyur lags/ mthar 'gyur ro// lam la the tshom 'tshal te bcug na cir 'gyur lags/ mthar 'gyur ro// lam ma lags pa la lam ma lags par 'du shes te bcug na cir 'gyur lags/ nyes pa sbom por 'gyur ro// lam ma lags pa lam du 'du shes te bcug na cir 'gyur lags/ nyes pa sbom por 'gyur ro// lam ma lags pa la the tshom 'tshal te bcug na cir 'gyur lags/ nyes pa sbom por 'gyur ro// btsun pa re zhig dge slong gis bar chad dang bcas pa la bar chad dang bcas par 'du shes te bcug na cir 'gyur lags/ nyes pa sbom por 'gyur ro// bar chad dang bcas pa la bar chad ma mchis par 'du shes te bcug na cir 'gyur lags/ nyes pa sbom por 'gyur ro// bar chad ma mchis pa la bar chad dang bcas par 'du shes te bcug na cir 'gyur lags/ mthar 'gyur ro// bar chad ma mchis pa la bar chad ma mchis par 'du shes te bcug na cir 'gyur lags/ mthar 'gyur ro// btsun pa dge slong gis mi'i bud med dang lhan cig mi tshangs par spyad na mthar mi 'gyur ba lta mchis sam/ yod de sngar ltung ba byung ba dang / rku thabs su gnas pa dang / dang po mi mthun pa can dang / ma ning dang / dge slong ma sun phyung bas mi tshangs par spyad na nyes byas su 'gyur ro// ji ltar dge slong la mi tshangs par spyad pa'i rkyen gyis mthar 'gyur ba de bzhin du bslab pa byin pa dang / dge slong ma la yang mthar 'gyur ro// dge slob ma dang / dge tshul dang / dge tshul ma la ni nyes byas so// // sdom la/ brgyad bcu'i tshogs dang rgyan rdo dang // rin thang ma brtsis mtshan dang ni// bsnyen par rdzogs pa bdun tshan byas// sho gam la ni bcu gnyis so// sangs rgyas bcom ldan 'das la tshe dang ldan pa nye ba 'khor gyis zhus pa// btsun pa bcom ldan 'das kyis yang dge slong gang gzhan dag gi grong na 'dug pa'am/ dgon pa na 'dug pa ma byin pa rku ba'i grangs su gtogs pa blangs na/ ji tsam ma byin par blangs pas de rgyal po'am/ blon po chen pos bzung nas/ de la 'di skad ces e ma kye khyod ni rkun ma'o// byis pa'o// blun po'o// rkun po'o zhes zer zhing gsod dam/ 'ching ngam/ spyugs kyang rung ste/ dge slong ma byin pa de lta bur len pa de yang pham par gyur pa yin gyis gnas par mi bya'o zhes gsungs pa gang lags pa/ btsun pa dge slong gis brgyad bcu pa'i tshogs gnyis kar bdag nyid gtogs par bgrangs na cir 'gyur lags/ nyes pa sbom por 'gyur ba'i nyes byas su 'gyur ro// de'i skal pa chos dang mthun pa gang las lags/ dang po las so// gal te blangs nas bsnyon na cir 'gyur lags/ shes bzhin du smras pas ltung byed du 'gyur ro// gang gi tshe grub pa de'i tshe ni rin thang brtsi bar bya'o// btsun pa re zhig mi rnams kyis rgyan rdo bkod par gyur la/ de nas dge slong gis brku sems kyis rgyan rdo rin chen po zhig rngams chung ngu'i gnas nas gnas gzhan du sbed na cir 'gyur lags/ nyes pa sbom por 'gyur ro// gal te brku sems kyis rgyan rdo rin chung ngu zhig rngams chen po'i gnas nas gzhan du sbed na cir 'gyur lags/ mthar 'gyur ro// btsun pa dge slong gis rin thang ma mchis pa'i dngos po zhig brkus na cir 'gyur lags/ mthar 'gyur ro// rin thang med pa'i dngos po gang zhe na gang zhig rin che ches pa nyid kyis rin thang gdab par mi nus pa'o// gang zhig chung ches pa nyid kyis rin thang gdab pa'i rin mi chog pa de yang rin thang med pa yin no// de brkus na cir 'gyur lags/ nyes pa sbom por 'gyur ro// btsun pa re zhig dge slong gis dngos po zhig rin ma brtsis par brkus na cir 'gyur lags/ gal te dngos po yongs su tshang na mthar 'gyur ro// ji ste ma tshang na nyes pa sbom por 'gyur ro// btsun pa re zhig dge slong gis brku bar sbyor ba bgyis pa las de'i mtshan gyur te dge slong mar red nas brkus na cir 'gyur lags/ mthar 'gyur ro// btsun pa re zhig dge slong mas brku bar sbyor ba bgyis pa las de'i mtshan gyur te/ dge slong du red nas brkus na cir 'gyur lags/ mthar 'gyur ro// btsun pa re zhig bsnyen par ma rdzogs pas brku bar sbyor ba bgyis la/ bsnyen par ma rdzogs par brkus na cir 'gyur lags/ nyes byas so// bsnyen par ma rdzogs par brku bar sbyor ba bgyis la/ bsnyen par rdzogs kar brkus na cir 'gyur lags/ nyes byas so// bsnyen par ma rdzogs pas brku bar sbyor ba bgyis la/ bsnyen par rdzogs te brkus na cir 'gyur lags/ nyes pa sbom por 'gyur ro// bsnyen par rdzogs kar brku bar sbyor ba bgyis la/ bsnyen par rdzogs kar brkus na cir 'gyur lags/ nyes byas so// bsnyen par rdzogs kar brku bar sbyor ba bgyis la/ bsnyen par rdzogs te brkus na cir 'gyur lags/ nyes pa sbom por 'gyur ro// bsnyen par rdzogs te brku bar sbyor ba bgyis la/ bsnyen par rdzogs te brkus na cir 'gyur lags/ mthar 'gyur ro// bsnyen par rdzogs te brku bar sbyor ba bgyis la// bsnyen par ma rdzogs par brkus na cir 'gyur lags/ nyes byas so// btsun pa re zhig dge slong gis sho gam nam mkha' las bzlas na cir 'gyur lags/ dngos po ji lta ba bzhin no// ji ste rdzu 'phrul gyis bzlas na nyes pa med do// btsun pa re zhig dge slong gis shul ma lags pa nas sho gam bzlas na cir 'gyur lags/ gal te de rnams kyis las 'das na mthar 'gyur ro// sa las ma 'das na ni nyes pa sbom por 'gyur ro// btsun pa re zhig dge slong gis sho gam ma bcad pa'i rdzas kyi dngos po g.yar du stsal te bzlas na cir 'gyur lags/ mthar 'gyur ro// tshem bu'i gseb tu stsal te bzlas na cir 'gyur lags/ mthar 'gyur ro// btsun pa re zhig dge slong gis tshong pa rnams la 'di skad du tshur shog 'dong zhes smras na cir 'gyur lags/ nyes byas so// btsun pa re zhig dge slong gis tshong pa rnams la thabs kyis smras na cir 'gyur lags/ nyes byas so// btsun pa re zhig tshong pa rnams kyi sho gam du gtogs pa'i rdzas sho gam gyi sar ma phyin par tshong pas dge slong la 'di skad ces 'phags pa'i sho gam gyi gnas nas zlos la stsol ces bgyis pa las de dge slong gis bzlas na cir 'gyur lags/ nyes byas so// btsun pa re zhig tshong pa rnams kyi sho gam gyi rdzas rnams la sho gam gyi gnas su ma phyin par tshong pas dge slong la 'di skad ces 'phags pas sho gam gyi gnas nas zlos la stsol cig// der sho gam ci mchis pa de'i phyed khyod la 'bul lo zhes bgyis pa las/ de dge slong gis bzlas na cir 'gyur lags/ nyes pa sbom por 'gyur ro// btsun pa re zhig tshong pa rnams kyi sho gam du gtogs pa'i rdzas sho gam gyi gnas su ma phyin par tshong pas dge slong la 'di skad ces 'phags pas sho gam gyi gnas las zlos la stsol cig dang / der sho gam ci mchis pa khyod la 'bul lo zhes bgyis pa las de dge slong gis bzlas na cir 'gyur lags/ nyes pa sbom por 'gyur ro// btsun pa re zhig tshong pa rnams kyi sho gam gyi rdzas sho gam gyi gnas su ma phyin par dge slong gis lam gzhan zhig bstan na cir 'gyur lags/ nyes byas so// btsun pa re zhig tshong pa rnams kyi sho gam du gtogs pa'i rdzas sho gam gyi gnas su phyin pa las tshong pas dge slong la 'di skad ces 'phags pas sho gam gyi gnas la zlos la stsol cig ces bgyis pa las de dag dge slong gis bzlas na cir 'gyur lags/ sho gam gyi rin thang brtsi bar bya'o// btsun pa re zhig tshong pa rnams kyi sho gam du gtogs pa'i rdzas sho gam gyi gnas su phyin pa las/ tshong pas dge slong la 'di skad ces 'phags pas sho gam gyi gnas las zlos la stsol cig dang / sho gam ci mchis pa de'i phyed khyod la 'bul lo zhes bgyis pa las de dge slong gis bzlas na cir 'gyur lags/ sho gam gyi rin thang brtsi bar bya'o// btsun pa re zhig tshong pa rnams kyi sho gam du gtogs pa'i rdzas sho gam gyi gnas su phyin pa las tshong pas dge slong la 'di skad ces 'phags pas sho gam gyi gnas las zlos la stsol cig dang / sho gam ci mchis pa ril gyis khyod la 'bul lo zhes bgyis pa las dge slong gis bzlas na cir 'gyur lags/ sho gam gyi rin thang brtsi bar bya'o// // sdom la/ chos gos gdang la bzhi dag dang // rku dang na na ka gsum dang // sbyor ba gsum dang yid gnyis dang // gling rnams gzhan phyir mi ma yin// btsun pa re zhig dge slong gis brku sems kyis chos gos kyi gdang gi ya thog 'gums shing // rang gi ba'i 'du shes kyis ma thog bkum na cir 'gyur lags/ snga ma la nyes pa sbom por 'gyur ro// phyi ma la ltung ba med do// btsun pa re zhig dge slong gis rang gi ba'i 'du shes kyis chos gos kyi gdang gi ya thog 'gums shing // brku sems kyis ma thog 'gums na cir 'gyur lags/ phyi ma la nyes pa sbom por 'gyur ro// dang po la ni ltung ba med do// btsun pa re zhig dge slong gis chos gos kyi gdang dang bcas pa brku sems kyis rku ba na chos gos kyi gdang de la chos gos dag gzar bzhin du des chos gos kyi gdang bcas te 'tshal na cir 'gyur lags/ chos gos kyi gdang gi rin thang brtsi bar bya'o// btsun pa re zhig chos gos kyi gdang la chos gos dag gzar te mchis pa las de dag dge slong bzhi'am/ de bas mang ba zhig gis brkus na cir 'gyur lags/ nyes pa sbom por 'gyur ro// gal te so sor bgos pa las de re res ma sha ka lnga thob na ni mthar 'gyur ro// btsun pa rku ba la du zhig mchis lags/ nye ba 'khor drug yod de/ mi ster bar rku ba dang / mthus rku ba dang / phyir sbyin pa rku ba dang / gtams pa rku ba dang / yongs su brtags pa rku ba dang / chos rku ba'o// btsun pa bcom ldan 'das kyis rku ba drug tu gsungs pa gang dag lags pa 'di dag las gang gis mthar 'gyur lags/ nye ba 'khor chos rku ba ma gtogs pa lhag ma rnams kyis mthar 'gyur ro// btsun pa bcom ldan 'das kyis ma sha ka lnga brkus na mthar 'gyur ro zhes gsungs pa gang lags pa/ btsun pa gal te dge slong gis ma sha ka gsum brkus na mthar 'gyur ba lta mchis lags sam/ yod de nye ba 'khor gal te ma sha ka gsum gyis kAr ShA pa Na khugs par 'gyur na'o// btsun pa gal te dge slong gis ma sha ka lnga brkus kyang mthar mi 'gyur ba lta mchis lags sam/ yod de gal te ma sha ka bcu'am ma sha ka bcu las lhag par kAr ShA pa Na khugs na'o// btsun pa bcom ldan 'das kyis ma sha ka lnga brkus pas mthar 'gyur ro// zhes gsungs pa gang lags pa/ na na ka ji lta bu'i ma sha ka lnga brkus na mthar 'gyur lags/ ma sha ka nyi shus na na ka khugs pa'i'o// ma sha ka ji lta bu lags/ ka ka ni bzhi khugs pas so/ kAr ShA pa Na ji lta bu lags/ rgyal po rma bya bas byas pa'o// btsun pa bcom ldan 'das kyis ma sha ka lnga brkus na mthar 'gyur ro zhes gsungs pa gang lags pa btsun pa gal te dge slong gis kAr ShA pa Na stong brkus kyang mthar mi 'gyur ba lta mchis lags sam/ yod de gal te bor bar 'du shes te brkus na'o// btsun pa bcom ldan 'das kyis ma sha ka lnga brkus na mthar 'gyur ro zhes gsungs pa gang lags pa/ gal te btsun pa dge slong gis ma sha ka lnga brkus kyang mthar mi 'gyur ba lta mchis sam/ yod de gal te re re nas sam/ gnyis gnyis nas sam/ gsum gsum nas sam/ bzhi bzhi nas rku'i nam yang lnga ma yin na'o// btsun pa re zhig dge slong gis yo byad chen po zhig bdag gi ba'i 'du shes kyis blangs la brku sems kyis sbed na cir 'gyur lags/ mthar 'gyur ro// gal te btsun pa brku sems kyis blangs na/ bdag gi ba'i 'du shes kyis sbed na cir 'gyur lags/ nyes pa sbom por 'gyur ro// btsun pa re zhig dge slong gis ci 'di de'i yin nam/ 'di de'i ma yin/ de 'di yin nam de 'di ma yin snyam du som nyi dang / the tshom 'tshal bzhin du de yang brkus na cir 'gyur lags/ mthar 'gyur ro// btsun pa re zhig dge slong gis nub kyi ba lang spyod kyi gling du ma stsol bar brkus na cir 'gyur lags/ gal te de dag gi ltar brtsis te ma sha ka lnga brkus na mthar 'gyur ro// btsun pa shar gyi lus 'phags gling du ma stsal bar brkus na cir 'gyur lags/ gal te de dag gi ltar brtsis te ma sha ka lnga brkus na mthar 'gyur ro// btsun pa byang gi sgra mi snyan gyi gling du ma stsal bar brkus na cir 'gyur lags/ nye ba 'khor de na ni ma byin par len pa med de/ gal te brku sems bskyed na ni nyes pa sbom por 'gyur ro// btsun pa re zhig dge slong gis ma smras par gzhan gyi don du brkus na cir 'gyur lags/ nyes pa sbom por 'gyur ro// btsun pa re zhig dge slong gis mi'i ma lags pa la mi'i lags par 'du shes te/ ma stsal bar brkus na cir 'gyur lags/ nyes byas so// mi'i ma lags pa la mi'i 'du shes te ma stsal bar brkus na cir 'gyur lags/ nyes pa sbom por 'gyur ro// mi'i la mi'i ma lags par 'du shes te ma stsal lags par brkus na cir 'gyur lags/ nyes pa sbom por 'gyur ro// mi'i la mi'i 'du shes te ma stsal bar brkus na cir 'gyur lags/ mthar 'gyur ro// // sdom la/ mchod rten sku gdung glegs bam dang // dge 'dun mang sngos brgyud pa dang // 'du shes gnyis dang de bzhin gnas// mi dbang khyim ni tha ma yin// btsun pa re zhig dge slong gis mchod rten dang mchod rten gyi gnas las rgyan brkus na cir 'gyur lags/ nyes pa sbom por 'gyur ro// btsun pa re zhig dge slong gis ston pa'i sku gdung dag brkus na cir 'gyur lags/ mthar 'gyur ro// ji ste 'di ni bdag gi ston pa ste bdag gis kyang 'di la bkur sti bya'o snyam nas mchod pa'i phyir brkus na nyes byas su 'gyur ro// btsun pa re zhig dge slong gis glegs bam brkus na cir 'gyur lags/ glegs bam gyi rin thang brtsi bar bya'o// btsun pa re zhig dge slong gis phyogs bzhi'i dge 'dun gyi ma stsal bar brkus na cir 'gyur lags// nyes pa sbom por 'gyur ro// btsun pa re zhig dge slong gis gang zag mang po'i ma stsal bar brkus na cir 'gyur lags/ nyes pa sbom por 'gyur ro// gal te rgyud re re las ma sha ka lnga byung na mthar 'gyur ro// btsun pa re zhig dge slong gis yongs su brtags pa ma stsal bar brkus na cir 'gyur lags/ nyes byas so// btsun pa re zhig dge slong gis mang po zhig brgyud de ma stsal bar brkus na cir 'gyur lags/ nyes pa sbom por 'gyur ro// gal te so sor bgos na ji snyed bdag gir byas pa de snyed kyi rin thang brtsi bar bya'o// btsun pa re zhig dge slong gis gzhan gyir 'du shes te ma skul bar brkus na cir 'gyur lags/ nyes pa sbom por 'gyur ro// btsun pa re zhig dge slong gis yongs su bzung ba la yongs su bzung bar 'du shes te ma stsal bar brkus na cir 'gyur lags/ mthar 'gyur ro// yongs su bzung ba la yongs su ma bzung bar 'du shes te ma stsal bar brkus na cir 'gyur lags/ ltung ba med do// yongs su ma bzung ba la yongs su bzung bar 'du shes te ma stsal bar brkus na cir 'gyur lags/ nyes pa sbom por 'gyur ro// yongs su ma bzung ba la yongs su ma bzung bar 'du shes te ma stsal bar brkus na cir 'gyur lags/ nyes pa med do// btsun pa bcom ldan 'das kyis yo byad chen po zhig gnas nas bskyod na mthar 'gyur ro// zhes gsungs pa gang lags pa/ btsun pa dge slong gis yo byad chen po zhig gnas nas bskyod kyang // mthar mi 'gyur ba lta mchis sam/ yod de gnas gang du bzhag par gyur pa'i gnas de nyid du gnas te brkus na'o// btsun pa re zhig dge slong gis rnyed pa mi dbang bar 'di bdag dbang ngo zhes de skad smras na cir 'gyur lags/ des shes bzhin du smras pas ltung byed do// gal te brku sems nye bar gnas par gyur na nyes pa sbom por 'gyur ba'i nyes byas su 'gyur te grub nas ni rin thang brtsi bar bya'o// btsun pa dge slong gcig pu zhig khang par zhugs pa la ma stsal bar len pa'i rkyen gyis mthar 'gyur ba lta mchis lags sam/ gal te brku bar sbyor ba byas nas zhugs sam/ zhugs nas sbyor ba byed na'o// btsun pa dge slong gis yo byad chen po zhig ma stsal bar blangs kyang mthar mi 'gyur ba lta mchis lags sam/ yod de sngar ltung ba byung ba dang / rku thabs su gnas pa dang / dang po mi mthun pa dang / ma ning dang dge slong ma sun phyung ba la ni nyes byas su 'gyur ro// ji ltar dge slong la ma byin par blangs pa'i rkyen gyis mthar 'gyur ba de bzhin du bslab pa byin pa dang / dge slong ma la yang mthar 'gyur ro// dge slob ma dang / dge tshul dang / dge tshul ma la ni nyes byas so// // sdom la/ dud 'gro gsum dang las srid dang // sred pa ma la bzhi tshan dang // mngal gnyis dang ni gso ba dang // 'du shes la ni bzhi tshan no// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis yang dge slong gang mi 'am/ mir chags pa la bsams bzhin du rang gi lag dar te srog bcad dam/ de la mtshon 'debs sam/ de la mtshon thogs pa gnyer tam/ de 'chir bcug gam/ de la 'chi ba'i bsngags pa brjod kyang rung ste/ de la 'di skad ces kye mi khyod 'tsho ba'i sdig pa mi gtsang ba ngan pa 'dis ci zhig bya/ kye mi khyod gson pa bas shi bla'o zhes zer zhing de ltar sems kyi 'dod pa dang / sems kyi kun tu rtog pa dag gis rnam grangs du mas de 'chir bcug gam/ de la 'chi ba'i bsngags pa brjod de/ de yang rtsom pa de lta bus dus byas na dge slong de yang pham par gyur pa yin gyis/ gnas par mi bya'o zhes gsungs pa gang lags pa/ btsun pa re zhig dge slong gis gsang sngags dang sman dag gis mi dud 'gro'i skye gnas par bsgyur te/ mi srog dang phral na cir 'gyur lags/ mthar 'gyur ro// btsun pa re zhig dge slong gis gsang sngags dang sman dag gis bdag nyid dud 'gro'i skye gnas par bsgyur te/ mi srog dang phral na cir 'gyur lags/ gal te mi gsad par byar mi rung bar dge slong du 'du shes yod la/ de yang byed na mthar 'gyur ro// gal te dge slong du 'du shes med na nyes pa sbom por 'gyur ro// btsun pa re zhig dge slong gis pha dang ma'i srog dag phral yang mthar mi 'gyur la/ mtshams ma mchis pa nyid kyi kha na ma tho bas kyang reg par mi 'gyur ba lta mchis lags sam/ yod de gang gi pha dang ma dud 'gro'i skye gnas par gyur pa'o// btsun pa dge slong gis pha bkum yang mthar mi 'gyur la/ mtshams ma mchis pa nyid kyi kha na ma tho bas kyang reg par mi 'gyur ba lta mchis lags sam/ yod de zag pa dang bcas pa'i las kyi srid pa bsad na'o// nye ba 'khor zag pa dang bcas pa'i las kyi srid pa ni mngon par sgrub pa'i don gyis pha zhes bya'o// btsun pa re zhig dge slong gis ma bkum yang mthar mi 'gyur la/ mtshams ma mchis pa nyid kyi kha na ma tho bas kyang reg par mi 'gyur ba lta mchis lags sam/ yod de gal te sred pa bsad na'o// nye ba 'khor sred pa ni skyed pa'i don gyis ma zhes bya'o// btsun pa re zhig dge slong gis ma dgum par 'tshal nas bud med gzhan zhig bkum na cir 'gyur lags/ nyes pa sbom por 'gyur ro// btsun pa re zhig dge slong gis bud med gzhan zhig dgum par 'tshal nas ma bkum na cir 'gyur lags/ nyes pa sbom por 'gyur ro// btsun pa re zhig dge slong gis ma dgum par sbyor ba bgyis la/ bud med gzhan zhig srog dang phral na cir 'gyur lags/ nyes pa sbom por 'gyur ro// btsun pa re zhig dge slong gis bud med gzhan zhig dgum par sbyor ba bgyis la ma srog dang phral na cir 'gyur lags/ nyes pa sbom por 'gyur ro// btsun pa re zhig dge slong gis mi'i bud med kyi mngal na dud 'gro'i skye gnas par skyes pa bkum na cir 'gyur lags/ ltung byed du 'gyur ro// btsun pa re zhig dge slong gis dud 'gro'i skye gnas su skyes pa mo'i mngal du mi'i bu bkum na cir 'gyur lags/ mthar 'gyur ro// btsun pa re zhig ma ni skyed pa lags la/ gzhan ni gso bar bgyid pa lags na/ gang zhig srog dang phral na mthar yang 'gyur la/ mtshams ma mchis pa nyid kyi kha na ma tho bas kyang reg par 'gyur lags/ gang gis bskyed pa'o// btsun pa re zhig dge slong gis mi la mi lags par 'du shes pas bkum na cir 'gyur lags/ mthar 'gyur ro// mi la mi ma lags par 'du shes pas bkum na cir 'gyur lags/ nyes pa sbom por 'gyur ro// mi ma lags pa la mir 'du shes pas bkum na cir 'gyur lags/ nyes pa sbom por 'gyur ro// mi ma lags pa la mi ma lags par 'du shes pas bkum na cir 'gyur lags/ nyes pa sbom por 'gyur ro// // sdom la/ yid gnyis dang ni bdag gnyis dang // dgra bcom pa yang nyid la bzhi// rkun po gnyis dang 'du shes gzhan// bdun tshan dang ni khang pa'o// btsun pa re zhig dge slong gis de 'di yin nam de 'di ma yin snyam du som nyi dang the tshom 'tshal bzhin du de yang srog dang phral na cir 'gyur lags/ mthar 'gyur ro// btsun pa re zhig dge slong gis bdag nyid srog dang phral na cir 'gyur lags/ nyes pa sbom por 'gyur ro// btsun pa re zhig dge slong gis pha dang ma dgum par sbyor ba bgyis pa las bdag nyid bkum na cir 'gyur lags/ gal te pha ma sngar dus byas na pham par 'gyur te mtshams med pa'i kha na ma tho bas kyang reg par 'gyur ro// 'on te de sngar dus byas na nyes pa sbom por 'gyur ro// mtshams med pa'i kha na ma tho bas reg par mi 'gyur ro// btsun pa re zhig dge slong gis dgra bcom pa dgum par 'tshal na so so'i skye bo bkum na cir 'gyur lags/ nyes pa sbom por 'gyur ro// btsun pa re zhig dge slong gi so so'i skye bo dgum par 'tshal na dgra bcom pa bkum na cir 'gyur lags/ nyes pa sbom por 'gyur te/ mtshams med pa'i kha na ma tho bas reg par mi 'gyur ro// btsun pa re zhig dge slong gis dgra bcom pa dgum par sbyor ba bgyis la/ slob pa srog dang phral na cir 'gyur lags/ mthar 'gyur te/ mtshams med pa dang nye ba'i kha na ma tho bas kyang reg par 'gyur ro// btsun pa re zhig dge slong gis so so'i skye bo dgum par sbyor ba bgyis la/ dgra bcom pa zhig srog dang phral na cir 'gyur lags/ mthar 'gyur te/ mtshams med pa'i kha na ma tho bas kyang reg par 'gyur ro// btsun pa re zhig rkun po zhig dgum par khrid pa las bros te/ de grong mi'am/ rgyal po'i mi dag gis rjes bzhin du bsnyags par gyur la/ shul gyi mdun rol nas dge slong zhig mchis pa de la de dag gis khyod kyis rkun po zhig bros pa mthong ngam zhes dris pa dang / dge slong de la yang rkun po dgum pa'i sems nye bar gnas par gyur nas de yang de dag la bstan te de srog dang phral na cir 'gyur lags/ mthar 'gyur ro// btsun pa re zhig rkun po zhig dgum par khrid pa las bros te/ de grong mi'am rgyal po'i mi dag gis rjes bzhin du bsnyags par gyur la/ shul gyi mdun rol nas dge slong zhig mchis pa de la de dag gis khyod kyis rkun po zhig bros pa mthong ngam zhes dris pa dang / dge slong la yang rkun po dgum pa'i sems nye bar gnas par ma gyur par de dag la bstan te de srog dang phral na cir 'gyur lags/ nyes byas so// btsun pa re zhig mi gnyis las gzhan dgum par bgyis pa las gzhan bkum na cir 'gyur lags/ nyes pa sbom por 'gyur ro// btsun pa re zhig bsnyen par rdzogs par dgum par sbyor ba bgyis la/ bsnyen par ma rdzogs par bkum na cir 'gyur lags/ nyes byas so// bsnyen par ma rdzogs par dgum par sbyor ba bgyis la/ bsnyen par rdzogs kar bkum na cir 'gyur lags/ nyes byas so// bsnyen par ma rdzogs par dgum par sbyor ba bgyis la/ bsnyen par rdzogs te bkum na cir 'gyur lags/ nyes pa sbom por 'gyur ro// bsnyen par rdzogs kar dgum par sbyor ba bgyis la/ bsnyen par rdzogs kar bkum na cir 'gyur lags/ nyes byas so// bsnyen par rdzogs kar dgum par sbyor ba bgyis la/ bsnyen par rdzogs te bkum na cir 'gyur lags/ nyes pa sbom por 'gyur ro// bsnyen par rdzogs te dgum par sbyor ba bgyis la/ bsnyen par rdzogs te bkum na cir 'gyur lags/ mthar 'gyur ro// bsnyen par rdzogs te dgum par sbyor ba bgyis la/ bsnyen par ma rdzogs par bkum na cir 'gyur lags/ nyes byas so// btsun pa dge slong gcig pu khang pa'i nang du zhugs pa la srog dang phral ba'i rkyen gyis mthar 'gyur ba lta mchis lags sam/ yod de nye ba 'khor 'di ltar dge slong gis gsad par sbyor ba byas la khang pa'i nang du zhugs sam/ khang pa'i nang du zhugs nas gsad par sbyor ba byed na'o// btsun pa dge slong gis mi la mi lags par 'du shes te bkum sems kyis srog dang phral yang mthar mi 'gyur ba lta mchis lags sam/ yod de sngar ltung ba byung ba dang / rku thabs su gnas pa dang / dang po mi mthun pa dang / ma ning dang / dge slong ma sun phyung ba la ni nyes byas su 'gyur ro// ji ltar dge slong la srog dang phral ba'i rkyen gyis mthar 'gyur ba de bzhin du bslab pa byin pa dang / dge slong ma la yang mthar 'gyur ro// dge slob ma dang / dge tshul dang / dge tshul ma la ni nyes byas so// // sdom la/ sangs rgyas ston pa rnam par gzigs// mi slob slob dang ci yang dang // nyams dang grol dang 'jigs pa dang // skye dang thob dang 'dra ba'o// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis yang dge slong gang mngon par mi shes shing yongs su mi shes par mi'i chos bla ma mtha' dang / 'phags pa dang / khyad par thob pa dang / shes pa dang / mthong ba dang / reg par gnas pa med cing mi bdog bzhin du 'di shes so// 'di mthong ngo zhes de lta bur khas 'ches pa las de ltung ba byung ba rnam par dag par 'dod nas/ dus gzhan zhig na dris kyang rung ma dris kyang rung 'di skad ces tshe dang ldan pa dag bdag gis ni mi shes par shes so zhes smras/ ma mthong bar mthong ngo zhes smras te/ gsob gsog du smras so zhes zer na mngon pa'i nga rgyal ma gtogs te/ dge slong de yang phas pham par 'gyur ba yin gyis gnas par mi bya'o zhes gsungs pa gang lags pa/ btsun pa re zhig dge slong 'di skad ces bdag ni sangs rgyas yin no zhes mchi na cir 'gyur lags/ gal te sdig pa mi dge ba'i chos rnams khong du chud pa nyid dam/ brda sprod pa nyid las bsams nas lung ston na nyes pa sbom por 'gyur ro// 'on te med pa sangs rgyas byed pa'i chos rnams su lung ston na mthar 'gyur ro// btsun pa re zhig dge slong 'di skad ces bdag ni ston pa yin no zhes mchi na cir 'gyur lags/ gal te 'di skad du gdams ngag ston pa dang / rjes su ston pa dang / chos ston pa'o snyam du bsams nas smras na nyes pa sbom por 'gyur ro// 'on te ston pa'i chos rnams su lung ston na mthar 'gyur ro// btsun pa re zhig dge slong 'di skad ces bdag ni bcom ldan 'das rnam par gzigs dang / gtsug tor can dang / 'khor ba 'jig dang / thams cad skyob dang / gser thub dang / 'od srung gi nyan thos so zhes mchi na cir 'gyur lags/ gal te sngon gyi gnas su lung ston na mthar 'gyur ro// 'on te des 'di snyam du de nas bzung ste yang dag par rdzogs pa'i sangs rgyas shAkya thub pa la skyabs su song ngo // de nas bzung ste yang dag par rdzogs pa'i sangs rgyas thams cad la skyabs su song ngo snyam du bsams nas smras na nyes pa sbom por 'gyur ro// btsun pa re zhig dge slong 'di skad ces bdag ni mi slob pa'o zhes mchi na cir 'gyur lags/ gal te nyon mongs pa spangs par lung ston na mthar 'gyur ro// 'on te des 'di snyam du bdag ni bzo ci yang mi slob bo snyam du bsams nas smras na nyes pa sbom por 'gyur ro// btsun pa re zhig dge slong gis 'di skad ces bdag ni slob pa'o zhes mchi na cir 'gyur lags/ gal te slob par spyod par lung ston na mthar 'gyur ro// 'on te des 'di snyam du kun tu spyod pa la slob bo snyam du bsams nas smras na nyes pa sbom por 'gyur ro// btsun pa re zhig dge slong 'di skad ces bdag la ni ci yang ba med do zhes mchi na cir 'gyur lags/ gal te ci yang ba spangs so zhes lung ston na mthar 'gyur ro// 'on te des 'di snyam du bdag la ni lhung bzed dang / chos gos dang / dge sbyong gi 'tsho ba'i yo byad gang yang rung ba zhig med do snyam du bsams nas smras na nyes pa sbom por 'gyur ro// btsun pa re zhig dge slong 'di skad ces bdag nyid ni nyams pa'o zhes mchi na cir 'gyur lags/ gal te 'di snyam du bdag ni dge sbyong gi tshul gyi 'bras bu dag las so zhes zer na mthar 'gyur ro// 'on te lung las nyams pa las bsams te smras na nyes pa sbom por 'gyur ro// btsun pa re zhig dge slong gis 'di skad ces bdag ni grol ba'o zhes mchi na cir 'gyur lags/ gal te 'di skad ces bdag ni kun tu sbyor ba dang / 'ching ba dang / bag la nyal ba dang / nye ba'i nyon mongs pa dang / kun nas dkris pa rnams las grol lo zhes zer na mthar 'gyur ro// 'on te 'di snyam du kun tu sbyor ba dang / 'ching ba dang / bag la nyal ba dang / nye ba'i nyon mongs pa dang / kun nas dkris pa gang dag zad pa dang / 'gag pa dang / bral ba dang / rnam par gyur pa de dag las bdag grol lo snyam du bsams nas smras na nyes pa sbom por 'gyur ro// btsun pa re zhig dge slong 'di skad ces bdag la 'jigs pa med do zhes mchi na cir 'gyur lags/ gal te 'jigs pa spangs par lung ston na mthar 'gyur ro// 'on te 'jig rten pa las bsams nas bdag ni ci la yang mi 'jigs so zhes zer na nyes pa sbom por 'gyur ro// btsun pa re zhig dge slong 'di skad ces 'di ni bdag gi skye ba'i tha ma yin no zhes mchi na cir 'gyur lags/ gal te zad par 'du shes par lung ston na mthar 'gyur ro// 'on te gang gi skye ba'i tha ma 'di yin pa'i skye ba de ni zad pa/ 'gag pa/ bral ba rnam par gyur pa yin no snyam du bsams nas smras na nyes pa sbom por 'gyur ro// btsun pa re zhig dge slong 'di skad ces bdag gis thob bo zhes mchi na cir 'gyur lags/ gal te 'di skad ces dge sbyong gi tshul gyi 'bras bu dag go zhes zer na mthar 'gyur ro// 'on te 'jig rten pa'i dngos po yin par lung ston na nyes pa sbom por 'gyur ro// btsun pa re zhig dge slong 'di skad ces kye ma khyod kho bo ci 'dra ba de 'dra bar gyur kyang ci ma rung // de ltar na yu bu rgyun du zhugs pa dang / lan gcig phyir 'ong ba dang / phyir mi 'ong ba dang / dgra bcom par gyur na/ kho bo ni rgyun du zhugs pa dang / lan gcig phyir 'ong ba dang / phyir mi 'ong ba dang / dgra bcom pa yang ma yin no zhes mchi na cir 'gyur lags/ nyes pa sbom por 'gyur ro// // sdom la/ ma smin thob dang bdag 'dri dang // spangs pa dang ni 'bras bu gnyis// 'du shes bzhi dang thob bya dang // 'jig rten pa'i tshul tha ma'o// btsun pa re zhig dge slong zhig la tshe dang ldan pa ci zag pa zad pa yin nam zhes dris la/ des kyang shing thog ma smin pa dag bcangs par gyur te/ des 'di skad ces yin no zhes bgyis na cir 'gyur lags/ nyes pa sbom por 'gyur ro// btsun pa re zhig dge slong 'di skad ces bdag ni rgyun du zhugs pa'i 'bras bu dang / lan gcig phyir 'ong ba'i 'bras bu dang / phyir mi 'ong ba'i 'bras bu dang / mchog gi 'bras bu thob bo zhes mchi na cir 'gyur lags/ mthar 'gyur ro// btsun pa re zhig dge slong bdag nyid kyis dris la/ 'di skad ces nga dgra bcom pa yin no zhes zer ba 'di dris zhes mchi na cir 'gyur lags/ nyes pa sbom por 'gyur ro// btsun pa re zhig dge slong la khyim bdag cig gis khyod kyis 'bras bu thob bam zhes dris pa dang / des kyang lo ma dang / me tog dang / 'bras bu ma smin pa dag bcangs par gyur te/ des 'di skad ces yin zhes bgyi na cir 'gyur lags/ nyes pa sbom por 'gyur ro// btsun pa re zhig dge slong 'di skad ces bdag nyid yongs su nyams pa'o zhes mchi na cir 'gyur lags/ gal te thob pa las yongs su nyams par lung ston na mthar 'gyur ro// 'on te ma thob pa las yongs su nyams par lung ston na nyes pa sbom por 'gyur ro// btsun pa re zhig dge slong gis rgyun du zhugs pa'i 'bras bur lung bstan to snyam pa las lan gcig phyir 'ong ba'i 'bras bur lung ston par bgyid/ lan gcig phyir 'ong ba'i 'bras bur lung bstan to snyam pa las phyir mi 'ong ba'i 'bras bur lung ston par bgyid/ phyir mi 'ong ba'i 'bras bur lung bstan to snyam pa las dgra bcom pa'i 'bras bur lung bstan par bgyid na cir 'gyur lags/ nyes pa sbom por 'gyur ro// btsun pa re zhig dge slong 'di skad ces rgyu ri zhes bya ba la rgyun du zhugs pa'i 'bras bu'o// bya skyibs kyi ngos la lan gcig phyir 'ong ba'i 'bras bu'o// bya rgod kyi phung po la phyir mi 'ong ba'i 'bras bu'o// 'od ma'i tshal du mchog gi 'bras bu dgra bcom pa'o zhes mchi na cir 'gyur lags/ gal te 'di snyam du der bdag la bstan pa bton/ kha ton byas te/ bdag gis snyom las ma byas so snyam du bsams nas smras na nyes pa sbom por 'gyur ro// 'on te dge sbyong gi 'bras bu rnams su lung ston na mthar 'gyur ro// btsun pa re zhig dge slong gis mi ma lags pa mi ma lags par 'du shes te mi'i chos bla mar 'gyur bar lung ston na cir 'gyur lags/ nyes pa sbom por 'gyur ro// mi ma lags pa la mir 'du shes te mi'i chos bla mar gyur par lung ston na cir 'gyur lags/ nyes pa sbom por 'gyur ro// mi la mi ma lags par 'du shes te mi'i chos bla mar gyur pa lung ston na cir 'gyur lags/ nyes pa sbom por 'gyur ro// mi la mir 'du shes te mi'i chos bla mar gyur pa lung ston na cir 'gyur lags/ mthar 'gyur ro// btsun pa re zhig dge slong 'di skad ces nyan thos kyi sa thob par bya ba gang yin pa de bdag gis thob bo zhes mchi na cir 'gyur lags/ gal te byang chub par bya ba las bsams te smras na nyes pa sbom por 'gyur ro// 'on te nyan thos kyi chos rnams su lung ston na mthar 'gyur ro// btsun pa re zhig dge slong 'di skad ces bdag de ring 'jig rten pa'i bsam gtan la snyom par ma zhugs te/ dgongs kar yang ma zhugs/ de phan chad kyang ma zhugs so zhes mchi na cir 'gyur lags/ nyes pa sbom por 'gyur ro// btsun pa re zhig dge slong 'di skad ces tshur 'bras bu dag lung bstan to zhes mchi na cir 'gyur lags/ nyes pa sbom por 'gyur ro// // 'dul ba gzhung bla ma/ bam po gnyis pa/ sdom la/ pho nya yi ge lag brda dang / gzhan la snyad 'dogs brgyud pa dang // smyon pa dang ni sems 'khrugs dang // tshor bas nyen 'on glen pa'o// btsun pa re zhig dge slong gis pho nya las mi'i chos bla mar gyur pa brjod na cir 'gyur lags/ nyes pa sbom por 'gyur ro// de bzhin du yi ge dang gzhan la snyad 'dogs pa dang / brgyud pa mi'i chos bla mar gyur pa brjod na cir 'gyur lags/ nyes pa sbom por 'gyur ro// btsun pa re zhig dge slong gis smyon pa'i drung du mi'i chos bla mar gyur pa brjod na cir 'gyur lags/ nyes pa sbom por 'gyur ro// de bzhin du sems 'khrugs pa dang // tshor bas nyen pa dang / 'on pa dang / glen pa la mi'i chos bla mar gyur pa brjod na cir 'gyur lags/ nyes pa sbom por 'gyur ro// // sdom la/ gnyid log ra ro rab myos dang // snyoms zhugs 'gro ba ma yin nyid// skad dang lus dang dben sngags dang // gzhan las gzhan gyi tha ma'o// btsun pa re zhig dge slong gis gnyid kyis log pa'i drung du mi'i chos bla mar gyur pa smras na cir 'gyur lags/ nyes pa sbom por 'gyur ro// de bzhin du ra ro ba dang / rab tu myos pa dang / snyoms par zhugs pa dang / 'gro ba gzhan na gnas pa'i drung du mi'i chos bla mar gyur pa smras na cir 'gyur lags/ nyes pa sbom por 'gyur ro// btsun pa re zhig dbus kyi dge slong gis mtha' 'khob pa'i skad du dbus pa'i drung du mi'i chos bla mar gyur pa smras la/ yul dbus pas kyang mtha' 'khob pa'i skad de ma 'tshal na cir 'gyur lags/ nyes pa sbom por 'gyur ro// mtha' 'khob pas dbus pa'i skad du mtha' 'khob pa'i drung du mi'i chos bla mar gyur pa smras la/ mtha' 'khob pas kyang yul dbus pa'i skad de ma 'tshal na cir 'gyur lags/ nyes pa sbom por 'gyur ro// mtha' 'khob pas mtha' 'khob pa'i skad du dbus pa'i drung du mi'i chos bla mar gyur pa smras pa la/ yul dbus pas kyang mtha' 'khob pa'i skad de ma 'tshal na cir 'gyur lags/ nyes pa sbom por 'gyur ro// dbus pas dbus pa'i skad du mtha' 'khob pa'i drung du mi'i chos bla mar gyur pa smras la mtha' 'khob pas kyang yul dbus pa'i skad de ma 'tshal na cir 'gyur lags/ nyes pa sbom por 'gyur ro// btsun pa re zhig dge slong gis lus kyi rnam par rig byed kyis mi'i chos bla mar gyur pa smras na cir 'gyur lags/ nyes pa sbom por 'gyur ro// btsun pa re zhig dge slong gis dben par dben pa'i 'du shes kyis mi'i chos bla mar gyur pa smras na cir 'gyur lags/ nyes pa sbom por 'gyur ro// dben par mi dben pa'i 'du shes kyis mi'i chos bla mar gyur pa smras na cir 'gyur lags/ nyes pa sbom por 'gyur ro// mi dben par dben pa'i 'du shes kyis mi'i chos bla mar gyur pa smras na cir 'gyur lags/ nyes pa sbom por 'gyur ro// mi dben par mi dben pa'i 'du shes kyis mi'i chos bla mar gyur pa smras na cir 'gyur lags/ mthar 'gyur ro// btsun pa re zhig dge slong gis gsang sngags sam sman dag gis bdag nyid mi gda' bar bgyis nas mi'i chos bla mar gyur pa smras na cir 'gyur lags/ nyes pa sbom por 'gyur ro// btsun pa re zhig dge slong gis gzhan las mi'i chos bla mar gyur pa smras na cir 'gyur lags/ nyes pa sbom por 'gyur ro// btsun pa re zhig dge slong gis gzhan dag gi slad du mi'i chos bla mar gyur pa smras na cir 'gyur lags/ nyes pa sbom por 'gyur ro// btsun pa re zhig dge slong gis mi'i chos bla mar gyur pa smras kyang mthar mi 'gyur ba lta mchis lags sam/ yod de sngar ltung ba byung ba dang / rku thabs su gnas pa dang / dang po mi mthun pa can dang / ma ning dang / dge slong ma sun phyung ba la ni nyes byas su 'gyur ro// ji ltar dge slong gis du smras pa'i rkyen gyis mthar 'gyur ba de bzhin du bslab pa byin pa dang / dge slong ma yang mthar 'gyur ro// dge slob ma dang / dge tshul dang / dge tshul ma la ni nyes byas so// nye ba 'khor gyis zhus pa/ kha che ba las pham pa sbyar ba rdzogs so// // sdom la/ ma log sbubs dang de bzhin g.yos// rtsol ba med pa dag dang mtshan// gzhan gyi dag dang bcas pa 'dir// tshogs su yang dag bshad pa yin// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis ched du bsams nas khu ba phyung na rmi lam gyi ma gtogs te/ dge 'dun lhag ma'o zhes gsungs pa gang lags pa/ btsun pa re zhig dge slong gis gnyid ma log pa'i gnas skabs su brtsams te gnyid log nas khu ba phyung na cir 'gyur lags/ nyes pa sbom por 'gyur ro// btsun pa re zhig gnyid log pa'i tshe brtsams te sad nas khu ba phyung na cir 'gyur lags/ gal te rtsol na nyes pa sbom por 'gyur ro// 'on te mi rtsol na ltung ba med do// btsun pa re zhig bcom ldan 'das kyis khu ba sbubs su phyin pa phyung na nyes pa sbom por 'gyur ro zhes gsungs pa gang lags pa/ ji tsam gyis na sbubs su phyin pa lags/ gnas nas 'phags ma thag tu sbubs su phyin par 'gyur ro// btsun pa bcom ldan 'das kyis bskyod de btang ba las khu ba phyung na nyes pa sbom por 'gyur ro zhes gsungs pa gang lags pa/ ji tsam gyis na bskyod de btang ba lags/ mjug thogs su gnas nas 'phags pa las btang ba yin no// btsun pa ma rtsal bar khu ba phyung na cir 'gyur lags/ gal te bdag gir mi byed na ltung ba med do// 'on te bdag gir byed na nyes pa sbom por 'gyur ro// btsun pa re zhig dge slong khu ba 'byin pa las mtshan gyur te dge slong mar red na cir 'gyur lags/ ltung byed du 'gyur ro// btsun pa re zhig dge slong ma khu ba 'byin pa las mtshan gyur te dge slong du red na cir 'gyur lags/ dge 'dun lhag mar 'gyur ro// btsun pa re zhig dge slong gis gzhan gyi zag byed nas khu ba 'byin par bgyid na cir 'gyur lags/ nyes pa sbom por 'gyur ro// btsun pa dge slong gis ched du bsams te khu ba phyung na dge 'dun lhag mar mi 'gyur ba lta mchis lags sam yod de sngar ltung ba byung ba dang / rku thabs su gnas pa dang / dang po mi mthun pa can dang / ma ning dang / dge slong ma sun phyung ba la ni nyes byas su 'gyur ro// ji ltar dge slong khu ba 'byin pa dge 'dun lhag mar 'gyur ba de bzhin du bslab pa byin pa la yang dge 'dun lhag mar 'gyur ro// dge slong ma la ni gzhi ji lta ba bzhin no// dge slob ma dang / dge tshul dang / dge tshul ma la ni nyes byas so// // sdom la/ lus dang yid gnyis so dang ni// rma spu de bzhin sen mo dang // bzhi pa gnyis su byas na ni// tshogs su yang dag bshad pa yin// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis yang dge slong gang dral cing gyur pa'i sems kyis bud med kyi yul dang lhan cig lus kyis reg par byed cing lag pa nas bzung ngam/ dpung pa nas bzung ngam/ lan bu nas bzung ngam/ yan lag dang nying lag gang yang rung ba la nom pa dang / nyug pa bdag gis byed na dge 'dun lhag ma'o zhes gsungs pa gang lags pa/ btsun pa re zhig bud med lus kyi dbang po nyams par gyur la/ dge slong gis de dang lhan cig lus kyis reg par bgyid na cir 'gyur lags/ nyes pa sbom por 'gyur ro// btsun pa re zhig lus kyi dbang po nyams par gyur pa des bud med dang lhan cig lus kyis reg par byed na cir 'gyur lags/ nyes pa sbom por 'gyur ro// btsun pa re zhig de gnyis ka'i lus kyi dbang po nyams par gyur la de dag lus kyis reg par bgyid na cir 'gyur lags/ nyes byas so// btsun pa re zhig dge slong de 'di yin nam/ de 'di ma yin snyam du som nyi dang the tshom 'tshal bzhin du de yang de dang lhan cig lus kyis reg par bgyid na cir 'gyur lags/ dge 'dun gyi lhag mar 'gyur ro// btsun pa re zhig dge slong 'di bud med yin nam/ 'on te bud med ma yin snyam du som nyi dang the tshom 'tshal bzhin du de yang de dang lhan cig lus kyis reg par bgyid na cir 'gyur lags dngos po ji lta ba bzhin no// btsun pa re zhig sos reg par bgyid na cir 'gyur lags/ nyes pa sbom por 'gyur ro// btsun pa re zhig so dag la reg par bgyid na cir 'gyur lags/ nyes pa sbom por 'gyur ro// btsun pa re zhig rmas reg par bgyid na cir 'gyur lags/ nyes pa sbom por 'gyur ro// btsun pa re zhig rma dag la reg par bgyid na cir 'gyur lags/ nyes pa sbom por 'gyur ro// btsun pa re zhig spus reg par bgyid na cir 'gyur lags/ nyes pa sbom por 'gyur ro// btsun pa re zhig spu dag la reg par bgyid na cir 'gyur lags/ nyes pa sbom por 'gyur ro// btsun pa re zhig sen mos reg par bgyid na cir 'gyur lags/ nyes pa sbom por 'gyur ro// btsun pa re zhig sen mo dag la reg par bgyid na cir 'gyur lags/ nyes pa sbom por 'gyur ro// btsun pa re zhig dge slong gis mi'i bud med la mir 'du shes pas lus kyis reg par bgyid na cir 'gyur lags/ dge 'dun lhag mar 'gyur ro// mi'i la mi ma lags par 'du shes pas lus kyis reg par bgyid na cir 'gyur lags/ nyes pa sbom por 'gyur ro// mi'i ma lags par mir 'du shes pas lus kyis reg par bgyid na cir 'gyur lags/ nyes pa sbom por 'gyur ro// mi'i ma lags pa la mi'i ma lags par 'du shes pas lus kyis reg par bgyid na cir 'gyur lags/ nyes pa sbom por 'gyur ro// btsun pa re zhig dge slong gis bar chad dang bcas pa la bar chad dang bcas par 'du shes pas lus kyis reg par bgyid na cir 'gyur lags/ nyes pa sbom por 'gyur ro// bar chad dang bcas pa la bar chad ma mchis par 'du shes pas lus kyis reg par bgyid na cir 'gyur lags/ nyes pa sbom por 'gyur ro// bar chad ma mchis par bar chad dang bcas par 'du shes pas lus kyis reg par bgyid na cir 'gyur lags/ nyes pa sbom por 'gyur ro// bar chad ma mchis pa la bar chad ma mchis par 'du shes pas lus kyis reg par bgyid na cir 'gyur lags/ dge 'dun lhag mar 'gyur ro// // sdom la/ 'du shes gzhan ro rus pa dang // mtshan dang skyes pa mnyen pa dang // 'jam dro ma ning smyon pa dang // snyoms 'jug gnyid log 'gro ba min// btsun pa re zhig bud med gzhan zhig dang lhan cig chags pa skyes pa gzhan zhig dang lhan cig lus kyis reg par byed na cir 'gyur lags/ nyes pa sbom por 'gyur ro// btsun pa re zhig dge slong bud med kyi ro dang lhan cig tu lus kyis reg par bgyid na cir 'gyur lags/ dge 'dun lhag mar 'gyur ro// btsun pa re zhig sha ma mchis pa rus pa'i rus gong dang lhan cig lus kyis reg par bgyid na cir 'gyur lags/ nyes pa sbom por 'gyur ro// btsun pa re zhig dge slong bud med dang lhan cig lus kyis reg par bgyid pa las de'i mtshan gyur te/ dge slong mar red na cir 'gyur lags/ nyes pa sbom por 'gyur ro// btsun pa re zhig dge slong ma zhig skyes pa dang lhan cig tu lus kyis reg par bgyid pa las de'i mtshan gyur te/ dge slong du red na cir 'gyur lags/ nyes pa sbom por 'gyur ro// btsun pa re zhig dge slong skyes pa dang lhan cig lus kyis reg par bgyid na cir 'gyur lags/ nyes pa sbom por 'gyur ro// btsun pa re zhig dge slong gis gnyen nam snyam pa'i bsams pas lus kyis reg par bgyid na cir 'gyur lags/ nyes pa sbom por 'gyur ro// 'jam pa'i bsam pa dang dro ba'i bsam pas kyang de dang 'dra'o// btsun pa re zhig dge slong ma ning dang lhan cig lus kyis reg par bgyid na cir 'gyur lags/ nyes pa sbom por 'gyur ro// ma ning mo dang lhan cig lus kyis reg par bgyid na cir 'gyur lags/ nyes pa sbom por 'gyur ro// btsun pa re zhig dge slong smyon pa dang lhan cig lus kyis reg par bgyid na cir 'gyur lags/ nyes pa sbom por 'gyur ro// de bzhin du sems rnam par 'khrugs pa dang / lhan cig lus kyis reg par bgyid na cir 'gyur lags/ nyes pa sbom por 'gyur ro// btsun pa re zhig dge slong bud med snyoms par zhugs pa dang lhan cig lus kyis reg par bgyid na cir 'gyur lags/ dge 'dun lhag mar 'gyur ro// btsun pa re zhig dge slong bud med gnyid kyis log pa dang lhan cig lus kyis reg par bgyid na cir 'gyur lags/ dge 'dun lhag mar 'gyur ro// btsun pa re zhig dge slong 'gro ba gzhan pa'i bud med dang lhan cig lus kyis reg par bgyid na cir 'gyur lags/ nyes pa sbom por 'gyur ro// btsun pa re zhig dge slong lus kyis reg par bgyid kyang // dge 'dun lhag mar mi 'gyur ba lta mchis lags sam/ yod de sngar ltung ba byung ba dang / rku thabs su gnas pa dang / dang po mi mthun pa can dang / ma ning dang / dge slong ma sun phyung ba la ni nyes byas so// ji ltar dge slong gis lus kyis kun tu reg par byas pa las dge 'dun lhag mar gyur pa de bzhin du bslab pa byin pa la yang dge 'dun gyi lhag mar 'gyur ro// dge slong ma skyes pa dang lhan cig lus kyis kun du reg par byed pa la ni pham par 'gyur ro// dge slob ma dang / dge tshul dang / dge tshul ma la ni nyes byas su 'gyur ro// // sdom la/ skad dang lus dang dben sngags dang // gzhan las gzhan phyir sprul pa dang // pho nya yi ge lag brda dang // gzhan la snyad 'dogs brgyud pa dang // bgo bsha' ma ning skyes pa dang // ma ning mo mdzes sdig can no// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis yang dge slong gang dral cing gyur pa'i sems kyis bud med kyi yul la gnas ngan len gyi tshig sdig pa can tshogs par mi dbyung ba 'khrig pa dang ldan pa ji ltar skyes bus na chung la bya ba bzhin du yang smras na dge 'dun lhag ma'o zhes gsungs pa gang lags pa/ btsun pa re zhig dbus pa'i dge slong zhig gis dbus pa'i bud med la mtha' 'khob pa'i skad du gnas ngan len gyi tshig smras la/ dbus pa'i bud med kyis kyang mtha' 'khob pa'i skad de ma 'tshal na cir 'gyur lags/ nyes pa sbom por 'gyur ro// mtha' 'khob pa zhig mtha' 'khob pa'i bud med la dbus pa'i skad kyis gnas ngan len gyi tshig smras la/ mtha' 'khob pa'i bud med kyis kyang yul dbus pa'i skad de ma 'tshal na cir 'gyur lags/ nyes pa sbom por 'gyur ro// mtha' 'khob pa zhig gis dbus pa'i bud med la mtha' 'khob pa'i skad du gnas ngan len gyi tshig smras la/ dbus pa'i bud med kyis kyang mtha' 'khob pa'i skad de ma 'tshal na cir 'gyur lags/ nyes pa sbom por 'gyur ro// dbus pa zhig gis mtha' 'khob pa'i bud med la dbus pa'i skad du gnas ngan len gyi tshig smras la/ mtha' 'khob pa'i bud med kyis kyang yul dbus pa'i skad de ma 'tshal na cir 'gyur lags/ nyes pa sbom por 'gyur ro// btsun pa re zhig dge slong gis bud med la lus kyi rnam par rig byed kyis gnas ngan len gyi tshig ston na cir 'gyur lags/ nyes pa sbom por 'gyur ro// btsun pa re zhig dge slong gis dben pa la dben par 'du shes pas bud med la gnas ngan len gyi tshig smras na cir 'gyur lags/ nyes pa sbom por 'gyur ro// dben pa las mi dben par 'du shes pas gnas ngan len gyi tshig smras na cir 'gyur lags/ nyes pa sbom por 'gyur ro// mi dben pa las dben par 'du shes pas gnas ngan len gyi tshig smras na cir 'gyur lags/ nyes pa sbom por 'gyur ro// mi dben pa las mi dben par 'du shes pas bud med la gnas ngan len gyi tshig smras na cir 'gyur lags/ dge 'dun lhag mar 'gyur ro// btsun pa re zhig dge slong gis sman nam gsang sngags kyis bdag nyid mi gda' bar bgyis te bud med la gnas ngan len gyi tshig smras na cir 'gyur lags/ nyes pa sbom por 'gyur ro// btsun pa re zhig dge slong gis gzhan zhig las bud med la gnas ngan len gyi tshig smras na cir 'gyur lags/ nyes pa sbom por 'gyur ro// btsun pa re zhig dge slong gis gzhan dag gi slad du bud med la gnas ngan len gyi tshig smras na cir 'gyur lags/ nyes pa sbom por 'gyur ro// btsun pa re zhig dge slong gis bud med sprul pa la gnas ngan len gyi tshig smras na cir 'gyur lags/ nyes pa sbom por 'gyur ro// btsun pa re zhig dge slong pho nya las bud med kyi gnas ngan len gyi tshig smras na cir 'gyur lags/ nyes pa sbom por 'gyur ro// de bzhin du yi ge dang lag brda dang / gzhan la snyad 'dogs pa dang / brgyud de smras na cir 'gyur lags/ nyes pa sbom por 'gyur ro// btsun pa re zhig dge slong gis bud med la bgo bsha' gyis shig ces bgyis na cir 'gyur lags/ nyes pa sbom por 'gyur ro// btsun pa re zhig dge slong gis ma ning la smras na cir 'gyur lags/ nyes pa sbom por 'gyur ro// skyes pa la smras na cir 'gyur lags/ nyes pa sbom por 'gyur ro// ma ning mo la smras na cir 'gyur lags/ nyes pa sbom por 'gyur ro// btsun pa re zhig dge slong gis bud med la 'di skad du mdzes so zhes bgyis na cir 'gyur lags/ nyes pa sbom por 'gyur ro// btsun pa re zhig dge slong gis bud med la 'di skad ces sdig pa can no zhes bgyis na cir 'gyur lags/ nyes pa sbom por 'gyur ro// // sdom la/ smyon pa dang ni sems 'khrugs sam// tshor ba 'on ma glen ma dang // gnyid log ra ro rab myos dang // dge slong ma dang snyoms par zhugs// btsun pa re zhig dge slong gis bud med smyon pa zhig la gnas ngan len gyi tshig smras na cir 'gyur lags/ nyes pa sbom por 'gyur ro// de bzhin du sems 'khrugs pa dang / tshor bas nyam thag pa dang / 'on ma dang / glen ma dang / gnyid kyis log pa dang / phyag las khom pa dang / rab tu myos pa la gnas ngan len gyi tshig smras na cir 'gyur lags/ nyes pa sbom por 'gyur ro// btsun pa re zhig dge slong bud med la gnas ngan len gyi tshig smra ba las de'i mtshan gyur te/ dge slong mar red na cir 'gyur lags/ nyes pa sbom por 'gyur ro// btsun pa re zhig dge slong ma zhig skyes pa la gnas ngan len gyi tshig smra ba las de'i mtshan gyur te dge slong du red na cir 'gyur lags/ nyes pa sbom por 'gyur ro// btsun pa bcom ldan 'das kyis yang dge slong gang bud med kyi yul la gnas ngan len gyi tshig smras na dge 'dun lhag mar 'gyur ro// zhes gsungs pa gang lags pa/ btsun pa dge slong gis bud med kyi yul la gnas ngan len gyi tshig smras kyang dge 'dun lhag mar mi 'gyur ba lta mchis lags sam/ yod de gal te gzhan gyi phyir smras na cir 'gyur zhe na/ nyes pa sbom por 'gyur ro// btsun pa re zhig dge slong gis bud med snyoms par zhugs pa zhig la gnas ngan len gyi tshig smras na cir 'gyur lags/ nyes pa sbom por 'gyur ro// // sdom la/ bzhi pa gnyis dang 'du shes gzhan// gnas ngan len la gang bsgrags pa// bsnyen bkur la yang de bzhin du// rgyas par rab tu bshad par bya// btsun pa re zhig dge slong gis mi'i bud med la mi ma lags par 'du shes pas gnas ngan len gyi tshig smras na cir 'gyur lags/ nyes pa sbom por 'gyur ro// mi ma lags pa mo la mir 'du shes pas gnas ngan len gyi tshig smras na cir 'gyur lags/ nyes pa sbom por 'gyur ro// mi'i bud med la mir 'du shes pas gnas ngan len gyi tshig smras na cir 'gyur lags/ dge 'dun lhag mar 'gyur ro// btsun pa re zhig dge slong gis bud med la bud med du 'du shes pas gnas ngan len gyi tshig smras na cir 'gyur lags/ dge 'dun lhag mar 'gyur ro// bud med la skyes par 'du shes pas gnas ngan len gyi tshig smras na cir 'gyur lags/ nyes pa sbom por 'gyur ro// skyes pa la bud med du 'du shes pas gnas ngan len gyi tshig smras na cir 'gyur lags/ nyes pa sbom por 'gyur ro// skyes pa la skyes par 'du shes pas gnas ngan len gyi tshig smras na cir 'gyur lags/ nyes pa sbom por 'gyur ro// btsun pa re zhig dge slong gis gzhan du 'du shes pas bud med la gnas ngan len gyi tshig smras na cir 'gyur lags/ nyes pa sbom por 'gyur ro// btsun pa re zhig dge slong gis bud med kyi yul la gnas ngan len gyi tshig smras kyang dge 'dun lhag mar mi 'gyur ba lta mchis lags sam/ yod de sngar ltung ba byung ba dang / rku thabs su gnas pa dang / dang po mi mthun pa can dang / ma ning dang / dge slong ma sun phyung ba la ni nyes byas so// ji ltar dge slong la gnas ngan len gyi tshig smra ba'i dge 'dun lhag mar gyur pa de bzhin du bslab pa byin pa la yang dge 'dun lhag mar 'gyur ro// dge slong ma la ni nyes pa sbom por 'gyur ro// dge slob ma dang / dge tshul dang / dge tshul ma la ni nyes byas so// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis yang dge slong gang dral cing gyur pa'i sems kyis bud med kyi yul gyi mdun du su bsnyen bkur rnams kyi nang na ni 'di lta ste/ nga lta bu'i dge slong tshul khrims dang ldan pa/ dge ba'i chos can tshangs par spyod pa la 'di ltar 'khrig pa dang ldan pa'i chos 'dis bsnyen bkur byed pa 'di ni mchog yin no zhes bdag nyid kyi bsnyen bkur bsngags pa brjod na/ dge 'dun lhag ma'o zhes gsungs pa gang lags pa zhes bya ba ste/ gzhung lhag ma ni ji ltar gnas ngan len smras pa las bshad pa de bzhin du bsnyen bkur bsngags pa yang brjod par bya'o// khyad par ni 'di yin te/ dge slong mas bsnyen bkur bsngags pa la ni nyes byas su brjod do// dge slob ma dang / dge tshul dang / dge tshul ma la ni nyes byas so// // sdom la/ chos gnyis dang ni bzhi tshan drug// dbang ba dang ni nyo ba gnyis// spo ba dang ni bzhi tshan gnyis// brgyad pa dag ni tha ma yin// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa chos gang 'das pa yang ma lags/ ma 'ongs pa yang ma lags/ da ltar byung ba yang ma lags/ 'gro ba dang phyir 'ong ba yang ma mchis la/ las kyi mtha'i mjug gi mthar phyin pa'i chos de gang lags/ nye ba 'khor mya ngan las 'das pa'o// btsun pa chos gang dang 'gro ba dang / phyir 'ong ba mchis la/ las kyi mtha' mjug gi mthar phyin pa'i chos de gang lags/ nye ba 'khor smyan byed pa'o// de bgyid na cir 'gyur lags/ dge 'dun lhag mar 'gyur ro// btsun pa bcom ldan 'das kyis yang dge slong gang bud med la skyes pa'i tshig kyang rung // skyes pa la bud med kyi tshig gis kyang rung // chung ma nyid dam/ mdza' na mo nyid du smyan byed na tha na de'i skad cig la yang rung ste/ dge 'dun lhag ma'o zhes gsungs pa gang lags pa/ btsun pa re zhig dge slong gis smyon pa las phrin blangs nas smyon pa la skyel cing // smyon pa la phyir skyel bar bgyid na cir 'gyur lags/ nyes pa sbom por 'gyur ro// smyon pa las phrin blangs nas smyon pa la skyel cing // rang bzhin du gnas pa la phyir skyel bar bgyid na cir 'gyur lags/ nyes pa sbom por 'gyur ro// smyon pa las phrin blangs nas rang bzhin du gnas pa la skyel cing // smyon pa las phyir skyel bar bgyid na cir 'gyur lags/ nyes pa sbom por 'gyur ro// smyon pa las phrin blangs nas rang bzhin du gnas pa la skyel cing rang bzhin du gnas pa la phyir skyel bar bgyid na cir 'gyur lags/ nyes pa sbom por 'gyur ro// btsun pa re zhig dge slong gis rang bzhin du gnas pa las phrin blangs nas rang bzhin du gnas pa la skyel cing rang bzhin du gnas pa la skyel bar bgyid na cir 'gyur lags/ dge 'dun lhag mar 'gyur ro// rang bzhin du gnas pa las phrin blangs nas rang bzhin du gnas pa la skyel cing // smyon pa la phyir skyel bar bgyid na cir 'gyur lags/ nyes pa sbom por 'gyur ro// rang bzhin du gnas pa las phrin blangs nas smyon pa la skyel cing // rang bzhin du gnas pa la phyir skyel bar bgyid na cir 'gyur lags/ nyes pa sbom por 'gyur ro// rang bzhin du gnas pa las phrin blangs nas smyon pa la skyel cing // smyon pa la skyel bar bgyid na cir 'gyur lags/ nyes pa sbom por 'gyur ro// smyon pa la bzhi tshan gnyis po ji lta ba de bzhin du sems 'khrugs pa la yang bzhi tshan gnyis/ tshor bas nyam thag pa la yang bzhi tshan gnyis su bya'o// btsun pa dbang ba dang mi dbang ba'i khyim bdag gnyis la/ re zhig dge slong gis dbang ba las phrin blangs nas dbang ba la skyel cing dbang ba la phyir skyel bar bgyid na cir 'gyur lags/ dge 'dun lhag mar 'gyur ro// dbang ba las phrin blangs nas dbang ba la skyel cing // mi dbang ba la phyir skyel bar bgyid na cir 'gyur lags/ nyes pa sbom por 'gyur ro// dbang ba las phrin blangs nas mi dbang ba la skyel cing dbang ba la phyir skyel bar bgyid na cir 'gyur lags/ nyes pa sbom por 'gyur ro// dbang ba las phrin blangs nas mi dbang ba la skyel cing // mi dbang ba la phyir skyel bar bgyid na cir 'gyur lags/ nyes pa sbom por 'gyur ro// btsun pa re zhig dge slong gis mi dbang ba las phrin blangs nas mi dbang ba la skyel cing // mi dbang ba la phyir skyel bar bgyid na cir 'gyur lags/ nyes byas su 'gyur ro// mi dbang ba las phrin blangs nas mi dbang ba la skyel cing // dbang ba la phyir skyel bar bgyid na cir 'gyur lags/ nyes pa sbom por 'gyur ro// mi dbang ba las phrin blangs nas dbang ba la skyel cing // mi dbang ba la phyir skyel bar bgyid na cir 'gyur lags/ nyes pa sbom por 'gyur ro// mi dbang ba las phrin blangs nas dbang ba la skyel cing // dbang ba la phyir skyel bar bgyid na cir 'gyur lags/ nyes pa sbom por 'gyur ro// btsun pa re zhig dge slong gis khyim bdag cig la 'di skad ces bud med nyos shig ces bgyis na cir 'gyur lags/ nyes pa sbom por 'gyur ro// btsun pa re zhig dge slong gis khyim bdag cig la 'di skad ces bud med che ge mo zhes bya ba nyos shig ces bgyis na cir 'gyur lags/ nyes pa sbom por 'gyur ro// btsun pa re zhig bsnyen par ma rdzogs par smyan bgyi bar sbyor ba bgyis la bsnyen par ma rdzogs par skyel cing // bsnyen par ma rdzogs par phyir skyel bar bgyid na cir 'gyur lags/ nyes byas so// bsnyen par ma rdzogs par smyan bgyid par sbyor ba bgyis la bsnyen par ma rdzogs par skyel cing // bsnyen par rdzogs kar phyir skyel bar bgyid na cir 'gyur lags/ nyes byas so// bsnyen par ma rdzogs par smyan bgyid par sbyor ba bgyis la bsnyen par ma rdzogs par skyel cing // bsnyen par rdzogs te phyir skyel bar bgyid na cir 'gyur lags/ nyes pa sbom por 'gyur ro// bsnyen par rdzogs kar smyan bgyid par sbyor ba bgyis la bsnyen par rdzogs kar skyel cing // bsnyen par rdzogs nas phyir skyel bar bgyid na cir 'gyur lags/ nyes byas su 'gyur ro// bsnyen par rdzogs kar smyan bgyi bar sbyor ba bgyis la bsnyen par rdzogs kar skyel cing // bsnyen par rdzogs nas phyir skyel bar bgyid na cir 'gyur lags/ nyes pa sbom por 'gyur ro// bsnyen par rdzogs nas smyan bgyi bar sbyor ba bgyis la/ bsnyen par rdzogs nas skyel cing // bsnyen par rdzogs nas phyir skyel bar bgyid na cir 'gyur lags/ dge 'dun lhag mar 'gyur ro// bsnyen par rdzogs te smyan bgyis la bsnyen par rdzogs te skyel cing bsnyen par ma rdzogs par phyir skyel bar bgyid na cir 'gyur lags/ nyes byas su 'gyur ro// btsun pa gang zag de nyid spo ba yang lags/ de nyid spo ba bgyis pa yang lags/ de nyid mgu bar bgyi bar spyod pa yang lags/ de nyid mgu bar bgyid pa spyad pa yang lags pa lta mchis lags sam/ yod de 'di ltar mgu bar bya ba spyad pa'i gang zag la dge 'dun lhag ma'i ltung ba ma bcabs pa byung ba de dge 'dun gyi drung du song nas mgu bar bya ba gsol ba las/ dge 'dun gyis de la mgu bar bya ba byin nas/ des mgu bar bya ba phal cher spyad pa las dge 'dun lhag ma'i ltung ba gnyis po gcig ni zhag gcig bcabs/ gnyis pa ni zhag gnyis bcabs pa byung nas de dge 'dun gyi drung du song ste spo ba gsol ba las dge 'dun gyis de la spo ba byin na de ltung ba gcig ni byas pa yin no// gnyis pas ni spo ba yin no// gsum pas ni mgu bar bya ba spyod pa yin no// bzhi pas ni mgu bar bya ba spyad pa yin no// btsun pa re zhig mo yang mi lags/ pho yang mi lags la/ dge slong gis de gnyis kyi smyan bgyis na cir 'gyur lags/ dge 'dun lhag mar 'gyur ro// mo ni mi ma lags/ pho ni mi ma lags la/ de gnyis kyi smyan bgyis na cir 'gyur lags/ nyes pa sbom por 'gyur ro// mo ni mi ma lags/ pho ni mi lags la/ de gnyis kyi smyan bgyis na cir 'gyur lags/ nyes pa sbom por 'gyur ro// mo yang mi ma lags/ pho yang mi ma lags la/ de gnyis kyi smyan bgyis na cir 'gyur lags/ nyes pa sbom por 'gyur ro// btsun pa re zhig mi dag la mir 'du shes pas smyan bgyis na cir 'gyur lags/ dge 'dun lhag mar 'gyur ro// mi dag la mi ma lags par 'du shes pas smyan bgyis na cir 'gyur lags/ nyes pa sbom por 'gyur ro// mi ma lags pa dag la mir 'du shes pas smyan bgyis na cir 'gyur lags/ nyes pa sbom por 'gyur ro// mi ma lags pa dag la/ mi ma lags par 'du shes pas smyan bgyis na cir 'gyur lags/ nyes pa sbom por 'gyur ro// btsun pa re zhig dge slong gis brgyud de smyan bgyis na cir 'gyur lags/ dge 'dun lhag mar 'gyur ro// // sdom la/ gzhon nu ma dang bu med mngal// za ma ma ning ma ning mo// dge 'dun thams cad brtul zhugs gnas// mtshan gnyis dang ni 'dri ba'o// btsun pa re zhig dge slong gis gzhon nu ma la smyan bgyis na cir 'gyur lags/ nyes pa sbom por 'gyur ro// btsun pa re zhig bu ma mchis pa'i khyim bdag rnams kyi smyan bgyis na cir 'gyur lags/ nyes pa sbom por 'gyur ro// btsun pa re zhig mngal na gnas pa rnams kyi smyan bgyis na cir 'gyur lags/ nyes pa sbom por 'gyur ro// btsun pa re zhig za ma'i smyan bgyis na cir 'gyur lags/ nyes pa sbom por 'gyur ro// ma ning mo rnams kyi smyan bgyis na cir 'gyur lags/ nyes pa sbom por 'gyur ro// btsun pa dge 'dun thams cad 'dus pa'i drung du khyim bdag gcig phyin nas 'di skad ces 'phags pa dag bdag gi tshig gis khyim bdag che ge mo zhig la 'di skad ces bdag gi bu la/ bu mo'am/ sring mo'am/ tsha mo'am/ yang tsha mo stsol cig ces gsung spyod dam zhes bgyis pa las/ gal te dge 'dun kun gyis phrin blangs nas skyel cing phyir skyel bar bgyid na dge 'dun thams cad la cir 'gyur lags/ dge 'dun lhag mar 'gyur ro// 'on te dge 'dun thams cad kyi phrin gyis dge slong gcig gis skyel cing phyir skyel bar bgyid na dge 'dun thams cad la cir 'gyur lags/ dge 'dun lhag mar 'gyur ro// 'on te dge slong gcig gis rang gi tshig gis skyel cing phyir skyel bar bgyid na cir 'gyur lags/ nyes pa sbom por 'gyur ro// dge slong ma dang / brtul zhugs la gnas par tshangs par spyod pa gzhan dag gi smyan bgyis na cir 'gyur lags/ nyes pa sbom por 'gyur ro// btsun pa re zhig dge slong gis phrin len pa las blangs ma thag tu de'i mtshan gyur te/ dge slong mar red nas skyel cing phyir skyel bar bgyid na cir 'gyur lags/ dge 'dun lhag mar 'gyur ro// btsun pa re zhig dge slong ma zhig phrin len pa las blangs ma thag tu de'i mtshan gyur te/ dge slong du red nas skyel cing phyir skyel bar bgyid na cir 'gyur lags/ dge 'dun lhag mar 'gyur ro// btsun pa re zhig dge slong phrin len pa las bud med de la ni pho mtshan skyes/ skyes pa la ni bud med kyi mo mtshan dod par gyur nas mtshan 'phos bzhin du skyel cing phyir skyel bar bgyid na cir 'gyur lags/ dge 'dun lhag mar 'gyur ro// btsun pa skyes pas bud med dang lhan cig brda bgyis par gyur la/ skyes pa des dge slong zhig la 'di skad ces 'phags pas bud med lta gzigs sam zhes bgyis pa dang / dge slong des 'di skad ces de ra ba'i drung du 'dug go zhes bgyis na cir 'gyur lags/ nyes pa sbom por 'gyur ro// btsun pa re zhig dge slong gis smyan bgyis kyang dge 'dun lhag mar mi 'gyur ba lta mchis lags sam/ yod de sngar ltung ba byung ba dang / rku thabs su gnas pa dang / dang po mi mthun pa can dang / ma ning dang / dge slong ma sun phyung ba la ni nyes byas so// ji ltar dge slong smyan byas pa la dge 'dun lhag mar gyur pa de bzhin du bslab pa byin pa dang / dge slong ma la yang dge 'dun lhag mar 'gyur ro// dge slob ma dang / dge tshul dang / dge tshul ma la ni nyes byas so// // sdom la/ gzhi gsum dang ni tshad ma dang // bdag dang gzhan dang ma g.yogs pa// babs dang bdun tshan nyid dang ni// mtshan ni tha mar gyur pa yin// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis dge slong gis bslangs pa bdag po med pa/ bdag gi phyir khang pa zhig rtsig tu bcug na/ dge slong des khang pa tshad bzhin du rtsigs shig// de la khang pa'i tshad ni 'di yin te/ nang gi srid du bde bar gshegs pa'i mtho bcu gnyis zheng du mtho bdun no// gzhi blta ba'i phyir dge slong des dge slong dag bkri bar bya'o// khrid pa'i dge slong dag gis kyang gzhi rung ba dang / rtsod pa med pa dang / brtsam du rung bar blta bar bya'o// gal te dge slong gis gzhi mi rung ba'am/ rtsod pa dang bcas pa'am/ brtsam du mi rung bar bdag gis bslangs pa bdag po med pa bdag gi phyir khang pa rtsig tu 'jug gam/ gzhi blta ba'i phyir dge slong dag kyang mi khrid dam/ dge slong khrid pa dag la yang gzhi mi ston tam/ tshad las 'das na dge 'dun lhag mar 'gyur ro// zhes gsungs pa gang lags pa/ btsun pa re zhig dge slong gis gzhi ma snad par khang pa rtsig tu stsol na cir 'gyur lags/ nyes pa sbom por 'gyur ro// gzhi bslangs nas khang pa rtsig tu stsol na cir 'gyur lags/ nyes byas so// khang pa gnang ba stsol nas khang pa ma brtsigs na cir 'gyur lags/ nyes byas so// bdag gis brtsams te 'phro bor na cir 'gyur lags/ nyes pa sbom por 'gyur ro// gzhan gyis 'phro bor ba lags par bgyid na cir 'gyur lags/ nyes pa sbom por 'gyur ro// ma g.yogs pa rtsig tu stsal na cir 'gyur lags/ nyes pa sbom por 'gyur ro// bsams nas babs na cir 'gyur lags/ nyes pa sbom por 'gyur ro// de bzhin du bdag nyid srog dang phral ba'am/ khyim pa nyid du g.yar gyis 'chi ba dang / dge sbyong gi ched nyid dang / za ma nyid dang / ma ning nyid dang / dge slong ma sun phyung ba nyid dang / ma gsod pa nyid dang / pha gsod pa nyid dang / dgra bcom pa gsod pa nyid dang / dge 'dun gyi dbyen byed pa nyid dang / de bzhin gshegs pa la ngan sems kyis khrag 'byin pa dang / mu stegs can nyid dang / mu stegs can du zhugs pa nyid dang / rku thabs su gnas pa nyid dang / gnas par mi bya ba nyid dang / dang po mi mthun pa can nyid dang / tha dad du gnas pa nyid dang / khas len pa nyid dang / bslab pa stsal ba nyid du g.yar gyis 'che na cir 'gyur lags/ nyes pa sbom por 'gyur ro// bsnyen par ma rdzogs par sbyor ba bgyis la bsnyen par ma rdzogs par lags par bgyid na cir 'gyur lags/ nyes byas so// // 'dul ba gzhung bla ma/ bam po gsum pa/ bsnyen par ma rdzogs par sbyor ba bgyis la/ bsnyen par rdzogs kar lags par bgyid na cir 'gyur lags/ nyes byas so// bsnyen par ma rdzogs par sbyor ba bgyis la/ bsnyen par rdzogs nas lags par bgyid na cir 'gyur lags/ nyes pa sbom por 'gyur ro// bsnyen par rdzogs kar sbyor ba bgyis la/ bsnyen par rdzogs kar lags par bgyid na cir 'gyur lags/ nyes byas so// bsnyen par rdzogs kar sbyor ba bgyis la/ bsnyen par rdzogs nas lags par bgyis na cir 'gyur lags/ nyes pa sbom por 'gyur ro// bsnyen par rdzogs nas sbyor ba bgyis la/ bsnyen par rdzogs nas lags par bgyid na cir 'gyur lags/ dge 'dun lhag mar 'gyur ro// bsnyen par rdzogs nas sbyor ba bgyis la/ bsnyen par ma rdzogs par lags par bgyid na cir 'gyur lags/ nyes byas so// btsun pa re zhig dge slong khang pa zhig rtsig par rtsom pa las de'i mtshan gyur te/ dge slong mar red nas lags par bgyid na cir 'gyur lags/ nyes byas so// btsun pa re zhig dge slong ma zhig khang pa rtsig par rtsom pa las de'i mtshan gyur te/ dge slong du red nas lags par bgyid na cir 'gyur lags/ nyes pa sbom por 'gyur ro// btsun pa re zhig dge slong gis khang pa brtsigs kyang dge 'dun lhag mar mi 'gyur ba lta mchis lags sam/ yod de sngar ltung ba byung ba dang / rku thabs su gnas pa dang / dang po mi mthun pa can dang / ma ning dang / dge slong ma sun phyung ba la ni nyes byas su 'gyur ro// bslab pa stsal bas rtsig tu stsal na cir 'gyur lags/ dge 'dun lhag mar 'gyur ro// dge slong ma zhig gis rtsig tu stsal na cir 'gyur lags/ nyes byas so// dge slob ma dang / dge tshul dang / dge tshul ma la ni nyes byas so// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis dge slong gis bdag po yod pa/ dge 'dun gyi ched du gtsug lag khang chen po zhig rtsig tu 'jug na gzhi blta ba'i phyir dge slong des dge slong dag bkri bar bya'o// khrid pa'i dge slong dag gis kyang gzhi rung ba dang / rtsod pa med pa dang / brtsam du rung bar blta bar bya'o// gal te dge slong gis gzhi mi rung ba'am/ rtsod pa dang bcas pa'am/ brtsam du mi rung bar bdag po yod pa dge 'dun gyi phyir gtsug lag khang chen po rtsig tu 'jug gam/ gzhi blta ba'i phyir dge slong dag kyang mi khrid dam/ dge slong khrid pa dag la yang gzhi mi ston na dge 'dun lhag ma'o zhes gsungs pa gang lags pa zhes bya ba ste/ tshad las 'das pa dang / bslangs pa nyid ma gtogs pa gzhung lhag ma ni khang pa'i dge 'dun lhag ma la bshad pa ji lta bar gtsug lag khang chen po la yang de bzhin du brjod par bya'o// // sdom la/ pho nya yi ge lag brda dang // gzhan la snyad 'dogs brgyud pa dang // smyon pa dang ni sems 'khrugs dang // tshor ba 'on pa glen pa dang // gnyid log ra ro rab tu myos// snyoms zhugs 'gro dang phyi rol pa'o// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis yang dge slong gang khros shing zhe sdang bas ma mgu ste/ ci nas kyang 'di tshangs par spyod pa dang bral lo snyam nas dge slong dag ltung ba med pa la gzhi med par pham par 'gyur ba'i chos kyis skur pa btab pa las de dus gzhan zhig na dris kyang rung ma dris kyang rung rtsod pa de yang gzhi med pa yin la/ dge slong de yang zhe sdang gis smras so zhe na/ dge 'dun lhag ma'o zhes gsungs pa gang lags pa/ btsun pa re zhig dge slong gis dge slong la gzhi ma mchis par pho nya las pham par 'gyur ba'i chos kyis skur pa btab na cir 'gyur lags/ nyes pa sbom por 'gyur ro// de bzhin du yi ge dang / lag brda dang / gzhan la snyad 'dogs pa dang / brgyud pas skur pa btab na cir 'gyur lags/ nyes pa sbom por 'gyur ro// btsun pa re zhig dge slong gis dge slong smyon pa zhig la skur pa btab na cir 'gyur lags/ nyes pa sbom por 'gyur ro// de bzhin du sems 'khrugs pa dang / tshor bas nyam thag pa dang / 'on pa dang / glen pa dang / gnyid kyis log pa dang / phyag las khom pa dang / rab tu myos pa dang / snyoms par zhugs pa dang / 'gro ba gzhan du gnas pa'i dge slong la gzhi ma mchis par pham par 'gyur ba'i chos kyis skur pa btab na cir 'gyur lags/ nyes pa sbom por 'gyur ro// btsun pa re zhig dge slong gis 'di las phyi rol pa gzhan mu stegs can dang / dge sbyong dang / bram ze dang / spyod pa pa dang / kun tu rgyu rnams la gzhi ma mchis par pham pa'i chos kyis skur pa btab na cir 'gyur lags/ nyes byas so// // sdom la/ skad dang lus dang dben sngags dang // gzhan gyis gzhan phyir skur pa btab// khyim pa dag la sogs pa dang // mtshan rnams dang ni bzhi tshan no// btsun pa re zhig dbus kyi dge slong gis mtha' 'khob pa'i skad du dbus kyi dge slong zhig la gzhi ma mchis par pham pa'i chos kyis skur pa btab pa la/ yul dbus pa'i dge slong gis kyang mtha' 'khob pa'i skad de ma 'tshal na cir 'gyur lags/ nyes pa sbom por 'gyur ro// mtha' 'khob pas dbus pa'i skad du mtha' 'khob pa'i dge slong la gzhi ma mchis par pham pa'i chos kyis skur pa btab la/ mtha' 'khob pa'i dge slong gis kyang dbus pa'i skad de ma 'tshal na cir 'gyur lags/ nyes pa sbom por 'gyur ro// mtha' 'khob pas mtha' 'khob pa'i skad du dbus pa'i dge slong la gzhi ma mchis par pham pa'i chos kyis skur pa btab la/ yul dbus pa'i dge slong gis kyang mtha' 'khob pa'i skad de ma 'tshal na cir 'gyur lags/ nyes pa sbom por 'gyur ro// dbus pas dbus pa'i skad du mtha' 'khob pa'i dge slong la gzhi ma mchis par pham pa'i chos kyis skur pa btab la/ mtha' 'khob pa'i dge slong gis kyang dbus pa'i skad de ma 'tshal na cir 'gyur lags/ nyes pa sbom por 'gyur ro// btsun pa re zhig dge slong gis lus kyi rnam par rig byed kyis dge slong la gzhi ma mchis par pham pa'i chos kyis skur pa btab na cir 'gyur lags/ nyes pa sbom por 'gyur ro// btsun pa re zhig dge slong gis dben pa la dben par 'du shes pas gzhi ma mchis par pham pa'i chos kyis skur pa btab na cir 'gyur lags/ nyes pa sbom por 'gyur ro// dben pa la mi dben par 'du shes pas gzhi ma mchis pa la pham pa'i chos kyis skur pa btab na cir 'gyur lags/ nyes pa sbom por 'gyur ro// mi dben pa la dben par 'du shes pas gzhi ma mchis par pham pa'i chos kyis skur pa btab na cir 'gyur lags/ nyes pa sbom por 'gyur ro// mi dben pa la mi dben par 'du shes pas gzhi ma mchis par pham pa'i chos kyis skur pa btab na cir 'gyur lags/ dge 'dun lhag mar 'gyur ro// btsun pa re zhig dge slong gis sman nam gsang sngags kyis bdag nyid mi gda' bar bgyi ste/ dge slong la gzhi ma mchis par pham pa'i chos kyis skur pa btab na cir 'gyur lags/ nyes pa sbom por 'gyur ro// btsun pa re zhig dge slong gis gzhan las dge slong zhig la gzhi ma mchis par pham par gyur pa'i chos kyis skur pa btab na cir 'gyur lags/ nyes pa sbom por 'gyur ro// btsun pa re zhig dge slong gis dge slong gzhan rnams kyi slad du/ gzhi ma mchis par pham pa'i chos kyis skur pa btab na cir 'gyur lags/ nyes pa sbom por 'gyur ro// btsun pa re zhig dge slong gis khyim pa la gzhi ma mchis par pham par 'gyur ba'i chos kyis skur pa btab na cir 'gyur lags/ nyes byas so// za ma dang / ma ning dang / dge slong ma sun phyung ba dang / ma gsod pa dang / pha gsod pa dang / dgra bcom pa gsod pa dang / mu stegs can dang / mu stegs can du zhugs pa dang / rku thabs su gnas pa dang / dang po mi mthun pa can dang / sngar ltung ba byung ba la gzhi ma mchis par pham par 'gyur ba'i chos kyis skur pa btab na cir 'gyur lags/ nyes pa sbom por 'gyur ro// btsun pa re zhig dge slong gis dge slong tha ma la gzhi ma mchis par pham par 'gyur ba'i chos kyis skur pa btab na cir 'gyur lags/ dge 'dun lhag mar 'gyur ro// dge 'dun gyi dbyen bgyid pa dang / de bzhin gshegs pa la ngan sems kyis khrag 'byin pa dang / gnas par mi bya ba dang / tha dad du gnas pa dang / khas blangs pa dang / bslab pa stsal ba'i dge slong la gzhi ma mchis par pham pa'i chos kyis skur pa btab na cir 'gyur lags/ dge 'dun lhag mar 'gyur ro// btsun pa re zhig dge slong zhig gis dge slong la gzhi ma mchis par pham pa'i chos kyis skur pa 'debs pa las de'i mtshan gyur te/ dge slong mar red na cir 'gyur lags/ dge 'dun lhag mar 'gyur ro// btsun pa re zhig dge slong ma zhig gis dge slong ma la gzhi ma mchis par pham pa'i chos kyis skur pa 'debs pa las de'i mtshan gyur te/ dge slong du red na cir 'gyur lags/ dge 'dun lhag mar 'gyur ro// btsun pa re zhig dge slong gis bsnyen par rdzogs pa la bsnyen par rdzogs par 'du shes pas gzhi ma mchis par pham pa'i chos kyis skur pa btab na cir 'gyur lags/ dge 'dun lhag mar 'gyur ro// bsnyen par rdzogs pa la bsnyen par ma rdzogs par 'du shes pas gzhi ma mchis par pham pa'i chos kyis skur pa btab na cir 'gyur lags/ nyes pa sbom por 'gyur ro// bsnyen par ma rdzogs pa la bsnyen par rdzogs par 'du shes pas gzhi ma mchis par pham pa'i chos kyis skur pa btab na cir 'gyur lags/ nyes pa sbom por 'gyur ro// bsnyen par ma rdzogs pa la bsnyen par ma rdzogs par 'du shes pas gzhis mchis par pham pa'i chos kyis skur pa btab na cir 'gyur lags/ nyes pa sbom por 'gyur ro// btsun pa re zhig dge slong gis mi'i dge slong la mir 'du shes pas gzhi ma mchis par pham pa'i chos kyis skur pa btab na cir 'gyur lags/ dge 'dun lhag mar 'gyur ro// mi la mi ma lags par 'du shes pas gzhi ma mchis par pham pa'i chos kyis skur pa btab na cir 'gyur lags/ nyes pa sbom por 'gyur ro// mi ma lags pa la mir 'du shes pas pham pa'i chos kyis skur pa btab na cir 'gyur lags/ nyes pa sbom por 'gyur ro// mi ma lags pa la mi ma lags par 'du shes pas gzhi ma mchis par pham pa'i chos kyis skur pa btab na cir 'gyur lags/ nyes pa sbom por 'gyur ro// // sdom la/ dang po mtha' dang mtshams med pa// lhag ma dang ni gcig la gcig// bris pa dang ni bag tsam nyid// rgya cher bya ba nyid yin no// btsun pa re zhig dge slong bdag nyid ngas mi tshangs par spyod pa 'khrig pa las byung ba'i chos bsten to zhes khas len pa de la/ dge slong zhig gis gzhi ma mchis par rku ba'am/ gsod pa dang / bla mar gyur pa'i chos smras pas skur pa btab na cir 'gyur lags/ dge 'dun lhag mar 'gyur ro// btsun pa re zhig dge slong bdag nyid ngas yo byad chen po brkus so zhes khas len pa de la dge slong zhig gis gzhi ma mchis par gsod pa'am/ bla mar gyur pa'i chos smra ba'am/ mi tshangs par spyod pas skur pa btab na cir 'gyur lags/ dge 'dun lhag mar 'gyur ro// btsun pa re zhig dge slong bdag nyid ngas mi srog dang phral lo zhes khas len pa de la/ dge slong zhig gis gzhi ma mchis par bla mar gyur pa'i chos smra ba'am/ mi tshangs par spyod pa'am/ rku bas skur pa btab na cir 'gyur lags/ dge 'dun lhag mar 'gyur ro// btsun pa re zhig dge slong bdag nyid ngas mi'i chos bla mar gyur pa smras so zhes khas len pa de la dge slong zhig gis gzhi ma mchis par mi tshangs par spyod pa'am/ rku ba'am/ srog gcod pas skur pa btab na cir 'gyur lags/ dge 'dun lhag mar 'gyur ro// btsun pa bcom ldan 'das kyis dge slong gis dge slong la gzhi ma mchis par pham pa'i chos kyis skur pa btab na cir 'gyur lags/ dge 'dun lhag mar 'gyur ro zhes gsungs pa gang lags pa/ btsun pa re zhig dge slong gis dge slong la gzhi ma mchis par mtshams med pas skur pa btab na cir 'gyur lags/ gal te ma dang / pha dang / dgra bcom pa gsod pas skur pa btab na/ dge 'dun lhag mar 'gyur ro// 'on te gzhi med par dge 'dun gyi dbyen byed pa dang / ngan sems kyis khrag 'byin pas skur pa btab na nyes byas so// de ci'i phyir zhe na/ nye ba 'khor gang gis pha dang / ma dang / dgra bcom pa gsod pas skur pa btab pa des ni pham pa'i chos kyis skur pa btab pa yin no// gang gis dge 'dun gyi dbyen byed pa dang / ngan sems kyis khrag 'byin pas skur pa btab pa des ni nyes pa sbom por skur pa btab pa yin te/ nyes pa sbom pos ni dge slong ma yin par mi 'gyur gyi/ de ni bshags par 'os pa yin no// btsun pa re zhig dge slong gis dge slong la gzhi ma mchis par pham pa'i chos kyis skur pa btab na/ dge 'dun lhag mar 'gyur na/ gal te gzhi ma mchis par dge 'dun lhag ma'i chos kyis skur pa btab na cir 'gyur lags/ ltung byed du 'gyur ro// gzhi ma mchis par so sor bshags par bgyi ba dang / nyes byas kyis skur pa btab na cir 'gyur lags/ nyes byas so// de bzhin du gzhi ma mchis par nyes pa sbom pos skur pa btab na cir 'gyur lags/ nyes byas so// btsun pa bcom ldan 'das kyis dge slong gis dge slong la gzhi med par pham pa'i chos kyis skur pa btab na dge 'dun lhag mar 'gyur ro zhes gsungs pa gang lags pa/ btsun pa re zhig dge slong gis dge slob ma dang / dge tshul dang / dge tshul ma la gzhi ma mchis par pham pa'i chos kyis skur pa btab na cir 'gyur lags/ nyes pa sbom por 'gyur ro// dge slob mas dge slong ma la gzhi ma mchis par pham pa'i chos kyis skur pa btab na cir 'gyur lags/ dge 'dun lhag mar 'gyur ro// dge slong mas dge slong la pham pa'i chos kyis skur pa btab na cir 'gyur lags/ dge 'dun lhag mar 'gyur ro// dge slob mas dge slong ma dang / dge tshul dang / dge tshul ma la gzhi ma mchis par pham pa'i chos kyis skur pa btab na cir 'gyur lags/ nyes pa sbom por 'gyur ro// dge slong mas dge slong dang / dge slong ma dang / dge slob ma dang / dge tshul dang / dge tshul ma la gzhi ma mchis par pham pa'i chos kyis skur pa btab na cir 'gyur lags/ nyes byas so// dge tshul gyis dge slong dang / dge slong ma dang / dge slob ma dang / dge tshul dang / dge tshul ma la gzhi ma mchis par pham pa'i chos kyis skur pa btab na cir 'gyur lags/ nyes byas so// dge tshul mas dge slong dang / dge slong ma dang / dge slob ma dang / dge tshul dang / dge tshul ma la gzhi ma mchis par pham pa'i chos kyis skur pa btab na cir 'gyur lags/ nyes byas so// btsun pa re zhig dge slong gis bdag nyid kyis bris nas 'di skad ces yi ge 'di las ni 'di skad du khyod la mi tshangs par spyod pa'i pham pa byung ngo zhes zer ro zhes mchi na cir 'gyur lags/ nyes pa sbom por 'gyur ro// btsun pa dge slong gis dge slong la gzhi ma mchis par pham pa'i chos kyis skur pa btab kyang dge 'dun lhag mar mi 'gyur ba lta mchis lags sam/ yod de sngar ltung ba byung ba dang / rku thabs su gnas pa dang / dang po mi mthun pa can dang / ma ning dang / dge slong ma sun phyung ba la ni nyes byas so// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis yang dge slong gang khros shing zhe sdang bar gyur nas/ ci nas kyang 'di tshangs par spyod pa dang dbral lo snyam nas/ dge slong dag la ltung ba med pa la gzhan gyi cha dang mthun pa ma yin par pham par 'gyur ba'i chos kyis skur pa btab pa las/ de dus gzhan zhig na dris kyang rung // ma dris kyang rung // rtsod pa de yang gzhan gyi cha dang mthun pa ma yin la/ rtsod pa de yang gzhan gyi cha dang mthun pa ma yin pas/ bag tsam las bsams pa tsam gyis chos 'ga' zhig blangs par gyur la/ dge slong yang zhe sdang la gnas pas zhe sdang gis smras so zhe na/ dge 'dun lhag ma'o zhes gsungs pa gang lags pa zhes bya ba ste/ gzhung lhag ma ni gzhi med pa ji lta ba de bzhin du bag tsam la rgya cher brjod par bya'o// // sdom la/ bshes pa dang ni gsol ba dang // glen pa dang ni dran pa gnyis// bzhi pa 'dug dang ma bskos dang // 'dun pas gcig dang nam mkha' la// 'dug pa rgyas pa nyid du bya// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis yang dge slong gang // dge 'dun mthun pa de dbye ba'i phyir rtul bar byed cing dbyen byed par gyur pa'i rtsod pa yang dag par blangs nas rab tu bzung ste 'dug na/ dge slong de la dge slong rnams kyis 'di skad ces tshe dang ldan pa khyod dge slong mthun pa dbye ba'i phyir rtul bar ma byed cig// dbyen byed par 'gyur ba'i rtsod pa yang dag par blangs nas rab tu bzung ste ma 'dug shig// tshe dang ldan pa dge 'dun dang mthun par gyis shig// dge 'dun mthun mi phyed/ kun tu dga'/ mi rtsod mchog gcig// 'don pa gcig cing chu dang 'o ma gcig tu 'dres pa lta bur gyur la ston pa'i bstan pa gsal bar byed pa bde ba dang reg par gnas par 'gyur gyis tshe dang ldan pa khyod dge 'dun 'byed par byed pa'i gzhi 'di lta bu thong shig ces bsgo bar bya'o// dge slong de la dge slong rnams kyis de skad bsgo ba na gal te gzhi de gtong na de lta na legs/ gal te mi gtong na gzhi de gtang bar bya ba'i phyir lan gnyis lan gsum du yang dag par bsgo bar bya/ yang dag par bstan par bya'o// lan gnyis lan gsum du yang dag par bsgo// yang dag par bstan pa na/ gzhi de gtong na de lta na legs/ gal te mi gtong na dge 'dun lhag ma'o zhes gsungs pa gang lags pa/ btsun pa re zhig dge slong gis bshes pa'i tshig gis ma bsgo bar gsol ba dang / bzhi'i las kyis bsgo bar bgyid na/ bsgo ba zhes bgyi'am 'on te ma bsgo ba zhes bgyi lags/ bka' stsal pa/ ma bsgo ba zhes bya'o// bsgo ba 'chags lags sam/ nye ba 'khor mi 'chags te/ dge 'dun la yang des 'gal tshabs can du 'gyur ro// btsun pa bshes pa'i tshig gis bsgo nas gsol ba dang / bzhi'i las kyis bsgo na bsgo ba zhes bgyi'am/ 'on te ma bsgo ba zhes bgyi lags/ bka' stsal pa/ bsgo ba zhes bya'o// bsgo ba 'chags lags sam// nye ba 'khor 'chags te/ dge 'dun la yang 'gal tshabs can du mi 'gyur ro// btsun pa bskrad pa'i las ma bgyis par bshes pa'i bsgo bar bgyid na bsgo ba zhes bgyi'am/ 'on te ma bsgo ba zhes bgyi lags/ bka' stsal pa/ bsgo ba zhes mi bya'o// bsgo ba 'chags lags sam/ nye ba 'khor mi 'chags te/ dge 'dun la yang 'gal tshabs can du 'gyur ro// btsun pa bskrad pa'i las bgyis te/ bshes pa'i tshig gis bsgo bar bgyid na bsgo ba zhes bgyi'am/ 'on te ma bsgo ba zhes bgyi lags/ bka' stsal pa/ bsgo ba zhes bya'o// bsgo ba 'chags lags sam/ nye ba 'khor 'chags te/ dge 'dun la yang 'gal tshabs can du mi 'gyur ro// btsun pa bskrad pa'i las ma bgyis par dge 'dun la 'dun pas 'gro'o zhes mchi zhing zhe sdang gis 'gro ba dang / gti mug gis 'gro ba dang / 'jigs pas 'gro ba'o zhes mchi na cir 'gyur lags/ nyes byas so// bsgo bar bgyi 'am/ 'on te bsgo bar mi bgyi lags/ bka' stsal pa/ bsgo bar mi bya'o// bsgo ba 'chags lags sam/ nye ba 'khor mi 'chags te/ dge 'dun la yang 'gal tshabs can du 'gyur ro// bskrad pa'i las bgyis nas/ dge 'dun la 'dun pas 'gro ba'o zhes mtsho zhing zhe sdang gis 'gro ba dang / gti mug gis 'gro ba dang / 'jigs pas 'gro ba'o zhes mchi na cir 'gyur lags/ nyes byas so// bsgo bar bgyi'am/ 'on te bsgo bar mi bgyid lags/ bka' stsal pa/ bsgo bar bya'o// bsgo ba 'chags lags sam/ nye ba 'khor 'chags te/ dge 'dun la yang 'gal tshabs can du mi 'gyur ro// btsun pa re zhig ma glengs dran par ma bgyis par bdag nyid bka' blo mi bde ba la gnas par bgyid na cir 'gyur lags/ nyes byas so// bsgo bar bgyi'am/ 'on te bsgo bar mi bgyi lags/ bka' stsal pa/ bsgo bar mi bya'o// bsgo ba 'chags lags sam/ nye ba 'khor mi 'chags so// btsun pa re zhig glengs shing dran par bgyis pa las bdag nyid bka' blo mi bde ba la gnas par bgyid na cir 'gyur lags/ nyes byas so// bsgo bar bgyi'am/ 'on te bsgo bar mi bgyi lags/ bka' stsal pa/ bsgo bar bya'o// bsgo ba 'chags lags sam/ nye ba 'khor 'chags so// mtshams kyi nang na mchis pa dag gis mtshams kyi slad rol na mchis pa la bsgo na bsgo ba zhes bgyi lags sam/ nye ba 'khor ma yin no// mtshams kyi slad rol na mchis pa dag gis mtshams kyi nang na mchis pa dag la bsgo na bsgo ba zhes bgyi lags sam/ nye ba 'khor ma yin no// btsun pa re zhig dge slong las bgyid pa mtshams kyi nang na mchis pas mtshams kyi slad rol na mchis pa dag la bsgo na bsgo ba zhes bgyi lags sam/ nye ba 'khor ma yin no// btsun pa re zhig dge slong las bgyid pa mtshams kyi slad rol na mchis pas mtshams kyi nang na mchis pa dag la bsgo na bsgo ba zhes bgyi lags sam/ nye ba 'khor ma yin no// btsun pa re zhig dge slong las bgyid pas mtshams mnan cing // mtshams non par bgyis te/ mtshams su mchis nas bsgo na bsgo zhes bgyi'am/ ma bsgo zhes bgyi lags/ nye ba 'khor bsgo ba zhes bya'o// bsgo ba 'chags lags sam/ nye ba 'khor 'chags so// btsun pa dge slong las bgyid par ma bskos pa zhig gis mtshams kyi nang na mchis pa'i gang zag bzhi bskrad na/ bskrad pa zhes bgyi lags sam/ nye ba 'khor ma yin no// btsun pa re zhig dge slong las bgyid par bskos pas mtshams kyi nang na mchis pa'i gang zag bzhi zhig bskrad na/ bskrad pa zhes bgyi lags sam/ gal te des re re dang / gnyis gnyis dang / gsum gsum nas bskrad kyi bzhir ma yin na bskrad pa zhes bya'o// btsun pa dge slong las bgyid pas mtshams kyi nang phyogs bzhi na mtshungs par gnas pa'i dge slong bzhi zhig la bsgo na bsgo bar yang chud la ltung ba gang du yang mi 'gyur zhing // des dge 'dun mi mthun par yang mi 'gyur ba lta mchis lags sam/ nye ba 'khor gal te phan tshun 'dun pa byin pas re re dang / gnyis gnyis dang / gsum gsum la bsgo'i bzhi bzhi la ma yin na yod do// de ci'i phyir zhe na/ tshogs kyis tshogs kyi las dag byar mi rung bas so// las bgyid pa phyogs gcig na mchis pas gnas bzhi'i las thams cad bgyir rung lags sam/ nye ba 'khor 'di ltar dge slong las byed pas gnas bzhi car gyi mtshams kyi mdo/ khri'am khri'u'am/ re lde'am/ re ljong mnan te 'dug par gyur la/ gnas de dag na yang las 'di lta bu 'di lta ste/ bzhi'i tshogs kyis bya ba'i las dang / lnga'i tshogs kyis bya ba'i las dang / bcu'i tshogs kyis bya ba'i las dang / nyi shu'i tshogs kyis bya ba'i las nye bar gnas par gyur na rung ngo // de ci'i phyir zhe na/ de dag kha cig ni las byed pa yin la/ kha cig gi ni tshogs skyong ba yin no// sa la mchis pas nam mkha' la mchis pa rnams la bsgo na bsgo ba zhes bgyi lags sam/ nye ba 'khor ma yin no// btsun pa re zhig las bgyid pa nam mkha' la mchis la/ sa la mchis pa rnams la bsgo na bsgo ba zhes bgyi lags sam/ nye ba 'khor ma yin no// ji ltar dge slong la dge 'dun lhag mar 'gyur ba ji lta ba de bzhin du bslab pa byin pa dang / dge slong ma la yang dge 'dun lhag mar 'gyur ro// dge slob ma dang / dge tshul dang / dge tshul ma rnams la ni nyes byas so// sngar ltung ba byung ba la sogs pa la yang nyes byas kho na ste/ snga ma bzhin no// de ltar na gzhung 'di ni dge 'dun lhag ma gsum la yang ci rigs par brjod par bya ba yin no/ nye ba 'khor gyis zhus pa kha che ba las/ dge 'dun lhag ma rdzogs so// // sdom la/ mtha' dang lam dang rgyal rigs dang // phung po de bzhin lhag ma dang // kha dang sha ka ra dang hwags// bu ram mar sar ma nges gnyis// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis yang dge slong gang bud med kyi yul dang lhan cig gcig pu gcig dang / dben pa skyabs yod pa na/ 'dod pa byar rung bar stan la 'dug par byed cing // de la gal te dge bsnyen ma yid ches pa'i tshig dang ldan pas chos gsum po pham par 'gyur ba'am/ dge 'dun lhag ma'am/ ltung byed las gang yang rung bas smras par gyur la/ dge slong gis 'dug pas khas blangs na chos gsum po pham par 'gyur ba'am/ dge 'dun lhag ma'am/ ltung byed las chos gang yang rung bas byed du gzhug cing // dge slong de la dge bsnyen ma yid ches pa'i tshig dang ldan pas chos gang dang gang gis smras par gyur pa'i chos de dang des dge slong de byed du bcug ste/ de ni ma nges pa'i chos so// yang dge slong gang bud med kyi yul dang lhan cig gcig pu gcig dang / dben pa skyabs yod pa na/ 'dod pa byar mi rung bar stan la 'dug par byed cing // de la gal te dge bsnyen ma yid ches pa'i tshig dang ldan pas chos gnyis po dge 'dun lhag ma'am/ ltung byed las chos gang yang rung bas smras par gyur la/ dge slong gis 'dug par khas blangs na/ chos gnyis po dge 'dun lhag ma'am/ ltung byed las chos gang yang rung bar byed du gzhug cing dge slong la dge bsnyen ma yid ches pa'i tshig dang ldan pas chos gang dang gang gis smras par gyur pa'i chos de dang des dge slong de byed du bcug ste/ de yang ma nges pa'i chos so zhes gsungs pa gang lags pa/ btsun pa re zhig dge bsnyen ma yid ches pa'i tshig dang ldan pa zhig dge slong rnams kyi drung du mchis nas/ 'di skad ces btsun pa dag bdag gis dge slong mtha' dang po 'byin par bgyid pa mthong ngo zhes mchi na/ dge bsnyen ma yid ches pa'i tshig dang ldan pa'i tshig gis bgyid du stsal tam/ byed du mi gzhug go// de de'i ngo bo nyid tshol du stsal tam/ mi gzhug ste/ re zhig de la de na che zhe zla 'ga' yod dam zhes dri bar bya'o// gal te 'di skad ces yod do zhes zer na gnyis ka la dri bar bya ste/ gal te mthun na dge bsnyen ma yid ches pa'i tshig dang ldan pa'i tshig gis byed du gzhug cing // de de'i ngo bo nyid du tshol du gzhug go// 'on te de 'di skad ces 'di mtha' dang po ni ma byung gi 'on kyang bdag gis mtha' gnyis pa dang / gsum pa dang / bzhi pa byung ba mthong ngo zhes zer na dge slong la rmed du gzhug go// dang po ji ltar mtha' gnyis pa dang / gsum pa dang / bzhi pa rnams la yang de bzhin du brjod par bya'o// btsun pa dge bsnyen ma yid ches pa'i tshig dang ldan pa zhig dge slong rnams kyi drung du mchis nas 'di skad ces btsun pa dag bdag gis dge slong zhig gis kha'i lam du nyams par bgyis pa mthong ngo zhes mchi na/ dge bsnyen ma yid ches pa'i tshig dang ldan pa'i tshig gis bgyid du stsal tam/ byed du mi gzhug go// de de'i ngo bo nyid tshol du stsal tam/ mi gzhug ste/ re zhig de la che zhe zla 'ga' yod dam zhes dri bar bya'o// gal te 'di skad ces yod do zhes zer na gnyi ga la dri bar bya ste/ gal te mthun na dge bsnyen ma yid ches pa'i tshig dang ldan pa'i tshig gis byed du bcug cing // de de'i ngo bo nyid tshol du gzhug go// 'on te de 'di skad ces 'dis kha'i lam du ni nyams par ma byas te/ 'on kyang bshang ba'i lam dang / gci ba'i lam du nyams par byas so zhes zer na dge slong la rmed du gzhug go// kha'i lam du ji lta bar bshang ba'i lam dang / gci ba'i lam du de bzhin du brjod par bya'o// btsun pa dge bsnyen ma yid ches pa'i tshig dang ldan pa zhig dge slong rnams kyi drung du mchis nas 'di skad ces/ btsun pa dag dge slong zhig rgyal rigs ma zhig dang lhan cig tu nyams par bgyid pa bdag gis mthong ngo zhes mchi na dge bsnyen ma yid ches pa'i tshig dang ldan pa'i tshig gis bgyid du stsal tam/ byed du mi gzhug go// de de'i ngo bo nyid du tshol du stsal tam/ mi gzhug ste/ re zhig de la de na che zhe zla 'ga' yod dam zhes dri bar bya'o// gal te de 'di skad ces yod do zhes zer na/ gnyi ga la dri bar bya ste// gal te mthun na dge bsnyen ma yid ches pa'i tshig dang ldan pa'i tshig gis byed du gzhug cing // de de'i ngo bo nyid du tshol du gzhug go// 'on te de 'di skad ces 'dis rgyal rigs dang lhan cig tu nyams par ni ma byas na/ 'on kyang bram ze mo dang lhan cig tu nyams par gyur to zhes zer na dge slong la rmed du gzhug go// rgyal rigs mo dang ji lta bar bram ze mo'i rigs dang / rje'u rigs mo dang / dmangs rigs mo dang / dkar mo dang / sngon mo dang / sngo bsangs mo dang / ring mo dang / thung ngu ma dang / sdug gu ma dang / skyem mo dang / tshon mo dang / lus ran pa dang / 'gro ba dang / 'dug pa dang / 'greng ba dang / 'gyel ba dang / yang rgyas par brjod par bya'o// btsun pa dge bsnyen ma yid ches pa'i tshig dang ldan pa zhig dge slong rnams kyi drung du mchis nas/ 'di skad ces btsun pa dag bdag gis dge slong zhig mtha' dang po'i phung po 'byin par bgyid pa mthong ngo zhes mchi na dge bsnyen ma yid ches pa'i tshig dang ldan pa'i tshig gis bgyid du stsal tam/ byed du mi gzhug go// de de'i ngo bo nyid tshol du stsal tam/ mi gzhug ste/ re zhig de la che zhe zla 'ga' yod dam zhes dri bar bya'o// gal te 'di skad ces yod do zhes zer na/ gnyi ga la dri bar bya ste/ gal te mthun na dge bsnyen ma yid ches pa'i tshig dang ldan pa'i tshig tu byed du gzhug cing // de de'i ngo bo nyid tshol du gzhug go// 'on te de 'di skad ces 'di mtha' dang po'i phung po ni ma byung gi 'on kyang ltung ba'i phung po gnyis pa dang / gsum pa dang / bzhi pa dang / lnga pa byung ngo zhes bya ba rgyas par brjod do// btsun pa dge bsnyen ma yid ches pa'i tshig dang ldan pa zhig dge slong rnams kyi drung du mchis nas/ 'di skad ces btsun pa dag bdag gis dge slong zhig dge 'dun lhag ma dang po 'byin par bgyid pa mthong ngo zhes mchi na dge bsnyen ma yid ches pa'i tshig dang ldan pa'i tshig gis bgyid du stsal tam/ byed du mi gzhug go// de de'i ngo bo nyid tshol du stsal tam/ mi gzhug ste/ re zhig de la de na che zhe zla 'ga' yod dam zhes dri bar bya'o// gal te 'di skad ces yod do zhes zer na/ gnyi ga la dri bar bya ste/ gal te mthun na dge bsnyen ma yid ches pa'i tshig dang ldan pa'i tshig gis byed du gzhug cing // de de'i ngo bo nyid tshol du gzhug go// 'on te de 'di skad ces dge 'dun lhag ma dang po ni ma byung gi 'on kyang dge 'dun lhag ma gnyis pa dang / gsum pa dang / bzhi pa nas/ bcu gsum pa'i bar byung ngo zhes zer na/ dge slong la rmed du gzhug go// dang po la ji lta bar dge 'dun lhag ma gnyis pa dang / gsum pa nas bcu gsum pa'i bar la yang de bzhin du brjod par bya'o// btsun pa dge bsnyen ma yid ches pa'i tshig dang ldan pas dge slong rnams kyi drung du mchis nas 'di skad ces btsun pa dag bdag gis dge slong zhig gis khar nyams par bgyid pa mthong ngo zhes mchi na dge bsnyen ma yid ches pa'i tshig dang ldan pa'i tshig gis bgyid du stsal tam/ byed du mi gzhug go// de de'i ngo bo nyid tshol du stsal tam/ mi gzhug ste/ re zhig de la de na che zhe zla 'ga' yod dam zhes dri bar bya'o// gal te 'di skad ces yod do zhes zer na/ gnyi ga la dri bar bya ste/ gal te mthun na dge bsnyen ma yid ches pa'i tshig dang ldan pa'i tshig gis byed du gzhug cing // de de'i rang bzhin tshol du gzhug go// 'on te 'di skad ces khar ni nyams par ma byas kyi 'on kyang 'dis so'i phyi rol mchu'i nang du khu ba phyung ngo zhes zer na dge slong la rmed du gzhug go// btsun pa dge bsnyen ma yid ches pa'i tshig dang ldan pa zhig dge slong rnams kyi drung du mchis nas 'di skad ces btsun pa dag bdag gis dge slong zhig gis gci ba'i lam du nyams par bgyi ba mthong ngo zhes mchi na dge bsnyen ma yid ches pa'i tshig dang ldan pa'i tshig gis bgyid du stsal tam/ byed du mi gzhug go// de de'i ngo bo nyid tshol du stsal tam/ mi gzhug ste/ re zhig de la de na che zhe zla 'ga' yod dam zhes dri bar bya'o// gal te 'di skad ces yod do zhes zer na gnyi ga la dri bar bya ste/ gal te mthun na dge bsnyen ma yid ches pa'i tshig dang ldan pa'i/ tshig gis byed du gzhug cing // de de'i ngo bo nyid tshol du gzhug go// 'on te de 'di skad ces gci ba'i lam du ni nyams par ma byas kyi 'on kyang 'dis brla phrag tu khu ba phyung ngo zhes zer na de dge slong la rmed du gzhug go// btsun pa dge bsnyen ma yid ches pa'i tshig dang ldan pa zhig dge slong rnams kyi drung du mchis nas 'di skad ces btsun pa dag bdag gis dge slong zhig gis bshang ba'i lam du nyams par bgyis pa mthong ngo zhes mchi na/ dge bsnyen ma yid ches pa'i tshig dang ldan pa'i tshig gis bgyid du stsal tam/ byed du mi gzhug go// de de'i ngo bo nyid tshol du stsal tam/ mi gzhug ste/ re zhig de la de na che zhe zla 'ga' yod dam zhes dri bar bya'o// gal te 'di skad ces yod do zhes zer na gnyi ga la dri bar bya ste/ gal te mthun na dge bsnyen ma yid ches pa'i tshig dang ldan pa'i tshig gis byed du gzhug cing // de de'i ngo bo nyid tshol du gzhug go// 'on te 'di skad ces bshang ba'i lam du ni nyams par ma byas kyi 'on kyang 'dis rkub tsos kyi phrag tu khu ba phyung ngo zhes zer na/ dge slong la rmed du gzhug go// btsun pa dge bsnyen ma yid ches pa'i tshig dang ldan pa zhig dge slong rnams kyi drung du mchis nas/ 'di skad ces btsun pa dag bdag gis dge slong zhig dus ma yin par skyo ma 'thung ba mthong ngo zhes mchi na dge bsnyen ma yid ches pa'i tshig dang ldan pa'i tshig gis bgyid du stsal tam/ byed du mi gzhug go// de de'i ngo bo nyid tshol du stsal tam/ mi gzhug ste/ re zhig de la de na che zhe zla 'ga' yod dam zhes dri bar bya'o// gal te 'di skad ces yod do zhes zer na gnyi ga la dri bar bya'o// gal te mthun na dge bsnyen ma yid ches pa'i tshig dang ldan pa'i tshig gis byed du gzhug cing // de de'i ngo bo nyid tshol du gzhug go// 'on te de 'di skad ces dus ma yin par skyo ma ni ma 'thungs kyi 'on kyang 'dis sha kha ra'i chu 'thungs so zhes zer na/ dge slong la rmed du gzhug go// btsun pa dge bsnyen ma yid ches pa'i tshig dang ldan pa zhig dge slong rnams kyi drung du mchis nas/ 'di skad ces btsun pa dag bdag gis dge slong zhig bu ram chang 'thung ba mthong ngo zhes mchi na dge bsnyen ma yid ches pa'i tshig dang ldan pa'i tshig gis bgyid du stsal tam/ byed du mi gzhug go// de de'i ngo bo nyid tshol du stsal tam/ mi gzhug ste/ re zhig de la de na che zhe zla 'ga' yod dam zhes dri bar bya'o// gal te 'di skad ces dus yod do zhes zer na gnyi ga la dri bar bya ste/ gal te mthun na dge bsnyen ma yid ches pa'i tshig dang ldan pa'i tshig gis byed du gzhug cing // de de'i ngo bo nyid tshol du gzhug go// 'on te 'di skad ces dus ma yin par bu ram gyi chang ma 'thungs mod kyi/ 'on kyang 'dis hwags kyi chu 'thungs so zhes zer na dge slong la rmed du gzhug go// // 'dul ba gzhung bla ma/ bam po bzhi pa/ btsun pa dge bsnyen ma yid ches pa'i tshig dang ldan pa zhig dge slong rnams kyi drung du mchis nas/ 'di skad ces btsun pa dag bdag gis dge slong zhig dus ma yin par sha za ba mthong ngo zhes mchi na dge bsnyen ma yid ches pa'i tshig dang ldan pa'i tshig gis bgyid du stsal tam/ byed du mi gzhug go// de de'i ngo bo nyid tshol du stsal tam/ mi gzhug ste/ re zhig de la de na che zhe zla 'ga' yod dam zhes dri bar bya'o// gal te 'di skad ces yod do zhes zer na gnyi ga la dri bar bya ste/ gal te mthun na dge bsnyen ma yid ches pa'i tshig dang ldan pa'i tshig gis byed du gzhug cing // de de'i ngo bo nyid tshol du gzhug go// 'on te de 'di skad ces dus ma yin par sha ni ma zos kyi/ 'on kyang 'dis bu ram zhig zos so zhes zer na/ dge slong la rmed du gzhug go// btsun pa dge bsnyen ma yid ches pa'i tshig dang ldan pa zhig dge slong rnams kyi drung du mchis nas/ 'di skad ces btsun pa dag bdag gis dge slong zhig dus ma lags par kha zas za ba mthong ngo zhes mchi na/ dge bsnyen ma yid ches pa'i tshig dang ldan pa'i tshig gis bgyid du stsal tam/ byed du mi gzhug go// de de'i ngo bo nyid tshol du stsal tam/ mi gzhug ste/ re zhig de la de na che zhe zla 'ga' yod dam zhes dri bar bya'o// gal te 'di skad ces yod do zhes zer na gnyi ga la dri bar bya ste/ gal te mthun na dge bsnyen ma yid ches pa'i tshig dang ldan pa'i tshig gis byed du gzhug cing // de de'i ngo bo nyid tshol du gzhug go// 'on te 'di skad ces dus ma yin pa'i zas ni ma zos kyi/ 'on kyang 'dis mar zos so zhes zer na/ dge slong la rmed du gzhug go// de lta bu'i dngos po ma nges pa dge bsnyen ma yid ches pa'i tshig dang ldan pa bden pa mthong ba smra ba gang dag yin pa de dag la dge slong rmed du gzhug go// nye ba 'khor gyis zhus pa kha che ba las ma nges pa dang ldan pa rdzogs so// // sdom la/ de nyid stor dang tshig pa dang // sems 'khrugs byin gyis ma brlabs dang // rung ba dang ni dus las 'das// mtshan dang gzhi dang bting ba'o// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis dge slong chos gos zin pas chos gos sra brkyang phyung nas zhag bcu'i bar du gos lhag pa rung bar ma byas pa bcang bar bya'o// de las 'das par bcangs na spang ba'i ltung byed do zhes gsungs pa gang lags pa/ btsun pa chos gos de nyid dgung bcu 'das pa yang lags la de nyid dgung gcig bral ba yang lags pa lta mchis lags sam/ nye ba 'khor yod de/ 'di ltar dge slong gis zhag bcu 'das pa'i chos gos byin gyis brlabs nas/ chos gos med par mtshams kyi phyi rol du skya rengs 'char bar byed na/ chos gos 'di ni zhag bcu 'das pa yang yin la/ zhag gcig bral ba yang yin no// btsun pa re zhig dge slong gi spang ba'i chos gos nyams par gyur na/ ltung ba bshags par bgyi'am/ nye ba 'khor 'ba' zhig pa'i bshags par bya'o// gal te ltung ba bshags lags nas slar rnyed na spang bar bgyi'am/ nye ba 'khor ma yin no// btsun pa re zhig dge slong gi spang ba'i chos gos mes tshig gam zos par gyur na dum bu'am/ de dag spang bar bgyi lags sam/ nye ba 'khor ma yin no// 'ba' zhig pa'i ltung ba bshags par bya'o// 'on te kun nas khru gang ba zhig yin na spang bar bya'o// btsun pa re zhig dge slong gis chos gos rnyed nas dgung lnga lon pa dang / sems 'khrugs par gyur na gang nas bzung ste/ de'i dgung bcu bgrang bar bgyi lags/ gang nas bzung ste rang gi sems phyir rnyed pa nas so// btsun pa dge slong gis chos gos brgyad dam dgu zhig byin gyis ma brlabs/ rung bar ma bgyis par nam 'tsho'i bar du bcangs na nongs par mi 'gyur ba lta mchis lags sam/ nye ba 'khor yod de 'di ltar dge slong gis nyi ma re re zhing chos gos las phyung ste/ gzhan byin gyis rlob na'o// btsun pa bcom ldan 'das kyis zhag bcu las 'das pa'i chos gos spang ba'o zhes gsungs pa gang lags pa/ btsun pa dge slong gis chos gos lhag pa dgung bcu las 'das par bcangs kyang spang ba'i ltung byed du mi 'gyur ba lta mchis lags sam/ nye ba 'khor yod de/ 'di ltar gos kyi spun rung bar gyur la/ rgyu mi rung bar gyur pa dang / rgyu rung bar gyur la/ spun mi rung bar gyur pa dang / gnyi ga mi rung bar gyur te/ mi rung ba ni rnga bal dang / ba lang gi spu dang / ra bal dang / kyi bal dang / 'dres pa dang / thags su ma btags pa ste/ de lta bu'i chos gos can ni zhag bcu las lhag par bcangs na nyes byas su 'gyur ro// btsun pa bcom ldan 'das kyis dge slong rnams kyis zhag bcu'i bar du chos gos lhag pa bcang bar bya'o zhes gsungs pa gang lags pa/ btsun pa dge slong gis nam 'tsho'i bar du chos gos lhag mar bcangs kyang nongs par mi 'gyur ba lta mchis lags sam/ nye ba 'khor yod de/ zhag bcu tshun chad du dus las 'das par gyur na'o// btsun pa chos gos de nyid bcangs na ltung bar yang mi 'gyur la/ chos gos de nyid bcangs na ltung bar yang 'gyur ba lta mchis lags sam/ nye ba 'khor yod de/ 'di ltar dge slong de chos gos rin chen po 'chang na ltung ba med la/ mtshan gyur te dge slong mar red de 'chang na ltung bar 'gyur ro// btsun pa re zhig dge slong gis chos gos rnyed nas dgung bcu lags pa dang / de'i mtshan gyur te dge slong mar red nas dgung bcu 'das na cir 'gyur lags/ spang ba'i ltung byed du 'gyur ro// btsun pa re zhig dge slong mas chos gos shig rnyed nas dgung bcu lags pa dang / mtshan gyur te dge slong du red nas dgung bcu 'das na cir 'gyur lags/ spang ba'i ltung byed du 'gyur ro// btsun pa re zhig dge slong gis dgung bcu la dgung bcur 'du shes te skya rengs 'char bar bgyid na cir 'gyur lags/ spang ba'i ltung byed du 'gyur ro// dgung bcu la dgung bcu ma lags par 'du shes na cir 'gyur lags/ ltung ba med do// dgung bcu ma lags pa la dgung bcur 'du shes na cir 'gyur lags/ nyes byas su 'gyur ro// dgung bcu ma lags pa la dgung bcu ma lags par 'du shes na cir 'gyur lags/ ltung ba med do// btsun pa re zhig dge slong gis sra brkyang bting ba'i gnas su chos gos shig rnyed la/ chos gos de yang spang bar 'gyur ba lta mchis lags sam/ nye ba 'khor yod de/ 'di ltar dge slong gi chos gos spang ba yin la/ dge slong des kyang chos gos de ma spangs/ bral bar ma byas/ nyes pa ma bshags par gyur pa'i skabs su dge 'dun gyis sra brkyang bting bar gyur la/ sra brkyang bting nas dge slong des chos gos gzhan zhig rnyed na'o// btsun pa re zhig bslab pa stsal bas dgung bcu las lhag par chos gos lhag pa bcangs na cir 'gyur lags/ spang ba'i ltung byed du 'gyur ro// btsun pa re zhig dge slong mas dgung bcu las lhag par chos gos lhag pa bcangs na cir 'gyur lags/ spang ba'i ltung byed du 'gyur ro// dge slob ma dang / dge tshul dang / dge tshul mas dgung bcu las 'das par chos gos lhag pa bcangs na cir 'gyur lags/ ltung ba med do// sngar ltung ba byung ba la sogs pa ni nyes byas te/ snga ma bzhin no// // sdom la/ dge 'dun gyi dang sa dang mtshams// mnan pa dang ni ma gnang dang // mtshams ma bcad dang ma g.yogs dang // bzhi tshan dang ni de bzhin mtshan// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis dge slong chos gos zin pas sra brkyang phyung na gal te nub gcig kyang chos gos gsum las chos gos gang yang rung ba dang / mtshams kyi phyi rol du 'bral bar byed na/ dge 'dun gyis gnang ba ma gtogs te spang ba'i ltung byed do zhes gsungs pa gang lags pa/ btsun pa dge 'dun gyi chos gos byin gyis brlab par gnang lags sam/ nye ba 'khor mi gnang ngo // btsun pa de lta bu'i rkyen zhig mchis na gnang lags sam/ nye ba 'khor gnang ngo // btsun pa re zhig dge slong gis dge 'dun gyi chos gos byin gyis brlabs te/ chos gos ma mchis par mtshams kyi slad rol du bral bar bgyid na/ chos gos dang bral ba zhes bgyi'am/ chos gos dang ma bral ba zhes bgyi lags/ bka' stsal ba/ chos gos dang bral ba zhes bya'o// chos gos de spang bar bgyi lags sam/ nye ba 'khor ma yin no// 'ba' zhig pa'i ltung byed bshags par bya'o/ btsun pa dge slong gis chos gos sa la bzhag ste/ nam mkha' la skya rengs 'char bar bgyid dam/ chos gos nam mkha' la bzhag ste/ sa la skya rengs 'char bar bgyid na chos gos dang bral ba zhes bgyi'am/ chos gos dang ma bral ba zhes bgyi lags/ bka' stsal pa/ chos gos dang bral ba zhes bya'o// btsun pa re zhig dge slong gis chos gos mtshams kyi nang du bzhag ste/ mtshams kyi slad rol du skya rengs 'char bar bgyid dam/ chos gos mtshams kyi slad rol du bzhag ste/ mtshams kyi nang du skya rengs 'char bar bgyid na chos gos dang bral ba zhes bgyi 'am/ chos gos dang ma bral ba zhes bgyi lags/ bka' stsal pa/ chos gos dang bral ba zhes bya'o// btsun pa re zhig dge slong gis mtshams mnan tam/ mtshams bzung ngam/ mtshams su 'greng ngam mchis te/ mtshams kyi bar du chos gos bzhag nas skya rengs 'char bar bgyi na chos gos dang bral ba zhes bgyi'am/ chos gos dang ma bral ba zhes bgyi lags/ bka' stsal ba/ chos gos dang ma bral ba zhes bya'o// btsun pa dge slong yang mtshams kyi nang na mchis la/ chos gos kyang mtshams kyi nang na mchis pa las/ chos gos de dang bral bar 'gyur ba lta mchis lags sam/ nye ba 'khor yod de/ mtshams bcad par byas pa chos gos dang mi 'bral ba'i sdom pa ma byin na'o// btsun pa re zhig mtshams ma bcad pa'i gnas su gang tshun chad dge slong chos gos dang bral ba zhes bgyi/ nye ba 'khor ji tsam gtsug lag khang gi nyen kor chab kung sa'am/ sgo khyams sam/ khang phran nam/ kun dga' ra ba'am/ dge slong gis kun tu spyad pa'am/ ra ba'am/ 'greng rib bam/ 'obs yod pa'o// btsun pa dge slong yang gnas gcig la steng g.yogs kyang gcig pa zhig na mchis la/ de nyid na chos gos kyang mchis na chos gos de dang bral bar 'gyur ba lta mchis lags sam/ nye ba 'khor yod de/ 'di ltar gnas te mu stegs can sna tshogs dang / dge sbyong dang / bram ze dang / spyod pa pa dang / kun tu rgyu rnams sam/ spun nor bgos pa rnams kyi yin na'o// btsun pa re zhig dge slong gis mtshams kyi slad rol la/ mtshams kyi slad rol du 'du shes pa las skya rengs 'char bar bgyid na cir 'gyur lags/ spang ba'i ltung byed du 'gyur ro// mtshams kyi nang la mtshams kyi slad rol du 'du shes na cir 'gyur lags/ nyes byas so// mtshams kyi slad rol na mtshams kyi nang du 'du shes na cir 'gyur lags/ ltung ba med do// mtshams kyi nang la mtshams kyi nang du 'du shes na cir 'gyur lags/ ltung ba med do// btsun pa re zhig dge slong gis mtshams kyi nang du chos gos bzhag ste/ mtshams kyi slad rol du skya rengs 'char bar bgyid pa las mtshan gyur te dge slong mar red na cir 'gyur lags/ spang ba'i ltung byed du 'gyur ro// btsun pa re zhig dge slong ma zhig gis mtshams kyi slad rol du skya rengs 'char bar bgyid pa las mtshan gyur te/ dge slong du red na cir 'gyur lags/ spang ba'i ltung byed du 'gyur ro// btsun pa dge slong gis gang gi mdun du chos gos byin gyis brlab par bgyi/ nye ba 'khor dge slong gis ni dge slong gi mdun du chos gos byin gyis brlab par bya'o// btsun pa dge slong mas gang gi mdun du chos gos byin gyis brlab par bgyi/ nye ba 'khor dge slong mas ni dge slong ma'i mdun du chos gos byin gyis brlab par bya ste/ dbyung ba dang rung bar bya ba yang de bzhin du bya'o// btsun pa re zhig bslab pa stsal pa chos gos ma mchis par mtshams kyi slad rol du skya rengs 'char bar bgyid na cir 'gyur lags/ spang ba'i ltung byed du 'gyur te/ de bzhin du dge slong ma la ni chos gos lngas spang ba'i ltung byed du 'gyur ro// dge slob ma dang / dge tshul dang / dge tshul ma rnams la ni nyes pa med do// sngar ltung ba byung ba la sogs pa la ni nyes byas te snga ma bzhin no// // sdom la/ sems 'khrugs pa dang dus las 'das// de bzhin rung ba nyid dang ni// mi rung ba dang gding ba dang // tshad dang bzhi tshan dag dang mtshan// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis dge slong chos gos zin pas/ chos gos sra brkyang phyung nas dus ma yin pa'i gos rnyed la/ 'dod na dge slong des chos gos de blang bar bya'o// blangs nas gal te langs na myur ba kho nar chos gos su byas te bcang bar bya'o// gal te mi langs la kha ma langs pa kha skong ba'i chos gos la re ba yod na yang dge slong des chos gos de zla ba gcig gi bar du gzhag par bya'o// de las 'das par 'jog na spang ba'i ltung byed du 'gyur ro zhes gsungs pa gang lags pa/ btsun pa re zhig dge slong gos shig rnyed ma thag tu sems 'khrugs par gyur na/ gang nas bzung ste de'i zla ba bgrang bar bgyi/ gang nas bzung ste rang gi sems phyir rnyed pa nas so// btsun pa bcom ldan 'das kyis dge slong gis zla ba gcig gi bar du chos gos gzhag par bya'o zhes gsungs pa gang lags pa/ btsun pa dge slong gis nam 'tsho'i bar du chos gos bzhag kyang ltung bar mi 'gyur ba lta mchis lags sam/ nye ba 'khor yod de/ zla ba gcig tshun chad du dus byas na'o// btsun pa bcom ldan 'das kyis dge slong gis chos gos zla ba gcig gi bar du gzhag par bya'o zhes gsungs pa gang lags pa/ chos gos de ji lta bu zhig lags/ bdun po dag las brtags pa gang yang rung ba ngas rjes su gnang zhing ma bkag pa gang yin pa'o// btsun pa bcom ldan 'das kyis dge slong gis chos gos zla ba gcig gi bar du gzhag par bya'o zhes gsungs pa gang lags pa/ btsun pa dge slong dgung zla gcig las lhag par bzhag kyang spang ba'i ltung byed du mi 'gyur ba lta mchis lags sam/ nye ba 'khor yod de/ de 'di ltar chos gos kyi spun rung bar gyur la/ rgyu mi rung bar gyur pa dang / spun mi rung bar gyur la/ rgyu rung bar gyur pa dang / gnyi ga mi rung bar gyur pa ste/ mi rung ba ni rnga bal dang / ba lang gi spu dang / kyi bal dang / ra bal dang 'dres pa dang / thags su ma btags pa ste/ de lta bu'i chos gos ni zla ba gcig las lhag par bzhag kyang nyes byas su 'gyur ro// btsun pa bcom ldan 'das kyis dge slong gis chos gos de zla ba gcig gi bar du gzhag par bya'o zhes gsungs pa gang lags pa/ btsun pa dge slong gis dgung zla drug tu chos gos bzhag kyang ltung bar mi 'gyur ba lta mchis lags sam/ nye ba 'khor yod de/ chos gos de rnyed nas zhag sum bcu lon pa dang / dge 'dun gyis sra brkyang bting bar gyur na'o// btsun pa bcom ldan 'das kyis chos gos gsum du ma tshang na zla ba gcig gi bar du gzhag go zhes gsungs pa gang lags pa/ btsun pa dge slong chos gos gsum par gyur pa des chos gos mi langs pa zhig rnyed na des kyang dgung zla gcig gi bar du gzhag par bgyi lags sam/ nye ba 'khor ma yin no// de ci'i phyir zhe na/ nye ba 'khor chos gos gsum tshang na chos gos gzhan rnyed pa gang yin pa ni langs kyang rung // mi langs kyang rung ste thams cad ni zhag bcu pa yin no// chos gos gsum du ma tshang ba las gal te chos gos su langs pa zhig rnyed na de yang zhag bcu pa yin no// 'on te ma langs pa zhig rnyed na zla ba gcig gi bar du gzhag par bya'o// de las 'das par bzhag na spang ba'i ltung byed du 'gyur ro// btsun pa re zhig dge slong gis dgung zla gcig la dgung zla gcig tu 'du shes pas skya rengs 'char bar bgyid na cir 'gyur lags/ spang ba'i ltung byed du 'gyur ro// dgung zla gcig la dgung zla gcig ma lags par 'du shes na cir 'gyur lags/ ltung ba med do// dgung zla gcig ma lags pa la dgung zla gcig tu 'du shes na cir 'gyur lags/ nyes byas so// dgung zla gcig ma lags pa la dgung zla gcig ma lags par 'du shes na cir 'gyur lags/ ltung ba med do// btsun pa re zhig dge slong gis chos gos rnyed nas dgung zla gcig lags pa las mtshan gyur te/ dge slong mar red nas dgung zla gcig las 'da' bar bgyid na cir 'gyur lags/ spang ba'i ltung byed du 'gyur ro// btsun pa re zhig dge slong mas chos gos rnyed nas dgung zla gcig lags pa las mtshan gyur te/ dge slong du red nas zla ba gcig las 'da' bar bgyid na cir 'gyur lags/ spang ba'i ltung byed du 'gyur ro// btsun pa re zhig bslab pa stsal bas chos gos dgung zla gcig pas ring du bzhag na cir 'gyur lags/ spang ba'i ltung byed du 'gyur ro// btsun pa re zhig dge slong mas chos gos dgung zla gcig pas ring du bzhag na cir 'gyur lags/ spang ba'i ltung byed du 'gyur ro// dge slob ma dang / dge tshul dang / dge tshul mas chos gos dgung zla gcig gi bar du bzhag na cir 'gyur lags/ ltung ba med do// sngar ltung ba byung ba la sogs pa la ni nyes byas te snga ma bzhin no// // sdom la/ pho nya yi ge lag brda dang // gzhan la snyad 'dogs brgyud pa dang // smyon ma dang ni sems 'khrugs dang // tshor ba 'on ma glen ma dang // khyim pa mo la sogs pa ste// bslab pa byin pa tha ma'o// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis yang dge slong gang dge slong ma nye du ma yin pa la chos gos rnying pa 'khrur 'jug gam/ 'tshed du 'jug gam/ 'chag tu 'jug na spang ba'i ltung byed do zhes gsungs pa gang lags pa/ btsun pa re zhig dge slong gis dge slong ma nye du ma lags pa la pho nya las gos rnying pa 'khrur stsol na cir 'gyur lags/ nyes byas so// de bzhin du yi ge dang / lag brda dang / gzhan la snyad 'dogs pa dang / brgyud de dge slong ma nye du ma lags pa la chos gos rnying pa 'khrur stsol na cir 'gyur lags/ nyes byas so// btsun pa re zhig dge slong gis dge slong ma nye du ma lags pa smyon ma la chos gos rnying pa 'khrur stsol na cir 'gyur lags/ nyes byas so// de bzhin du dge slong ma nye du ma lags pa/ sems 'khrugs pa dang / tshor bas nyam thag pa dang / 'on ma dang / glen ma la chos gos rnying pa 'khrur stsol na cir 'gyur lags/ nyes byas so// btsun pa re zhig dge slong gis khyim pa mo nye du ma lags pa la chos gos rnying pa 'khrur stsol na cir 'gyur lags/ nyes byas so// de bzhin du dge slong ma tha dad du gnas pa dang / dge slong ma khas len pa dang / ma ning mo dang / dge slong ma sun phyung ba dang / ma 'gums pa dang / pha 'gums pa dang / dgra bcom pa 'gums pa dang / mu stegs can dang / mu stegs can du zhugs pa dang / rku thabs su gnas pa dang / tha dad du gnas pa dang / dang po mi mthun pa can dang // sngar ltung ba byung ba nye du ma lags pa la chos gos rnying pa 'khrur stsol na cir 'gyur lags/ nyes byas so// btsun pa re zhig dge slong gis dge slong ma nye du ma lags pa dge 'dun gyi dbyen bgyid pa dang / de bzhin gshegs pa la ngan sems kyis khrag 'byin pa dang / bslab pa stsal ba'i dge slong ma nye du ma lags pa la chos gos rnying pa 'khrur stsol na cir 'gyur lags/ spang ba'i ltung byed du 'gyur ro// // sdom la/ bsgrub par bya dang bkrus pa dang // dge 'dun gyi dang mtshan gnyis dang // mi rung ba dang spangs pa dang // gzhan gyi dang ni gyon pa dang // bzhi tshan dag tu byas pa dang // dge slong ma ni tha ma yin// btsun pa re zhig dge slong gis dge slong ma nye du ma lags pa la chos gos rnying pa bsgrub par bgyi ba zhig 'khrur stsal na cir 'gyur lags/ nyes byas so// dge slong ma nye du ma lags pa la chos gos rnying pa bkrus pa zhig 'khrur stsal na cir 'gyur lags/ nyes byas so// btsun pa re zhig dge slong gis dge slong ma nye du ma lags pa la dge 'dun gyi chos gos rnying pa 'khrur stsol na cir 'gyur lags/ gal te gang zag gis yongs su spyad pas yongs su spyad de/ dri ma can du gyur pa zhig na nyes byas su 'gyur ro// 'on te gnas mal gyi dngos po zhig 'khrur bcug na ni ltung ba med do// btsun pa re zhig dge slong gis dge slong ma nye du ma lags pa la chos gos rnying pa 'khrur stsal ba las mtshan gyur te dge slong mar red na cir 'gyur lags/ nyes byas so// btsun pa re zhig dge slong mas nye du ma lags pa'i dge slong la chos gos rnying pa 'khrur stsal ba las mtshan gyur te dge slong du red na cir 'gyur lags/ nyes byas so// btsun pa re zhig dge slong gis nye du ma lags pa'i dge slong ma la chos gos rnying pa 'khrur stsal ba las/ dge slong ma de'i mtshan gyur te dge slong du red nas bkrus na cir 'gyur lags/ nyes byas te/ de bzhin du dge slong ma la yang sbyar bar bya'o// btsun pa re zhig dge slong gis dge slong ma nye du ma lags pa la chos gos rnying pa 'khrur stsal kyang spang ba'i ltung byed du mi 'gyur ba lta mchis lags sam/ nye ba 'khor yod de/ 'di ltar chos gos de'i spun rung bar gyur pa la/ rgyu mi rung bar gyur pa dang / rgyu rung bar gyur la/ spun mi rung ba dang / gnyi ga mi rung bar gyur pa ste/ mi rung ba ni rnga bal dang / ba lang gi spu dang / kyi bal dang / ra bal dang 'dres pa dang / ma btags pa'o// de lta bu'i chos gos 'khrur stsol na cir 'gyur lags/ nyes byas so// btsun pa re zhig dge slong gis chos gos rnying pa spang ba zhig dge slong ma nye du ma lags pa la 'khrur stsol na cir 'gyur lags/ gal te ma spangs pa zhig 'khrur 'jug na spang ba'i ltung byed du 'gyur ro// 'on te spangs pa zhig 'khrur 'jug na nyes byas su 'gyur ro// btsun pa re zhig dge slong gis dge slong ma nye du ma lags pa la gzhan gyi chos gos rnying pa 'khrur stsol na cir 'gyur lags/ nyes byas so// btsun pa re zhig dge slong gis gos rung ba dang / grong du 'jug pa spang ba 'byung ba lta mchis lags sam/ nye ba 'khor yod de/ 'di ltar dge slong khyim du zhugs pa'i chos gos bshang ba'am/ gci ba'am/ 'dam rdzab bam/ ljan ljin nam/ mi gtsang ba gzhan gyis sbags par gyur na'o// des de dge slong ma nye du ma lags pa la 'khrur stsol na cir 'gyur lags/ spang ba'i ltung byed du 'gyur ro// bsnyen par ma rdzogs par 'khrur stsol ba'i sbyor ba bgyis la/ bsnyen par ma rdzogs par lags par bgyid na cir 'gyur lags/ nyes byas so// bsnyen par ma rdzogs par sbyor ba bgyis la/ bsnyen par rdzogs kar lags par bgyid na cir 'gyur lags/ nyes byas so/ bsnyen par ma rdzogs par sbyor ba bgyis la/ bsnyen par rdzogs nas lags par bgyid na cir 'gyur lags/ nyes byas so// bsnyen par rdzogs kar sbyor ba bgyis la/ bsnyen par rdzogs kar lags par bgyis na cir 'gyur lags/ nyes byas so// bsnyen par rdzogs kar sbyor ba bgyis la/ bsnyen par rdzogs nas lags par bgyid na cir 'gyur lags/ nyes byas so// bsnyen par rdzogs nas sbyor ba bgyis la/ bsnyen par rdzogs te lags par bgyid na cir 'gyur lags/ spang ba'i ltung byed du 'gyur ro// bsnyen par rdzogs nas sbyor ba bgyis la/ bsnyen par ma rdzogs pa lags par bgyid na cir 'gyur lags/ nyes byas so// btsun pa re zhig dge slong gis dge slong ma nye du ma lags pa bsnyen par rdzogs pa la/ bsnyen par rdzogs par 'du shes pas chos gos rnying pa 'khrur stsol na cir 'gyur lags/ spang ba'i ltung byed du 'gyur ro// dge slong ma nye du ma lags pa bsnyen par rdzogs pa la bsnyen par ma rdzogs par 'du shes na cir 'gyur lags/ nyes byas so// nye du ma lags pa bsnyen par rdzogs pa la/ bsnyen par rdzogs par 'du shes na cir 'gyur lags/ nyes byas so// nye du ma lags pa bsnyen par ma rdzogs pa la bsnyen par rdzogs par 'du shes na cir 'gyur lags/ nyes byas so// btsun pa re zhig dge slong gis dge slong ma nye du ma lags pa la/ nye du ma lags par 'du shes pas chos gos rnying pa 'khrur stsol na cir 'gyur lags/ spang ba'i ltung byed du 'gyur ro// dge slong ma nye du ma lags pa la/ nye dur 'du shes na cir 'gyur lags/ ltung ba med do// nye du la nye du ma lags par 'du shes na cir 'gyur lags/ nyes byas so// dge slong gis dge slong ma nye du lags pa la nye du lags par 'du shes na cir 'gyur lags/ ltung ba med do// btsun pa bcom ldan 'das kyis yang dge slong gang dge slong ma nye du ma yin pa la chos gos rnying pa 'khrur 'jug na spang ba'i ltung byed du 'gyur ro zhes gsungs pa gang lags pa/ dge slob ma dang / dge tshul ma dang / khyim pa mo dang / gzhan mu stegs can dang / dge sbyong dang / bram ze dang / spyod pa pa dang / kun du rgyu rnams la 'khrur stsol na cir 'gyur lags/ nyes byas so// de bzhin du 'gro ba gzhan du gnas pa la 'khrur stsol na cir 'gyur lags/ nyes byas so// dge slong mas dge slong dang / dge tshul dang / gzhan mu stegs can dang / dge sbyong dang / bram ze dang / spyod pa pa dang / kun du rgyu dang / 'gro ba gzhan du gnas pa rnams la 'khrur stsol na cir 'gyur lags/ nyes byas so// khyim pa dang / khyim pa mo la 'khrur stsol na cir 'gyur lags/ nyes byas so// dge slob ma dang / dge tshul dang / dge tshul ma la ni nyes byas so// sngar ltung ba byung ba la sogs pa la ni nyes byas te/ snga ma bzhin no// de bzhin du 'tshed pa dang / 'chag pa la yang rgyas par brjod par bya'o// // sdom la/ pho nya yi ge lag brda dang // gzhan la snyad 'dogs brgyud pa dang // smyon ma dang ni sems 'khrugs dang // tshor ba 'on ma glen ma dang // gnyid log ra ro rab myos dang // snyoms 'jug de bzhin 'gro ba dang / khas len 'dod pa la sogs pa// bslab pa byin pa tha ma'o// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis yang dge slong gang dge slong ma nye du ma yin pa las chos gos len na brjes pa ma gtogs te spang ba'i ltung byed do zhes gsungs pa gang lags pa/ btsun pa re zhig dge slong gis dge slong ma nye du ma lags pa pho nya las gos slong na cir 'gyur lags/ nyes byas so// chos gos thob na cir 'gyur lags/ nyes byas kho na'o// de bzhin du yi ge dang / lag brda dang / gzhan la snyad 'dogs pa dang / brgyud pas nye du ma lags pa'i dge slong ma de la chos gos len na cir 'gyur lags/ nyes byas so// btsun pa re zhig dge slong gis dge slong ma nye du ma lags pa smyon ma la gos slong na cir 'gyur lags/ nyes byas so// chos gos thob na cir 'gyur lags/ nyes byas kho na'o// de bzhin du sems 'khrugs pa dang / tshor bas nyam thag pa dang / glen ma dang / 'on ma dang / gnyid log pa dang / phyag las kham pa dang / rab tu myos pa dang / snyoms par zhugs pa dang / 'gro ba gzhan du gnas pa dang / tha dad du gnas pa dang / khas len pa dang / ma ning mo dang / dge slong ma sun phyung ba nas/ rgyas par dang po mi mthun pa can gyi bar la chos gos slong na cir 'gyur lags/ nyes byas so// chos gos thob na cir 'gyur lags/ nyes byas kho na'o// btsun pa re zhig dge slong gis dge slong ma nye du ma lags pa dge 'dun gyi dbyen bgyid pa dang / dge slong ma nye du ma lags pa de bzhin gshegs pa la ngan sems kyis khrag 'byin pa dang / bslab pa stsal ba la chos gos slong na cir 'gyur lags/ nyes byas so// chos gos thob na cir 'gyur lags/ spang ba'i ltung byed du 'gyur ro// // sdom la/ mi rung ba dang bzhi tshan ni// gnyis dang de bzhin mtshan dang ni// dge slong dang ni dge slong ma// tshogs su yang dag bshad pa yin// btsun pa re zhig dge slong gis dge slong ma nye du ma lags pa las chos gos blangs kyang spang ba'i ltung byed du mi 'gyur ba lta mchis lags sam/ nye ba 'khor yod de/ 'di ltar chos gos de'i spun rung bar gyur la/ rgyu mi rung ba dang / spun mi rung bar gyur la/ rgyu rung ba dang / gnyi ga mi rung bar gyur pa ste/ mi rung ba ni rnga bal dang / ba lang gi spu dang / kyi bal dang / ra bal dang 'dres pa dang / ma btags pa'o// de lta bu'i chos gos shig blangs na cir 'gyur lags/ nyes byas so// btsun pa re zhig dge slong gis dge slong ma nye du la nye dur 'du shes na cir 'gyur lags/ ltung ba med do// dge slong ma nye du ma lags pa la nye dur 'du shes na cir 'gyur lags/ ltung ba med do// dge slong ma nye du la nye du ma lags par 'du shes na cir 'gyur lags/ nyes byas so// dge slong ma nye du la nye dur 'du shes na cir 'gyur lags/ ltung ba med do// btsun pa re zhig dge slong gis dge slong ma nye du ma lags pa bsnyen par rdzogs pa la bsnyen par rdzogs par 'du shes pas chos gos blangs na cir 'gyur lags/ spang ba'i ltung byed du 'gyur ro/ nye du ma lags pa bsnyen par rdzogs pa la bsnyen par ma rdzogs par 'du shes na cir 'gyur lags/ nyes byas so// nye du ma lags pa bsnyen par ma rdzogs pa la bsnyen par ma rdzogs par 'du shes na cir 'gyur lags/ nyes byas so// nye du ma lags pa bsnyen par ma rdzogs pa la bsnyen par rdzogs par 'du shes na cir 'gyur lags/ nyes byas so// btsun pa re zhig bsnyen par ma rdzogs pas dge slong ma nye du ma lags pa la chos gos blangs nas bsnyen par ma rdzogs par grub na cir 'gyur lags/ nyes byas so// bsnyen par ma rdzogs par bslangs la bsnyen par rdzogs kar grub na cir 'gyur lags/ nyes byas so// bsnyen par ma rdzogs par blangs la bsnyen par rdzogs te grub na cir 'gyur lags/ nyes byas so// bsnyen par rdzogs kar blangs la bsnyen par rdzogs kar grub na cir 'gyur lags/ nyes byas so// bsnyen par rdzogs kar bslangs la bsnyen par rdzogs nas grub na cir 'gyur lags/ nyes byas so// bsnyen par rdzogs nas bslangs la bsnyen par rdzogs te grub na cir 'gyur lags/ spang ba'i ltung byed du 'gyur ro// bsnyen par rdzogs pas bslangs la bsnyen par ma rdzogs par grub na cir 'gyur lags/ nyes byas so// btsun pa re zhig dge slong ma nye du ma lags pa las chos gos len pa las mtshan gyur te/ dge slong mar red na cir 'gyur lags/ nyes byas so// btsun pa re zhig dge slong dge slong ma nye du ma lags pa las chos gos len pa las dge slong ma de mtshan gyur te/ dge slong du red nas blangs na cir 'gyur lags/ nyes byas so// btsun pa re zhig dge slong ma nye du ma lags pa'i dge slong las chos gos len pa las dge slong de mtshan gyur te/ dge slong mar red pa las blangs na cir 'gyur lags/ nyes byas so// btsun pa re zhig dge slong ma nye du ma lags pa'i dge slong las chos gos len pa las dge slong de'i mtshan gyur te/ dge slong mar red na cir 'gyur lags/ nyes byas so// btsun pa re zhig bslab pa stsal bas dge slong ma nye du ma lags pa las chos gos len na cir 'gyur lags/ spang ba'i ltung byed du 'gyur ro// btsun pa bcom ldan 'das kyis yang dge slong gang dge slong ma nye du ma yin pa las chos gos len na brjes pa ma gtogs te spang ba'i ltung byed do zhes gsungs pa gang lags pa/ dge slob ma dang / dge tshul ma las len na cir 'gyur lags/ nyes byas so// dge slong mas dge slong dang / dge tshul las len na cir 'gyur lags/ nyes byas so// de bzhin du dge slob ma dang / dge tshul ma las blangs na cir 'gyur lags/ nyes byas so// dge tshul gyis dge slong ma dang / dge slob ma dang / dge tshul ma las chos gos len na cir 'gyur lags/ nyes byas so// sngar ltung ba byung ba la sogs pa la ni nyes byas te snga ma bzhin no// // sdom la/ pho nya yi ge lag brda dang // gzhan la snyad 'dogs brgyud pa dang // smyon pa dang ni sems 'khrugs dang // tshor ba 'on pa glen pa dang // gnyid log ra ro rab myos dang // snyoms zhugs 'gro dang phyi rol pa'o// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis yang dge slong gang khyim bdag gam khyim bdag gi chung ma nye du ma yin pa'i gan du song ste chos gos slong na dus ma gtogs te spang ba'i ltung byed do// de la dus ni 'di yin te/ dge slong chos gos phrogs sam/ chos gos nyams sam/ chos gos tshig gam/ chos gos khyer ram/ chos gos rnyed na/ de la de ni dus yin no zhes gsungs pa gang lags pa/ btsun pa re zhig dge slong gis pho nya las khyim bdag gam/ khyim bdag gi mchis 'brang nye du ma lags pa las chos gos slong na cir 'gyur lags/ nyes byas so// chos gos thob na cir 'gyur lags/ nyes byas kho na'o// de bzhin du yi ge dang / lag brda dang / gzhan la snyad 'dogs pa dang / brgyud na cir 'gyur lags/ nyes byas so// btsun pa re zhig dge slong gis khyim bdag gam/ khyim bdag gi mchis 'brang smyon ma las chos gos slong na cir 'gyur lags/ nyes byas so// chos gos thob na cir 'gyur lags/ nyes byas kho na'o// de bzhin du khyim bdag gam/ khyim bdag gi mchis 'brang nye du ma lags pa sems 'khrugs pa dang / tshor bas nyam thag pa dang / 'on pa dang glen pa dang / gnyid kyis log pa dang / phyag las khom pa dang / rab tu myos pa dang / snyoms par zhugs pa dang / 'gro ba gzhan du gnas pa las chos gos slong na cir 'gyur lags/ nyes byas so// chos gos thob na cir 'gyur lags/ nyes byas kho na'o// 'di las phyi rol pa gzhan mu stegs can dang / dge sbyong dang / bram ze dang / spyod pa pa dang / kun du rgyu nye du ma lags pa la chos gos slong na cir 'gyur lags/ nyes byas so// chos gos thob na cir 'gyur lags/ nyes byas kho na'o// // sdom la/ mi rung ba dang bzhi tshan ni// gnyis dang de bzhin mtshan dang ni// za ma ma ning nyid de bzhin// ma ning mo dang dge slong ma// btsun pa re zhig dge slong gis khyim bdag gam/ khyim bdag gi mchis 'brang nye du ma lags pa la chos gos blangs te thob kyang spang ba'i ltung byed du mi 'gyur ba lta mchis lags sam/ nye ba 'khor yod de/ 'di ltar chos gos de'i spun rung bar gyur la/ rgyu mi rung ba dang / rgyu rung bar gyur la/ spun mi rung ba dang / gnyi ga mi rung bar gyur pa ste/ mi rung ba ni rnga mo'i bal dang / ba lang gi spu dang / kyi bal dang / ra bal dang 'dres pa dang / thags su ma btags pa de lta bu'i chos gos shig slong na slong ba de la nyes byas so// chos gos thob na yang nyes byas kho na'o// btsun pa re zhig dge slong gis khyim bdag gam/ khyim bdag gi mchis 'brang nye du ma lags pa la nye du ma lags par 'du shes na cir 'gyur lags/ nyes byas so// chos gos thob na cir 'gyur lags/ spang ba'i ltung byed du 'gyur ro// nye du ma lags pa la nye dur 'du shes na cir 'gyur lags/ ltung ba med do// nye du la nye du ma lags par 'du shes na cir 'gyur lags/ nyes byas so// chos gos thob na cir 'gyur lags/ nyes byas kho na'o// nye du la nye dur 'du shes na cir 'gyur lags/ ltung ba med do// btsun pa re zhig dge slong gis mi'i khyim bdag gam/ khyim bdag gi mchis 'brang la mir 'du shes pas chos gos slong na cir 'gyur lags/ nyes byas so// chos gos thob na cir 'gyur lags/ spang ba'i ltung byed du 'gyur ro// mi la mi ma lags par 'du shes na cir 'gyur lags/ nyes byas so// chos gos thob na cir 'gyur lags/ nyes byas kho na'o// mi ma lags pa la mir 'du shes na cir 'gyur lags/ nyes byas so// chos gos thob na cir 'gyur lags/ nyes byas kho na'o// bsnyen par ma rdzogs par bslangs la bsnyen par ma rdzogs par grub na cir 'gyur lags/ nyes byas so// bsnyen par ma rdzogs par bslangs la bsnyen par rdzogs kar grub na cir 'gyur lags/ nyes byas so/ bsnyen par ma rdzogs par bslangs la bsnyen par rdzogs nas grub na cir 'gyur lags/ nyes byas so// bsnyen par rdzogs kar bslangs la bsnyen par rdzogs kar grub na cir 'gyur lags/ nyes byas so// bsnyen par rdzogs kar blangs la bsnyen par rdzogs nas grub na cir 'gyur lags/ nyes byas so// bsnyen par rdzogs nas blangs la bsnyen par rdzogs te grub na cir 'gyur lags/ spang ba'i ltung byed du 'gyur ro// bsnyen par rdzogs nas blangs la bsnyen par ma rdzogs par grub na cir 'gyur lags/ nyes byas so// btsun pa re zhig dge slong khyim bdag gam/ khyim bdag gi mchis 'brang nye du ma lags pa la gos slong ba las mtshan gyur te/ dge slong mar red nas grub na cir 'gyur lags/ spang ba'i ltung byed du 'gyur ro// btsun pa re zhig dge slong ma khyim bdag gam/ khyim bdag gi mchis 'brang nye du ma lags pa la chos gos slong ba las mtshan gyur te/ dge slong du red nas grub na cir 'gyur lags/ spang ba'i ltung byed du 'gyur ro// btsun pa re zhig dge slong nye du ma lags pa'i khyim bdag la chos gos slong ba las khyim bdag de'i mtshan gyur te bud med du red pa las blangs na cir 'gyur lags/ spang ba'i ltung byed du 'gyur ro// btsun pa re zhig dge slong khyim bdag gi mchis 'brang nye du ma lags pa las chos gos slong ba la khyim bdag gi mchis 'brang de'i mtshan gyur te/ skyes par red pa las blangs na cir 'gyur lags/ spang ba'i ltung byed du 'gyur ro// de bzhin du dge slong ma la yang brjod do// // 'dul ba gzhung bla ma/ bam po lnga pa/ btsun pa re zhig dge slong gis za ma nyid du ma lags pa las chos gos slong na cir 'gyur lags/ nyes byas so// chos gos thob na cir 'gyur lags/ nyes byas kho na'o// de bzhin du ma ning dang / ma ning mo nas/ dge slong dang / dge tshul gyi bar la blangs na cir 'gyur lags/ nyes byas so// chos gos thob na cir 'gyur lags/ nyes byas kho na'o// btsun pa re zhig dge slong mas khyim bdag gam/ khyim bdag gi mchis 'brang nye du ma lags pa las blangs na cir 'gyur lags/ nyes byas so// chos gos thob na cir 'gyur lags/ spang ba'i ltung byed du 'gyur ro// dge slong ma la ji lta bar bslab pa byin pa la yang de dang 'dra'o// dge slob ma dang / dge tshul dang / dge tshul ma dang / sngar ltung ba byung ba la sogs pa la ni nyes byas te rgyas par brjod do// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis dge slong chos gos phrogs sam/ chos gos nyams sam/ chos gos tshig gam/ chos gos red dam/ chos gos khyer na khyim bdag gam/ khyim bdag gi chung ma nye du ma yin pa'i gan du song la chos gos blang bar bya'o// gal te de la bram ze'am/ khyim bdag dad pa zhig gis dus kyis gos mang po stobs la 'dod na dge slong des de la gos stod g.yogs dang smad g.yogs dang bcas pa'i mthar thug pa blang bar bya'o// de las lhag par len na spang ba'i ltung byed do zhes gsungs pa gang lags pa/ snga ma slong ba'i spang ba'i ltung byed ji lta bar stod g.yogs smad g.yogs dang bcas pa la yang de dang 'dra'o// tha dad du bya ba ci yod ce na/ stod g.yogs dang smad g.yogs dang bcas pa ni gnyis te/ khyim pa'i stod g.yogs dang smad g.yogs dang bcas pa dang / dge slong gi stod g.yogs dang smad g.yogs dang bcas pa'o// dge slong gis khyim pa'i stod g.yogs dang smad g.yogs dang bcas pa blangs te/ khyim pa'i stod g.yogs dang smad g.yogs dang bcas pa thob pa las lhag par slong na/ lhag par slong ba de la nyes byas so// thob na spang ba'i ltung byed du 'gyur ro// dge slong gis dge slong gi stod g.yogs dang smad g.yogs dang bcas pa blangs te/ dge slong gis stod g.yogs dang smad g.yogs thob pa las lhag par slong na lhag par slong ba de la nyes byas so// thob na spang ba'i ltung byed du 'gyur ro// dge slong gis khyim pa'i stod g.yogs dang smad g.yogs dang bcas pa blangs te/ khyim pa'i stod g.yogs dang smad g.yogs dang bcas pa thob pas gal te ma langs par gyur na yang ma slongs shig// lhag par gyur na yang ma sbyin cig// dge slong gis khyim pa'i stod g.yogs dang smad g.yogs dang bcas pa las lhag par blangs na nyes byas su 'gyur ro// dge slong gis dge slong gi stod g.yogs dang smad g.yogs dang bcas pa blangs te/ dge slong gi stod g.yogs dang smad g.yogs dang bcas pa thob pas gal te ma chog par gyur na yang bslang bar bya'o// lhag par gyur na yang sbyin no// dge slong gis stod g.yogs dang smad g.yogs dang bcas pa las lhag pa ma byin na nyes byas su 'gyur ro// gzhung lhag ma ni bslab pa'i gzhi snga ma la ji ltar bslab pa'i gzhi 'di la yang de bzhin du brjod par bya'o// // sdom la/ pho nya yi ge lag brda dang // gzhan la snyad 'dogs brgyud pa dang // smyon pa dang ni sems 'khrugs dang // tshor ba 'on pa glen pa dang // gnyid log ra ro rab myos dang // snyoms zhugs 'gro dang phyi rol pa'o// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis dge slong gi phyir khyim bdag gam/ khyim bdag gi chung ma nye du ma yin pas chos gos kyi rin dag spags nas/ bdag gi chos gos kyi rin 'di dag gis chos gos 'di dang 'di lta bu zhig nyos la dge slong ming 'di zhes bgyi ba 'ongs pa dang de la chos gos rung ba dus su bskon no snyam pa las/ de na gal te dge slong de la sngar ma bstabs pas rnam par rtog pa 'ga' zhig rig ste bzang po 'dod pa'i phyir khyim bdag gam/ khyim bdag gi chung ma nye du ma yin pa de'i gan du song nas 'di skad ces tshe dang ldan pas bdag gi phyir chos gos kyi rin gang dag spags pa'i chos gos kyi rin de dag gis tshe dang ldan pa de dag gis chos gos thag pa 'di dang 'di lta bu zhig nyos la bdag la chos gos rung ba dus su skon cig ces smras te/ chos gos grub na spang ba'i ltung byed do zhes gsungs pa gang lags pa/ btsun pa re zhig dge slong pho nya las khyim bdag gam/ khyim bdag gi mchis 'brang nye du ma lags pa la rnam par rtog pa rig nas chos gos slong na cir 'gyur lags/ nyes byas so// chos gos thob na cir 'gyur lags/ nyes byas kho na'o// de bzhin du yi ge dang / lag brda dang / gzhan la snyad 'dogs pa dang / brgyud na cir 'gyur lags/ nyes byas so// btsun pa re zhig dge slong khyim bdag gam/ khyim bdag gi mchis 'brang nye du ma lags pa/ smyon pa la rnam par rtog pa rig nas chos gos slong na cir 'gyur lags/ nyes byas so// chos gos thob na cir 'gyur lags/ nyes byas kho na'o// de bzhin du sems 'khrugs pa dang / tshor bas nyam thag pa dang / 'on pa dang / glen pa dang / gnyid kyis log pa dang / phyag las khom pa dang / rab tu myos pa dang / snyoms par zhugs pa dang / 'di las phyi rol pa gzhan mu stegs can dang / dge sbyong dang / bram ze dang / spyod pa pa dang / kun du rgyu rnams rnam par rtog pa reg nas chos gos slong na cir 'gyur lags/ nyes byas so// chos gos thob na cir 'gyur lags/ nyes byas kho na'o// // sdom la/ mi rung ba dang bzhi tshan gnyis// de bzhin du ni mtshan yang dang // za ma ma ning mo nyid dang // ma ning dang ni dge slong nyid// btsun pa re zhig dge slong gis khyim bdag gam/ khyim bdag gi mchis 'brang nye du ma lags pa la/ rnam par rtog pa rig nas/ chos gos bslangs nas thob kyang spang ba'i ltung byed du mi 'gyur ba lta mchis lags sam/ nye ba 'khor yod de/ 'di ltar chos gos de'i spun rung bar gyur la/ rgyu mi rung ba dang / rgyu rung bar gyur la/ spun mi rung ba dang / gnyi ga mi rung bar gyur pa ste/ mi rung ba ni rnga bal dang / ba lang gi spu dang / kyi bal dang / ra bal dang 'dres pa dang / ma btags pa'o// de lta bu'i chos gos kyi phyir rnam par rtog pa rig nas/ chos gos bslangs te thob na cir 'gyur lags/ nyes byas so/ btsun pa re zhig dge slong gis khyim bdag gam/ khyim bdag gi mchis 'brang nye du ma lags pa la nye du ma lags par 'du shes pas rnam par rtog par rig nas chos gos slong na cir 'gyur lags/ nyes byas so// chos gos thob na cir 'gyur lags/ spang ba'i ltung byed du 'gyur ro// nye du ma lags pa la nye dur 'du shes na cir 'gyur lags/ ltung ba med do// nye du la nye du ma lags par 'du shes na cir 'gyur lags/ nyes byas so// nye du la nye dur 'du shes na cir 'gyur lags/ ltung ba med do// btsun pa re zhig dge slong mas khyim bdag gam/ khyim bdag gi mchis 'brang nye du ma lags pa la mir 'du shes pas rnam par rtog par rig nas chos gos slong na cir 'gyur lags/ nyes byas so// chos gos thob na cir 'gyur lags/ spang ba'i ltung byed du 'gyur ro// mi la mi ma lags par 'du shes na cir 'gyur lags/ nyes byas so// mi ma lags pa la mir 'du shes na cir 'gyur lags/ nyes byas so// mi ma lags pa la mi ma lags par 'du shes na cir 'gyur lags/ nyes byas so/ btsun pa re zhig bsnyen par ma rdzogs par rnam par rtog par rig nas bslangs la/ bsnyen par ma rdzogs par grub na cir 'gyur lags/ nyes byas so// bsnyen par rdzogs par rnam par rtog par rig nas bslangs la/ bsnyen par rdzogs kar grub na cir 'gyur lags/ nyes byas su 'gyur ro// bsnyen par ma rdzogs par rnam par rtog par rig nas bslangs la/ bsnyen par rdzogs nas grub na cir 'gyur lags/ nyes byas so// bsnyen par rdzogs kar rnam par rtog par rig nas bslangs la/ bsnyen par rdzogs kar grub na cir 'gyur lags/ nyes byas so// bsnyen par rdzogs kar rnam par rtog par rig nas bslangs la/ bsnyen par rdzogs nas grub na cir 'gyur lags/ nyes byas so// bsnyen par rdzogs te rnam par rtog par rig nas bslangs la/ bsnyen par rdzogs te grub na cir 'gyur lags/ spang ba'i ltung byed du 'gyur ro// bsnyen par rdzogs te rnam par rtog par rig nas bslangs la/ bsnyen par ma rdzogs par grub na cir 'gyur lags/ nyes byas so// btsun pa re zhig dge slong khyim bdag gam/ khyim bdag gi mchis 'brang nye du ma lags pa la rnam par rtog par rig nas dge slong las mtshan gyur te dge slong mar red nas grub na cir 'gyur lags/ spang ba'i ltung byed du 'gyur ro// btsun pa re zhig dge slong ma khyim bdag gam khyim bdag gi mchis 'brang nye du ma lags pa la rnam par rtog par rig nas slong ba las mtshan gyur te dge slong du red nas thob na cir 'gyur lags/ spang ba'i ltung byed du 'gyur ro// btsun pa re zhig dge slong khyim bdag gam khyim bdag gi mchis 'brang nye du ma lags pa la/ rnam par rtog par rig nas slong ba la khyim bdag de'i mtshan gyur te bud med du red nas blangs na cir 'gyur lags/ spang ba'i ltung byed du 'gyur ro// btsun pa re zhig dge slong khyim bdag gam khyim bdag gi mchis 'brang nye du ma lags pa la rnam par rtog par rig nas slong ba las khyim bdag gi mchis 'brang de'i mtshan gyur te skyes par red nas blangs na cir 'gyur lags/ spang ba'i ltung byed du 'gyur ro// de bzhin du dge slong ma la yang sbyar bar bya'o// btsun pa re zhig dge slong khyim bdag za ma la rnam par rtog par rig nas chos gos slong na cir 'gyur lags/ nyes byas so// chos gos thob na cir 'gyur lags/ nyes byas so// de bzhin du ma ning dang / ma ning mo la yang nyes byas so// btsun pa re zhig dge slong gis chos gos ma gtogs pa de las gzhan pa'i yo byad rnams kyi phyir rnam par rtog par rig nas blangs na cir 'gyur lags/ nyes byas so// thob na cir 'gyur lags/ nyes byas kho na'o// btsun pa re zhig dge slong dge slong gi slad dang / dge slong ma dang / dge slob ma dang / dge tshul dang / dge tshul ma'i slad du rnam par rtog par rig nas chos gos slong na cir 'gyur lags/ nyes byas so// chos gos thob na cir 'gyur lags/ nyes byas kho na'o// ji ltar dge slong gis rnam par rtog par rig nas bslangs pa la spang ba'i ltung byed du 'gyur ba de bzhin du bslab pa byin pa dang / dge slong ma la yang spang ba'i ltung byed du 'gyur ro// dge slob ma dang / dge tshul dang / dge tshul ma dang sngar ltung ba byung ba la sogs pa la ni nyes byas te rgyas par brjod par bya'o// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis dge slong gi phyir khyim bdag gam/ khyim bdag gi chung ma nye du ma yin pas gos kyi rin so so bdag spags nas/ bdag cag gnyis kyis gos kyi rin so so ba 'di dag gis chos gos 'di dang 'di lta bu so so ba nyos la dge slong ming 'di zhes bya ba 'ongs pa dang bdag cag gnyis kyis so so nas de la chos gos rung ba dus su bskon no snyam pa las/ de na gal te dge slong de la sngar ma bstabs par rnam par rtog pa 'ga' zhig rig ste/ bzang po 'dod pa'i phyir khyim bdag dang / khyim bdag gi chung ma nye du ma yin pa de dag drung du song nas 'di skad ces tshe dang ldan pa dag gis bdag gi phyir chos gos kyi rin so sor gang dag spags pa'i chos gos kyi rin so so ba de dag gis tshe dang ldan pa dag chos gos 'di dang 'di lta bu so so ba nyos la gnyis ka 'dus te/ bdag la chos gos rung ba gcig dus su legs par bskon ces smras te/ chos gos grub na spang ba'i ltung byed du 'gyur ro zhes gsungs pa gang lags zhes bya ba ste/ gzhung lhag ma ni bslab pa'i gnas 'das ma thag pa la ji lta ba de bzhin du bslab pa'i gnas 'di la yang rgyas par brjod par bya'o// // sdom la/ pho nya yi ge lag brda dang // gzhan la snyad 'dogs brgyud pa dang // smyon pa dang ni sems 'khrugs dang // tshor ba 'on pa glen pa dang // gnyid log ra ro rab myos dang // snyoms zhugs 'gro dang phyi rol pa'o// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis yang dge slong gi phyir rgyal po'am/ blon po chen po'am/ bram ze'am/ khyim bdag gam/ grong rdal gyi mi'am/ yul mi'am/ nor can nam/ ded dpon gyis pho nya'i lag tu chos gos kyi rin dag bskur bar gyur la/ de nas pho nya de chos gos kyi rin dag khyer nas dge slong de ga la ba der song ste phyin nas/ dge slong de la 'di skad ces yang 'phags pa mkhyen par mdzod cig// 'di lta ste yang khyod la rgyal po'am/ blon po chen po'am/ bram ze'am/ khyim bdag gam/ grong rdal gyi mi'am/ yul mi'am/ nor can nam/ tshong dpon nam/ ded dpon che ge mos chos gos kyi rin 'di dag bskur gyis 'phags pa thugs brtse ba'i slad du 'di dag bzhes zhes zer na/ dge slong des pho nya de la 'di skad ces tshe dang ldan pa pho nya dge slong dag ni chos gos kyi rin dag len du mi rung ste/ bdag cag chos gos rung ba dus su rnyed na ni len to zhes brjod par bya'o// gal te pho nya de la 'di skad ces 'phags pa rnams kyi zhal ta bgyid pa 'phags pa rnams kyi zhal ta nyams su len pa gang lags pa 'ga' mchis sam zhes zer na/ dge slong chos gos 'dod pas pho nya 'di ni dge slong rnams kyi zhal ta byed pa ste/ 'di ni dge slong rnams kyi zhal ta nyams su len pa'o zhes kun dga' ra ba'am/ dge bsnyen zhal ta byed pa bstan par bya'o// de nas pho nya des chos gos kyi rin de dag khyer nas zhal ta byed pa ga la ba der 'gro zhing phyin nas zhal ta byed pa la 'di skad ces tshe dang ldan pa zhal ta byed pa shes par gyis shig// khyod kyi chos gos kyi rin 'di dag gis chos gos 'di dang 'di lta bu zhig nyos la/ dge slong ming 'di zhes bya ba 'ongs pa dang / de la chos gos rung ba dus su skon cig ces brjod nas/ de nas pho nya des zhal ta byed pa de la legs par shin tu yang dag par bsgo zhing yang dag par bstan nas/ dge slong de ga la ba der 'gro zhing phyin nas/ dge slong de la 'di skad ces 'phags pas zhal ta bgyid pa gang lags pa de la bdag gis yang dag par bstan lags kyis de'i gan du bzhud cig dang / des khyed la chos gos rung ba dus su bskon par 'gyur ro zhes zer na/ dge slong chos gos 'dod pas zhal ta byed pa'i gan du song la/ tshe dang ldan pa zhal ta byed pa bdag chos gos 'dod do// tshe dang ldan pa zhal ta byed pa bdag chos gos 'dod do zhes lan gnyis lan gsum du bskul bar bya/ dran par bya'o// lan gnyis lan gsum du bskul zhing dran par byas pa na/ gal te chos gos de grub na de lta na legs/ gal te ma grub na lan bzhi lan lnga lan drug gi bar du phyogs su cang mi smra bar bsdad par bya'o// lan bzhi lan lnga lan drug gi bar du phyogs su cang mi smra bar bsdad pa na gal te chos gos de grub na de lta na legs/ gal te ma grub na de'i 'og tu chos gos grub pa'i phyir brtsal te/ chos gos grub na spang ba'i ltung byed du 'gyur ro// gal te ma grub na phyogs gang nas chos gos kyi rin 'ongs pa der bdag 'gro bar bya'o// yang na yid brten pa'i pho nya las tshe dang ldan pa dag gis dge slong che ge mo zhig gi phyir chos gos kyi rin dag pho nya'i lag tu bskur ba de dag ni dge slong de'i don cir yang ma grub kyis shes par gyis shig// tshe dang ldan pa dag gis rang gi nor chud ma gzan cig ces spring bar bya ste/ de la de ni cho ga yin no zhes gsungs pa gang lags pa btsun pa re zhig dge slong chos gos bsgrub pa'i slad du pho nya las zhal ta bgyid pa lan bzhi lan lnga lan drug gi 'og tu slong bar bgyid cing chos gos de grub na cir 'gyur lags/ nyes byas so// de bzhin du chos gos bsgrub pa'i slad du yi ge dang / lag brda dang / gzhan la snyad 'dogs pa dang / brgyud pas zhal ta bgyid pa lan bzhi lan lnga lan drug gi 'og tu slong bar bgyid cing chos gos de grub na cir 'gyur lags/ nyes byas so// btsun pa re zhig dge slong chos gos bsgrub pa'i slad du zhal ta bgyid pa smyon pa la lan bzhi lan lnga lan drug gi 'og tu slong bar bgyid cing chos gos de grub na cir 'gyur lags/ nyes byas so// de bzhin du zhal ta bgyid pa sems 'khrugs pa dang / tshor bas nyam thag pa dang / glen pa dang / 'on pa la lan bzhi lan lnga lan drug gi 'og tu slong bar bgyid cing chos gos grub na cir 'gyur lags/ nyes byas so// btsun pa re zhig dge slong chos gos bsgrub pa'i slad du zhal ta bgyid pa gnyid kyis log pa la lan bzhi lan lnga lan drug gi 'og tu slong bar bgyid cing chos gos de grub na cir 'gyur lags/ nyes byas so// de bzhin du chos gos bsgrub pa'i slad du phyag las khom pa dang / rab tu myos pa dang / snyoms par zhugs pa dang / 'gro ba gzhan du gnas pa dang / 'di las phyi rol pa gzhan mu stegs can dang / dge sbyong dang / bram ze dang / spyod pa pa dang / kun tu rgyu rnams la lan bzhi lan lnga lan drug gi 'og tu slong bar bgyid cing chos gos de grub na cir 'gyur lags/ nyes byas so// // sdom la/ mi rung ba dang bzhi tshan dang // de bzhin du ni mtshan dang yang // za ma ma ning nyid dang ni// ma ning mo ni tha ma yin// btsun pa re zhig dge slong gis chos gos bsgrub pa'i slad du lan bzhi lan lnga lan drug gi 'og tu slong bar bgyid cing chos gos de grub kyang spang ba'i ltung byed du mi 'gyur ba lta mchis lags sam/ nye ba 'khor yod de/ 'di ltar chos gos de'i spun rung bar gyur la/ rgyu mi rung ba dang / spun mi rung ba la/ rgyu rung ba dang / gnyi ga mi rung bar gyur pa ste/ mi rung ba ni rnga bal dang / ba lang gi spu dang / kyi bal dang / ra bal dang 'dres pa dang / ma btags pa'o// de lta bu'i chos gos kyi phyir lan bzhi lan lnga lan drug gi 'og tu slong bar bgyid cing chos gos grub na cir 'gyur lags/ nyes byas so// btsun pa re zhig dge slong gis chos gos bsgrub pa'i slad du zhal ta bgyid pa mi la mir 'du shes pas lan bzhi lan lnga lan drug gi 'og tu slong bar bgyid cing chos gos de grub na cir 'gyur lags/ spang ba'i ltung byed du 'gyur ro/ mi la mi ma lags par 'du shes na cir 'gyur lags/ nyes byas so// mi ma lags pa la mir 'du shes na cir 'gyur lags/ nyes byas so/ mi ma lags pa la mi ma lags par 'du shes na cir 'gyur lags/ nyes byas so/ btsun pa re zhig bsnyen par ma rdzogs par slong bar bgyid cing bsnyen par ma rdzogs par grub na cir 'gyur lags/ nyes byas so// bsnyen par ma rdzogs par slong bar bgyid cing bsnyen par rdzogs kar grub na cir 'gyur lags/ nyes byas so// bsnyen par ma rdzogs par slong bar bgyid cing bsnyen par rdzogs nas grub na cir 'gyur lags/ nyes byas so// bsnyen par rdzogs kar slong bar bgyid cing bsnyen par rdzogs kar grub na cir 'gyur lags/ nyes byas so// bsnyen par rdzogs kar slong bar bgyid cing bsnyen par rdzogs nas grub na cir 'gyur lags/ nyes byas so// bsnyen par rdzogs nas slong bar bgyid cing bsnyen par rdzogs nas grub na cir 'gyur lags/ spang ba'i ltung byed du 'gyur ro// bsnyen par rdzogs nas slong bar bgyid cing // bsnyen par ma rdzogs par grub na cir 'gyur lags/ nyes byas so// btsun pa re zhig dge slong lan bzhi lan lnga lan drug gi 'og tu slong bar bgyid pa las mtshan gyur te dge slong mar red nas thob na cir 'gyur lags/ spang ba'i ltung byed du 'gyur ro// btsun pa re zhig dge slong ma lan bzhi lan lnga lan drug gi 'og tu slong bar bgyid pa las mtshan gyur te dge slong du red nas thob na cir 'gyur lags/ spang ba'i ltung byed du 'gyur ro// btsun pa re zhig dge slong chos gos bsgrub pa'i slad du zhal ta pa la lan bzhi lan lnga lan drug gi 'og tu slong bar bgyid pa las zhal ta pa de'i mtshan gyur te bud med du red nas blangs na cir 'gyur lags/ spang ba'i ltung byed du 'gyur ro// btsun pa re zhig dge slong chos gos bsgrub pa'i slad du zhal ta bgyis pa'i mod la lan bzhi lan lnga lan drug gi 'og tu slong bar bgyid pa zhal ta bgyid pa mo'i mtshan gyur te skyes par red nas blangs na cir 'gyur lags/ spang ba'i ltung byed du 'gyur ro// de bzhin du dge slong ma la yang sbyar bar bya'o// btsun pa re zhig dge slong gis chos gos bsgrub pa'i slad du zhal ta bgyid pa za ma la lan bzhi lan lnga lan drug gi 'og tu slong bar bgyid cing chos gos de grub na cir 'gyur lags/ nyes byas so// de bzhin du ma ning dang ma ning mo la cir 'gyur lags/ nyes byas so// btsun pa re zhig dge slong dge slong gi don dang dge slong ma dang / dge slob ma dang / dge tshul dang / dge tshul ma rnams kyi don du chos gos bsgrub pa'i slad du lan bzhi lan lnga lan drug gi 'og tu slong bar bgyid cing chos gos de grub na cir 'gyur lags/ nyes byas so// btsun pa re zhig dge slong chos gos la ma gtogs pa de las gzhan pa'i yo byad rnams kyi slad du lan bzhi lan lnga lan drug gi 'og tu slong bar bgyid na cir 'gyur lags/ nyes byas so// thob na cir 'gyur lags/ nyes byas kho na'o// btsun pa re zhig bslab pa stsal bas chos gos bsgrub pa'i slad du lan bzhi lan lnga lan drug gi 'og tu slong bar bgyid cing chos gos de grub na cir 'gyur lags/ spang ba'i ltung byed du 'gyur ro// dge slong mas chos gos bsgrub pa'i slad du lan bzhi lan lnga lan drug gi 'og tu slong bar bgyid cing chos gos de grub na cir 'gyur lags/ spang ba'i ltung byed du 'gyur ro// dge slob ma dang / dge tshul dang / dge tshul ma dang / sngar ltung ba byung ba la sogs pa la ni nyes byas su brjod do// // sdom la/ gzhan gyis gzhan gyi 'phro dang ni// khyim pa nyid dang mu stegs 'gro// mi rung ba dang mtshan dang ni// bzhi tshan bde gshegs bdun tshan no// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis yang dge slong gang srin bal gyi stan sar pa byed pa spang ba'i ltung byed du 'gyur ro zhes gsungs pa gang lags pa/ btsun pa re zhig dge slong gis gzhan la srin bal gyi stan sar pa bgyid du stsal na cir 'gyur lags/ nyes byas so// gzhan dag gi slad du bgyid du stsal na cir 'gyur lags/ nyes byas so/ btsun pa re zhig dge slong gis gzhan gyis srin bal gyi stan bgyis pa'i 'phro lags par bgyis na cir 'gyur lags/ nyes byas so// mdun du khyim pa la bgyid du stsal na cir 'gyur lags/ spang ba'i ltung byed du 'gyur ro// dge slob ma dang / dge tshul dang / dge tshul ma dang / bslab pa stsal pa dang / dang po mi mthun pa can dang / sngar ltung ba byung ba dang / rku thabs su gnas pa dang / tha dad du gnas pa dang / gnas par mi bya ba nas/ khas len pa'i bar la bgyid du stsal na cir 'gyur lags/ spang ba'i ltung byed du 'gyur ro// btsun pa re zhig dge slong gis 'di las phyi rol pa gzhan mu stegs can dang / dge sbyong dang / bram ze dang / spyod pa pa dang / kun du rgyu rnams la srin bal gyi stan sar pa bgyid du stsal na cir 'gyur lags/ spang ba'i ltung byed du 'gyur ro// btsun pa re zhig dge slong gis 'gro ba gzhan du gnas pa rnams la srin bal gyi stan sar pa bgyid du stsal na cir 'gyur lags/ nyes byas so// btsun pa dge slong gis srin bal gyi stan sar pa bgyis kyang spang ba'i ltung byed du mi 'gyur ba lta mchis lags sam/ nye ba 'khor yod de/ 'di ltar stan de'i spun rung bar gyur la/ rgyu mi rung ba dang / rgyu rung bar gyur la/ spun mi rung ba dang / gnyi ga mi rung bar gyur na'o// mi rung ba la rnga bal dang / ba lang gi spu dang / kyi bal dang 'dres pa rnams las bgyis na cir 'gyur lags/ nyes byas so// btsun pa re zhig dge slong gis bal lam/ sha na'am/ ras bal lam/ gso bal dang 'dres pa rnams las bgyid du stsal na cir 'gyur lags/ nyes byas so// btsun pa re zhig dge slong gis srin bal dul ma'am/ kha che dar dang 'dres pa las bgyid du stsal na cir 'gyur lags/ nyes byas so// ma btags pa las bgyid du stsal na cir 'gyur lags/ nyes byas so// btsun pa re zhig dge slong srin bal gyi stan sar pa bgyid du stsol ba las mtshan gyur te dge slong mar red nas lags par bgyid na cir 'gyur lags/ spang ba'i ltung byed du 'gyur ro// btsun pa re zhig dge slong ma srin bal gyi stan sar pa bgyid du stsol ba las mtshan gyur te/ dge slong du red nas lags par bgyid na cir 'gyur lags/ spang ba'i ltung byed du 'gyur ro// btsun pa re zhig dge slong ma srin bal gyi stan sar pa la srin bal du 'du shes pas bgyid du stsal na cir 'gyur lags/ spang ba'i ltung byed du 'gyur ro// srin bal la srin bal ma lags par 'du shes pas bgyid du stsal na cir 'gyur lags/ ltung ba med do/ srin bal ma lags pa la srin bal du 'du shes pas bgyid du stsal na cir 'gyur lags/ nyes byas so// srin bal ma lags pa la srin bal ma lags par 'du shes pas bgyid du stsal na cir 'gyur lags/ ltung ba med do// btsun pa re zhig dge slong gis bde bar gshegs pa'i chos gos kyi tshad kyi stan bgyid du stsal na cir 'gyur lags/ nyes byas so// btsun pa stan gyi tshad ni ji tsam lags/ nye ba 'khor stan la ni tshad gsum ste/ chen po dang / 'bring dang / chung ngu'o// de la chen po'i tshad ni khru phyed dang lnga'o// chung ngu'i tshad ni phyed dang gsum pa'o// de'i bar ma ni 'bring po'o// btsun pa re zhig bsnyen par ma rdzogs par stan bgyi bar sbyor ba bgyis la/ bsnyen par ma rdzogs par lags par bgyid na cir 'gyur lags/ nyes byas so// bsnyen par ma rdzogs par sbyor ba bgyis la/ bsnyen par rdzogs kar lags par bgyid na cir 'gyur lags/ nyes byas so// bsnyen par ma rdzogs par sbyor ba bgyis la/ bsnyen par rdzogs nas lags par bgyis na cir 'gyur lags/ nyes byas so// bsnyen par rdzogs kar sbyor ba bgyis la/ bsnyen par rdzogs kar lags par bgyid na cir 'gyur lags/ nyes byas so// bsnyen par rdzogs kar sbyor ba bgyis la/ bsnyen par rdzogs nas lags par bgyis na cir 'gyur lags/ nyes byas so// bsnyen par rdzogs nas sbyor ba bgyis la/ bsnyen par rdzogs nas lags par bgyid na cir 'gyur lags/ spang ba'i ltung byed du 'gyur ro// bsnyen par rdzogs nas sbyor ba bgyis la/ bsnyen par ma rdzogs par lags par bgyis na cir 'gyur lags/ nyes byas so// // sdom la/ pho nya yi ge lag brda dang // gzhan la snyad 'dogs brgyud pa dang // smyon pa dang ni sems 'khrugs dang // tshor ba 'on pa glen pa'o// btsun pa re zhig dge slong gis pho nya las srin bal gyi stan sar pa bgyid du stsol na cir 'gyur lags/ nyes byas so// de bzhin du yi ge dang / lag brda dang / gzhan la snyad 'dogs pa dang / brgyud pa dang / smyon pa dang / sems 'khrugs pa dang / tshor bas nyam thag pa dang / 'on pa dang glen pa la cir 'gyur lags/ nyes byas so// ji ltar dge slong gis srin bal gyi stan byed du bcug na spang ba'i ltung byed du 'gyur ba de bzhin du bslab pa byin pa dang / dge slong ma la yang spang ba'i ltung byed du 'gyur ro// dge slob ma dang / dge tshul dang / dge tshul ma dang / sngar ltung ba byung ba la sogs pa la ni nyes byas so// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis yang dge slong gang lug bal nag po 'ba' zhig gi stan sar pa byed na spang ba'i ltung byed du 'gyur ro zhes gsungs pa gang lags pa zhes bya ba ste/ gzhung lhag ma ni srin bal gyi spang ba'i ltung byed la ji lta bar bal nag po 'ba' zhig pa'i ltung byed la yang de kho na bzhin du rgyas par brjod do// de la tha dad du bya ba ci zhig yod ce na/ bzhi tshan la lug bal nag po 'ba' zhig la nag po 'ba' zhig par 'du shes pas stan sar pa bgyid du stsol na zhes bzhi tshan du bya'o// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis dge slong stan sar pa byed pas cha gnyis ni lug bal nag po 'ba' zhig las gzhug par bya/ gsum pa ni dkar po las/ bzhi pa ni 'khob bal las gzhug par bya'o// gal te dge slong gi cha gnyis lug bal nag po 'ba' zhig las ma bcug gam/ gsum pa dkar po las bzhi pa 'khob bal las ma bcug par stan sar pa byed na spang ba'i ltung byed do zhes gsungs pa gang lags pa zhes bya ba ste/ gzhung lhag ma ni srin bal gyi spang ba la ji lta bar cha gnyis kyi spang ba la yang brjod par bya'o// de la tha dad du bya ba ci yod ce na/ dge slong gis lug bal dkar po dang / 'khob bal nyung ba la yang nyung bar 'du shes/ lug bal nag po 'ba' zhig mang ba la yang mang bar 'du shes pas stan sar pa bgyid du stsol na zhes bzhi tshan du brjod par bya'o// gnyi gar yang dge slong ma la ni nyes byas su brjod par bya'o// // sdom la/ gzhan las gzhan gyi 'phro dang ni// khyim pa mu stegs can 'gro dang / mi rung ba dang mtshan dang ni// bzhi tshan bde gshegs bdun tshan no// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis dge slong stan sar pa byed pas mi 'dod bzhin du lo drug tu bcang bar bya'o// gal te dge slong gis lo drug tshun chad du stan rnying pa de spangs kyang rung // ma spangs kyang rung // stan sar pa gzhan byed na/ dge 'dun gyis gnang ba ma gtogs te spang ba'i ltung byed do zhes gsungs pa gang lags pa/ btsun pa re zhig dge slong gis gzhan las stan sar pa bgyid du stsal na cir 'gyur lags/ spang ba'i ltung byed du 'gyur ro// gzhan gyi slad du stan sar pa bgyid du stsal na cir 'gyur lags/ nyes byas so// btsun pa re zhig dge slong gis gzhan gyi stan 'phro lags par bgyid na cir 'gyur lags/ nyes byas so// mdun du khyim pa la stan sar pa bgyid du stsol na cir 'gyur lags/ spang ba'i ltung byed du 'gyur ro// de bzhin du dge slob ma dang / dge tshul dang / dge tshul ma rnams dang / bslab pa stsal ba dang / dang po mi mthun pa can dang / sngar ltung ba byung ba dang / rku thabs su gnas pa dang / tha dad du gnas pa dang / gnas par mi bya ba nas khas len pa'i bar la stan sar pa bgyid du stsol na cir 'gyur lags/ spang ba'i ltung byed du 'gyur ro// btsun pa re zhig dge slong gis 'di las phyi rol pa gzhan mu stegs can dang / dge sbyong dang / bram ze dang / spyod pa pa la stan sar pa bgyid du stsal na cir 'gyur lags/ spang ba'i ltung byed du 'gyur ro// btsun pa re zhig dge slong gis 'gro ba gzhan du gnas pa la stan sar pa bgyid du stsol na cir 'gyur lags/ nyes byas so// btsun pa re zhig dge slong gis lo drug tshun chad du stan sar pa bgyid du stsal kyang spang ba'i ltung byed du mi 'gyur ba lta mchis lags sam/ nye ba 'khor yod de 'di ltar stan de'i spun rung bar gyur la/ rgyu mi rung ba dang / rgyu rung bar gyur la/ spun mi rung ba dang / gnyi ga mi rung bar gyur na'o// mi rung ba ni rnga bal dang / ba lang gi spu dang / kyi bal dang / ra bal dang 'dres pa las bgyid du stsal na cir 'gyur lags/ nyes byas so// btsun pa re zhig dge slong dgung lo drug tshun chad du stan sar pa bgyid du stsol ba las mtshan gyur te dge slong mar red nas lags par bgyid na cir 'gyur lags/ nyes byas so// btsun pa re zhig dge slong ma dgung lo drug tshun chad du stan sar pa bgyid du stsol bas mtshan gyur te dge slong du red nas lags par bgyid na cir 'gyur lags/ spang ba'i ltung byed du 'gyur ro// btsun pa re zhig dge slong dgung lo drug lon pa la lon par 'du shes pas stan sar pa bgyid du stsal na cir 'gyur lags/ ltung ba med do// lon pa la ma lon par 'du shes na cir 'gyur lags/ nyes byas so// ma lon pa la lon par 'du shes na cir 'gyur lags/ ltung ba med do// ma lon pa la ma lon par 'du shes na cir 'gyur lags/ spang ba'i ltung byed du 'gyur ro// btsun pa re zhig dge slong gis dgung lo drug tshun chad du bde bar gshegs pa'i chos gos kyi tshad kyi stan sar pa bgyid du stsal na cir 'gyur lags/ nyes byas so// btsun pa bsnyen par ma rdzogs par dgung lo drug tshun chad du stan sar pa bgyid par sbyor ba bgyis la/ bsnyen par ma rdzogs par lags par bgyis na cir 'gyur lags/ nyes byas so// zhes bcu tshan rgyas par brjod par bya'o// // sdom la/ pho nya yi ge lag brda dang // gzhan la snyad 'dogs brgyud pa dang // smyon pa dang ni sems 'khrugs dang // tshor ba 'on pa glen pa'o// btsun pa re zhig dge slong gis dgung lo drug tshun chad du pho nya las stan sar pa bgyid du stsal na cir 'gyur lags/ nyes byas so// de bzhin du pho nya dang / yi ge dang / lag brda dang / gzhan la snyad 'dogs pa dang / brgyud pa dang / smyon pa dang / sems 'khrugs pa dang / tshor bas nyam thag pa dang / glen pa dang / 'on pa la stan sar pa bgyid du stsal na cir 'gyur lags/ nyes byas so// ji ltar dge slong gis lo drug tshun chad stan sar pa byas na spang ba'i ltung byed du 'gyur ba de bzhin du bslab pa byin pa la yang spang ba'i ltung byed du 'gyur ro// dge slong ma la ni nyes byas so/ dge slob ma dang / dge tshul dang / dge tshul ma dang / sngar ltung ba byung ba la sogs pa la ni nyes byas su brjod par bya'o// // sdom la/ gzhan las gzhan gyi 'phro dang ni// khyim pa mu stegs 'gro ba dang // mi rung ba dang mtshan dang ni// de bzhin bzhi tshan bdun tshan no// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis dge slong gi gding ba sar pa byed pas sar pa kha dog mi sdug par bya ba'i phyir gding ba rnying pa bde bar gshegs pa'i mtho gang 'khor bas glan par bya'o// gal te dge slong gis sar pa kha dog mi sdug par bya ba'i phyir gding ba rnying pa bde bar gshegs pa'i mtho gang 'khor bas ma glan par gding ba sar pa spyod na spang ba'i ltung byed du 'gyur ro zhes gsungs pa gang lags pa/ btsun pa re zhig dge slong gis bde bar gshegs pa'i mtho sor gcig gam/ sor phyed kyis mi 'tshal bar gzhan zhig las gding ba sar pa bgyid du stsol cing spyod na cir 'gyur lags/ nyes byas so// gzhan gyi slad du gding ba sar pa bgyid na cir 'gyur lags/ nyes byas so// gzhan gyi 'phro lags par bgyis te spyod na cir 'gyur lags/ nyes byas so// mdun du khyim pa la gding ba sar pa bgyid du stsol cing spyod na cir 'gyur lags/ spang ba'i ltung byed du 'gyur ro// de bzhin du dge slob ma dang / dge tshul dang / dge tshul ma dang / bslab pa stsal ba dang / dang po mi mthun pa can dang / sngar ltung ba byung ba dang / rku thabs su gnas pa dang / tha dad du gnas pa dang / gnas par mi bya ba nas/ khas len pa'i bar la gding ba sar pa bgyid du stsol cing spyod na cir 'gyur lags/ spang ba'i ltung byed du 'gyur ro// btsun pa re zhig dge slong gis phyi rol pa gzhan mu stegs can dang / dge sbyong dang / bram ze dang / spyod pa pa dang / kun du rgyu la gding ba sar pa bgyid du stsol na cir 'gyur lags/ spang ba'i ltung byed du 'gyur ro// 'gro ba gzhan du gnas pa rnams la gding ba sar pa bgyid du stsol cing spyod na cir 'gyur lags/ nyes byas so// btsun pa re zhig dge slong gis bde bar gshegs pa'i mthor sor gcig gam/ sor phyed kyis mi 'tshal bar gding ba sar pa bgyid du stsol cing spyod kyang spang ba'i ltung byed du mi 'gyur ba lta mchis lags sam/ nye ba 'khor yod de/ 'di ltar gding ba sar pa de'i spun rung bar gyur la/ rgyu mi rung ba dang / spun mi rung bar gyur la/ rgyu rung ba dang / gnyi ga mi rung bar gyur na'o// mi rung ba ni rnga bal dang / ba lang gi spu dang / kyi bal dang / ra bal dang 'dres pa dang / ma btags pa ste de lta bu'i gding ba sar pa byed du 'jug cing spyod na nyes byas su 'gyur ro// // 'dul ba gzhung bla ma/ bam po drug pa/ btsun pa re zhig dge slong bde bar gshegs pa'i mthor sor gcig gam/ sor phyed kyis mi 'tshal bar gding ba sar pa bgyid du stsol ba las mtshan gyur te dge slong mar red nas spyod na cir 'gyur lags/ nyes byas so// btsun pa re zhig dge slong ma bde bar gshegs pa'i mthor sor gcig gam/ sor phyed kyis mi 'tshal bar gding ba sar pa bgyid du stsol ba las mtshan gyur te dge slong du red nas spyod na cir 'gyur lags/ spang ba'i ltung byed du 'gyur ro// btsun pa re zhig dge slong gis bde bar gshegs pa'i mtho gang du mi 'tshal ba la mi 'tshal bar 'du shes pas glan te gding ba sar pa spyad na cir 'gyur lags/ spang ba'i ltung byed du 'gyur ro// mi 'tshal ba la lhag par 'du shes pas glan te spyad na cir 'gyur lags/ ltung ba med do// lhag par 'tshal ba la mi 'tshal bar 'du shes pas glan te spyad na cir 'gyur lags/ nyes byas so// lhag pa la lhag par 'du shes pas glan te spyad na cir 'gyur lags/ ltung ba med do/ btsun pa re zhig bsnyen par ma rdzogs par bde bar gshegs pa'i mthor sor gcig gam/ sor phyed kyis mi 'tshal bar gding ba sar pa bgyid du stsal ba'i sbyor ba bgyis la/ bsnyen par ma rdzogs par lags par bgyis na cir 'gyur lags/ nyes byas so/ bsnyen par ma rdzogs par sbyor ba bgyis la bsnyen par rdzogs kar lags par bgyid na cir 'gyur lags/ nyes byas so// bsnyen par ma rdzogs par sbyor ba bgyis la bsnyen par rdzogs nas lags par bgyid na cir 'gyur lags/ nyes byas so// bsnyen par rdzogs kar sbyor ba bgyis la bsnyen par rdzogs kar lags par bgyid na cir 'gyur lags/ nyes byas so// bsnyen par rdzogs kar sbyor ba bgyis la bsnyen par rdzogs nas lags par bgyis na cir 'gyur lags/ nyes byas so// bsnyen par rdzogs nas sbyor ba bgyis la bsnyen par rdzogs nas lags par bgyis na cir 'gyur lags/ spang ba'i ltung byed du 'gyur ro// bsnyen par rdzogs nas sbyor ba bgyis la bsnyen par ma rdzogs par lags par bgyis na cir 'gyur lags/ nyes byas so// // sdom la/ pho nya yi ge lag brda dang // gzhan la snyad 'dogs brgyud pa dang // smyon pa dang ni sems 'khrugs dang // tshor ba 'on pa glen pa'o// btsun pa re zhig dge slong gis bde bar gshegs pa'i mthor sor gcig gam/ sor phyed las mi 'tshal bar pho nya las gding ba sar pa bgyid du stsol cing spyod na cir 'gyur lags/ nyes byas so// de bzhin du yi ge dang / lag brda dang / gzhan la snyad 'dogs pa dang / brgyud pa dang / smyon pa dang / sems 'khrugs pa dang / tshor bas nyam thag pa dang / glen pa dang / 'on pa la gding ba sar pa bgyid du stsol cing spyod na cir 'gyur lags/ nyes byas so// ji ltar dge slong gding ba sar pa byed du 'jug cing spyod na spang ba'i ltung byed du 'gyur ba ltar bslab pa byin pa la yang de dang 'dra'o// dge slong ma ni byed du 'jug cing spyod na nyes byas so// dge slob ma dang / dge tshul dang / dge tshul ma dang / sngar ltung ba byung ba la sogs pa la ni nyes byas so// // sdom la/ nam mkha' rdzu 'phrul sprul pa dang // de bzhin sngags rnams gzhan gsum dang // mi rung gnyis tshan mtshan dang ni// bzhi tshan pa ni tha ma yin// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis dge slong lam du zhugs pas lug bal dag rnyed la 'dod na dge slong des blang bar bya'o// blangs nas khyer ba med na dpag tshad gsum gyi mtha'i bar du bdag nyid kyis bkur bar bya'o// de las 'das par khyer na spang ba'i ltung byed du 'gyur ro zhes gsungs pa gang lags pa/ btsun pa bcom ldan 'das re zhig dge slong gis dpag tshad gsum las 'das par nam mkha' las lug bal 'tshal na cir 'gyur lags/ rdzu 'phrul gyis khyer na ltung ba med do// 'on te rnam pa gzhan gyis khyer na nyes byas su 'gyur ro// rung ba bgyid pa sprul pas dpag tshad gsum las 'das par 'tshal na cir 'gyur lags/ nyes byas so// btsun pa re zhig dge slong gis gsang sngags sam/ sman gyis bdag nyid mi gda' bar bgyis te dpag tshad gsum las 'das par lug bal 'tshal na cir 'gyur lags/ nyes byas so// gzhan gyi slad du dpag tshad gsum las 'das par lug bal 'tshal na cir 'gyur lags/ nyes byas so// gzhan las dpag tshad gsum las 'das par lug bal bskur na cir 'gyur lags/ nyes byas so// btsun pa re zhig dge slong gis dpag tshad gsum las 'das par lug bal 'tshal kyang spang ba'i ltung byed du mi 'gyur ba lta mchis lags sam/ nye ba 'khor yod de/ 'di ltar dge slong lam du zhugs pa zhig gis lug bal dag rnyed nas des de dag dpag tshad gsum gyi bar du bdag nyid kyis khyer khyer ba las/ des yang lug bal gzhan zhig rnyed nas des snga ma bor te phyi ma khyer nas 'gro na'o// btsun pa re zhig dge slong gis lug bal ma gtogs pa de las gzhan mi rung ba rnga bal dang / ba lang gi spu dang / kyi bal dang / ra bal dang 'dres pa dpag tshad gsum las 'das par 'tshal na cir 'gyur lags/ nyes byas so// btsun pa re zhig dge slong gis lug bal dpag tshad gsum las 'das par 'tshal ba las mtshan gyur te dge slong mar red nas mtshams las 'das na cir 'gyur lags/ nyes byas so// btsun pa re zhig dge slong mas lug bal dpag tshad gsum las 'das par 'tshal ba las mtshan gyur te dge slong du red nas mtshams las 'das na cir 'gyur lags/ spang ba'i ltung byed du 'gyur ro// btsun pa re zhig dge slong gis lug bal dpag tshad gsum las 'das pa na rgyang grags la rgyang grags su 'du shes pas 'tshal na cir 'gyur lags// spang ba'i ltung byed du 'gyur ro// rgyang grags la rgyang grags ma lags par 'du shes na cir 'gyur lags/ nyes byas so// rgyang grags ma lags pa la rgyang grags su 'du shes na cir 'gyur lags/ nyes byas so// rgyang grags ma lags pa la rgyang grags ma lags par 'du shes na cir 'gyur lags/ nyes byas so// // sdom la/ pho nya yi ge lag brda dang // gzhan la snyad 'dogs brgyud pa dang // smyon pa dang ni sems 'khrugs dang // tshor ba 'on pa glen pa'o// btsun pa re zhig dge slong gis lug bal dpag tshad gsum las 'das par pho nya la bkur na cir 'gyur lags/ nyes byas so// de bzhin du yi ge dang / lag brda dang / gzhan la snyad 'dogs pa dang / brgyud pa dang / smyon pa dang / sems 'khrugs pa dang / tshor bas nyam thag pa dang / glen pa dang / 'on pa la dpag tshad gsum las 'das par lug bal bkur na cir 'gyur lags/ nyes byas so// ji ltar dge slong gis lug bal dpag tshad gsum las 'das par khyer na spang ba'i ltung byed du 'gyur ba de bzhin du bslab pa byin pa la yang spang ba'i ltung byed du 'gyur ro// dge slong ma dang / dge slob ma dang / dge tshul dang / dge tshul ma dang / sngar ltung ba byung ba la sogs pa la ni nyes byas so// // sdom la/ pho nya yi ge lag brda dang // gzhan la snyad 'dogs brgyud pa dang // smyon pa dang ni sems 'khrugs dang // tshor ba 'on pa 'gro ba'o// khyim pa dag la sogs pa ste// bslab pa byin pa tha ma'o// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis yang dge slong gang dge slong ma nye du ma yin pa la lug bal 'khrur 'jug gam/ 'tshed du 'jug gam/ rmel du 'jug na spang ba'i ltung byed du 'gyur ro zhes gsungs pa gang lags pa/ btsun pa re zhig dge slong gis pho nya las dge slong ma nye du ma lags pa la lug bal 'khrur stsol na cir 'gyur lags/ nyes byas so// de bzhin du yi ge dang / lag brda dang / gzhan la snyad 'dogs pa dang / brgyud pas dge slong ma nye du ma lags pa la lug bal 'khrur stsol na cir 'gyur lags/ nyes byas so// btsun pa re zhig dge slong gis dge slong ma nye du ma lags pa smyon ma la lug bal 'khrur stsol na cir 'gyur lags/ nyes byas so// de bzhin du dge slong ma nye du ma lags pa sems g.yengs pa dang / tshor bas nyam thag pa dang / glen pa dang / 'on pa la lug bal 'khrur stsol na cir 'gyur lags/ nyes byas so// btsun pa re zhig dge slong gis khyim pa mo nye du ma lags pa la lug bal 'khrur stsol na cir 'gyur lags/ nyes byas so// de bzhin du dge slong ma khas len pa dang / ma ning dang / dge slong ma sun phyung ba dang / ma 'gums pa dang / pha 'gums pa dang / dgra bcom pa 'gums pa dang / mu stegs can dang / mu stegs can du zhugs pa dang / rku thabs su gnas pa dang / gnas par mi bya ba dang / dang po mi mthun pa can la lug bal 'khrur stsol na cir 'gyur lags/ nyes byas so// btsun pa re zhig dge slong gis dge slong ma dge 'dun gyi dbyen bgyis pa dang / de bzhin gshegs pa la ngan sems kyis khrag 'byin pa dang / tha dad du gnas pa dang / bslab pa stsal ba la lug bal 'khrur stsol na cir 'gyur lags/ spang ba'i ltung byed du 'gyur ro// btsun pa re zhig bslab pa stsal bas dge slong ma nye du ma lags pa la lug bal 'khrur stsol na cir 'gyur lags/ spang ba'i ltung byed du 'gyur ro// // sdom la/ bsgrub bya shas tsam bkrus pa dang // dge 'dun gyi dang mtshan gnyis dang / mi rung ba dang spangs pa dang // de bzhin du ni gnyen nyid dang // bzhi tshan dag tu byas pa dang // dge slong ma ni tha ma yin// btsun pa re zhig dge slong gis dge slong ma nye du ma lags pa la lug bal bsgrub par bgyi ba zhig 'khrur stsol na cir 'gyur lags/ nyes byas so// dge slong ma nye du ma lags pa la lug bal shas tsam bkrus pa zhig 'khrur stsol na cir 'gyur lags/ nyes byas so// btsun pa re zhig dge slong gis dge 'dun gyi lug bal 'khrur stsol na cir 'gyur lags/ gal te gang zag gir yongs su spyad pas yongs su spyad de dri ma can du byas pa zhig na nyes byas su 'gyur ro// 'on te gnas mal gyi dngos po zhig 'khrur bcug na ni ltung ba med do// btsun pa re zhig dge slong gis dge slong ma nye du ma lags pa la lug bal 'khrur stsal ba las mtshan gyur te dge slong mar red na cir 'gyur lags/ nyes byas so// btsun pa re zhig dge slong mas dge slong ma nye du ma lags pa la lug bal 'khrur stsol ba las mtshan gyur te dge slong du red na cir 'gyur lags/ nyes byas so// btsun pa bcom ldan 'das kyis dge slong gis dge slong ma nye du ma lags pa la lug bal 'khrur 'jug na spang ba'i ltung byed du 'gyur ro zhes gsungs pa gang lags pa/ btsun pa dge slong gis dge slong ma nye du ma lags pa la lug bal 'khrur stsal kyang spang ba'i ltung byed du mi 'gyur ba lta mchis lags sam/ nye ba 'khor yod de/ mi rung ba dang 'dres pa 'khrur 'jug pa ste/ mi rung ba rnga bal dang / ba lang gi spu dang / kyi bal dang / ra bal dang 'dres pa zhig 'khrur bcug na nyes byas su 'gyur ro// btsun pa re zhig dge slong gis spang ba'i lug bal 'khrur stsal na cir 'gyur lags/ gal te ma spangs pa zhig yin na spang ba'i ltung byed du 'gyur ro// 'on te spangs pa zhig yin na ni nyes byas so// btsun pa re zhig dge slong gis gzhan gyi lug bal zhig 'khrur stsol na cir 'gyur lags/ nyes byas so// btsun pa re zhig bsnyen par ma rdzogs par lug bal 'khrur stsal ba'i sbyor ba bgyis la bsnyen par ma rdzogs par lags par bgyis na cir 'gyur lags/ nyes byas so// bsnyen par ma rdzogs par sbyor ba bgyis la bsnyen par rdzogs kar lags par bgyis na cir 'gyur lags/ nyes byas so// bsnyen par ma rdzogs par sbyor ba bgyis la/ bsnyen par rdzogs nas lags par bgyis na cir 'gyur lags/ nyes byas so// bsnyen par rdzogs kar sbyor ba bgyis la/ bsnyen par rdzogs kar lags par bgyid na cir 'gyur lags/ nyes byas so// bsnyen par rdzogs kar sbyor ba bgyis la/ bsnyen par rdzogs nas lags par bgyis na cir 'gyur lags/ nyes byas so// bsnyen par rdzogs nas sbyor ba bgyis la/ bsnyen par rdzogs nas lags par bgyis na cir 'gyur lags/ spang ba'i ltung byed du 'gyur ro// bsnyen par rdzogs nas sbyor ba bgyis la bsnyen par ma rdzogs par lags par bgyis na cir 'gyur lags/ nyes byas so// btsun pa re zhig dge slong gis dge slong ma nye du ma lags pa la nye du ma lags par 'du shes pas lug bal 'khrur stsol na cir 'gyur lags/ spang ba'i ltung byed du 'gyur ro// nye du ma lags pa la nye dur 'du shes na cir 'gyur lags/ ltung ba med do// nye du la nye du ma lags par 'du shes na cir 'gyur lags/ nyes byas so// nye du la nye dur 'du shes na cir 'gyur lags/ ltung ba med do// btsun pa re zhig dge slong gis dge slong ma bsnyen par rdzogs par 'du shes pas lug bal de 'khrur stsol na cir 'gyur lags/ spang ba'i ltung byed du 'gyur ro// dge slong ma bsnyen par rdzogs pa la bsnyen par ma rdzogs par 'du shes na cir 'gyur lags/ nyes byas so// bsnyen par ma rdzogs pa la bsnyen par ma rdzogs par 'du shes na cir 'gyur lags/ nyes byas so// bsnyen par ma rdzogs pa la bsnyen par rdzogs par 'du shes na cir 'gyur lags/ nyes byas so// dge slong gis nye du ma lags la dge slob ma dang / dge tshul dang / khyim pa mo dang / gzhan mu stegs can dang / dge sbyong dang / bram ze dang / spyod pa pa dang / kun du rgyu ba rnams dang / 'gro ba gzhan du gnas pa rnams la 'khrur stsal na cir 'gyur lags/ nyes byas so// dge slong mas dge slong dang / dge tshul dang / 'di las phyi rol pa gzhan mu stegs can dang / dge sbyong dang / bram ze dang / spyod pa pa dang / kun du rgyu ba rnams dang / 'gro ba gzhan du gnas pa rnams la 'khrur stsal na cir 'gyur lags/ nyes byas so// khyim pa dang / khyim pa mo la 'khrur stsal na cir 'gyur lags/ nyes byas so// dge slob ma dang / dge tshul dang / dge tshul ma dang / sngar ltung ba byung ba la sogs pa la ni nyes byas te/ de bzhin du 'tshed pa dang / rmel ba yang brjod par bya'o// // sdom la/ pho nya yi ge lag brda dang // gzhan la snyad 'dogs brgyud pa dang // smyon pa dang ni sems 'khrugs dang // tshor ba 'on pa 'gro ba'o// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis yang dge slong gang rang gi lag gis gser dang dngul len nam/ len du 'jug na spang ba'i ltung byed du 'gyur ro zhes gsungs pa gang lags pa/ btsun pa re zhig dge slong gis pho nya las gser dang dngul len du stsal na cir 'gyur lags/ nyes byas so// de bzhin du yi ge dang / lag brda dang / gzhan la snyad 'dogs pa dang / brgyud pas gser dang dngul len du stsal na cir 'gyur lags/ nyes byas so// btsun pa re zhig dge slong gis smyon pa gser dang dngul len du stsal na cir 'gyur lags/ nyes byas so// de bzhin du sems 'khrugs pa dang / tshor bas nyam thag pa dang / glen pa dang / 'on pa dang / 'gro ba gzhan du gnas pa gser dang dngul len du stsal na cir 'gyur lags/ nyes byas so// // sdom la/ lkog dang mtshan dang ma sha dang // bzhi tshan bdun tshan dben pa'o// khyim pa la sogs lus dang skad// len dang gzhag gi dge slong ma// btsun pa dge slong gis gser dngul blangs kyang spang ba'i ltung byed du mi 'gyur ba lta mchis lags sam/ nye ba 'khor yod de/ lkog gi phyogs nas len du 'jug gam/ yo byad gzhan du 'du shes na'o// btsun pa re zhig dge slong gser dang dngul len pa las mtshan gyur te dge slong mar red na cir 'gyur lags/ spang ba'i ltung byed du 'gyur ro// btsun pa re zhig dge slong ma gser dang dngul len pa las mtshan gyur te/ dge slong du red na cir 'gyur lags/ spang ba'i ltung byed du 'gyur ro// btsun pa re zhig dge slong gser gyi ma sha 'am dngul gyi ma sha len tam/ len du stsol na cir 'gyur lags/ spang ba'i ltung byed du 'gyur ro// gal te khar ba'i ma sha 'am zangs kyi ma sha len tam/ len du stsal na cir 'gyur lags/ nyes byas so// btsun pa re zhig dge slong gis gser dang dngul la gser dang dngul du 'du shes te blangs na cir 'gyur lags/ spang ba'i ltung byed du 'gyur ro// gser dang dngul la gser dang dngul ma lags par 'du shes na cir 'gyur lags/ ltung ba med do// gser dang dngul ma lags pa la gser dang dngul ma lags par 'du shes na cir 'gyur lags/ nyes byas so// gser dang dngul ma lags pa la gser dang dngul ma lags par 'du shes na cir 'gyur lags/ ltung ba med do// btsun pa re zhig bsnyen par ma rdzogs par gser dang dngul len pa'i sbyor ba bgyis la bsnyen par ma rdzogs par blangs na cir 'gyur lags/ nyes byas so// bsnyen par ma rdzogs par sbyor ba bgyis la bsnyen par rdzogs kar blangs na cir 'gyur lags/ nyes byas so// bsnyen par ma rdzogs par sbyor ba bgyis la bsnyen par rdzogs nas blangs na cir 'gyur lags/ nyes byas so/ bsnyen par rdzogs kar sbyor ba bgyis la bsnyen par rdzogs kar blangs na cir 'gyur lags/ nyes byas so// bsnyen par rdzogs kar sbyor ba bgyis la bsnyen par rdzogs nas blangs na cir 'gyur lags/ nyes byas so// bsnyen par rdzogs nas sbyor ba bgyis la bsnyen par rdzogs nas blangs na cir 'gyur lags/ spang ba'i ltung byed du 'gyur ro// bsnyen par rdzogs nas sbyor ba bgyis la bsnyen par ma rdzogs par blangs na cir 'gyur lags/ nyes byas so// btsun pa re zhig dge slong gis dben par 'du shes pas gser dngul blang bar bsko na cir 'gyur lags/ nyes byas so// dben pa la mi dben par 'du shes na cir 'gyur lags/ nyes byas so// mi dben pa la dben par 'du shes na cir 'gyur lags/ nyes byas so// mi dben pa la mi dben par 'du shes na cir 'gyur lags/ spang ba'i ltung byed du 'gyur ro// btsun pa re zhig dge slong gis gser dang dngul mngon sum du khyim pa len du stsal na cir 'gyur lags/ spang ba'i ltung byed du 'gyur ro// de bzhin du za ma dang ma ning dang / dge slong ma sun phyung ba dang / ma 'gums pa dang / pha 'gums pa dang / dgra bcom pa 'gums pa dang / dge 'dun gyi dbyen bgyis pa'am/ de bzhin gshegs pa la ngan sems kyis khrag 'byin pa'am/ mu stegs can dang / mu stegs can du zhugs pa dang / rku thabs su gnas pa dang / tha dad du gnas pa dang / gnas par mi bgyid pa dang / khas len pa dang / dang po mi mthun pa can dang / sngar ltung ba byung ba dang / bslab pa stsal ba gser dang dngul mngon sum du len du stsal na cir 'gyur lags/ spang ba'i ltung byed du 'gyur ro// btsun pa re zhig dge slong gis lus kyi rnam par rig byed kyis gser dang dngul len du stsal na cir 'gyur lags/ nyes byas so// btsun pa re zhig dbus pa'i dge slong gis mtha' 'khob kyi skad du dbus pa la gser dang dngul len du stsal la/ dbus pas kyang mtha' 'khob kyi skad de ma 'tshal na cir 'gyur lags/ nyes byas so// mtha' 'khob pas dbus pa'i skad du mtha' 'khob pa la gser dang dngul len du stsal na/ mtha' 'khob pas kyang dbus pa'i skad de ma 'tshal na cir 'gyur lags/ nyes byas so// mtha' 'khob pas mtha' 'khob pa'i skad du dbus pa la gser dang dngul len du stsal na/ dbus pas kyang mtha' 'khob pa'i skad de ma 'tshal na cir 'gyur lags/ nyes byas so// dbus pas dbus pa'i skad du mtha' 'khob pa las gser dang dngul len du stsal la/ mtha' 'khob pas kyang dbus pa'i skad de ma 'tshal na cir 'gyur lags/ nyes byas so// btsun pa dge slong gis rang gi lag gis gser dang dngul len tam/ len du stsal kyang ltung byed du mi 'gyur ba lta mchis lags sam/ nye ba 'khor yod de/ 'di ltar gser dang dngul len pa na rang gir byed pa'i sems mi bskyed cing mi rung ba'i dngos po gzhan zhig rang gir bya'o// des tshig tu yang smra na'o// btsun pa re zhig dge slong gzhan gyi slad du gser dang dngul len tam/ len du stsal na cir 'gyur lags/ ltung byed do// btsun pa re zhig dge slong mas gser dang dngul len tam/ len du stsal na cir 'gyur lags/ spang ba'i ltung byed du 'gyur ro// btsun pa re zhig bslab pa stsal bas rang gi lag gis gser dang dngul len tam/ len du stsal na cir 'gyur lags/ spang ba'i ltung byed du 'gyur ro// btsun pa re zhig dge slob mas rang gi lag gis gser dang dngul len tam/ len du stsal na cir 'gyur lags/ nyes byas so// dge tshul dang / dge tshul ma la ni ltung ba med do// sngar ltung ba byung ba la sogs pa la ni nyes byas so// // sdom la/ pho nya yi ge lag brda dang // gzhan la snyad 'dogs brgyud pa dang // smyon pa dang ni sems 'khrugs dang // tshor ba 'on pa 'gro ba'o// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis yang dge slong gang mngon mtshan can gyi spyod pa rnam pa sna tshogs byed na spang ba'i ltung byed do zhes gsungs pa gang lags/ btsun pa re zhig dge slong gis pho nya las mngon mtshan can gyi spyod pa rnam pa sna tshogs bgyid na cir 'gyur lags/ nyes byas so// de bzhin du yi ge dang / lag brda dang / gzhan gyi slad du dang / gzhan la snyad 'dogs pa dang / brgyud pa la yang brjod par bya'o// btsun pa re zhig dge slong gis smyon pa dang lhan cig mngon mtshan can gyi spyod pa rnam pa sna tshogs bgyid na cir 'gyur lags/ nyes byas so// de bzhin du sems 'khrugs pa dang / tshor bas nyam thag pa dang / 'on pa dang / glen pa dang / 'gro ba gzhan du gnas pa rnams dang lhan cig mngon mtshan can gyi spyod pa rnam pa sna tshogs bgyid na cir 'gyur lags/ nyes byas so// // sdom la/ mtshan dang bzhi tshan kho na dang // bdun tshan dang ni gzhan phyir dang // bslab dang nye du 'dra ba dang // dge slong ma ni tha ma yin// btsun pa re zhig dge slong mngon mtshan can gyi spyod pa rnam pa sna tshogs bgyid pa las mtshan gyur te/ dge slong mar red nas rnyed pa grub na cir 'gyur lags/ spang ba'i ltung byed du 'gyur ro// btsun pa re zhig dge slong ma mngon mtshan can gyi spyod pa rnam pa sna tshogs bgyid pa las mtshan gyur te dge slong du red nas rnyed pa grub na cir 'gyur lags/ spang ba'i ltung byed du 'gyur ro// btsun pa re zhig dge slong gis mi la mir 'du shes pas mngon mtshan can gyi spyod pa rnam pa sna tshogs bgyid na cir 'gyur lags/ spang ba'i ltung byed du 'gyur ro// mi la mi ma lags par 'du shes na cir 'gyur lags/ nyes byas so// mi ma lags pa la mir 'du shes na cir 'gyur lags/ nyes byas so// mi ma lags pa la mi ma lags par 'du shes na cir 'gyur lags/ nyes byas so// btsun pa re zhig bsnyen par ma rdzogs par mngon mtshan can gyi spyod pa rnam pa sna tshogs sbyor ba bgyis la bsnyen par ma rdzogs par lags par bgyis na cir 'gyur lags/ nyes byas so// bsnyen par ma rdzogs par sbyor ba bgyis la bsnyen par rdzogs kar lags par bgyis na cir 'gyur lags/ nyes byas so// bsnyen par ma rdzogs par sbyor ba bgyis la bsnyen par rdzogs nas lags par bgyis na cir 'gyur lags/ nyes byas so// bsnyen par rdzogs kar sbyor ba bgyis la bsnyen par rdzogs kar lags par bgyis na cir 'gyur lags/ nyes byas so// bsnyen par rdzogs kar sbyor ba bgyis la bsnyen par rdzogs nas lags par bgyis na cir 'gyur lags/ nyes byas so// bsnyen par rdzogs nas sbyor ba bgyis la bsnyen par rdzogs nas lags par bgyis na cir 'gyur lags/ spang ba'i ltung byed du 'gyur ro// bsnyen par rdzogs nas sbyor ba bgyis la bsnyen par ma rdzogs par lags par bgyis na cir 'gyur lags/ nyes byas so// btsun pa re zhig dge slong gis gzhan gyi slad du mngon mtshan can gyi spyod pa rnam pa sna tshogs bgyid na cir 'gyur lags/ nyes byas so// btsun pa re zhig bslab pa stsal ba mngon mtshan can gyi spyod pa rnam pa sna tshogs bgyis na cir 'gyur lags/ spang ba'i ltung byed du 'gyur ro// btsun pa nye du dang lhan cig mngon mtshan can gyi spyod pa rnam pa sna tshogs bgyid na cir 'gyur lags/ nyes byas so// btsun pa re zhig dge slong gis mngon mtshan can gyi spyod pa rnam pa sna tshogs bgyis kyang ltung bar mi 'gyur ba lta mchis lags sam/ nye ba 'khor yod de/ 'dra bas 'dra ba brjes na ltung ba med do// btsun pa re zhig dge slong ma mngon mtshan can gyi spyod pa rnam pa sna tshogs bgyid na cir 'gyur lags/ spang ba'i ltung byed du 'gyur ro// dge slob ma dang / dge tshul dang / dge tshul ma dang / sngar ltung ba byung ba la sogs pa la nyes byas so// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis yang dge slong gang nyo tshong rnam pa sna tshogs byed na spang ba'i ltung byed du 'gyur ro zhes gsungs pa gang lags pa zhes bya ba ste/ gzhung lhag ma ni mngon mtshan can gyi spyod pa la bshad pa ji lta ba de bzhin du nyo tshong 'di la yang rgyas par brjod par bya'o// // sdom la/ de nyid nyams dang yul gzhan dang // mu stegs so btang min dkar dang // smyon pa mtshan dang pho nya dang // yod dam 'tsho ba dge slong ma// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis dge slong gis lhung bzed lhag pa zhag bcu'i bar du bcang bar bya'o// de las 'das par 'chang na spang ba'i ltung byed du 'gyur ro zhes gsungs pa gang lags pa/ btsun pa lhung bzed de nyid bcangs na ltung bar yang 'gyur la de nyid bcangs na ltung bar mi 'gyur ba lta mchis lags sam/ nye ba 'khor yod de/ 'di ltar dge slong lhung bzed chen po 'chang ba las mtshan gyur te dge slong mar red nas bcangs na nyes byas su 'gyur ro// btsun pa re zhig dge slong gis spangs pa'i lhung bzed nyams na ltung ba bshags par bgyi lags sam/ nye ba 'khor bshags par bya'o// ltung ba bshags nas slar rnyed na spang bar bgyi 'am/ nye ba 'khor ma yin no// btsun pa bcom ldan 'das kyis dge slong gis lhung bzed lhag pa zhag bcu'i bar du bcang bar bya'o zhes gsungs pa gang lags pa/ btsun pa dge slong gis lhung bzed lhag pa dgung bcu'i bar bas thal bar bcangs la/ 'di las ltung bar mi 'gyur ba lta mchis lags sam/ nye ba 'khor yod de/ 'di ltar dge slong gis yul gzhan nas dge slong zhig la dge slong gi lag tu lhung bzed gcig bskur na/ des lhung bzed de yun shin tu ring por bcangs kyang ltung ba med do// btsun pa re zhig dge slong gis mu stegs can gyi snod bcangs na cir 'gyur lags/ nyes byas so// btsun pa re zhig dge slong gis lhung bzed so ma btang ba lhag par bcangs na cir 'gyur lags/ nyes byas so// btsun pa re zhig dge slong gis lhung bzed skya bo zhig bcangs na cir 'gyur lags/ nyes byas so// btsun pa dge slong gis lhung bzed rnyed ma thag tu sems 'khrugs par gyur na/ gang nas bzung ste dgung bcur bgrang bar bgyi/ gang nas rang gi sems sor chud pa nas so// btsun pa dge slong gis lhung bzed lhag pa dgung bcu las 'das par bcangs kyang spang ba'i ltung byed du mi 'gyur ba mchis lags sam/ nye ba 'khor yod de/ 'di ltar dge slong gis lhung bzed rnyed nas zhag bcu lon pa dang mtshan gyur te dge slong mar red nas 'chang na'o// btsun pa dge slong mas lhung bzed lhag pa dgung gcig las lhag par bcangs kyang ltung bar mi 'gyur ba lta mchis lags sam/ nye ba 'khor yod de/ 'di ltar dge slong mas lhung bzed rnyed ma thag tu mtshan gyur te dge slong du red nas 'chang na'o// btsun pa dge slong gis yun shin tu ring mo zhig tu lhung bzed lhag pa bcangs na 'di la ltung bar mi 'gyur ba lta mchis lags sam/ nye ba 'khor yod de/ 'di ltar dge slong gis dge slong zhig la lhung bzed kyi phyir dge slong mang lags na/ des lhung bzed de blangs te yun shin tu ring mo zhig tu bcangs kyang ltung ba med do// btsun pa dge slong la lhung bzed gcig cig bdog cing mchis la de nyid kyang spang bar 'gyur ba lta mchis lags sam/ nye ba 'khor yod de/ byin gyis ma brlabs par bcangs na'o// btsun pa dge slong gis nam 'tsho'i bar du lhung bzed lhag pa bcangs kyang ltung bar mi 'gyur ba lta mchis lags sam/ nye ba 'khor yod de/ 'di ltar dge slong de zhag bcu tshun chad du dus las 'das na'o// btsun pa re zhig bslab pa stsal ba lhung bzed lhag pa dgung bcu las 'das par 'chang na cir 'gyur lags/ spang ba'i ltung byed du 'gyur ro// dge slong ma ni lhung bzed lhag pa zhag gcig las 'das par 'chang na spang ba'i ltung byed du 'gyur ro// dge slob ma dang / dge tshul dang / dge tshul ma la ni ltung ba med do// sngar ltung ba byung ba la sogs pa la ni nyes byas so// // sdom la/ pho nya yi ge lag brda dang // gzhan la snyad 'dogs brgyud pa dang // smyon pa dang ni sems 'khrugs dang // tshor ba 'on pa 'gro ba'o// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis yang dge slong gang lhung bzed lhan pa lnga med pa spyad bzod pa yod bzhin du bzang po 'dod pa'i phyir lhung bzed sar pa gzhan tshol zhing lhung bzed grub nas spang ba'i ltung byed de/ dge slong des lhung bzed de dge slong gi 'khor la dbul bar bya zhing dge slong gi 'khor de'i lhung bzed tha mar gyur pa gang yin pa de dge slong de la phyis dge slong khyod kyis lhung bzed 'di byin gyis brlab par mi bya/ gtang bar mi bya gzhan la sbyin par mi bya bar chag pa'i mthar thug gi bar du khad kyis dal bus dal bus spyod par bya'o zhes sbyin par bya ste/ de la de ni cho ga yin no zhes gsungs pa gang lags pa/ btsun pa re zhig dge slong gis pho nya las lhung bzed gnyis pa btsal na cir 'gyur lags/ nyes byas so// lhung bzed thob na cir 'gyur lags/ nyes byas kho na'o// pho nya las ji ltar yi ge dang / lag brda dang / gzhan la snyad 'dogs pa dang / brgyud pas lhung bzed gnyis pa btsal na cir 'gyur lags/ nyes byas so// lhung bzed thob na cir 'gyur lags/ nyes byas kho na'o// btsun pa re zhig dge slong gis smyon pa las lhung bzed gnyis pa tshol na cir 'gyur lags/ nyes byas so// lhung bzed thob na cir 'gyur lags/ nyes byas kho na'o// de bzhin du sems 'khrugs pa dang / tshor bas nyam thag pa dang / glen pa dang / 'on pa dang / 'gro ba gzhan du gnas pa rnams las lhung bzed gnyis pa tshol na cir 'gyur lags/ nyes byas so// lhung bzed thob na cir 'gyur lags/ nyes byas kho na'o// // sdom la/ mu stegs can dang za ma nyid// de bzhin du ni mtshan dang yang // thun mong dang ni bzhi tshan nyid// yo byad rnams dang dge slong ma// btsun pa re zhig dge slong gis 'di las phyi rol pa gzhan mu stegs can dang / dge sbyong dang / bram ze dang / spyod pa pa dang / kun tu rgyu ba rnams las lhung bzed gnyis pa tshol na cir 'gyur lags/ nyes byas so// lhung bzed thob na cir 'gyur lags/ nyes byas kho na'o// btsun pa re zhig dge slong gis mu stegs can gyi snod bslangs na cir 'gyur lags/ nyes byas so// snod thob na cir 'gyur lags/ nyes byas kho na'o// // 'dul ba gzhung bla ma/ bam po bdun pa/ btsun pa re zhig dge slong gis za ma las lhung bzed gnyis pa btsal na cir 'gyur lags/ nyes byas so// lhung bzed thob na cir 'gyur lags/ nyes byas kho na'o// de bzhin du ma ning dang / ma ning mo dang / mtshan gnyis pa las lhung bzed gnyis pa tshol na cir 'gyur lags/ nyes byas so// lhung bzed thob na cir 'gyur lags/ nyes byas kho na'o// btsun pa re zhig dge slong gis lhung bzed spyad bzod pa mchis bzhin du lhung bzed gnyis pa bslangs pa las mtshan gyur te dge slong mar red nas thob na cir 'gyur lags/ spang ba'i ltung byed du 'gyur ro// btsun pa re zhig dge slong mas lhung bzed spyad bzod pa mchis bzhin du lhung bzed gnyis pa bslangs pa las mtshan gyur te dge slong du red nas thob na cir 'gyur lags/ spang ba'i ltung byed du 'gyur ro// btsun pa re zhig dge slong gis lhung bzed spyad bzod pa mchis bzhin du khyim bdag gam/ khyim bdag gi mchis 'brang las lhung bzed gnyis pa btsal ba las de gnyi ga mtshan gyur te/ mtshan gyur nas thob na cir 'gyur lags/ spang ba'i ltung byed du 'gyur ro// btsun pa re zhig dge slong mas lhung bzed spyad bzod pa mchis bzhin du khyim bdag gam/ khyim bdag gi mchis 'brang nye du ma lags pas lhung bzed gnyis pa btsal ba las de gnyi ga'i mtshan gyur te/ mtshan gyur nas thob na cir 'gyur lags/ spang ba'i ltung byed du 'gyur ro// bsnyen par ma rdzogs par bslangs la bsnyen par ma rdzogs par grub na cir 'gyur lags/ nyes byas so// bsnyen par ma rdzogs par bslangs la bsnyen par rdzogs kar grub na cir 'gyur lags/ nyes byas so// bsnyen par ma rdzogs par bslangs la bsnyen par rdzogs nas grub na cir 'gyur lags/ nyes byas so// bsnyen par rdzogs kar bslangs la bsnyen par rdzogs kar grub na cir 'gyur lags/ nyes byas so// bsnyen par rdzogs kar bslangs la bsnyen par rdzogs nas grub na cir 'gyur lags/ nyes byas so// bsnyen par rdzogs nas bslangs la bsnyen par rdzogs nas grub na cir 'gyur lags/ spang ba'i ltung byed du 'gyur ro// bsnyen par rdzogs nas bslangs la bsnyen par ma rdzogs par grub na cir 'gyur lags/ nyes byas so// btsun pa re zhig dge slong gnyis kyis lhung bzed gcig bslangs na cir 'gyur lags/ nyes byas so// lhung bzed thob na cir 'gyur lags/ nyes byas kho na'o// btsun pa re zhig dge slong gis mi la mir 'du shes pas lhung bzed gnyis pa bslangs na cir 'gyur lags/ nyes byas so// lhung bzed thob na cir 'gyur lags/ spang ba'i ltung byed du 'gyur ro// mi la mi ma lags par 'du shes na cir 'gyur lags/ nyes byas so// lhung bzed thob na cir 'gyur lags/ nyes byas kho na'o// mi ma lags pa la mir 'du shes na cir 'gyur lags/ nyes byas so// lhung bzed thob na cir 'gyur lags/ nyes byas kho na'o// mi ma lags pa la mi ma lags par 'du shes na cir 'gyur lags/ nyes byas so// lhung bzed thob na cir 'gyur lags/ nyes byas kho na'o// btsun pa re zhig dge slong gis dge slong gi yo byad dag gam/ rim gyis lhung bzed gnyis pa tshol na cir 'gyur lags/ ltung ba med do// btsun pa re zhig bslab pa stsal bas lhung bzed spyad bzod pa mchis bzhin du lhung bzed gnyis pa tshol na cir 'gyur lags/ nyes byas so// lhung bzed thob na cir 'gyur lags/ spang ba'i ltung byed du 'gyur ro// btsun pa re zhig dge slong mas lhung bzed spyad bzod pa mchis bzhin du lhung bzed gnyis pa tshol na cir 'gyur lags/ nyes byas so// lhung bzed thob na cir 'gyur lags/ spang ba'i ltung byed du 'gyur ro// dge slob ma dang / dge tshul dang / dge tshul ma rnams kyis lhung bzed spyad bzod pa mchis bzhin du lhung bzed gnyis pa tshol na cir 'gyur lags/ nyes byas so// lhung bzed thob na cir 'gyur lags/ nyes byas kho na'o// sngar ltung ba byung ba la sogs pa la nyes byas su 'gyur te/ snga ma bzhin no// // sdom la/ pho nya yi ge lag brda dang // gzhan la snyad 'dogs brgyud pa dang // smyon pa dang ni sems g.yengs dang // tshor ba 'on pa 'gro ba'o// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis yang dge slong gang rang gis bslangs pa'i dog pas tha ga pa nye du ma yin pa la chos gos 'thag tu 'jug na chos gos grub na spang ba'i ltung byed du 'gyur ro zhes gsungs pa gang lags pa/ btsun pa re zhig dge slong gis pho nya las thag pa nye du ma lags pa la chos gos 'thag tu stsal nas chos gos grub na cir 'gyur lags/ nyes byas so// de bzhin du yi ge dang / lag brda dang / gzhan la snyad 'dogs pa dang / brgyud pa dang / gzhan gyi slad du thag pa nye du ma lags pa la chos gos 'thag tu stsal na cir 'gyur lags/ nyes byas so// btsun pa re zhig dge slong gis tha ga pa smyon pa la chos gos 'thag tu stsal nas chos gos grub na cir 'gyur lags/ nyes byas so// de bzhin du tha ga pa sems g.yengs pa dang / tshor bas nyam thag pa dang / 'on pa dang / glen pa dang / 'gro ba gzhan du gnas pa nye du ma lags pa la chos gos 'thag tu stsal nas chos gos grub na cir 'gyur lags/ nyes byas so// // sdom la/ ma ning za ma nyid dang ni// de bzhin thun mong mtshan dang ni// mi rung ba dang bdun tshan nyid// bzhi tshan slob dang dge slong ma// btsun pa re zhig dge slong gis tha ga pa ma ning nye du ma lags pa la chos gos 'thag tu stsal nas chos gos grub na cir 'gyur lags/ nyes byas so// de bzhin du tha ga pa za ma dang / ma ning dang / mtshan gnyis pa nye du ma lags pa la chos gos 'thag tu stsal nas chos gos grub na cir 'gyur lags/ nyes byas so// btsun pa re zhig dge slong gis thun mong gi chos gos shig tha ga pa nye du ma lags pa la 'thag tu stsal nas chos gos grub na cir 'gyur lags/ nyes byas so// btsun pa re zhig dge slong gis tha ga pa nye du ma lags pa la chos gos 'thag tu stsal ba las mtshan gyur te dge slong mar red nas thob na cir 'gyur lags/ spang ba'i ltung byed du 'gyur ro// btsun pa re zhig dge slong mas tha ga pa nye du ma lags pa la chos gos 'thag tu stsal ba las mtshan gyur te dge slong du red nas thob na cir 'gyur lags/ spang ba'i ltung byed du 'gyur ro// btsun pa dge slong gis tha ga pa nye du ma lags pa la chos gos 'thag tu stsal nas chos gos grub kyang spang ba'i ltung byed du mi 'gyur ba lta mchis lags sam/ nye ba 'khor yod de/ 'di ltar chos gos de'i spun rung bar gyur la/ rgyu mi rung ba dang / rgyu rung bar gyur la/ spun mi rung ba dang / gnyi ga mi rung bar gyur pa ste/ mi rung ba rnga bal dang / ba lang gi spu dang / kyi bal dang / ra bal dang 'dres pa tha ga pa nye du ma yin pa la 'thag tu bcug nas chos gos grub na nyes byas su 'gyur ro// btsun pa re zhig bsnyen par ma rdzogs par tha ga pa nye du ma lags pa la chos gos 'thag tu stsal ba'i sbyor ba bgyis la bsnyen par ma rdzogs par grub na cir 'gyur lags/ nyes byas so// bsnyen par ma rdzogs par sbyor ba bgyis la bsnyen par rdzogs kar grub na cir 'gyur lags/ nyes byas so// bsnyen par ma rdzogs par sbyor ba bgyis la bsnyen par rdzogs nas grub na cir 'gyur lags/ nyes byas so// bsnyen par rdzogs kar sbyor ba bgyis la bsnyen par rdzogs kar grub na cir 'gyur lags/ nyes byas so// bsnyen par rdzogs kar sbyor ba bgyis la bsnyen par rdzogs nas grub na cir 'gyur lags/ nyes byas so// bsnyen par rdzogs nas sbyor ba bgyis la bsnyen par rdzogs nas grub na cir 'gyur lags/ spang ba'i ltung byed du 'gyur ro// bsnyen par rdzogs nas sbyor ba bgyis la bsnyen par ma rdzogs par grub na cir 'gyur lags/ nyes byas so// btsun pa re zhig dge slong gis tha ga pa mi ma lags pa la mi ma lags par 'du shes pas chos gos 'thag tu stsal nas chos gos grub na cir 'gyur lags/ nyes byas so// mi ma lags pa la mir 'du shes na cir 'gyur lags/ nyes byas so// mi la mi ma lags par 'du shes na cir 'gyur lags/ nyes byas so// mi la mir 'du shes na cir 'gyur lags/ spang ba'i ltung byed du 'gyur ro// btsun pa re zhig dge slong gis tha ga pa nye du ma lags pa la nye du ma lags par 'du shes pas chos gos 'thag tu stsal nas chos gos grub na cir 'gyur lags/ spang ba'i ltung byed du 'gyur ro// nye du ma lags pa la nye dur 'du shes na cir 'gyur lags/ ltung ba med do// nye du la nye du ma lags par 'du shes na cir 'gyur lags/ nyes byas so// nye du la nye du lags par 'du shes na cir 'gyur lags/ ltung ba med do// btsun pa re zhig bslab pa stsal bas tha ga pa nye du ma lags pa la chos gos 'thag tu stsal nas chos gos grub na cir 'gyur lags/ spang ba'i ltung byed du 'gyur ro// btsun pa re zhig dge slong mas tha ga pa nye du ma lags pa la chos gos 'thag tu stsal nas chos gos grub na cir 'gyur lags/ spang ba'i ltung byed du 'gyur ro// dge slob ma dang / dge tshul dang / dge tshul mas tha ga pa nye du ma lags pa la chos gos 'thag tu stsal na cir 'gyur lags/ nyes byas so// chos gos grub na cir 'gyur lags/ nyes byas kho na'o// sngar ltung ba byung ba la sogs pa la ni nyes byas te snga ma bzhin no// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis dge slong gi phyir khyim bdag gam khyim bdag gi chung ma nye du ma yin pas tha ga pa nye du ma yin pa la chos gos 'thag tu bcug pa las de la gal te dge slong de la sngar ma bstabs par rnam par rtog pa 'ga' zhig rig nas tha ga pa nye du ma yin pa'i gan du song ste 'di skad ces tshe dang ldan pa tha ga pa shes par gyis shig// chos gos 'di kho bo'i phyir 'thag gis tshe dang ldan pa tha ga pa chos gos 'di bzang po zheng che ba dang / khrun ring ba dang / thar gyis zhag pa dang / thag ran bzang bar legs par gyis shig// tshe dang ldan pa tha ga pa 'di ltar kho bos gla rngan 'di lta ste/ bza' ba dang / bca' ba dang / bza' rgyu cung zad cig sbyin no zhes smras nas/ de la gal te dge slong des chos gos bsgrub pa'i phyir gla rngan 'di lta ste/ bza' ba dang / bca' ba dang / bza' rgyu cung zad cig sbyin zhing grub na spang ba'i ltung byed du 'gyur ro zhes gsungs pa gang lags pa ste/ gzhung lhag ma ni 'thag tu 'jug pa'i spang ba la ji skad du bshad pa de bzhin du lhag pa 'thag tu 'jug pa'i spang ba 'di la brjod par bya'o// tha dad du bya ba ci yod ce na/ btsun pa re zhig dge slong gis rnam par rtog pa rig nas pho nya las bslangs na cir 'gyur lags/ nyes byas so// chos gos thob na cir 'gyur lags/ nyes byas kho na'o zhes bya ba la sogs pa brjod par bya'o// btsun pa re zhig dge slong gis rnam par rtog pa rig nas tha ga pa nye du ma lags pa mi la mir 'du shes pas slong na cir 'gyur lags/ nyes byas so// chos gos grub na cir 'gyur lags/ spang ba'i ltung byed du 'gyur ro// mi la mi ma lags par 'du shes na cir 'gyur lags/ nyes byas so// chos gos grub na cir 'gyur lags/ nyes byas kho na'o// mi ma lags pa la lags par 'du shes na cir 'gyur lags/ nyes byas so// grub na snga ma bzhin no// mi ma lags pa la mir 'du shes na cir 'gyur lags/ nyes byas so// grub na snga ma bzhin no// btsun pa re zhig dge slong gis rnam par rtog par rig nas tha ga pa nye du ma lags pa la nye du ma lags par 'du shes pas slong na cir 'gyur lags/ nyes byas so// chos gos grub na cir 'gyur lags/ spang ba'i ltung byed du 'gyur ro// nye du ma lags pa la nye dur 'du shes na cir 'gyur lags/ ltung ba med do// nye du la nye du ma lags par 'du shes na cir 'gyur lags/ nyes byas so// nye du la nye dur 'du shes na cir 'gyur lags/ ltung ba med do// btsun pa re zhig bslab pa stsal bas rnam par rtog par rig nas tha ga pa nye du ma lags pa la slong na cir 'gyur lags/ nyes byas so// chos gos grub na cir 'gyur lags/ spang ba'i ltung byed du 'gyur ro// btsun pa re zhig dge slong mas rnam par rtog par rig nas tha ga pa nye du ma lags pa la slong na cir 'gyur lags/ nyes byas so// chos gos grub na cir 'gyur lags/ spang ba'i ltung byed du 'gyur ro// dge slob ma dang / dge tshul dang / dge tshul mas rnam par rtog par rig nas tha ga pa nye du ma lags pa la slong na cir 'gyur lags/ nyes byas so// chos gos grub na cir 'gyur lags/ nyes byas kho na'o// sngar ltung ba byung ba la sogs pa la ni nyes byas te snga ma bzhin no// // sdom la/ pho nya yi ge lag brda dang // gzhan la snyad 'dogs brgyud pa dang // smyon pa dang ni sems g.yengs dang // tshor ba 'on pa glen pa'o// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis yang dge slong gang dge slong la chos gos byin nas de'i 'og tu khros 'khrugs rngam par gyur te/ yi ma rangs nas/ 'phrog gam/ 'phrog tu 'jug cing // de la 'di skad ces dge slong khyod la chos gos mi sbyin gyis phyir byin cig ces zer na dge slong des chos gos de lhag ma yod na phyir sbyin par bya zhing btang na spang ba'i ltung byed du 'gyur ro zhes gsungs pa gang lags pa/ btsun pa re zhig dge slong gis chos gos byin pa pho nya las 'phrog tu stsal na cir 'gyur lags/ nyes byas so// de bzhin du dge slong ma chos gos stsal nas yi ge dang / lag brda dang / gzhan la snyad 'dogs pa dang / brgyud pa dang / gzhan gyi slad du 'phrog tu stsal na cir 'gyur lags/ nyes byas so// btsun pa re zhig dge slong gis dge slong smyon pa la chos gos stsal nas 'phrog gam/ 'phrog tu stsal na cir 'gyur lags/ nyes byas so// de bzhin du sems g.yengs pa dang / tshor bas nyam thag pa dang / glen pa dang / 'on pa la chos gos stsal nas/ 'phrog gam/ 'phrog tu stsal na cir 'gyur lags/ nyes byas so// btsun pa re zhig dge slong gis 'di las phyi rol pa gzhan mu stegs can dang / dge sbyong dang / bram ze dang / spyod pa pa dang / kun du rgyu rnams la chos gos stsal nas 'phrog gam/ 'phrog tu stsal na cir 'gyur lags/ nyes byas so// btsun pa re zhig dge slong gis 'gro ba gzhan du gnas pa la chos gos stsal nas 'phrog gam/ 'phrog tu stsal na cir 'gyur lags/ nyes byas so// // sdom la/ khyim pa dag la sogs pa dang // de bzhin thun mong mtshan dang ni// ma chod pa dang mi rung nyid// bzhi tshan pa ni tha ma yin// btsun pa re zhig dge slong gis khyim pa la chos gos stsal nas 'phrog gam/ 'phrog tu stsal na cir 'gyur lags/ nyes byas so// de bzhin du khas blangs pa dang / dge slong za ma dang / ma ning dang / dge slong ma sun phyung ba dang / ma 'gums pa dang / pha 'gums pa dang / dgra bcom pa 'gums pa dang / mu stegs can dang / mu stegs can du zhugs pa dang / rku thabs su gnas pa dang / dang po mi mthun pa can dang / sngar ltung ba byung ba la chos gos stsal nas 'phrog gam/ 'phrog tu stsal na cir 'gyur lags/ nyes byas so// btsun pa re zhig dge slong gis dge 'dun gyi dbyen bgyis pa'i dge slong la chos gos stsal nas 'phrog gam/ 'phrog tu stsal na cir 'gyur lags/ spang ba'i ltung byed du 'gyur ro// de bzhin du de bzhin gshegs pa la ngan sems kyis khrag 'byin pa dang / tha dad du gnas pa dang / bslab pa stsal ba la chos gos stsal nas 'phrog gam/ 'phrog tu stsal na cir 'gyur lags/ spang ba'i ltung byed du 'gyur ro// btsun pa re zhig dge slong gis dge slong ma dang / dge slob ma dang / dge tshul dang / dge tshul ma la chos gos stsal nas 'phrog gam/ 'phrog tu stsal na cir 'gyur lags/ nyes byas so// btsun pa re zhig dge slong gis dge slong la chos gos stsal nas khyim pa 'phrog tu stsal na cir 'gyur lags/ spang ba'i ltung byed du 'gyur ro// de bzhin du za ma dang / ma ning dang / dge slong ma sun phyung ba dang / ma 'gums pa dang / pha 'gums pa dang / dgra bcom pa 'gums pa dang / dge 'dun gyi dbyen bgyis pa dang / de bzhin gshegs pa la ngan sems kyis khrag 'byin pa dang / mu stegs can dang / mu stegs can du zhugs pa dang / rku thabs su gnas pa dang / tha dad du gnas pa dang / gnas par mi bgyi ba dang / dang po mi mthun pa can dang / sngar ltung ba byung ba dang / khas blangs pa dang / bslab pa stsal ba dang / dge slong dang / dge slong ma dang / dge slob ma dang / dge tshul dang / dge tshul ma 'phrog tu stsal na cir 'gyur lags/ spang ba'i ltung byed du 'gyur ro// btsun pa re zhig dge slong gnyis kyis dge slong la chos gos thun mong ba zhig stsal te/ de nas slad kyis gcig gis 'phrog gam/ 'phrog tu stsal na cir 'gyur lags/ nyes byas so// btsun pa re zhig dge slong gis dge slong la chos gos stsal nas 'phrog pa las mtshan gyur te dge slong mar red nas grub na cir 'gyur lags/ nyes byas so// btsun pa re zhig dge slong mas dge slong ma la chos gos stsal nas 'phrog pa las mtshan gyur te dge slong du red nas grub na cir 'gyur lags/ nyes byas so// btsun pa re zhig dge slong gis dge slong la chos gos khru gang bas chung ba zhig stsal nas 'phrog gam/ 'phrog tu stsal na cir 'gyur lags/ nyes byas so// btsun pa re zhig dge slong gis dge slong la chos gos stsal nas 'phrog kyang spang ba'i ltung byed du mi 'gyur ba lta mchis lags sam/ nye ba 'khor yod de/ 'di ltar chos gos de'i spun rung bar gyur la/ rgyu mi rung ba dang / spun mi rung bar gyur la/ rgyu rung ba dang / gnyi ga mi rung bar gyur pa ste/ mi rung ba rnga bal dang / ba lang gi spu dang / kyi bal dang / ra bal dang 'dres pa dang / ma btags pa'o// de lta bu'i chos gos stsal nas 'phrog gam/ 'phrog tu stsal na cir 'gyur lags/ nyes byas so// btsun pa re zhig dge slong gis bsnyen par rdzogs pa la bsnyen par rdzogs par 'du shes te chos gos stsal nas 'phrog gam/ 'phrog tu stsal na cir 'gyur lags/ spang ba'i ltung byed du 'gyur ro// bsnyen par rdzogs pa la bsnyen par ma rdzogs par 'du shes te stsal nas 'phrog gam/ 'phrog tu stsal na cir 'gyur lags/ nyes byas so// bsnyen par ma rdzogs pa la bsnyen par rdzogs par 'du shes te stsal nas 'phrog gam/ 'phrog tu stsal na cir 'gyur lags/ nyes byas so// bsnyen par ma rdzogs pa la bsnyen par ma rdzogs par 'du shes te stsal nas 'phrog gam/ 'phrog tu stsal na cir 'gyur lags/ nyes byas so// btsun pa re zhig bsnyen par ma rdzogs par 'phrog pa'i sbyor ba bgyis la bsnyen par ma rdzogs par 'phrog na cir 'gyur lags/ nyes byas so// bsnyen par ma rdzogs par 'phrog pa'i sbyor ba bgyis la bsnyen par rdzogs kar 'phrog na cir 'gyur lags/ nyes byas so// bsnyen par ma rdzogs par sbyor ba bgyis la bsnyen par rdzogs te 'phrog na cir 'gyur lags/ nyes byas so// bsnyen par rdzogs kar 'phrog pa'i sbyor ba bgyis la bsnyen par rdzogs kar 'phrog na cir 'gyur lags/ nyes byas so// bsnyen par rdzogs kar 'phrog pa'i sbyor ba bgyis la bsnyen par rdzogs nas 'phrog na cir 'gyur lags/ nyes byas so// bsnyen par rdzogs nas 'phrog pa'i sbyor ba bgyis la bsnyen par rdzogs nas 'phrog na cir 'gyur lags/ spang ba'i ltung byed du 'gyur ro// bsnyen par rdzogs nas 'phrog pa'i sbyor ba bgyis la bsnyen par ma rdzogs par 'phrog na cir 'gyur lags/ nyes byas so// btsun pa re zhig bslab pa stsal ba la dge slong la chos gos stsal nas 'phrog gam/ 'phrog tu stsal na cir 'gyur lags/ spang ba'i ltung byed du 'gyur ro// btsun pa re zhig dge slong gis dge slong ma la chos gos stsal nas 'phrog gam/ 'phrog tu stsal na cir 'gyur lags/ nyes byas so// btsun pa re zhig dge slong mas dge slong ma la chos gos stsal nas 'phrog gam/ 'phrog tu stsal na cir 'gyur lags/ spang ba'i ltung byed du 'gyur ro// dge slong mas dge slong dang / dge tshul dang / dge slob ma dang / dge tshul ma la chos gos stsal nas 'phrog gam/ 'phrog tu stsal na cir 'gyur lags/ nyes byas so// dge slob ma dang / dge tshul dang / dge tshul ma dang / sngar ltung ba byung ba la sogs pa la ni nyes byas su rgya cher brjod par bya'o// // sdom la/ sems g.yengs pa dang dus las 'das// de bzhin mtshan dang thun mong dang // mi rung bzhi tshan dus ma yin// dge slong ma ni tha ma yin// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis dge slong gis ston zla 'bring po nyar zhag bcus ma tshang ba tshun chad du brtad pa las byung ba'i chos gos shig rnyed la 'dod na dge slong des chos gos de blang bar bya'o// blangs na chos gos sbyin pa'i dus kyi tshe'i bar du bcang bar bya'o// de las 'das par 'chang na spang ba'i ltung byed do zhes gsungs pa gang lags pa/ btsun pa dge slong gis brtad pa las byung ba'i chos gos shig chos gos stsal ba'i dus kyi tshe las 'das par bzhag kyang spang ba'i ltung byed du mi 'gyur ba lta mchis lags sam/ nye ba 'khor yod de/ 'di ltar dge slong gis chos gos rnyed ma thag tu sems g.yengs par gyur na'o// btsun pa dge slong gis ji srid 'tsho'i bar du brtad pa las byung ba'i chos gos bcangs kyang spang ba'i ltung byed du mi 'gyur ba lta mchis lags sam/ nye ba 'khor yod de/ chos gos sbyin pa'i dus kyi nang rol du dus byas na'o// btsun pa re zhig dge slong gis brtad pa las byung ba'i chos gos shig chos gos stsal ba'i dus kyi bar las 'da' bar bgyid pa las mtshan gyur te dge slong mar red na cir 'gyur lags/ nyes byas so// btsun pa re zhig dge slong ma brtad pa las byung ba'i chos gos shig chos gos stsal ba'i dus kyi bar las 'da' bar bgyid pa las mtshan gyur te dge slong du red na cir 'gyur lags/ nyes byas so// btsun pa re zhig dge slong gis brtad pa las byung ba'i chos gos thun mong ba zhig chos gos stsal ba'i dus las 'das par bzhag na cir 'gyur lags/ nyes byas so// btsun pa dge slong gis brtad pa las byung ba'i chos gos stsal ba'i dus kyi bar las 'das par bzhag kyang spang ba'i ltung byed du mi 'gyur ba lta mchis lags sam/ nye ba 'khor yod de/ 'di ltar chos gos de'i spun rung bar gyur la/ rgyu mi rung ba dang / rgyu rung bar gyur la/ spun mi rung ba dang / gnyi ga mi rung bar gyur na'o// mi rung ba ni rnga bal dang / ba lang gi spu dang / kyi bal dang / ra bal dang 'dres pa dang / ma btags pa ste/ de lta bu'i chos gos shig chos gos sbyin pa'i dus las 'das par bzhag na nyes byas su 'gyur ro// btsun pa re zhig dge slong gis chos gos stsal ba'i dus las 'das pa la 'das par 'du shes pas chos gos bzhag na cir 'gyur lags/ spang ba'i ltung byed du 'gyur ro// 'das pa la ma 'das par 'du shes pas bzhag na cir 'gyur lags/ ltung ba med do// ma 'das pa la 'das par 'du shes pas bzhag na cir 'gyur lags/ nyes byas so// ma 'das pa la ma 'das par 'du shes pas bzhag na cir 'gyur lags/ ltung ba med do// btsun pa dgag dbye ma bgyis par rgyal pos shol bor na dge slong gis brtad pa'i chos gos ji ltar bsgrub par bgyi/ nye ba 'khor ji ltar gnas par dam bcas pa bzhin no// brtad pa las byung ba'i chos gos dgung bcu 'das pa zhes bgyi'am/ dgung bcu 'das pa zhes mi bgyi bka' stsal pa/ zhag bcu 'das pa zhes mi bya'o// btsun pa brtad pa las byung ba'i chos gos dus ma lags pa'i chos gos su bgyir rung lags sam/ nye ba 'khor mi rung ngo // btsun pa bcom ldan 'das kyis brtad pa las byung ba'i chos gos sbyin pa'i dus kyi bar du chongs shig ces gsungs pa gang lags/ btsun pa chos gos stsal ba'i dus gang lags/ nye ba 'khor dus ni dgag dbye ste/ dgag dbye ma byas pas ni thams cad du dus ma yin pa kho na'o// btsun pa re zhig bslab pa stsal bas brtad pa las byung ba'i chos gos shig chos gos stsal ba'i bar las 'das par bzhag na cir 'gyur lags/ spang ba'i ltung byed du 'gyur ro// btsun pa re zhig dge slong mas brtad pa las byung ba'i chos gos shig chos gos stsal ba'i dus las 'das par bzhag na cir 'gyur lags/ spang ba'i ltung byed du 'gyur ro// dge slob ma dang / dge tshul dang / dge tshul ma dang / sngar ltung ba byung ba la sogs pa la ni nyes byas su rgya cher brjod par bya'o// // sdom la/ mi rung ba dang bzhi tshan nyid// de bzhin du ni bar chad dang // sdom pa dge 'dun nam mkha' dang // de bzhin mtshan dang dge slong ma// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis dge slong rab tu mang po gnas mal dgon pa dogs pa dang bcas par grags pa/ 'jigs pa dang bcas par grags pa/ 'jigs pa tha dad par 'jigs su rung ba dang bcas par grags pa dag tu dbyar phyi mar gyur la/ dge slong dgon pa pas 'dod na chos gos gsum las chos gos gang yang rung ba khyim gyi nang du gzhag par bya ste/ dge slong dgon pa pa la chos gos de dang mtshams kyi phyi rol du 'bral dgos pa de lta bu'i rkyen zhig byung na dge slong dgon pa pa des zhag drug gi mtha' tshun chad du chos gos dang mtshams kyi phyi rol du 'bral bar bya'o// de las 'das par 'bral na spang ba'i ltung byed du 'gyur ro zhes gsungs pa gang lags pa/ btsun pa dge slong dgung drug las chos gos de dang mtshams kyi slad rol du 'bral bar bgyid kyang spang ba'i ltung byed du mi 'gyur ba lta mchis lags sam/ nye ba 'khor yod de/ 'di ltar chos gos de'i spun rung bar gyur la/ rgyu mi rung ba dang / rgyu rung bar gyur la/ spun mi rung ba dang / gnyi ga mi rung bar gyur na'o// mi rung ba ni rnga bal dang / ba lang gi spu dang / kyi bal dang / ra bal dang 'dres pa dang / ma btags pa ste/ de lta bu'i chos gos dang zhag drug 'das par mtshams kyi phyi rol du 'bral bar byed na nyes byas su 'gyur ro// btsun pa re zhig dgung drug 'das pa las 'das par 'du shes pas chos gos dang mtshams kyi slad rol du 'bral bar bgyid na cir 'gyur lags/ spang ba'i ltung byed du 'gyur ro// 'das pa la ma 'das par 'du shes pas 'bral bar bgyid na cir 'gyur lags/ ltung ba med do// ma 'das pa la 'das par 'du shes pas 'bral bar bgyid na cir 'gyur lags/ nyes byas so// ma 'das pa la ma 'das par 'du shes pas 'bral bar bgyid na cir 'gyur lags/ ltung ba med do// btsun pa dge slong dgung drug las 'das par chos gos de dang mtshams kyi slad rol du 'bral bar bgyid kyang spang ba'i ltung byed du mi 'gyur ba lta mchis lags sam/ nye ba 'khor yod de/ 'di ltar dge slong de 'ong na bar chad brgyad las bar chad gang yang rung ba zhig nye bar gnas par gyur na'o// btsun pa dge slong dgung drug las 'das par chos gos de dang mtshams kyi slad rol du 'bral bar bgyid kyang spang ba'i ltung byed du mi 'gyur ba lta mchis lags sam/ nye ba 'khor yod de/ 'di ltar dge slong des chos gos dang mi 'bral ba'i sdom pa thob par gyur na'o/ btsun pa re zhig dge slong gis dge 'dun gyi chos gos shig byin gyis brlabs te bzhag nas dgung drug las 'das par chos gos de dang mtshams kyi slad rol du 'bral bar bgyid na bral zhes bgyi 'am ma bral ba zhes bgyi/ nye ba 'khor bral ba zhes bya'o// chos gos de spang bar bgyi'am/ nye ba 'khor ma yin te/ ltung byed 'ba' zhig pa'i bshags par bya'o// btsun pa re zhig dge slong gis khyim gyi nang du chos gos bzhag nas de nam mkha' la mchis te dgung drug las 'das par bgyid na cir 'gyur lags/ spang ba'i ltung byed du 'gyur ro// btsun pa re zhig dge slong gis khyim gyi nang du chos gos bzhag ste/ de dgung drug las 'das par chos gos de dang bral bar gyur pa las mtshan gyur te dge slong mar red na cir 'gyur lags/ nyes byas so// btsun pa re zhig dge slong mas khyim gyi nang du chos gos bzhag ste/ de dgung drug las 'das par chos gos de dang bral bar bgyid pa na mtshan gyur te dge slong du red na cir 'gyur lags/ spang ba'i ltung byed du 'gyur ro// btsun pa re zhig bslab pa stsal bas dgung drug las 'das par chos gos de dang bral bar bgyid na cir 'gyur lags/ spang ba'i ltung byed du 'gyur ro// dge slong ma 'bral bar byed na nyes byas so// dge slob ma dang / dge tshul dang / dge tshul ma la ni ltung ba med do// sngar ltung ba byung ba la sogs pa la ni nyes byas so// // sdom la/ pho nya yi ge lag brda dang // gzhan la snyad 'dogs brgyud pa dang // smyon pa dang ni sems g.yengs dang // tshor ba 'on pa glen pa'o// gnyid log ra ro rab myos dang // snyoms zhugs 'gro dang phyi rol pa'o// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis dge slong gis so ga rnams kyi zla ba gcig lus pa na dbyar gyi gos ras chen btsal bar bya'o// dbyar gyi zla ba dag zla phyed lus par bya ste/ bcang bar bya'o// gal te dge slong gis so ga rnams kyi zla ba gcig lus pa de'i sngon rol du dbyar gyi gos ras chen tshol bar byed dam/ dbyar gyi zla ba dag zla phyed lus par byas pa'i 'og tu 'chang na spang ba'i ltung byed do zhes gsungs pa gang lags pa// // 'dul ba gzhung bla ma/ bam po brgyad pa/ btsun pa re zhig dge slong gis dbyar gyi gos ras chen pho nya las shin tu ring ba btsal te chos gos thob na cir 'gyur lags/ nyes byas so// shin tu yun ring du 'chang na cir 'gyur lags/ spang ba'i ltung byed du 'gyur ro// pho nya las ji lta bar yi ge dang / lag brda dang / gzhan la snyad 'dogs pa dang / brgyud pas kyang de dang 'dra'o// ji tsam du dge slong cung zad shin tu rings par tshol zhing shin tu yun ring du 'chang na thams cad du spang ba'i ltung byed du 'gyur ro// btsun pa re zhig dge slong gis smyon pa las dbyar gyi gos ras chen shin tu rings par btsal te gos thob na cir 'gyur lags/ nyes byas so// shin tu yun ring du 'chang na cir 'gyur lags/ spang ba'i ltung byed du 'gyur ro// smyon pa la ji lta bar de bzhin du sems g.yengs pa dang / tshor bas nyam thag pa dang / glen pa dang / 'on pa dang / gnyid kyis log pa dang / phyag las khom pa dang / rab tu myos pa dang / snyoms par zhugs pa dang / 'gro ba gzhan du gnas pa dang / 'di las phyi rol pa gzhan mu stegs can dang / dge sbyong dang / bram ze dang / spyod pa pa dang / kun du rgyu las shin tu rings par btsal te gos thob na cir 'gyur lags/ nyes byas so// shin tu yun ring du 'chang na cir 'gyur lags/ spang ba'i ltung byed du 'gyur ro// // sdom la/ mi rung ba dang mtshan nyid dang // de bzhin thun mong nyid dang ni// ma langs pa dang seng ras dang // bzhi tshan ji ltar dge slong ngo // btsun pa re zhig dge slong gis dbyar gyi gos ras chen shin tu rings par btsal la/ shin tu yun ring du 'chang yang spang ba'i ltung byed du mi 'gyur ba lta mchis lags sam/ nye ba 'khor yod de/ 'di ltar gos de'i spun rung bar gyur la/ rgyu mi rung ba dang / rgyu rung bar gyur la/ spun mi rung ba dang / gnyi ga mi rung bar gyur na'o// mi rung ba rnga bal dang / ba lang gi spu dang / kyi bal dang / ra bal dang 'dres pa dang / ma btags pa de lta bu'i dbyar gyi gos ras chen shin tu rings par btsal te shin tu yun ring du 'chang na cir 'gyur lags/ nyes byas so// btsun pa re zhig dge slong gis dbyar gyi gos ras chen shin tu rings par 'tshal te shin tu yun ring du 'chang ba las mtshan gyur te/ dge slong mar red na cir 'gyur lags/ nyes byas so// btsun pa bcom ldan 'das dbyar gyi gos ras chen shin tu rings par btsal te shin tu yun ring du 'chang ba las mtshan gyur te dge slong du red na cir 'gyur lags/ spang ba'i ltung byed du 'gyur ro// btsun pa re zhig dge slong gis dbyar gyi gos ras chen thun mong ba zhig shin tu rings par btsal nas shin tu yun ring du 'chang na cir 'gyur lags/ nyes byas so// btsun pa re zhig bsnyen par ma rdzogs par dbyar gyi gos ras chen bslangs la bsnyen par ma rdzogs par grub ste shin tu yun ring du 'chang na cir 'gyur lags/ nyes byas so// bsnyen par ma rdzogs par bslangs la bsnyen par rdzogs kar grub ste shin tu yun ring du 'chang na cir 'gyur lags/ nyes byas so// bsnyen par ma rdzogs par bslangs la bsnyen par rdzogs nas grub ste shin tu yun ring du 'chang na cir 'gyur lags/ nyes byas so// bsnyen par rdzogs kar bslangs la bsnyen par rdzogs kar grub nas shin tu yun ring du 'chang na cir 'gyur lags/ nyes byas so// bsnyen par rdzogs kar bslangs la bsnyen par rdzogs nas grub ste shin tu yun ring du 'chang na cir 'gyur lags/ nyes byas so// bsnyen par rdzogs nas bslangs la bsnyen par rdzogs nas grub ste shin tu yun ring du 'chang na cir 'gyur lags/ spang ba'i ltung byed du 'gyur ro// bsnyen par rdzogs nas bslangs la bsnyen par ma rdzogs par grub nas shin tu yun ring du 'chang na cir 'gyur lags/ nyes byas so// btsun pa re zhig dbyar gyi gos ras chen ma 'tshal ba zhig shin tu rings par btsal nas shin tu yun ring du 'chang na cir 'gyur lags/ nyes byas so// btsun pa re zhig dbyar gyi gos ras chen seng ras shig shin tu rings par btsal nas shin tu yun ring du 'chang na cir 'gyur lags/ nyes byas so// btsun pa re zhig dge slong gis mi las mir 'du shes pas dbyar gyi gos ras chen zhig shin tu rings par btsal nas gos thob ste shin tu yun ring du 'chang na cir 'gyur lags/ spang ba'i ltung byed du 'gyur ro// mi la mi ma lags par 'du shes na cir 'gyur lags/ nyes byas so// mi ma lags pa la mir 'du shes na cir 'gyur lags/ nyes byas so// mi ma lags pa la mi ma lags par 'du shes na cir 'gyur lags/ nyes byas so// btsun pa re zhig dge slong gis dgag dbye'i 'og zla ba phyed las 'das par 'du shes pas dbyar gyi gos ras chen 'chang na cir 'gyur lags/ spang ba'i ltung byed du 'gyur ro// 'das pa la ma 'das par 'du shes na cir 'gyur lags/ ltung ba med do// ma 'das pa la 'das par 'du shes na cir 'gyur lags/ nyes byas so// ma 'das pa la ma 'das par 'du shes na cir 'gyur lags/ ltung ba med do// btsun pa re zhig dbyar gnas par khas blangs pa dang rgyal pos shol bor na dge slong de dag gis ji ltar dgag dbye bgyi/ nye ba 'khor ji ltar gnas par khas blangs pa bzhin no// dbyar gyi gos ras chen ji ltar bcang bar bgyi/ ji ltar dgag dbye byas pa bzhin no// btsun pa re zhig bslab pa stsal bas dbyar gyi gos ras chen shin tu rings par btsal nas shin tu yun ring du 'chang na cir 'gyur lags/ spang ba'i ltung byed du 'gyur ro// btsun pa re zhig dge slong mas dbyar gyi gos ras chen shin tu rings par btsal nas shin tu yun ring du 'chang na cir 'gyur lags/ nyes byas so// zhag bcu las 'das par 'chang na spang ba'i ltung byed du 'gyur ro// dge slob ma dang / dge tshul dang / dge tshul ma dang / sngar ltung ba byung ba la sogs pas dbyar gyi gos ras chen shin tu rings par btsal nas shin tu yun ring du 'chang na cir 'gyur lags/ nyes byas su 'gyur ro// // sdom la/ pho nya yi ge lag brda dang // gzhan la snyad 'dogs brgyud pa dang // smyon pa dang ni sems g.yengs dang // tshor ba 'on pa glen pa'o// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis yang dge slong gang dge 'dun la bsngos pa'i rnyed pa shes bzhin du gang zag bdag la sgyur du 'jug na spang ba'i ltung byed du 'gyur ro zhes gsungs pa gang lags pa/ btsun pa re zhig dge slong gis dge 'dun la bsngos pa'i rnyed pa shes bzhin du pho nya las gang zag bdag la sgyur du stsol na cir 'gyur lags/ nyes byas so// rnyed pa grub na cir 'gyur lags/ nyes byas kho na'o// pho nya las ji lta bar yi ge dang / lag brda dang / gzhan la snyad 'dogs pa dang / brgyud pas kyang de dang 'dra'o// btsun pa re zhig dge slong gis dge 'dun smyon pa las bsngos pa'i rnyed pa shes bzhin du gang zag bdag la sgyur du stsol na cir 'gyur lags/ nyes byas so// rnyed pa grub na cir 'gyur lags/ nyes byas kho na'o// smyon pa las ji lta ba de bzhin du sems g.yengs pa dang / tshor bas nyam thag pa dang / glen pa dang / 'on pa la cir 'gyur lags/ nyes byas so// // sdom la/ mi chog pa dang mi rung dang // pha ma bzhi tshan mtshan dang ni// khyim pa dag la sogs pa dang // 'gro dang slob pa dge slong ma// btsun pa re zhig dge slong gis dge 'dun la bsngos pa'i chos gos khru gang du mi tshang ba zhig gang zag bdag la sgyur du stsal na cir 'gyur lags/ nyes byas so// chos gos grub na cir 'gyur lags/ nyes byas kho na'o// 'on te de kun nas khru gang ba'am/ lhag pa zhig yin na spang ba'i ltung byed du 'gyur ro// btsun pa dge slong gis dge 'dun la bsngos pa'i rnyed pa 'tshal bzhin du gang zag bdag la stsal kyang spang ba'i ltung byed du mi 'gyur ba lta mchis lags sam/ nye ba 'khor yod de/ 'di ltar chos gos de'i spun rung bar gyur la/ rgyu mi rung ba dang / rgyu rung bar gyur la/ spun mi rung ba dang / gnyi ga mi rung bar gyur na'o// mi rung ba ni rnga bal dang / ba lang gi spu dang / kyi bal dang / ra bal dang 'dres pa de lta bu'i chos gos shig gang zag bdag la sgyur du stsal na cir 'gyur lags/ nyes byas so// chos gos grub na cir 'gyur lags/ nyes byas kho na'o// btsun pa bcom ldan 'das kyis yang dge slong gang dge 'dun la bsngos pa'i rnyed pa shes bzhin du gang zag bdag la sgyur du 'jug na spang ba'i ltung byed du 'gyur ro zhes gsungs pa gang lags pa/ btsun pa dge slong gis pha dang ma dag la chos gos bslangs na spang ba'i ltung byed du 'gyur ba lta mchis lags sam/ nye ba 'khor yod de/ 'di ltar pha dang ma dag gis chos gos dge 'dun la bsngos par gyur la de dge slong gis shes bzhin du gang zag bdag la sgyur du bcug ste chos gos grub na spang ba'i ltung byed du 'gyur ro// btsun pa re zhig bsnyen par ma rdzogs par dge slong gis dge 'dun gyi rnyed pa bslangs la bsnyen par ma rdzogs par grub na cir 'gyur lags/ nyes byas so// bsnyen par ma rdzogs par bslangs la bsnyen par rdzogs kar grub na cir 'gyur lags/ nyes byas so// bsnyen par ma rdzogs par bslangs la bsnyen par rdzogs nas grub na cir 'gyur lags/ nyes byas so// bsnyen par rdzogs kar bslangs la bsnyen par rdzogs kar grub na cir 'gyur lags/ nyes byas so// bsnyen par rdzogs kar bslangs la bsnyen par rdzogs nas grub na cir 'gyur lags/ nyes byas so// bsnyen par rdzogs nas bslangs la bsnyen par rdzogs nas grub na cir 'gyur lags/ spang ba'i ltung byed du 'gyur ro// bsnyen par rdzogs nas bslangs la bsnyen par ma rdzogs par grub na cir 'gyur lags/ nyes byas so// btsun pa re zhig dge slong gis dge 'dun la bsngos pa'i rnyed pa la bsngos par 'du shes pas gang zag bdag la sgyur du stsol na cir 'gyur lags/ nyes byas so// rnyed pa grub na cir 'gyur lags/ spang ba'i ltung byed du 'gyur ro// bsngos pa la ma bsngos par 'du shes na cir 'gyur lags/ ltung ba med do// ma bsngos pa la bsngos par 'du shes na cir 'gyur lags/ nyes byas so// ma bsngos pa la ma bsdos par 'du shes na cir 'gyur lags/ ltung ba med do// btsun pa re zhig dge slong gis dge 'dun la bsngos pa'i rnyed pa shes bzhin du gang zag bdag la sgyur du stsol ba las mtshan gyur te dge slong mar red nas thob na cir 'gyur lags/ nyes byas so// btsun pa re zhig dge slong mas dge 'dun la bsngos pa'i rnyed pa shes bzhin du gang zag bdag la sgyur du stsol ba las mtshan gyur te dge slong du red nas thob na cir 'gyur lags/ nyes byas so// btsun pa re zhig dge slong gis khyim pa la bsngos pa'i rnyed pa gang zag bdag la sgyur du stsol na cir 'gyur lags/ nyes byas so// rnyed pa grub na cir 'gyur lags/ nyes byas kho na'o// de bzhin du za ma dang / ma ning dang / dge slong ma sun phyung ba dang / ma bkum pa dang / pha bkum pa dang / dgra bcom pa bkum pa dang / dge 'dun gyi dbyen bgyid pa dang / de bzhin gshegs pa la ngan sems kyis khrag 'byin pa dang / mu stegs can dang / mu stegs can du zhugs pa dang / rku thabs su gnas pa dang / tha dad du gnas pa dang / gnas par mi bgyi ba dang / khas blangs pa dang / sngar ltung ba byung ba dang / dang po mi mthun pa can dang / bslab pa stsal ba la bsngos pa'i rnyed pa gang zag bdag la sgyur du stsol na cir 'gyur lags/ nyes byas so// rnyed pa grub na cir 'gyur lags/ nyes byas kho na'o// btsun pa re zhig dge slong gis 'gro ba gzhan du gnas pa rnams la bsngos pa'i rnyed pa gang zag bdag la sgyur du stsol na cir 'gyur lags/ nyes byas so// rnyed pa grub na cir 'gyur lags/ nyes byas kho na'o// btsun pa re zhig bslab pa stsal bas dge 'dun la bsngos pa'i rnyed pa 'tshal bzhin du gang zag bdag la sgyur du stsol na cir 'gyur lags/ nyes byas so// rnyed pa grub na cir 'gyur lags/ spang ba'i ltung byed du 'gyur ro// btsun pa re zhig dge slong mas dge 'dun ma la bsngos pa'i rnyed pa 'tshal bzhin du gang zag bdag la sgyur du stsol na cir 'gyur lags/ nyes byas so// rnyed pa grub na cir 'gyur lags/ spang ba'i ltung byed du 'gyur ro// btsun pa re zhig dge slong gis dge slong gnyis sam/ mang po la bsngos pa'i rnyed pa gang zag bdag la sgyur du stsol na cir 'gyur lags/ nyes byas so// rnyed pa grub na cir 'gyur lags/ nyes byas kho na'o// btsun pa re zhig dge slong gis dge slong ma'i dge 'dun nam gnyi ga'i dge 'dun la bsngos pa'i rnyed pa gang zag bdag la sgyur du stsol na cir 'gyur lags/ nyes byas so// rnyed pa grub na cir 'gyur lags/ nyes byas kho na'o// btsun pa re zhig dge slong gis dge slong ma la bsngos pa'i rnyed pa'am/ dge slob ma'am/ dge tshul dang / dge tshul ma la bsngos pa'i rnyed pa gang zag bdag la sgyur du stsol na cir 'gyur lags/ nyes byas so// rnyed pa grub na cir 'gyur lags/ nyes byas kho na'o// de bzhin du dge slong mas dge slong dang / dge slong ma dang / dge slob ma dang / dge tshul dang / dge tshul ma la bsngos pa'i rnyed pa gang zag bdag la sgyur du stsol na cir 'gyur lags/ nyes byas so// rnyed pa grub na cir 'gyur lags/ nyes byas kho na'o// de bzhin du dge slob ma dang / dge tshul dang / dge tshul ma dang / sngar ltung ba byung ba la sogs pa la ni nyes byas su rgya cher brjod par bya'o// // sdom la/ mi rung ba dang bzhi tshan dang // nyams dang de bzhin ji srid 'tsho'i// mtshan dang de nyid smyon pa dang // byin gyis ma brlabs byin gyis brlabs// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis dge slong na ba rnams la phan pa so sor bsten par bya ba'i sman gang dag stsal ba/ 'di lta ste/ zhun mar dang / 'bru mar dang / sbrang rtsi dang / bu ram gyi dbu ba de dag las dge slong na bas 'dod na rang gis zhag bdun bar byin gyis brlabs te/ sogs 'jog gi yongs su longs spyod pas yongs su longs spyod par bya'o// de las 'das par yongs su longs spyod par byed na spang ba'i ltung byed do zhes gsungs pa gang lags pa/ btsun pa sman dgung bdun las 'das kyang spang ba'i ltung byed du mi 'gyur ba lta mchis lags sam/ nye ba 'khor yod de/ sman mi rung ba dang 'dres pa gang dge slong rnams kyis spyad du mi rung bar gyur pa'o// btsun pa re zhig dge slong gis sman de rnyed nas dgung bdun la dgung bdun lags par 'du shes pas skya rengs 'char bar bgyid na cir 'gyur lags/ spang ba'i ltung byed du 'gyur ro// dgung bdun la dgung bdun ma lags par 'du shes na cir 'gyur lags/ ltung ba med do// dgung bdun ma lags pa la dgung bdun du 'du shes na cir 'gyur lags/ nyes byas so// dgung bdun ma lags pa la dgung bdun ma lags par 'du shes pas skya rengs 'char bar bgyid na cir 'gyur lags/ ltung ba med do// btsun pa re zhig dge slong gis sman spang ba zhig nyams par gyur na ltung ba bshags par bgyi lags sam/ nye ba 'khor bshags par bya'o// ltung ba bshags nas slar snyed na spang bar bgyid lags sam/ nye ba 'khor ma yin no// btsun pa dge slong gis dgung bdun pa'i sman ji srid 'tsho'i bar du bcangs kyang spang ba'i ltung byed du mi 'gyur ba lta mchis lags sam/ nye ba 'khor yod de/ zhag bdun tshun chad du dus byas na'o// btsun pa re zhig dge slong gis dgung bdun pa'i sman zhig rnyed nas dgung bdun las 'das par bgyid pa las mtshan gyur te dge slong mar red na cir 'gyur lags/ spang ba'i ltung byed du 'gyur ro// btsun pa re zhig dge slong mas dgung bdun pa'i sman zhig rnyed nas dgung bdun las 'das par bgyid pa las mtshan gyur te dge slong du red na cir 'gyur lags/ spang ba'i ltung byed du 'gyur ro// btsun pa sman de nyid spang ba yang lags la de nyid sogs 'jog bgyis pa yang lags pa lta mchis lags sam/ nye ba 'khor yod de/ 'di ltar dge slong gis zhag bdun las 'das pa'i sman byin len byas nas dus las 'da' bar byed na'o// btsun pa re zhig dge slong gis dgung bdun pa'i sman zhig rnyed nas sems g.yengs par gyur na gang nas bzung ste dgung bdun pa bgrang bgyi lags/ gang gi tshe rang gi sems sor chud pa nas so// btsun pa dus su rung ba dang / thun tshod du rung ba dang / dgung bdun pa dang / ji srid 'tsho'i bar du bcangs pa'i sman gang dag lags pa de dag byin len bgyis la byin gyis ma brlabs par bdag gir bgyid cing sogs 'jog gi yongs su longs spyad par rung lags sam/ nye ba 'khor mi rung ngo // btsun pa dus su rung ba dang / thun tshod du rung ba dang / dgung bdun pa dang / ji srid 'tsho'i bar du bcangs pa'i sman gang lags pa de dag byin gyis brlabs nas sogs 'jog gi yongs su longs spyad pas yongs su longs spyod du rung ba lags sam/ nye ba 'khor rung ngo / btsun pa re zhig dge slong gis spang ba'i sman byin gyis rlob na cir 'gyur lags/ nyes byas so// btsun pa dus su rung ba dang / thun tshod du rung ba dang / dgung bdun pa dang / ji srid 'tsho'i bar du bcangs pa'i sman gang lags pa de dag byin len bgyis te byin gyis brlabs la/ byin gyis brlabs pa las 'das par sogs 'jog gi yongs su spyad du rung lags sam/ nye ba 'khor mi rung ngo // dus su rung ba yang dus su yongs su longs spyad par bya ba'i dus las 'das nas yongs su longs spyad par mi bya'o// thun tshod du rung ba yang thun tshod du yongs su longs spyad par bya'i thun tshod las 'das nas yongs su longs spyad par mi bya'o// zhag bdun pa yang zhag bdun par yongs su longs spyad par bya'i zhag bdun las 'das nas yongs su spyad par mi bya'o// ji srid 'tsho'i bar du bcang ba ni ji srid 'tsho'i bar du yongs su spyad par bya'o// gal te yongs su spyad na cir 'gyur lags/ sogs 'jog byas pa yongs su spyad pas ltung byed du 'gyur ro// btsun pa gal te byin gyis rlob na cir 'gyur lags/ nyes byas so// btsun pa re zhig bslab pa stsal bas dgung bdun pa'i sman dgung bdun las 'das nas yongs su spyad na cir 'gyur lags/ spang ba'i ltung byed du 'gyur ro// btsun pa re zhig dge slong mas dgung bdun pa'i sman dgung bdun las 'das nas yongs su spyad na cir 'gyur lags/ spang ba'i ltung byed du 'gyur ro// dge slob ma la ni nyes byas so// dge tshul dang / dge tshul ma la ni ltung ba med do// sngar ltung ba byung ba la sogs pa la ni nyes byas su rgya cher brjod par bya'o// nye ba 'khor gyis zhus pa kha che ba las spang ba'i ltung byed rnams rdzogs so// // sdom la/ pho nya yi ge lag brda dang // gzhan la snyad 'dogs brgyud pa dang // smyon pa dang ni sems g.yengs dang // tshor ba 'on pa glen pa'o// gnyid log ra ro rab myos dang // snyoms zhugs 'gro ba tha ma'o// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis shes bzhin du du smra na ltung byed do zhes gsungs pa gang lags pa/ btsun pa re zhig dge slong pho nya las du smra na cir 'gyur lags/ nyes byas so// de bzhin du yi ge dang / lag brda dang / gzhan la snyad 'dogs pa dang / brgyud na cir 'gyur lags/ nyes byas so// btsun pa re zhig dge slong smyon pa la rdzun smra na cir 'gyur lags/ nyes byas so// de bzhin du sems g.yengs pa dang / tshor bas nyam thag pa dang / glen pa dang / 'on pa dang / gnyid kyis log pa dang / phyag las khom pa dang / rab tu myos pa dang / snyoms par zhugs pa dang / 'gro ba gzhan du gnas pa la du smra na cir 'gyur lags/ nyes byas so// // sdom la/ dben pa skad dang bzhi tshan dang // mu stegs can dang mi smra nyid// mtshan dang lus kyi rnam rig dang // bslab pa byin dang dge slong ma// btsun pa re zhig dge slong gis dben pa la dben par 'du shes pas smra na cir 'gyur lags/ nyes byas so// dben pa la mi dben par 'du shes pas smra na cir 'gyur lags/ nyes byas so// mi dben pa la dben par 'du shes pas smra na cir 'gyur lags/ nyes byas so// mi dben pa la mi dben par 'du shes pas smra na cir 'gyur lags/ ltung byed do// btsun pa re zhig dbus kyi dge slong gis mtha' 'khob pa'i skad du dbus pa la smras la dbus pas kyang mtha' 'khob pa'i skad de ma 'tshal na cir 'gyur lags/ nyes byas so// mtha' 'khob pas dbus pa'i skad du mtha' 'khob pa zhig la smras la mtha' 'khob pas kyang dbus pa'i skad de ma 'tshal na cir 'gyur lags/ nyes byas so// mtha' 'khob pas mtha' 'khob pa'i skad du dbus pa zhig la smras la dbus pas mtha' 'khob pa'i skad de ma 'tshal na cir 'gyur lags/ nyes byas so// dbus pas dbus pa'i skad du mtha' 'khob pa zhig la smras la mtha' 'khob pas kyang dbus pa'i skad de ma 'tshal na cir 'gyur lags/ nyes byas so// btsun pa re zhig dge slong gis mi la mir 'du shes pas smra na cir 'gyur lags/ ltung byed do// mi la mi ma lags par 'du shes pas smra na cir 'gyur lags/ nyes byas so// mi ma lags pa la mir 'du shes pas smra na cir 'gyur lags/ nyes byas so// mi ma lags pa la mi ma lags par 'du shes pas smra na cir 'gyur lags/ nyes byas so// btsun pa re zhig dge slong gis dge slong la khyod su zhes dris pa dang / des 'di skad ces mu stegs can no zhes smra na bslab pa phul ba zhes brjod par bgyi'am/ nye ba 'khor ma yin no// cir 'gyur lags/ shes bzhin du smras pas ltung byed do// btsun pa re zhig dge slong gis dge slong la khyod ci mu stegs can yin nam zhes dris pa las gal te mi smra bas khas len na cir 'gyur lags/ nyes byas so// btsun pa re zhig dge slong smra ba las smra ba'i tshe mtshan gyur te/ dge slong mar red na cir 'gyur lags/ ltung byed do// btsun pa re zhig dge slong ma smra ba las mtshan gyur te dge slong du red na cir 'gyur lags/ ltung byed do// btsun pa re zhig dge slong gis dge slong la khyod kyis cig ge mo zhig mthong ngam zhes dris pa las des ma mthong bar lus kyi rnam par rig byed kyis mthong bar ston na cir 'gyur lags/ nyes byas so// btsun pa re zhig bslab pa stsal ba smra na cir 'gyur lags/ ltung byed do// btsun pa re zhig dge slong ma smra na cir 'gyur lags/ ltung byed do// de bzhin du dge slob ma dang / dge tshul dang / dge tshul ma dang / sngar ltung ba byung ba la sogs pa la ni nyes byas so// // sdom la/ pho nya yi ge lag brda dang // gzhan la snyad 'dogs brgyud pa dang // smyon pa dang ni sems g.yengs dang // tshor ba 'on pa glen pa dang // gnyid log ra ro rab myos dang // snyoms zhugs 'gro ba tha ma'o// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis mi'i skyon nas smra na ltung byed do zhes gsungs pa gang lags pas btsun pa re zhig dge slong pho nya las dge slong la mi'i skyon nas smra bar bgyid na cir 'gyur lags/ nyes byas so// pho nya las ji lta ba de bzhin du yi ge dang / lag brda dang / gzhan la snyad 'dogs pa dang / brgyud na cir 'gyur lags/ nyes byas so// btsun pa re zhig dge slong gis dge slong smyon pa la mi'i skyon nas smra bar bgyid na cir 'gyur lags/ nyes byas so// de bzhin du sems g.yengs pa dang / tshor bas nyam thag pa'am/ gnyid kyis log pa dang / phyag las khom pa dang / rab tu myos pa dang / snyoms par zhugs pa la mi'i skyon nas smra bar bgyid na cir 'gyur lags/ nyes byas so// btsun pa re zhig dge slong gis 'gro ba gzhan du gnas pa'i rab tu byung ba la mi'i skyon nas smra bar bgyid na cir 'gyur lags/ nyes byas so// // sdom la/ skad dang lus dang dben pa dang // mtshan rnams dang ni bzhi tshan dang // khyim pa dag la sogs pa dang // bslab pa byin dang dge slong ma// btsun pa re zhig dge slong dbus pas mtha' 'khob pa'i skad du dbus pa'i skyon nas smra bar bgyid la dbus pa'i dge slong gis kyang mtha' 'khob pa'i skad de ma 'tshal na cir 'gyur lags/ nyes byas so// mtha' 'khob pas dbus pa'i skad du mtha' 'khob pa'i dge slong la mi'i skyon nas smra bar bgyid la mtha' 'khob pa'i dge slong gis kyang dbus pa'i skad de ma 'tshal na cir 'gyur lags/ nyes byas so// mtha' 'khob pas mtha' 'khob pa'i skad du dbus pa'i dge slong la mi'i skyon nas smra bar bgyid la dbus pa'i dge slong gis kyang mtha' 'khob pa'i skad de ma 'tshal na cir 'gyur lags/ nyes byas so// dbus pas dbus pa'i skad du mtha' 'khob pa'i dge slong la mi'i skyon nas smra bar bgyid la mtha' 'khob pa'i dge slong gis kyang dbus pa'i skad de ma 'tshal na cir 'gyur lags/ nyes byas so// btsun pa re zhig dge slong gis lus kyi rnam par rig byed kyis mi'i skyon nas smra bar bgyid na cir 'gyur lags/ nyes byas so// btsun pa re zhig dge slong gis dben pas dben par 'du shes pas mi'i skyon nas smra bar bgyid na cir 'gyur lags/ nyes byas so// dben pa la mi dben par 'du shes pas mi'i skyon nas smra bar bgyid na cir 'gyur lags/ nyes byas so// mi dben pa la dben par 'du shes pas mi'i skyon nas smra bar bgyid na cir 'gyur lags/ nyes byas so// mi dben pa la mi dben par 'du shes pas mi'i skyon nas smra bar bgyid na cir 'gyur lags/ ltung byed do/ btsun pa re zhig dge slong gis dge slong la mi'i skyon nas smra bar bgyid pa las mtshan gyur te dge slong mar red na cir 'gyur lags/ nyes byas so// btsun pa re zhig dge slong ma dge slong ma la mi'i skyon nas smra bar bgyid pa las mtshan gyur te dge slong du red na cir 'gyur lags/ nyes byas so// btsun pa re zhig dge slong gis bsnyen par rdzogs la bsnyen par rdzogs par 'du shes pas mi'i skyon nas smra bar bgyid na cir 'gyur lags/ ltung byed do// bsnyen par rdzogs pa la bsnyen par ma rdzogs par 'du shes na cir 'gyur lags/ nyes byas so// bsnyen par ma rdzogs pa la bsnyen par rdzogs par 'du shes na cir 'gyur lags/ nyes byas so// bsnyen par ma rdzogs pa la bsnyen par ma rdzogs par 'du shes na cir 'gyur lags/ nyes byas so// btsun pa re zhig dge slong gis mi la mir 'du shes pas mi'i skyon nas smra bar bgyid na cir 'gyur lags/ ltung byed do// mi la mi lags par 'du shes na cir 'gyur lags/ nyes byas so// mi ma lags pa la mi ma lags par 'du shes na cir 'gyur lags/ nyes byas so// mi ma lags pa la mir 'du shes na cir 'gyur lags/ nyes byas so// btsun pa re zhig dge slong gis khyim pa'i mi'i skyon nas smra bar bgyid na cir 'gyur lags/ nyes byas so// btsun pa re zhig dge slong gis ma ning la mi'i skyon nas smra bar bgyid na cir 'gyur lags/ nyes byas so// de bzhin du za ma dang / ma ning dang / mtshan gnyis pa dang / khas blangs pa dang / dge slong ma sun phyung ba dang / ma bkum pa dang / pha bkum pa dang / dgra bcom pa bkum pa dang / mu stegs can dang / mu stegs can du zhugs pa dang / rku thabs su gnas pa dang / gnas par mi bgyi ba dang / dang po mi mthun pa can dang / sngar ltung ba byung ba la mi'i skyon nas smra bar bgyid na cir 'gyur lags/ nyes byas so// btsun pa re zhig dge slong gis dge slong dge 'dun gyi dbyen bgyid pa dang / dge slong de bzhin gshegs pa la ngan sems kyis khrag 'byin pa dang / tha dad du gnas pa dang / bslab pa stsal ba la mi'i skyon nas smra bar bgyid na cir 'gyur lags/ ltung byed do// btsun pa re zhig bslab pa stsal bas dge slong la mi'i skyon nas smra bar bgyid na cir 'gyur lags/ ltung ba med do/ btsun pa re zhig dge slong gis dge slong ma dang / dge slob ma dang / dge tshul dang / dge tshul ma la mi'i skyon nas smra bar bgyid na cir 'gyur lags/ nyes byas so// dge slong mas dge slong ma la mi'i skyon nas smra bar bgyid na cir 'gyur lags/ ltung byed do// dge slong mas dge slong dang / dge tshul dang / dge slob ma dang / dge tshul ma la mi'i skyon nas smra bar bgyid na cir 'gyur lags/ nyes byas so// dge slob ma dang / dge tshul dang / dge tshul ma dang / sngar ltung ba byung ba la sogs pa la ni nyes byas su rgya cher brjod par bya'o// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis dge slong la phra ma byed na ltung byed do zhes gsungs pa gang lags pa zhes bya ba ste/ gzhung lhag ma ni mi'i skyon nas smra ba las ji skad bshad pa de bzhin du phra ma la yang rgyas par brjod par bya'o// // 'dul ba gzhung bla ma/ bam po dgu pa/ sdom la/ skad dang lus dang dben pa nyid// mtshan dag dang ni bzhi tshan dang // khyim pa dag la sogs pa dang // bslab pa byin pa tha ma'o// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis yang dge slong gang dge 'dun dang mthun pas chos bzhin du rtsod pa sbyangs par shes bzhin du yang las kyi skyo sngogs byed do zhes gsungs pa gang lags pa/ btsun pa re zhig dbus kyi dge slong gis mtha' 'khob pa'i skad du dbus kyi dge slong rnams kyi rtsod pa dge 'dun mthun pas chos bzhin du sbyangs par 'tshal bzhin du yang las kyi skyo sngogs bgyid pa la dbus pa'i dge slong rnams kyis kyang mtha' 'khob pa'i skad de ma 'tshal na cir 'gyur lags/ nyes byas so// mtha' 'khob pas dbus pa'i skad du mtha' 'khob pa'i dge slong rnams kyi rtsod pa dge 'dun mthun pas chos bzhin du sbyangs par 'tshal bzhin du yang las kyi skyo sngogs bgyid la mtha' 'khob pa'i dge slong rnams kyis kyang dbus pa'i skad de ma 'tshal na cir 'gyur lags/ nyes byas so// mtha' 'khob pas mtha' 'khob pa'i skad du dbus pa'i dge slong rnams kyi rtsod pa dge 'dun mthun pas chos bzhin du sbyangs par 'tshal bzhin du yang las kyi skyo sngogs bgyid la dbus pa'i dge slong rnams kyis mtha' 'khob pa'i skad de ma 'tshal na cir 'gyur lags/ nyes byas so// dbus pas dbus pa'i skad du mtha' 'khob pa'i dge slong rnams kyi rtsod pa dge 'dun mthun pas chos bzhin du rtsod pa sbyangs par 'tshal bzhin du yang las kyi skyo sngogs bgyid la mtha' 'khob pa'i dge slong rnams kyis kyang dbus pa'i skad de ma 'tshal na cir 'gyur lags/ nyes byas so// btsun pa re zhig dge slong gis lus kyi rnam par rig byed kyis dge 'dun mthun pas chos bzhin du rtsod pa sbyangs par 'tshal bzhin du yang las kyi skyo sngogs bgyid na cir 'gyur lags/ nyes byas so// btsun pa re zhig dge slong gis dge 'dun mthun pas chos bzhin du rtsod pa sbyangs par 'tshal bzhin du dben pa la dben par 'du shes pas yang las kyi skyo sngogs bgyid na cir 'gyur lags/ nyes byas so// dben pa la mi dben par 'du shes na cir 'gyur lags/ nyes byas so// mi dben pa la dben par 'du shes na cir 'gyur lags/ nyes byas so// mi dben pa la mi dben par 'du shes na cir 'gyur lags/ ltung ba med do// btsun pa re zhig dge slong gis dge 'dun mthun pas chos bzhin du rtsod pa sbyangs par 'tshal bzhin du yang las kyi skyo sngogs bgyid pa las mtshan gyur te dge slong mar red na cir 'gyur lags/ nyes byas so// btsun pa re zhig dge slong mas dge 'dun mthun pas chos bzhin du rtsod pa sbyangs par 'tshal bzhin du yang las kyi skyo sngogs bgyid pa las mtshan gyur te dge slong du red na cir 'gyur lags/ nyes byas so// btsun pa re zhig dge slong gis rtsod pa chos bzhin du sbyangs pa la chos bzhin du sbyangs par 'du shes pas yang las kyi skyo sngogs bgyid na cir 'gyur lags/ ltung byed do// chos bzhin du sbyangs pa la chos bzhin du ma sbyangs par 'du shes pas yang las kyi skyo sngogs bgyid na cir 'gyur lags/ nyes byas so// chos bzhin du ma sbyangs pa la chos bzhin du sbyangs par 'du shes pas yang las kyi skyo sngogs bgyid na cir 'gyur lags/ nyes byas so// chos bzhin du ma sbyangs pa la chos bzhin du ma sbyangs par 'du shes pas yang las kyi skyo sngogs bgyid na cir 'gyur lags/ nyes byas so// btsun pa re zhig dge slong gis bsnyen par rdzogs pa rnams la bsnyen par rdzogs par 'du shes pas dge 'dun mthun pas chos bzhin du rtsod pa sbyangs par 'tshal bzhin du yang las kyi skyo sngogs bgyid na cir 'gyur lags/ ltung byed do// bsnyen par rdzogs pa rnams la bsnyen par ma rdzogs par 'du shes pas dge 'dun mthun pas chos bzhin du rtsod pa sbyangs par 'tshal bzhin du yang las kyi skyo sngogs bgyid na cir 'gyur lags/ nyes byas so// bsnyen par ma rdzogs pa rnams la bsnyen par rdzogs par 'du shes pas dge 'dun mthun pas chos bzhin du rtsod pa sbyangs par 'tshal bzhin du yang las kyi skyo sngogs bgyid na cir 'gyur lags/ nyes byas so// bsnyen par ma rdzogs pa rnams la bsnyen par ma rdzogs par 'du shes pas dge 'dun mthun pas chos bzhin du rtsod pa sbyangs par 'tshal bzhin du yang las kyi skyo sngogs bgyid na cir 'gyur lags/ nyes byas so// btsun pa re zhig dge slong gis khyim pa rnams kyi rtsod pa chos bzhin du sbyangs par 'tshal bzhin du yang las kyi skyo sngogs bgyid na cir 'gyur lags/ nyes byas so// btsun pa re zhig dge slong gis dge slong za ma dang / ma ning dang / mtshan gnyis pa dang / khas blangs pa dang / dge slong ma sun phyung ba dang / ma 'gums pa dang / pha 'gums pa dang / dgra bcom pa 'gums pa dang / mu stegs can dang / mu stegs can du zhugs pa dang / rku thabs su gnas pa dang / gnas par mi bgyi ba dang / dang po mi mthun pa can dang / sngar ltung ba byung ba rnams kyi rtsod pa chos bzhin du sbyangs par 'tshal bzhin du yang las kyi skyo sngogs bgyid na cir 'gyur lags/ nyes byas so// btsun pa re zhig dge slong gis dge 'dun gyi dbyen bgyid pa dang / de bzhin gshegs pa la ngan sems kyis khrag 'byin pa dang / tha dad du gnas pa dang / bslab pa stsal ba rnams kyi rtsod pa chos bzhin du sbyangs par 'tshal bzhin du yang las kyi skyo sngogs bgyid na cir 'gyur lags/ ltung byed do// // sdom la/ pho nya yi ge lag brda dang // gzhan la snyad 'dogs brgyud pa dang // smyon pa dang ni sems 'khrugs dang // tshor ba 'on pa 'gro ba'o// btsun pa re zhig dge slong gis rtsod pa chos bzhin du sbyangs par 'tshal bzhin du pho nya las yang las kyi skyo sngogs bgyid na cir 'gyur lags/ nyes byas so// de bzhin du yi ge dang / lag brda dang / gzhan la snyad 'dogs pa dang / brgyud na cir 'gyur lags/ nyes byas so// btsun pa re zhig dge slong gis dge slong smyon pa rnams kyi rtsod pa chos bzhin du sbyangs par 'tshal bzhin du yang las kyi skyo sngogs bgyid na cir 'gyur lags/ nyes byas so// de bzhin du sems 'khrugs pa dang / tshor bas nyam thag pa rnams dang / glen pa rnams dang / 'on pa rnams dang / 'gro ba gzhan du gnas pa'i rab tu byung ba rnams kyi rtsod pa chos bzhin du sbyangs pa la yang las kyi skyo sngogs bgyid na cir 'gyur lags/ nyes byas so// btsun pa re zhig dge slong gis dge slong ma rnams kyi rtsod pa dge 'dun mthun pas chos bzhin du sbyangs par 'tshal bzhin du yang las kyi skyo sngogs bgyid na cir 'gyur lags/ nyes byas so// dge slob ma rnams dang / dge tshul ma rnams kyi skyo sngogs bgyid na cir 'gyur lags/ nyes byas so// dge slong mas dge slong ma rnams kyi yang las kyi skyo sngogs bgyid na cir 'gyur lags/ ltung byed do// dge slong rnams dang / dge tshul rnams dang / dge slob ma rnams dang / dge tshul ma rnams kyi skyo sngogs bgyid na cir 'gyur lags/ nyes byas so// btsun pa re zhig bslab pa stsal bas gang dge 'dun mthun pas chos bzhin du rtsod pa sbyangs par 'tshal bzhin du yang las kyi skyo sngogs bgyid na cir 'gyur lags/ ltung byed do// dge slob ma dang / dge tshul dang / dge tshul ma dang / sngar ltung ba byung ba la sogs pa la ni nyes byas su rgya cher brjod par bya'o// // sdom la/ pho nya yi ge lag brda dang // gzhan la snyad 'dogs brgyud pa dang // smyon pa dang ni sems 'khrugs dang // tshor ba 'on pa glen pa dang // gnyid log ra ro rab myos dang // snyoms zhugs 'gro ba tha ma'o// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis yang dge slong gang bud med la tshig lnga'am drug las lhag par chos ston na rig pa'i skyes pa ma gtogs te ltung byed do zhes gsungs pa gang lags pa/ btsun pa re zhig dge slong gis pho nya las rig pa'i skyes pa ma mchis par bud med la tshig lnga'am drug las lhag par chos ston par bgyid na cir 'gyur lags/ nyes byas so// de bzhin du yi ge dang / lag brda dang / gzhan la snyad 'dogs pa dang / brgyud pas rig pa'i skyes pa ma mchis par bud med la tshig lnga'am drug las lhag par chos ston par bgyid na cir 'gyur lags/ nyes byas so// btsun pa re zhig dge slong gis bud med smyon ma la rig pa'i skyes pa ma mchis par tshig lnga'am drug las lhag par chos ston par bgyid na cir 'gyur lags/ nyes byas so// de bzhin du bud med sems 'khrugs pa dang / tshor bas nyam thag pa dang / glen pa dang / 'on pa dang / gnyid kyis log pa dang / phyag las khom pa dang / rab tu myos pa dang / snyoms par zhugs pa dang / 'gro ba gzhan du gnas pa la rig pa'i skyes pa ma mchis par tshig lnga'am drug las lhag par chos ston par bgyid na cir 'gyur lags/ nyes byas so// btsun pa re zhig dge slong gis rig pa'i skyes pa smyon pa dang bud med la tshig lnga'am drug las lhag par chos ston par bgyid na cir 'gyur lags/ nyes byas so// de bzhin du rig pa'i skyes pa sems 'khrugs pa dang / tshor bas nyam thag pa dang / glen pa dang / 'on pa dang / gnyid kyis log pa dang / phyag las khom pa dang / rab tu myos pa dang / snyoms par zhugs pa dang / mtha' 'khob pa dang / 'gro ba gzhan du gnas pa dang / bud med la tshig lnga'am drug las lhag par chos ston par bgyid na cir 'gyur lags/ nyes byas so// // sdom la/ skad dang rung dang lus dang dben// de bzhin za ma ma ning dang // mtshan dang bzhi tshan kho na dang // bslab pa byin dang dge slong ma// btsun pa re zhig dbus kyi dge slong gis rig pa'i skyes pa ma mchis par mtha' 'khob pa'i skad du dbus pa'i bud med la tshig lnga'am drug las lhag par chos ston par bgyid la dbus pa'i bud med kyis kyang mtha' 'khob pa'i skad de ma 'tshal na cir 'gyur lags/ nyes byas so// mtha' 'khob pas dbus pa'i skad du mtha' 'khob pa'i bud med la rig pa'i skyes pa ma mchis par tshig lnga'am drug las lhag par chos ston par bgyid la mtha' 'khob pa'i bud med kyis kyang dbus pa'i skad de ma 'tshal na cir 'gyur lags/ nyes byas so// mtha' 'khob pas mtha' 'khob pa'i skad du dbus pa'i bud med la rig pa'i skyes pa ma mchis par tshig lnga'am drug las lhag par chos ston par bgyid la dbus pa'i bud med kyis kyang mtha' 'khob pa'i skad de ma 'tshal na cir 'gyur lags/ nyes byas so// dbus pas dbus pa'i skad du mtha' 'khob pa'i bud med la rig pa'i skyes pa ma mchis par tshig lnga'am drug las lhag par chos ston par bgyid la mtha' 'khob pa'i bud med kyis kyang dbus pa'i skad de ma 'tshal na cir 'gyur lags/ nyes byas so// btsun pa re zhig dbus pa'i dge slong gis mtha' 'khob pa'i skad du rung ba bgyis pa dbus pa dang bud med la tshig lnga'am drug las lhag par chos ston pa na rung bar bgyid pa dbus pas kyang mtha' 'khob pa'i skad de ma 'tshal na cir 'gyur lags/ nyes byas so// mtha' 'khob pas dbus pa'i skad du rung bar bgyid pa mtha' 'khob pa dang chos ston par bgyid la rung ba bgyid pa mtha' 'khob pas kyang dbus pa'i skad de ma 'tshal na cir 'gyur lags/ nyes byas so// mtha' 'khob pas mtha' 'khob pa'i skad du rung bar bgyid pa dbus pa dang chos ston par bgyid la rung ba bgyid pa dbus pas kyang mtha' 'khob pa'i skad de ma 'tshal na cir 'gyur lags/ nyes byas so// dbus pas dbus pa'i skad du rung bar bgyid pa mtha' 'khob pa dang bud med la tshig lnga'am drug las lhag par chos ston par bgyid la rung ba bgyid pa mtha' 'khob pas kyang dbus pa'i skad de ma 'tshal na cir 'gyur lags/ nyes byas so// btsun pa re zhig dge slong gis lus kyi rnam par rig byed kyis bud med la rig pa'i skyes pa ma mchis par tshig lnga'am drug las lhag par chos ston par bgyid na cir 'gyur lags/ nyes byas so// btsun pa re zhig dge slong gis dben pa la dben par 'du shes pas rig pa'i skyes pa ma mchis par bud med la tshig lnga'am drug las lhag par chos ston par bgyid na cir 'gyur lags/ ltung byed do// dben pa la mi dben par 'du shes pas bud med la tshig lnga'am drug las lhag par chos ston par bgyid na cir 'gyur lags/ ltung ba med do// mi dben pa la dben par 'du shes pas bud med la tshig lnga'am drug las lhag par chos ston par bgyid na cir 'gyur lags/ nyes byas so// dben pa la mi dben par 'du shes pas bud med la tshig lnga'am drug las lhag par chos ston par bgyid na cir 'gyur lags/ ltung ba med do// btsun pa re zhig dge slong gis rung ba bgyid pa za ma dang bud med la tshig lnga'am drug las lhag par chos ston par bgyid na cir 'gyur lags/ nyes byas so// de bzhin du rung ba bgyid pa ma ning dang / mtshan gnyis pa dang bud med la tshig lnga'am drug las lhag par chos ston par bgyid na cir 'gyur lags/ nyes byas so// btsun pa re zhig dge slong gis rig pa'i skyes pa ma mchis par ma ning mo la tshig lnga'am drug las lhag par chos ston par bgyid na cir 'gyur lags/ nyes byas so// btsun pa re zhig dge slong gis rig pa'i skyes pa ma mchis par bud med la tshig lnga'am drug las lhag par chos ston pa las mtshan gyur te dge slong mar red na cir 'gyur lags/ ltung ba med do// btsun pa re zhig dge slong mas rig pa'i skyes pa ma mchis par skyes pa la tshig lnga'am drug las lhag par chos ston pa las mtshan gyur te dge slong du red na cir 'gyur lags/ ltung ba med do// btsun pa re zhig dge slong gis rig pa'i skyes pa ma mchis par bud med la bud med du 'du shes pas tshig lnga'am drug las lhag par chos ston par bgyid na cir 'gyur lags/ ltung byed do// bud med la bud med ma lags par 'du shes na cir 'gyur lags/ ltung ba med do// bud med ma lags pa la bud med du 'du shes na cir 'gyur lags/ nyes byas so// bud med ma lags pa la bud med ma lags par 'du shes pas tshig lnga'am drug las lhag par chos ston par bgyid na cir 'gyur lags/ ltung ba med do// btsun pa re zhig dge slong gis rig pa'i skyes pa ma mchis par mi'i bud med la mir 'du shes pas tshig lnga'am drug las lhag par chos ston par bgyid na cir 'gyur lags/ ltung byed do// mi la mi ma lags par 'du shes na cir 'gyur lags/ nyes byas so// mi ma lags pa la mir 'du shes na cir 'gyur lags/ nyes byas so// mi ma lags pa la mi ma lags par 'du shes na cir 'gyur lags/ nyes byas so// btsun pa re zhig dge slong gis rung ba bgyid pa mi la mir 'du shes pas rig pa'i skyes pa dang bud med la tshig lnga'am drug las lhag par chos ston par bgyid na cir 'gyur lags/ ltung ba med do// mi la mi ma lags par 'du shes pas chos ston par bgyid na cir 'gyur lags/ nyes byas so// mi ma lags pa la mir 'du shes pas chos ston par bgyid na cir 'gyur lags/ ltung ba med do// mi ma lags pa la mi ma lags par 'du shes pas chos ston par bgyid na cir 'gyur lags/ nyes byas so// btsun pa re zhig bslab pa stsal bas rig pa'i skyes pa ma mchis par bud med kyi yul la tshig lnga'am drug las lhag par chos ston par bgyid na cir 'gyur lags/ ltung byed do// btsun pa re zhig dge slong mas dge slong ma zla ma mchis par skyes pa la tshig lnga'am drug las lhag par chos ston par bgyid na cir 'gyur lags/ ltung byed do// dge slob ma dang / dge tshul dang / dge tshul ma dang / sngar ltung ba byung ba la sogs pa la ni nyes byas su rgya cher brjod par bya'o// // sdom la// smyon pa dang ni sems 'khrugs dang // tshor ba 'on pa 'gro ba dang // bslab byin la sogs skad dang ni// mtshan rnams dang ni dge slong ma// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis yang dge slong gang gang zag bsnyen par ma rdzogs pa dang mgrin gcig tu chos 'don na ltung byed do zhes gsungs pa gang lags pa/ btsun pa re zhig dge slong gis gang zag bsnyen par ma rdzogs pa smyon pa dang mgrin gcig tu chos 'don par bgyid na cir 'gyur lags/ nyes byas so// de bzhin du sems 'khrugs pa dang / tshor bas nyam thag pa dang / glen pa dang / 'on pa dang / 'gro ba gzhan du gnas pa dang mgrin gcig tu chos 'don par bgyid na cir 'gyur lags/ nyes byas so// btsun pa re zhig dge slong gis bslab pa stsal ba dang mgrin gcig tu chos 'don par bgyid na cir 'gyur lags/ ltung byed do// gang zag bsnyen par ma rdzogs pa za ma dang mgrin gcig tu chos 'don par bgyid na cir 'gyur lags/ nyes byas so// de bzhin du ma ning dang / mtshan gnyis pa dang / ma ning mo dang mgrin gcig tu chos 'don par bgyid na cir 'gyur lags/ nyes byas so// dge slong ma sun phyung ba dang / ma 'gums pa dang / pha 'gums pa dang / dgra bcom pa 'gums pa dang / mu stegs can dang / mu stegs can du zhugs pa dang / rku thabs su gnas pa dang / gnas par mi bgyi ba dang / sngar ltung ba byung ba dang / dang po mi mthun pa can dang mgrin gcig tu chos 'don par bgyid na cir 'gyur lags/ ltung byed do/ btsun pa re zhig dge slong gis dge slong dge 'dun gyi dbyen bgyid pa dang / de bzhin gshegs pa la ngan sems kyis khrag 'byin pa dang / tha dad du gnas pa dang / khas blangs pa dang mgrin gcig tu chos 'don par bgyid na cir 'gyur lags/ nyes byas so// btsun pa re zhig dbus pa'i dge slong gis mtha' 'khob pa'i skad du dbus pa'i gang zag dang mgrin gcig tu chos 'don par bgyid la gang zag dbus pas kyang mtha' 'khob pa'i skad de ma 'tshal na cir 'gyur lags/ nyes byas so// mtha' 'khob pas dbus pa'i skad du gang zag mtha' 'khob pa dang mgrin gcig tu chos 'don par bgyid la/ gang zag mtha' 'khob pas kyang dbus pa'i skad de ma 'tshal na cir 'gyur lags/ nyes byas so// mtha' 'khob pas mtha' 'khob pa'i skad du gang zag dbus pa dang mgrin gcig tu chos 'don par bgyid la/ gang zag dbus pas kyang mtha' 'khob pa'i skad de ma 'tshal na cir 'gyur lags/ nyes byas so// dbus pas dbus pa'i skad du gang zag mtha' 'khob pa dang mgrin gcig tu chos 'don par bgyid la/ gang zag mtha' 'khob pas kyang dbus pa'i skad de ma 'tshal na cir 'gyur lags/ nyes byas so// btsun pa re zhig dge slong gis gang zag bsnyen par ma rdzogs pa dang mgrin gcig tu chos 'don par bgyid pa las mtshan gyur te/ dge slong mar red na cir 'gyur lags/ ltung byed do// btsun pa re zhig dge slong mas gang zag bsnyen par ma rdzogs pa dang mgrin gcig tu chos 'don par bgyid pa las mtshan gyur te/ dge slong du red na cir 'gyur lags/ ltung byed do// btsun pa re zhig dge slong mas gang zag bsnyen par ma rdzogs pa dang mgrin gcig tu chos 'don par bgyid pa las bsnyen par ma rdzogs pa de'i mtshan gyur te mtshan yongs su 'gyur na cir 'gyur lags/ ltung byed do// btsun pa re zhig gang zag bsnyen par ma rdzogs pa la bsnyen par ma rdzogs par 'du shes pas mgrin gcig tu chos 'don par bgyid na cir 'gyur lags/ ltung byed do// bsnyen par ma rdzogs pa la bsnyen par rdzogs par 'du shes na cir 'gyur lags/ nyes byas so// bsnyen par rdzogs pa la bsnyen par ma rdzogs par 'du shes na cir 'gyur lags/ nyes byas so// bsnyen par rdzogs pa la bsnyen par rdzogs par 'du shes na cir 'gyur lags/ nyes byas so// btsun pa re zhig dge slong gis mi la mir 'du shes pas mgrin gcig tu chos 'don par bgyid na cir 'gyur lags/ ltung byed do// mi la mi ma lags par 'du shes na cir 'gyur lags/ nyes byas so// mi ma lags pa la mi ma lags par 'du shes na cir 'gyur lags/ nyes byas so// btsun pa re zhig dge slong gis dge slong ma dang mgrin gcig tu chos 'don par bgyid na cir 'gyur lags/ nyes byas so// dge slob ma dang / dge tshul dang / dge tshul ma dang mgrin gcig tu chos 'don par bgyid na cir 'gyur lags/ ltung byed do// btsun pa re zhig dge slong mas gang zag bsnyen par ma rdzogs pa dang mgrin gcig tu chos 'don par bgyid na cir 'gyur lags/ ltung byed do// dge slong ma dang dge slong chos 'don par bgyid na cir 'gyur lags/ nyes byas so// dge slob ma dang / dge tshul dang / dge tshul ma dang chos 'don par bgyid na cir 'gyur lags/ ltung byed do// dge slob ma dang / dge tshul dang / dge tshul ma dang / sngar ltung ba byung ba la sogs pa la ni nyes byas su brjod par bya'o// btsun pa re zhig bslab pa stsal bas gang zag bsnyen par ma rdzogs pa dang mgrin gcig tu chos 'don par bgyid na cir 'gyur lags/ ltung byed do// // sdom la/ pho nya yi ge lag brda dang // gzhan la snyad 'dogs brgyud pa dang // smyon pa dang ni sems 'khrugs dang // tshor ba 'on pa glen pa dang // gnyid log ra ro rab myos dang // snyoms zhugs 'gro ba tha ma'o// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis yang dge slong gang gang zag bsnyen par ma rdzogs pa la gnas ngan len gyi ltung ba brjod na dge 'dun gyis gnang ba ma gtogs te ltung byed do zhes gsungs pa gang lags pa/ btsun pa re zhig dge slong gis gang zag bsnyen par ma rdzogs pa la pho nya las gnas ngan len gyi ltung ba brjod par bgyid na cir 'gyur lags/ nyes byas so// de bzhin du yi ge dang / lag brda dang / gzhan la snyad 'dogs pa dang / brgyud na cir 'gyur lags/ nyes byas so// btsun pa re zhig dge slong gis smyon pa la gnas ngan len gyi ltung ba brjod par bgyid na cir 'gyur lags/ nyes byas so// de bzhin du sems 'khrugs pa dang / tshor bas nyam thag pa dang / glen pa dang / 'on pa dang / gnyid kyis log pa dang / phyag las khom pa dang / rab tu myos pa dang / snyoms par zhugs pa dang / 'gro ba gzhan du gnas pa la gnas ngan len gyi ltung ba brjod par bgyid na cir 'gyur lags/ nyes byas so// // sdom la/ skad dang lus dang dben pa nyid// de bzhin bzhi mtshan mtshan dang ni// de bzhin bskos dang bdag nyid dang // de bzhin za ma dge slong ma// btsun pa re zhig dbus kyi dge slong gis mtha' 'khob pa'i skad du gang zag dbus pa la gnas ngan len gyi ltung ba brjod par bgyid la/ gang zag dbus pas kyang mtha' 'khob pa'i skad de ma 'tshal na cir 'gyur lags/ nyes byas so// mtha' 'khob pas dbus pa'i skad du gang zag mtha' 'khob pa la gnas ngan len gyi ltung ba brjod par bgyid la gang zag mtha' 'khob pas kyang dbus pa'i skad de ma 'tshal na cir 'gyur lags/ nyes byas so// mtha' 'khob pas mtha' 'khob pa'i skad du gang zag dbus pa la gnas ngan len gyi ltung ba brjod par bgyid la/ gang zag dbus pas kyang mtha' 'khob pa'i skad de ma 'tshal na cir 'gyur lags/ nyes byas so// dbus pas dbus pa'i skad du gang zag mtha' 'khob pa la gnas ngan len gyi ltung ba brjod par bgyid la/ gang zag mtha' 'khob pas kyang dbus pa'i skad de ma 'tshal na cir 'gyur lags/ nyes byas so// btsun pa re zhig dge slong gis lus kyi rnam par rig byed kyis gnas ngan len gyi ltung ba brjod par bgyid na cir 'gyur lags/ nyes byas so// btsun pa re zhig dge slong gis dben pa la dben par 'du shes pas gnas ngan len gyi ltung ba brjod par bgyid na cir 'gyur lags/ nyes byas so// btsun pa dben pa la mi dben par 'du shes pas gnas ngan len gyi ltung ba brjod par bgyid na cir 'gyur lags/ nyes byas so// mi dben pa la dben par 'du shes pas gnas ngan len gyi ltung ba brjod par bgyid na cir 'gyur lags/ nyes byas so// mi dben pa la mi dben par 'du shes pas gnas ngan len gyi ltung ba brjod par bgyid na cir 'gyur lags/ ltung byed do// btsun pa re zhig dge slong gis bsnyen par ma rdzogs pa la bsnyen par ma rdzogs par 'du shes pas gnas ngan len gyi ltung ba brjod par bgyid na cir 'gyur lags/ ltung byed do// bsnyen par ma rdzogs pa la bsnyen par rdzogs par 'du shes pas gnas ngan len gyi ltung ba brjod par bgyid na cir 'gyur lags/ ltung ba med do// bsnyen par rdzogs pa la bsnyen par ma rdzogs par 'du shes pas gnas ngan len gyi ltung ba brjod par bgyid na cir 'gyur lags/ nyes byas so// bsnyen par rdzogs pa la bsnyen par rdzogs par 'du shes pas gnas ngan len gyi ltung ba brjod par bgyid na cir 'gyur lags/ ltung ba med do// btsun pa re zhig dge slong gis mi la mir 'du shes pas gnas ngan len gyi ltung ba brjod par bgyid na cir 'gyur lags/ ltung byed do// mi la mi ma lags par 'du shes pas gnas ngan len gyi ltung ba brjod par bgyid na cir 'gyur lags/ nyes byas so// mi ma lags pa la mir 'du shes pas gnas ngan len gyi ltung ba brjod par bgyid na cir 'gyur lags/ nyes byas so// mi ma lags pa la mi ma lags par 'du shes pas gnas ngan len gyi ltung ba brjod par bgyid na cir 'gyur lags/ nyes byas so// btsun pa re zhig dge slong gang gang zag bsnyen par ma rdzogs pa la gnas ngan len gyi ltung ba brjod par bgyid pa las mtshan gyur te dge slong mar red na cir 'gyur lags/ ltung byed do// btsun pa re zhig dge slong mas gang zag bsnyen par ma rdzogs pa la gnas ngan len gyi ltung ba brjod par bgyid pa las mtshan gyur te dge slong du red na cir 'gyur lags/ ltung byed do// btsun pa bcom ldan 'das kyis yang dge slong gang gang zag bsnyen par ma rdzogs pa la gnas ngan len gyi ltung ba brjod na dge 'dun gyis gnang ba ma gtogs te ltung byed do zhes gsungs pa gang lags pa/ btsun pa dge slong gis dge 'dun gyis bskos kyang gang zag bsnyen par ma rdzogs pa la gnas ngan len gyi ltung ba brjod na ltung byed du 'gyur ba lta mchis lags sam/ nye ba 'khor gang zag ni bzhi po 'di dag yin no// bzhi gang zhe na/ gang la ltung ba'i mtha' yang bsgo bar bya la khyim gyi mtha' yang bsgo bar bya ba'i gang zag kyang yod/ gang la ltung ba'i mtha' bsgo bar bya'i khyim gyi mtha' ma yin pa'i gang zag kyang yod/ gang la khyim gyi mtha' bsgo bar bya'i ltung ba'i mtha' ma yin pa'i gang zag kyang yod/ gang la ltung ba'i mtha' yang bsgo bar mi bya'i/ khyim gyi mtha' yang bsgo bar mi bya ba'i gang zag kyang yod do// gang la ltung ba'i mtha' yang bsgo bar bya la/ khyim gyi mtha' yang gleng bar bya zhe na/ gang zhig ltung ba rngams mi che ba dag gis khyim tshad yod pa dag sun 'byin pa'o/ gang zag gang la ltung ba'i mtha' yang bsgo bar bya'i/ khyim gyi mtha' ma yin zhe na/ gang gis ltung ba rngams mi che ba dag gis khyim tshad med pa su dag sun 'byin pa'o// gang zag gang la khyim gyi mtha' bsgo bar bya'i ltung ba'i mtha' ma yin zhe na/ gang gis ltung ba rngams po che dag gis khyim tshad yod pa dag sun 'byin pa'o// gang zag gang la ltung ba'i mtha' yang bsgo bar mi bya'i/ khyim gyi mtha' yang ma yin zhe na/ gang zhig nyes pa rngams po che dag gis khyim tshad med pa sun 'byin pa'o// de la gang zag gang la ltung ba'i mtha' yang bsgo bar bya la/ khyim gyi mtha' bsgo bar bya ba des ni ltung ba de tsam kho na zhig shes pa'i khyim de tsam kho na dag tu brjod par bya'o// de las lhag par brjod na ltung byed du 'gyur ro// gang zag gang la ltung ba'i mtha' bsgo bar bya'i/ khyim gyi mtha' ma yin pa des ni ltung ba de tsam kho na zhig shes pa'i khyim thams cad du brjod par bya'o// de las lhag par brjod na ltung byed du 'gyur ro// gang zag gang la khyim gyi mtha' bsgo bar bya'i/ ltung ba'i mtha' ma yin pa des ni ltung ba thams cad kyi khyim de tsam kho na dag tu brjod par bya'o// de las lhag par brjod na ltung byed du 'gyur ro// gang zag gang la ltung ba'i mtha' bsgo bar mi bya'i/ khyim gyi mtha' yang ma yin pa des ni ltung ba thams cad shes pa'i khyim thams cad du brjod par bya ste/ rjod par byed pa la ltung ba med do// btsun pa re zhig dge slong gis bsnyen par ma rdzogs pa'i gang zag la bdag nyid kyi gnas ngan len gyi ltung ba brjod par bgyid na cir 'gyur lags/ nyes byas so// btsun pa re zhig dge slong gis dge slong za ma'i gnas ngan len gyi ltung ba gang zag bsnyen par ma rdzogs pa la brjod par bgyid na cir 'gyur lags/ nyes byas so// de bzhin du ma ning nas dang po mi mthun pa can gyi bar gyi gnas ngan len gyi ltung ba bsnyen par ma rdzogs par gang zag la brjod par bgyid na cir 'gyur lags/ nyes byas so/ btsun pa re zhig dge slong gis dge 'dun gyi dbyen bgyis pa'i dge slong gis gnas ngan len gyi ltung ba gang zag bsnyen par ma rdzogs pa la brjod par bgyid na cir 'gyur lags/ ltung byed do// de bzhin du de bzhin gshegs pa la ngan sems kyis khrag 'byin pa dang / tha dad du gnas pa'i dge slong gis gnas ngan len gyi ltung ba gang zag bsnyen par ma rdzogs pa la brjod par bgyid na cir 'gyur lags/ ltung byed do// btsun pa re zhig dge slong gis dge slong ma'i gnas ngan len gyi ltung ba gang zag bsnyen par ma rdzogs pa la brjod par bgyid na cir 'gyur lags/ nyes byas so// btsun pa re zhig dge slong gis bslab pa stsal ba'i dge slong gis gnas ngan len gyi ltung ba brjod na cir 'gyur lags/ ltung byed do// dge slong mas dge slong ma'i gnas ngan len gyi ltung ba gang zag bsnyen par ma rdzogs pa la brjod par bgyid na cir 'gyur lags/ ltung byed do// btsun pa re zhig bslab pa stsal bas gnas ngan len gyi ltung ba gang zag bsnyen par ma rdzogs pa la brjod par bgyid na cir 'gyur lags/ ltung byed do// de bzhin du dge slob ma dang / dge tshul dang / dge tshul ma dang / sngar ltung ba byung ba la sogs pa la ni nyes byas su rgya cher brjod par bya'o// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis yang dge slong gang gang zag bsnyen par ma rdzogs pa la mi'i chos bla mar gyur pa smra na bden na ltung byed do zhes gsungs pa gang lags pa zhes bya ba ste/ mi'i chos bla mar gyur pa bden pa smra ba lhag ma ni sangs rgyas dang ston pa zhes bya ba ma gtogs pa pham pa bstan pas rnam par dbye bar bya'o// // 'dul ba gzhung bla ma/ bam po bcu pa/ sdom la/ pho nya yi ge lag brda dang // gzhan la snyad 'dogs brgyud pa dang // smyon pa dang ni sems 'khrugs dang // tshor ba 'on pa glen pa dang // gnyid log ra ro rab myos dang // snyoms zhugs 'gro ba tha ma'o// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis yang dge slong gang sngar legs par rung bar byas nas de'i 'og tu 'di skad ces/ tshe dang ldan pa dag gis 'di ltar bshes ngor byas te dge 'dun gyi rnyed pa gang zag la bsngos so zhes zer na ltung byed do zhes gsungs pa gang lags pa/ btsun pa re zhig dge slong gis sngar legs par rung bar bgyis nas/ de'i 'og tu pho nya las 'di skad ces tshe dang ldan pa dag gis 'di ltar bshes ngor byas te dge 'dun gyi rnyed pa gang zag la bsngos so zhes mchi na cir 'gyur lags/ nyes byas so// de bzhin du yi ge dang / lag brda dang / gzhan la snyad 'dogs pa dang / brgyud na cir 'gyur lags/ nyes byas so// btsun pa re zhig dge slong gis sngar legs par rung bar bgyis nas de'i 'og tu smyon pa rnams la 'di skad ces tshe dang ldan pa dag gis 'di ltar bshes ngor byas te dge 'dun gyi rnyed pa gang zag la bsngos so zhes mchi na cir 'gyur lags/ nyes byas so// de bzhin du sems 'khrugs pa rnams dang / tshor bas nyam thag pa rnams dang / glen pa rnams dang / 'on pa rnams dang / gnyid kyis log pa rnams dang / phyag las khom pa rnams dang / rab tu myos pa rnams dang / snyoms par zhugs pa rnams dang / 'gro ba gzhan du gnas pa rnams la 'di skad ces tshe dang ldan pa dag gis 'di ltar bshes ngor byas te dge 'dun gyi rnyed pa gang zag la bsngos so zhes mchi na cir 'gyur lags/ nyes byas so// btsun pa re zhig dge slong gis dge slong smyon pa rnams kyi rnyed pa la sngar legs par rung bar bgyis nas de'i 'og tu 'di skad ces tshe dang ldan pa dag gis 'di ltar bshes ngor byas te dge 'dun gyi rnyed pa gang zag la bsngos so zhes mchi na cir 'gyur lags/ nyes byas so// de bzhin du sems g.yengs pa rnams dang / 'gro ba gzhan du gnas pa rnams kyi rnyed pa la yang rgya cher brjod par bya'o// // sdom la/ skad dang lus dang dben pa dang // dge slong mtshan dang bzhi tshan dang / khyim mi rung dang mi chog dang // rnyed pa phyis dang dge slong de// btsun pa re zhig dbus kyi dge slong gis mtha' 'khob pa'i skad du sngar legs par bgyis nas de'i 'og tu dbus kyi dge slong rnams la 'di skad ces tshe dang ldan pa dag gis bshes ngor byas te dge 'dun gyi rnyed pa gang zag la bsngos so zhes mchi la dbus kyi dge slong rnams kyis kyang mtha' 'khob pa'i skad de ma 'tshal na cir 'gyur lags/ nyes byas so// mtha' 'khob pas dbus pa'i skad du sngar legs par rung bar bgyis nas/ de'i 'og tu dge slong mtha' 'khob pa rnams la 'di skad ces tshe dang ldan pa dag gis bshes ngor byas te dge 'dun gyi rnyed pa gang zag la bsngos so zhes mchi la/ dge slong mtha' 'khob pa rnams kyis kyang dbus pa'i skad de ma 'tshal na cir 'gyur lags/ nyes byas so// mtha' 'khob pas mtha' 'khob pa'i skad du sngar legs pa rung bar bgyis nas de'i 'og tu dbus kyi dge slong rnams la 'di skad ces tshe dang ldan pa dag gis bshes ngor byas te dge 'dun gyi rnyed pa gang zag la bsngos so zhes mchi la dge slong dbus pa rnams kyis kyang mtha' 'khob pa'i skad de ma 'tshal na cir 'gyur lags/ nyes byas so// dbus pas dbus pa'i skad du sngar legs par rung ba bgyis nas de'i 'og tu dge slong mtha' 'khob pa rnams la 'di skad ces tshe dang ldan pa dag gis bshes ngor byas te dge 'dun gyi rnyed pa gang zag la bsngos so zhes mchi la dge slong mtha' 'khob pa rnams kyis kyang dbus pa'i skad de ma 'tshal na cir 'gyur lags/ nyes byas so// btsun pa re zhig dge slong gis sngar legs par rung bar bgyis nas de'i 'og tu lus kyi rnam par rig byed kyis 'di skad du tshe dang ldan pa dag gis bshes ngor byas te dge 'dun gyi rnyed pa gang zag la bsngos so zhes bgyi bar ston na cir 'gyur lags/ nyes byas so// btsun pa re zhig dge slong gis sngar legs par rung bar bgyis nas de'i 'og tu dben pa la dben par 'du shes pas 'di skad ces tshe dang ldan pa dag gis bshes ngor byas te dge 'dun gyi rnyed pa gang zag la bsngos so zhes mchi na cir 'gyur lags/ nyes byas so// btsun pa re zhig dge slong gis sngar legs par rung bar bgyis nas dben pa la mi dben par 'du shes pas 'di skad ces tshe dang ldan pa dag gis bshes ngor byas te dge 'dun gyi rnyed pa gang zag la bsngos so zhes mchi na cir 'gyur lags/ nyes byas so// mi dben pa la dben par 'du shes pas 'di skad ces tshe dang ldan pa dag gis bshes ngor byas te dge 'dun gyi rnyed pa gang zag la bsngos so zhes mchi na cir 'gyur lags/ nyes byas so// mi dben pa la mi dben par 'du shes pas 'di skad ces tshe dang ldan pa dag gis bshes ngor byas te dge 'dun gyi rnyed pa gang zag la bsngos so zhes mchi na cir 'gyur lags/ ltung byed do// btsun pa re zhig dge slong gis dge slong ma'i dge 'dun gyi rnyed pa la sngar legs par rung bar bgyis nas de'i 'og tu 'di skad ces 'phags ma dag gis bshes ngor byas te dge 'dun gyi rnyed pa gang zag la bsngos so zhes mchi na cir 'gyur lags/ nyes byas so// btsun pa re zhig dge slong mas dge slong gis dge 'dun gyi rnyed pa las sngar legs par bgyis nas de'i 'og tu 'di skad ces 'phags pa dag gis bshes ngor byas te dge 'dun gyi rnyed pa gang zag la bsngos so zhes mchi na cir 'gyur lags/ nyes byas so// btsun pa re zhig dge slong gis 'di skad ces tshe dang ldan pa dag gis bshes ngor byas te/ dge 'dun gyi rnyed pa gang zag la bsngos so zhes mchi ba las de'i mtshan gyur te dge slong mar red na cir 'gyur lags/ nyes byas so// btsun pa re zhig dge slong mas 'di skad ces tshe dang ldan pa dag gis bshes ngor byas te dge 'dun gyi rnyed pa gang zag la bsngos so zhes mchi ba las de'i mtshan gyur te dge slong du red na cir 'gyur lags/ nyes byas so// btsun pa re zhig dge slong gis bsnyen par rdzogs pa rnams la bsnyen par rdzogs par 'du shes pas 'di skad ces tshe dang ldan pa dag gis bshes ngor byas te dge 'dun gyi rnyed pa gang zag la bsngos so zhes mchi na cir 'gyur lags/ ltung byed do// bsnyen par rdzogs pa rnams la bsnyen par ma rdzogs par 'du shes pas 'di skad ces tshe dang ldan pa dag gis bshes ngor byas te dge 'dun gyi rnyed pa gang zag la bsngos so zhes mchi na cir 'gyur lags/ nyes byas so// bsnyen par ma rdzogs pa rnams la bsnyen par rdzogs par 'du shes pas tshe dang ldan pa dag gis bshes ngor byas te dge 'dun gyi rnyed pa gang zag la bsngos so zhes mchi na cir 'gyur lags/ nyes byas so// bsnyen par ma rdzogs pa rnams la bsnyen par ma rdzogs par 'du shes pas 'di skad ces tshe dang ldan pa dag gis bshes ngor byas te dge 'dun gyi rnyed pa gang zag la bsngos so zhes mchi na cir 'gyur lags/ nyes byas so// btsun pa re zhig dge slong gis sngar legs par rung bar bgyis nas de'i 'og tu khyim pa rnams la 'di skad ces tshe dang ldan pa dag gis bshes ngor byas te dge 'dun gyi rnyed pa gang zag la bsngos so zhes mchi na cir 'gyur lags/ nyes byas so// de bzhin du dge slong khas blangs pa rnams dang / za ma rnams dang / ma ning rnams dang / mtshan gnyis pa rnams dang / ma 'gums pa rnams dang / pha 'gums pa rnams dang / dgra bcom pa 'gums pa rnams dang / dge slong ma sun phyung ba rnams dang / mu stegs can rnams dang / mu stegs can du zhugs pa rnams dang / rku thabs su gnas pa rnams dang / sngar ltung ba byung ba rnams dang / dang po mi mthun pa rnams la 'di skad ces tshe dang ldan pa dag gis bshes ngor byas te dge 'dun gyi rnyed pa gang zag la bsngos so zhes mchi na cir 'gyur lags/ nyes byas so// btsun pa re zhig dge slong gis sngar legs par rung bar bgyis nas de'i 'og tu dge slong dge 'dun gyi dbyen bgyid pa rnams dang / de bzhin gshegs pa la ngan sems kyis khrag 'byin pa rnams dang / tha dad du gnas pa rnams dang / bslab pa stsal ba rnams la 'di skad ces tshe dang ldan pa dag gis bshes ngor byas te dge 'dun gyi rnyed pa gang zag la bsngos so zhes mchi na cir 'gyur lags/ ltung byed do// btsun pa re zhig dge slong gis sngar legs par rung bar bgyis nas de'i 'og tu khyim pa rnams kyi rnyed pa 'di skad ces tshe dang ldan pa dag gis bshes ngor byas te dge 'dun gyi rnyed pa gang zag la bsngos so zhes mchi na cir 'gyur lags/ nyes byas so// de bzhin du dge slong khas blangs pa rnams dang / dang po mi mthun pa can rnams kyi rnyed pa la yang rgya cher brjod par bya'o// btsun pa re zhig dge slong gis dge 'dun gyi dbyen bgyid pa rnams kyi rnyed pa la 'di skad ces tshe dang ldan pa dag gis dge 'dun gyi rnyed pa gang zag la bsngos so zhes mchi na cir 'gyur lags/ ltung byed do/ de bzhin du dge slong de bzhin gshegs pa la ngan sems kyis khrag 'byin pa rnams dang / tha dad du gnas pa rnams kyi rnyed pa la 'di skad ces tshe dang ldan pa dag gis bshes ngor byas te dge 'dun gyi rnyed pa gang zag la bsngos so zhes mchi na cir 'gyur lags/ ltung byed do// btsun pa dge slong gis sngar legs par rung bar bgyis nas de'i 'og tu 'di skad ces tshe dang ldan pa dag gis bshes ngor byas te dge 'dun gyi rnyed pa gang zag la bsngos so zhes mchi yang ltung byed du mi 'gyur ba lta mchis lags sam/ nye ba 'khor yod de/ 'di ltar chos gos de'i spun rung bar gyur la/ rgyu mi rung ba dang / rgyu rung bar gyur la/ spun mi rung ba dang / gnyi ga mi rung bar gyur pa ste/ mi rung ba ni rnga bal dang / ba lang gi spu dang / kyi bal dang / ra bal dang 'dres pa dang / ma btags pa'o// de lta bu'i chos gos kyi slad du 'di skad ces tshe dang ldan pa dag gis 'di ltar bshes ngor byas te dge 'dun gyi rnyed pa gang zag la bsngos so zhes mchi na cir 'gyur lags/ nyes byas so// btsun pa re zhig dge 'dun gyi chos gos khru gang ba ma 'tshal ba zhig rnyed par gyur te/ de la dge slong gis sngar legs par rung bar bgyis nas de'i 'og tu 'di skad ces tshe dang ldan pa dag gis bshes ngor byas te dge 'dun gyi rnyed pa gang zag la bsngos so zhes mchi na cir 'gyur lags/ nyes byas so// btsun pa re zhig dge slong gis chos gos rnyed pa ma gtogs pa de las gzhan pa'i rnyed pa rnams kyi slad du 'di skad ces tshe dang ldan pa dag gis bshes ngor byas te dge 'dun gyi rnyed pa gang zag la bsngos so zhes mchi na cir 'gyur lags/ nyes byas so// btsun pa re zhig dge 'dun gyis dge slong de'i mngon sum du ma bab par chos gos stsol bar gyur pa las/ de'i 'og tu mchis nas 'di skad ces tshe dang ldan pa dag gis bshes ngor byas te dge 'dun gyi rnyed pa gang zag la bsngos so zhes mchi na cir 'gyur lags/ nyes byas so// btsun pa re zhig bslab pa stsal bas sngar legs par rung bar bgyis nas de'i 'og tu 'di skad ces tshe dang ldan pa dag gis bshes ngor byas te dge 'dun gyi rnyed pa gang zag la bsngos so zhes mchi na cir 'gyur lags/ ltung byed do// btsun pa re zhig dge slong mas sngar legs par rung bar bgyis nas de'i 'og tu 'di skad ces tshe dang ldan pa dag gis bshes ngor byas te dge 'dun gyi rnyed pa gang zag la bsngos so zhes mchi na cir 'gyur lags/ ltung byed do// dge slob ma dang / dge tshul dang / dge tshul ma dang / sngar ltung ba byung ba la sogs pas sngar legs par rung bar bgyis nas de'i 'og tu 'di skad ces tshe dang ldan pa dag gis bshes ngor byas te dge 'dun gyi rnyed pa gang zag la bsngos so zhes mchi na cir 'gyur lags/ nyes byas so// // sdom la/ pho nya yi ge lag brda dang // gzhan la snyad 'dogs brgyud pa dang // smyon pa dang ni sems 'khrugs dang // tshor ba 'on pa glen pa dang // gnyid log ra ro rab myos dang // snyoms zhugs sprul dang 'gro ba'o// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis yang dge slong gang zla ba phyed phyed cing so so thar pa'i mdo 'don pa 'don pa na 'di skad ces tshe dang ldan pa dag gang dag gis dge slong rnams 'gyod pa dang / mi dga' ba dang / gnod pa dang / rnam par 'tshe ba dang yid la gcags par 'gyur ba bslab pa'i gzhi phran tshegs rab tu phra ba 'di dag gis zla ba phyed phyed cing so sor thar pa'i mdo 'don pa 'don pa dag gis ci bya zhes de skad zer zhing bslab pa khyad du gsod na ltung byed do zhes gsungs pa gang lags pa/ btsun pa re zhig dge slong gis pho nya las bslab pa khyad du gsod par bgyid na cir 'gyur lags/ nyes byas so// de bzhin du yi ge dang / lag brda dang / gzhan la snyad 'dogs pa dang / brgyud na cir 'gyur lags/ nyes byas so// btsun pa re zhig dge slong gis smyon pa la bslab pa khyad du gsod par bgyid na cir 'gyur lags/ nyes byas so// de bzhin du sems 'khrugs pa dang / tshor bas nyam thag pa dang / glen pa dang / 'on pa dang / gnyid kyis log pa dang / phyag las khom pa dang / rab tu myos pa dang / snyoms par zhugs pa dang / 'gro ba gzhan du gnas pa'i drung du bslab pa khyad du gsod par bgyid na cir 'gyur lags/ nyes byas so// // sdom la/ skad dang lus dang dben pa nyid// de bzhin du ni mtshan nyid dang // khyim pa dag la sogs pa dang / dge slong ma dang bslab pa byin// btsun pa re zhig dbus kyi dge slong gis mtha' 'khob pa'i skad du dbus pa'i dge slong la bslab pa khyad du gsod par bgyid la dge slong dbus pas mtha' 'khob pa'i skad de ma 'tshal na cir 'gyur lags/ nyes byas so// mtha' 'khob pas dbus pa'i skad du dge slong mtha' 'khob pa la bslab pa khyad du 'gums par bgyid la dge slong mtha' 'khob pas kyang dbus pa'i skad de ma 'tshal na cir 'gyur lags/ nyes byas so// mtha' 'khob pas mtha' 'khob pa'i skad du dge slong dbus pa la bslab pa khyad du 'gums par bgyid la dge slong dbus pas kyang mtha' 'khob pa'i skad de ma 'tshal na cir 'gyur lags/ nyes byas so// dbus pas dbus pa'i skad du dge slong mtha' 'khob pa la bslab pa khyad du 'gums par bgyid la dge slong mtha' 'khob pas kyang dbus pa'i skad de ma 'tshal na cir 'gyur lags/ nyes byas so// btsun pa re zhig dge slong gis lus kyi rnam par rig byed kyis bslab pa khyad du 'gums par bgyid na cir 'gyur lags/ nyes byas so// btsun pa re zhig dge slong gis dben pa la dben par 'du shes pas bslab pa khyad du 'gums par bgyid na cir 'gyur lags/ nyes byas so// dben pa la mi dben par 'du shes pas bslab pa khyad du 'gums par bgyid na cir 'gyur lags/ nyes byas so// mi dben pa la dben par 'du shes pas bslab pa khyad du 'gums par bgyid na cir 'gyur lags/ nyes byas so// mi dben pa la mi dben par 'du shes pas bslab pa khyad du 'gums par bgyid na cir 'gyur lags/ ltung byed do// btsun pa re zhig bslab pa khyad du 'gums par bgyid pa las mtshan gyur te dge slong mar red na cir 'gyur lags/ nyes byas so// btsun pa re zhig dge slong ma bslab pa khyad du 'gums pa las mtshan gyur te dge slong du red na cir 'gyur lags/ nyes byas so// btsun pa re zhig dge slong gis khyim pa'i bslab pa khyad du 'gums par bgyid na cir 'gyur lags/ nyes byas so// de bzhin du dge slong khas blangs pa dang / za ma dang / ma ning dang / dge slong ma sun phyung ba dang / ma 'gums pa dang / pha 'gums pa dang / dgra bcom pa 'gums pa dang / mu stegs can dang / mu stegs can zhugs pa dang / rku thabs su gnas pa dang / sngar ltung ba byung ba dang / dang po mi mthun pa can gyi bslab pa khyad du 'gums par bgyid na cir 'gyur lags/ nyes byas so// btsun pa re zhig dge slong gis dge slong dge 'dun gyi dbyen bgyid pa dang / de bzhin gshegs pa la ngan sems kyis khrag 'byin pa dang / tha dad du gnas pa dang / bslab pa stsal ba'i bslab pa khyad du 'gums par bgyid na cir 'gyur lags/ ltung byed do// btsun pa re zhig dge slong gis sprul pa'i bslab pa khyad du 'gums par bgyid na cir 'gyur lags/ nyes byas so// btsun pa re zhig dge slong gis dge slong ma dang / dge slob ma dang / dge tshul dang / dge tshul ma'i bslab pa khyad du 'gums par bgyid na cir 'gyur lags/ nyes byas so// dge slong mas dge slong ma'i bslab pa khyad du 'gums par bgyid na cir 'gyur lags/ ltung byed do// dge slong mas dge slong dang / dge slob ma dang / dge tshul dang / dge tshul ma'i bslab pa khyad du 'gums par bgyid na cir 'gyur lags/ nyes byas so// btsun pa re zhig bslab pa stsal bas bslab pa khyad du 'gums par bgyid na cir 'gyur lags/ ltung byed do// dge slob ma dang / dge tshul dang / dge tshul ma dang / sngar ltung ba byung ba la sogs pa ni nyes byas so// // sdom la/ rdzu 'phrul lus dang dben pa skad// rdo lcibs rtsa ba 'dam sngo dang // me tog nya lcibs gnas dang tshad// sha mo me tog lo ma dang // 'bras bu shun pa gnyis pa dang // mtshan dang bzhi tshan legs pa dang // tshig gu bdun tshan 'bras bu'o// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis sa bon gyi tshogs dang 'byung po'i gnas 'jig gam 'jig tu 'jug na ltung byed do zhes gsungs pa gang lags pa/ btsun pa re zhig dge slong gis rdzu 'phrul gyis shing bkum par mos na cir 'gyur lags/ ltung ba med do// btsun pa re zhig dge slong gis lus kyi rnam par rig byed kyis shing 'gums par bgyid na cir 'gyur lags/ nyes byas so// btsun pa re zhig dge slong gis dben pa la dben par 'du shes pas shing 'gums shig ces bgyid na cir 'gyur lags/ nyes byas kho na ste/ bzhi tshan rgya cher brjod par bya'o// btsun pa re zhig dbus kyi dge slong gis mtha' 'khob pa'i skad du dbus pa la shing 'gums su stsal la dbus pas kyang mtha' 'khob pa'i skad de ma 'tshal na cir 'gyur lags/ nyes byas te/ de bzhin du bzhi tshan rgya cher brjod par bya'o// btsun pa re zhig dge slong gis rdo'i dreg pa bkogs na cir 'gyur lags/ nyes byas so// btsun pa re zhig dge slong gis sa bon rtsa ba ma zug pa phyung na cir 'gyur lags/ nyes byas so// btsun pa re zhig dge slong gis 'dam sngo ba dang / 'dam skya ba bkogs na cir 'gyur lags/ nyes byas so// btsun pa re zhig dge slong gis 'dam rdzab nas nya lcibs phyung ste thang la bor na cir 'gyur lags/ ltung byed do// chu rtsa yang de dang 'dra'o// btsun pa re zhig dge slong gis srog chags rnams kyi gnas 'byin tam/ sreg gam ma rung bar bgyid na cir 'gyur lags/ nyes byas so// btsun pa re zhig dge slong gis bya rnams kyi tshang 'jig gam/ 'byin tam/ ma rung bar bgyid na cir 'gyur lags/ nyes byas so// btsun pa re zhig dge slong gis pha ba lgo lgo 'am/ sha mo 'byin par bgyid na cir 'gyur lags/ nyes byas so// btsun pa re zhig dge slong gis shing las shun pa rnyis pa 'chu bar bgyid na cir 'gyur lags/ nyes byas so// btsun pa re zhig dge slong gis me tog dang 'bras bu dang / lo ma rnyis pa blags na cir 'gyur lags/ nyes byas so// btsun pa re zhig dge slong gis shing 'gums par bgyid pa las mtshan gyur te/ dge slong mar red na cir 'gyur lags/ ltung byed do// btsun pa re zhig dge slong ma shing 'gums pa las mtshan gyur te/ dge slong du red na cir 'gyur lags/ ltung byed do// btsun pa re zhig dge slong gis sa bon la sa bon du 'du shes pas ma rung bar bgyid na cir 'gyur lags/ ltung byed do// sa bon la sa bon ma lags par 'du shes pas ma rung bar bgyid na cir 'gyur lags/ ltung ba med do// sa bon ma lags pa la sa bon du 'du shes pas ma rung bar bgyid na cir 'gyur lags/ nyes byas so// sa bon ma lags pa la sa bon ma lags par 'du shes pas ma rung bar bgyid na cir 'gyur lags/ ltung ba med do// btsun pa re zhig bsnyen par ma rdzogs par ran dgum par sbyor ba bgyis la bsnyen par ma rdzogs par bkum na cir 'gyur lags/ nyes byas so// bsnyen par ma rdzogs par sbyor ba bgyis la bsnyen par rdzogs kar bkum na cir 'gyur lags/ nyes byas so// bsnyen par ma rdzogs par sbyor ba bgyis la bsnyen par rdzogs nas bkum na cir 'gyur lags/ nyes byas so// bsnyen par rdzogs kar sbyor ba bgyis la bsnyen par rdzogs kar bkum na cir 'gyur lags/ nyes byas so// bsnyen par rdzogs par sbyor ba bgyis la bsnyen par rdzogs nas bkum na cir 'gyur lags/ nyes byas so// bsnyen par rdzogs nas sbyor ba bgyis la bsnyen par rdzogs nas bkum na cir 'gyur lags/ ltung byed do// bsnyen par rdzogs nas sbyor ba bgyis la bsnyen par ma rdzogs par bkum na cir 'gyur lags/ nyes byas so// btsun pa re zhig dge slong gis 'di skad ces gal te shing 'di bcad na legs te ma nyes so zhes bgyis pa las des kyang bkum na cir 'gyur lags/ nyes byas so// btsun pa re zhig dge slong gis tshig gu ma bcom par ril mid bgyid na cir 'gyur lags/ nyes byas so// btsun pa re zhig dge slong gis rung bar ma bgyis pa'i 'bras bu dag yongs su longs spyad kyang ltung bar mi 'gyur ba lta mchis lags sam/ nye ba 'khor yod de/ sa bon du ma red pa dag la sa bon gyi chos ma yin no snyam nas yongs su longs spyod na'o// btsun pa dge slong gis sa bon gyi rigs lnga mes rung ba bgyis te 'tshal kyang ltung bar 'gyur ba lta mchis lags sam/ nye ba 'khor yod de/ 'di ltar sa bon gyi rigs lnga rung bar byas la sa la 'dug gam/ snod na 'dug gam/ gdang la 'dug kyang rung ste/ myu gu skyes par gyur na'o// // sdom la/ pho nya yi ge lag brda dang // gzhan la snyad 'dogs brgyud pa dang // smyon pa dang ni sems 'khrugs dang // tshor ba 'on pa 'gro ba dang // khyim pa dag la sogs pa dang // bslab pa byin dang dge slong ma// btsun pa re zhig dge slong gis pho nya las shing 'gums su stsol na cir 'gyur lags/ nyes byas so// de bzhin du yi ge dang / lag brda dang / gzhan la snyad 'dogs pa dang / brgyud pas 'gums su stsal na cir 'gyur lags/ nyes byas so// btsun pa re zhig dge slong gis smyon pa la shing 'gums su stsol na cir 'gyur lags/ nyes byas so// de bzhin du sems 'khrugs pa dang / tshor bas nyam thag pa dang / glen pa dang / 'on pa dang / 'gro ba gzhan du gnas pa la shing 'gums su stsol na cir 'gyur lags/ nyes byas so// btsun pa re zhig dge slong gis mngon sum du khyim pa shing 'gums su stsol na cir 'gyur lags/ ltung byed do// de bzhin du za ma dang / ma ning dang / dge slong ma sun phyung ba dang / ma 'gums pa dang / pha 'gums pa dang / dgra bcom pa 'gums pa dang / dge 'dun gyi dbyen bgyid pa dang / de bzhin gshegs pa la ngan sems kyis khrag 'byin pa dang / mu stegs can dang / mu stegs can zhugs pa dang / rku thabs su gnas pa dang / tha dad du gnas pa dang / gnas par mi bgyi ba dang / sngar ltung ba byung ba dang / dang po mi mthun pa can dang / khas blangs pa dang / bslab pa stsal ba mngon sum du shing 'gums su stsol na cir 'gyur lags/ ltung byed do// btsun pa re zhig bslab pa stsal ba ran sngon po 'gums sam/ 'gums su stsol na cir 'gyur lags/ ltung byed do// btsun pa re zhig dge slong mas ran sngon po 'gums sam/ 'gums su stsol na cir 'gyur lags/ ltung byed do// btsun pa re zhig dge slob mas ran sngon po 'gums sam/ 'gums su stsol na cir 'gyur lags/ nyes byas so// sngar ltung ba byung ba la sogs pa ni nyes byas te snga ma bzhin no// dge tshul dang dge tshul ma la ni ltung ba med do// // sdom la/ skad dang lus dang dben pa nyid// mtshan dag dang ni bzhi tshan dang // khyim pa dag la sogs pa dang // bskos pa dang ni ma bskos pa'o// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis 'phya'am gzhogs 'phyas byed na ltung byed do zhes gsungs pa gang lags pa/ btsun pa re zhig dbus kyi dge slong grangs su stsal bas mtha' 'khob pa'i skad du dge slong dbus pa la 'phya'am gzhogs 'phyas bgyid la dge slong dbus pas kyang mtha' 'khob pa'i skad de ma 'tshal na cir 'gyur lags/ nyes byas so// mtha' 'khob pas dbus pa'i skad du dge slong mtha' 'khob pa la 'phya'am gzhogs 'phyas bgyid la dge slong mtha' 'khob pas kyang dbus pa'i skad de ma 'tshal na cir 'gyur lags/ nyes byas so// mtha' 'khob pas mtha' 'khob pa'i skad du dge slong dbus pa la 'phya'am gzhogs 'phyas bgyid la dge slong dbus pas kyang mtha' 'khob pa'i skad de ma 'tshal na cir 'gyur lags/ nyes byas so// dbus pas dbus pa'i skad du dge slong mtha' 'khob pa la 'phya'am gzhogs 'phyas bgyid la dge slong mtha' 'khob pas kyang dbus pa'i skad de ma 'tshal na cir 'gyur lags/ nyes byas so// btsun pa re zhig dge slong grangs su stsal bas lus kyi rnam par rig byed kyis 'phya'am gzhogs 'phyas bgyid na cir 'gyur lags/ nyes byas so// btsun pa re zhig dge slong grangs su stsal ba dben pa la mi dben par 'du shes pas 'phya'am gzhogs 'phyas bgyid na cir 'gyur lags/ nyes byas so// dben pa la dben par 'du shes pas 'phya'am gzhogs 'phyas bgyid na cir 'gyur lags/ nyes byas so// mi dben pa la mi dben par 'du shes pas 'phya'am gzhogs 'phyas bgyid na cir 'gyur lags/ nyes byas so// mi dben pa la mi dben par 'du shes pas 'phya'am gzhogs 'phyas bgyid na cir 'gyur lags/ ltung byed do// btsun pa re zhig dge slong grangs su stsal ba 'phya'am gzhogs 'phyas bgyid pa las mtshan gyur te/ dge slong mar red na cir 'gyur lags/ nyes byas so// btsun pa re zhig dge slong ma grangs su stsal ba 'phya'am gzhogs 'phyas bgyid pa las mtshan gyur te/ dge slong du red na cir 'gyur lags/ nyes byas so// btsun pa re zhig dge slong grangs su stsal bas bsnyen par rdzogs pa la bsnyen par rdzogs par 'du shes pas 'phya'am gzhogs 'phyas bgyid na cir 'gyur lags/ ltung byed do// bsnyen par rdzogs pa la bsnyen par rdzogs par 'du shes na cir 'gyur lags/ ltung byed do// bsnyen par ma rdzogs pa la bsnyen par rdzogs par 'du shes na cir 'gyur lags/ nyes byas so// bsnyen par rdzogs pa la bsnyen par ma rdzogs par 'du shes na cir 'gyur lags/ nyes byas so// btsun pa re zhig dge slong grangs su stsal bas khyim pa la 'phya'am gzhogs 'phyas bgyid na cir 'gyur lags/ nyes byas so// btsun pa re zhig dge slong grangs su stsal bas dge slong khas blangs pa dang / za ma dang / ma ning dang / dge slong ma sun phyung ba dang / ma 'gums pa dang / pha 'gums pa dang / dgra bcom pa 'gums pa dang / mu stegs can dang / mu stegs can zhugs pa dang / rku thabs su gnas pa dang / sngar ltung ba byung ba dang / dang po mi mthun pa can la 'phya'am gzhogs 'phyas bgyid na cir 'gyur lags/ nyes byas so// btsun pa re zhig dge slong grangs su stsal bas dge slong dge 'dun gyi dbyen bgyid pa dang / de bzhin gshegs pa la ngan sems kyis khrag 'byin pa dang / tha dad du gnas pa dang / bslab pa stsal ba la 'phya'am gzhogs 'phyas bgyid na cir 'gyur lags/ ltung byed do// btsun pa re zhig dge slong grangs su stsal bas dge 'dun gyi sko bsham bgyid pa bskos pa dang / ma bskos pa ma gtogs pa las gzhan pa dag la 'phya'am gzhogs 'phyas bgyid na cir 'gyur lags/ nyes byas so// // sdom la/ pho nya yi ge lag brda dang // gzhan la snyad 'dogs brgyud pa dang // smyon pa dang ni sems 'khrugs dang // tshor ba 'on pa glen pa dang // gnyid log ra ro rab myos dang // snyoms zhugs 'gro ba tha ma'o// // 'dul ba gzhung bla ma/ bam po bcu gcig pa ste tha ma/ btsun pa re zhig dge slong grangs su stsal bas pho nya las 'phya'am gzhogs 'phyas bgyid na cir 'gyur lags/ nyes byas so// de bzhin du yi ge dang / lag brda dang / gzhan la snyad 'dogs pa dang / brgyud na cir 'gyur lags/ nyes byas so// btsun pa re zhig dge slong grangs su stsal bas dge slong smyon pa la 'phya'am gzhogs 'phyas bgyid na cir 'gyur lags/ nyes byas so// de bzhin du sems 'khrugs pa dang / tshor bas nyam thag pa dang / glen pa dang / 'on pa dang / gnyid kyis log pa dang / phyag las khom pa dang / rab tu myos pa dang / snyoms par zhugs pa dang / 'gro ba gzhan du gnas pa'i dge slong la 'phya'am gzhogs 'phyas bgyid na cir 'gyur lags/ nyes byas so// btsun pa re zhig dge slong gis dge slong ma dang / dge slob ma dang / dge tshul dang / dge tshul ma la 'phya'am gzhogs 'phyas bgyid na cir 'gyur lags/ nyes byas so// btsun pa re zhig dge slong ma grangs su stsal bas dge slong ma la 'phya'am gzhogs 'phyas bgyid na cir 'gyur lags/ ltung byed do// dge slong dang / dge slob ma dang / dge tshul dang / dge tshul ma la 'phya'am gzhogs 'phyas bgyid na cir 'gyur lags/ nyes byas so// btsun pa re zhig bslab pa stsal ba grangs su stsal ba 'phya'am gzhogs 'phyas bgyid na cir 'gyur lags/ ltung byed do// dge slob ma dang / dge tshul dang / dge tshul ma dang / sngar ltung ba byung ba la sogs pa 'phya'am gzhogs 'phyas bgyid na cir 'gyur lags/ nyes byas so// // sdom la/ ltung dang de bzhin lus dang ni// skad dang mi smra mtshan dang ni// khyim pa dag la sogs pa dang // bzhi tshan po ni tha ma yin// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis bsgo ba rna la gzon na ltung byed do zhes gsungs pa gang lags pa/ btsun pa re zhig dge slong gis nongs pa ma gtogs pa de las gzhan pa'i rgyu dag gis gleng ba rna la gzon par bgyid na cir 'gyur lags/ ltung byed do// btsun pa re zhig dge slong gis lus kyi rnam par rig byed kyis rna la gzon par bgyid na cir 'gyur lags/ nyes byas so// btsun pa re zhig dbus kyi dge slong gis mtha' 'khob pa'i skad du dbus kyi dge slong la bsgo ba rna la gzon par bgyid la dge slong dbus pas kyang mtha' 'khob pa'i skad de ma 'tshal na cir 'gyur lags/ nyes byas so// mtha' 'khob pas dbus pa'i skad du dge slong mtha' 'khob pa la bsgo ba rna la gzon par bgyid la dge slong mtha' 'khob pas kyang dbus pa'i skad de ma 'tshal na cir 'gyur lags/ nyes byas so// mtha' 'khob pas mtha' 'khob pa'i skad du dge slong dbus pa la bsgo ba rna la gzon par bgyid la dge slong dbus pas kyang mtha' 'khob pa'i skad de ma 'tshal na cir 'gyur lags/ nyes byas so// dbus pas dbus pa'i skad du dge slong mtha' 'khob pa la bsgo ba rna la gzon par bgyid la dge slong mtha' 'khob pas kyang dbus pa'i skad de ma 'tshal na cir 'gyur lags/ nyes byas so// btsun pa re zhig dge slong gis mi smra bas bsgo ba rna la gzon par bgyid na cir 'gyur lags/ nyes byas so// btsun pa re zhig dge slong gis dge slong gi bsgo ba rna la gzon par bgyid pa na mtshan gyur te dge slong mar red na cir 'gyur lags/ nyes byas so// btsun pa re zhig dge slong mas dge slong ma'i bsgo ba rna la gzon par bgyid pa las mtshan gyur te/ dge slong du red na cir 'gyur lags/ nyes byas so// btsun pa re zhig dge slong gis khyim pa'i bsgo ba rna la gzon par bgyid na cir 'gyur lags/ nyes byas so// de bzhin du dge slong khas blangs pa dang / za ma dang / ma ning dang / dge slong ma sun phyung ba dang / ma 'gums pa dang / pha 'gums pa dang / dgra bcom pa 'gums pa dang / mu stegs can dang / mu stegs can zhugs pa dang / rku thabs su gnas pa dang / dang po mi mthun pa can dang / sngar ltung ba byung ba'i bsgo ba rna la gzon par bgyid na cir 'gyur lags/ nyes byas so// btsun pa re zhig dge slong dge 'dun gyi dbyen bgyid pa dang / de bzhin gshegs pa la ngan sems kyis khrag 'byin pa dang / tha dad du gnas pa dang / bslab pa stsal ba'i bsgo ba rna la gzon par bgyid na cir 'gyur lags/ nyes byas so// btsun pa re zhig dge slong gis bsnyen par rdzogs pa la bsnyen par rdzogs par 'du shes pas bsgo ba rna la gzon par bgyid na cir 'gyur lags/ ltung byed do// bsnyen par rdzogs pa la bsnyen par ma rdzogs par 'du shes pas bsgo ba rna la gzon par bgyid na cir 'gyur lags/ nyes byas so// bsnyen par ma rdzogs pa la bsnyen par rdzogs par 'du shes pas bsgo ba rna la gzon par bgyid na cir 'gyur lags/ nyes byas so// bsnyen par ma rdzogs pa la bsnyen par ma rdzogs par 'du shes pas bsgo ba rna la gzon par bgyid na cir 'gyur lags/ nyes byas so// // sdom la/ pho nya yi ge lag brda dang // gzhan la snyad 'dogs brgyud pa dang // smyon pa dang ni sems 'khrugs dang // tshor ba 'on pa 'gro ba'o// btsun pa re zhig dge slong gis pho nya las dge slong gi bsgo ba rna la gzon par bgyid na cir 'gyur lags/ nyes byas so// de bzhin du yi ge dang / lag brda dang / brgyud pas bsgo ba rna la gzon par bgyid na cir 'gyur lags/ nyes byas so// btsun pa re zhig dge slong gis gzhan la snyad 'dogs pas/ dge slong gi bsgo ba rna la gzon par bgyid na cir 'gyur lags/ ltung byed do// btsun pa re zhig dge slong gis dge slong smyon pa'i bsgo ba rna la gzon par bgyid na cir 'gyur lags/ nyes byas so// de bzhin du sems 'khrugs pa dang / tshor bas nyam thag pa dang / glen pa dang / 'on pa dang / 'gro ba gzhan du gnas pa'i bsgo ba rna la gzon par bgyid na cir 'gyur lags/ nyes byas so// btsun pa re zhig dge slong gis dge slong ma dang / dge slob ma dang / dge tshul dang / dge tshul ma'i bsgo ba rna la gzon par bgyid na cir 'gyur lags/ nyes byas so// btsun pa re zhig dge slong mas dge slong ma'i bsgo ba rna la gzon par bgyid na cir 'gyur lags/ ltung byed do// dge slong dang / dge slob ma dang / dge tshul dang / dge tshul ma'i bsgo ba rna la gzon par bgyid na cir 'gyur lags/ nyes byas so// btsun pa re zhig dge slong gis bslab pa stsal bas bsgo ba rna la gzon par bgyid na cir 'gyur lags/ ltung byed do// dge slob ma dang / dge tshul dang / dge tshul ma dang / sngar ltung ba byung ba la sogs pas bsgo ba rna la gzon par bgyid na cir 'gyur lags/ nyes byas so// // sdom la/ mi rung ba dang gang zag dang // ma chog pa dang lhag pa nyid// mtshan dang bzhi tshan kho na dang // lus dang skad dang de bzhin dben// khyim pa dag la sogs pa yi// bar chad 'gyur ba tha ma yin// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis yang dge slong gang dge 'dun gyi khri'am khri'u'am/ stan nang tshangs can nam/ la ba'am/ sngas sam/ gor bu bla gab med par bting ngam/ 'ding du bcug nas ma sbas sam/ sdud du ma bcug gam/ dge slong 'khod pa la ma bcol bar de nas song nas/ de 'dra ba ma gtogs te ltung byed do// zhes gsungs pa gang lags pa/ btsun pa dge slong gis dge 'dun gyi gnas mal bting ngam/ 'ding du stsal nas ma sbas sam/ sdud du ma stsal tam/ ma bcol bar de na mchis kyang ltung byed du mi 'gyur ba lta mchis lags sam/ nye ba 'khor yod de/ 'di ltar gnas mal de'i spun rung bar gyur la/ rgyu mi rung ba dang / spun mi rung bar gyur la/ rgyu rung ba dang / gnyi ga mi rung bar gyur pa ste/ mi rung ba ni rnga bal dang / ba lang gi spu dang / kyi bal dang / ra bal dang 'dres pa dang / ma btags pa de lta bu'i gnas mal bting ngam/ 'ding du bcug nas ma sbas sam/ sdud du ma bcug gam/ ma bcol bar de nas song na nyes byas su 'gyur ro// btsun pa re zhig dge slong gis gang zag gi gnas mal bting ngam/ 'ding du stsal nas ma sbas sam/ sdud du ma stsal tam/ ma bcol bar de nas mchis na cir 'gyur lags/ nyes byas so// btsun pa re zhig dge slong gis dge 'dun gyi khri'am/ khri'u bting ngam/ 'ding du stsal nas ma sbas sam/ sdud du ma stsal tam/ ma bcol bar de nas mchis kyang ltung byed du mi 'gyur ba lta mchis lags sam/ nye ba 'khor yod de/ bde bar gshegs pa'i sor brgyad du mchog gam lhag na'o// btsun pa re zhig dge slong gis dge 'dun gyi gnas mal bting ngam/ 'ding du stsal nas ma sbas sam/ sdud du ma stsal tam/ dge slong 'khod pa la ma bcol bar de nas mchis pa las mtshan gyur te dge slong mar red na cir 'gyur lags/ ltung byed do// btsun pa re zhig dge slong mas dge 'dun gyi gnas mal bting ngam/ 'ding du stsal nas ma sbas sam/ sdud du ma stsal tam/ ma bcol bar mchis pa las mtshan gyur te dge slong du red na cir 'gyur lags/ ltung byed do// btsun pa re zhig dge slong gis dge 'dun gyi gnas mal bting ngam/ 'ding du stsal nas ma sbas sam/ sdud du ma stsal tam/ dge slong 'khod pa la ma bcol bar mtshams kyi slad rol la mtshams kyi slad rol du 'du shes pas mchis na cir 'gyur lags/ ltung byed do// mtshams kyi slad rol la mtshams kyi nang du 'du shes pas mchis na cir 'gyur lags/ nyes byas so// mtshams kyi nang la mtshams kyi slad rol du 'du shes pas mchis na cir 'gyur lags/ nyes byas so/ mtshams kyi nang la mtshams kyi nang du 'du shes pas mchis na cir 'gyur lags/ nyes byas so// btsun pa re zhig dge slong gis dge 'dun gyi gnas mal bting ngam/ 'ding du stsal nas ma sbas sam/ sdud du ma stsal bar lus kyi rnam par rig byed kyis dge slong 'khod pa la bcol nas mchis na cir 'gyur lags/ nyes byas so// btsun pa re zhig dbus pa'i dge slong gis mtha' 'khob pa'i skad du dbus kyi dge slong la dge 'dun gyi gnas mal bcol te mchis la/ dbus kyi dge slong gis kyang mtha' 'khob pa'i skad de ma 'tshal na cir 'gyur lags/ nyes byas so// mtha' 'khob pas dbus pa'i skad du dge slong mtha' 'khob pa la dge 'dun gyi gnas mal bcol te mchis la dge slong mtha' 'khob pas kyang dbus pa'i skad de ma 'tshal na cir 'gyur lags/ nyes byas so// mtha' 'khob pas mtha' 'khob pa'i skad du dbus kyi dge slong la dge 'dun gyi gnas mal bcol te mchis la/ dge slong dbus pas kyang mtha' 'khob pa'i skad de ma 'tshal na cir 'gyur lags/ nyes byas so// dbus pas dbus pa'i skad du dge slong mtha' 'khob pa la dge 'dun gyi gnas mal bcol te mchis la/ dge slong mtha' 'khob pas kyang dbus pa'i skad de ma 'tshal na cir 'gyur lags/ nyes byas so// btsun pa re zhig dge slong gis dge 'dun gyi gnas mal bting ngam/ 'ding du stsal nas ma sbas sam/ sdud du ma stsal bar dben pa la dben par 'du shes pas bcol te mchis na cir 'gyur lags/ ltung byed do// dben pa la mi dben par 'du shes na cir 'gyur lags/ ltung byed do// mi dben pa la dben par 'du shes na cir 'gyur lags/ nyes byas so// mi dben pa la mi dben par 'du shes pas mchis na cir 'gyur lags/ ltung ba med do// btsun pa re zhig dge slong gis dge 'dun gyi gnas mal bting ngam/ 'ding du stsal nas ma sbas sam/ sdud du ma stsal tam khyim pa la ma bcol bar mchis na cir 'gyur lags/ nyes byas so// de bzhin du dge slong khas blangs pa dang / za ma dang / ma ning dang / dge slong ma sun phyung ba dang / ma 'gums pa dang / pha 'gums pa dang / dgra bcom pa 'gums pa dang / mu stegs can dang / mu stegs can zhugs pa dang / rku thabs su gnas pa dang / gnas par mi bgyi ba dang / sngar ltung ba byung ba dang / dang po mi mthun pa can la ma bcol bar mchis na cir 'gyur lags/ nyes byas so// btsun pa re zhig dge slong gis dge 'dun gyi dbyen bgyid pa dang / de bzhin gshegs pa la ngan sems kyis khrag 'byin pa dang / tha dad du gnas pa dang / bslab pa stsal ba la ma bcol bar mchis na cir 'gyur lags/ ltung byed do// btsun pa dge slong gis dge 'dun gyi gnas mal bting ngam/ 'ding du stsal nas ma sbas sam/ sdud du ma stsal tam/ dge slong 'khod pa la ma bcol bar nye 'khor 'dor bar bgyid kyang ltung bar mi 'gyur bar lta mchis lags sam/ nye ba 'khor yod de/ 'di ltar dge slong gnas mal de yal bar ma dor na song ba'am/ gtsug lag khang der bar chad brgyad las gang yang rung ba'i bar chad gcig byung bar gyur na'o// // sdom la/ smyon pa dang ni sems 'khrugs dang // tshor ba 'on pa glen pa dang // gnyid log ra ro rab myos dang // snyoms zhugs 'gro ba tha ma'o// btsun pa re zhig dge slong gis dge 'dun gyi gnas mal bting ngam/ 'ding du stsal nas ma sbas sam/ sdud du ma stsal tam/ dge slong smyon pa la ma bcol bar mchis na cir 'gyur lags/ nyes byas so// de bzhin du dge slong sems 'khrugs pa dang / tshor bas nyam thag pa dang / glen pa dang / 'on pa dang / gnyid kyis log pa dang / phyag las khom pa dang / rab tu myos pa dang / snyoms par zhugs pa dang / 'gro ba gzhan du gnas pa la ma bcol bar mchis na cir 'gyur lags/ nyes byas so// btsun pa re zhig dge slong gis dge slong ma la bcol te mchis na cir 'gyur lags/ nyes byas so// dge slob ma dang / dge tshul ma la bcol te mchis na cir 'gyur lags/ nyes byas so// btsun pa re zhig dge slong mas dge 'dun gyi gnas mal bting ngam/ 'ding du stsal nas ma sbas sam/ sdud du ma stsal tam/ dge slong ma 'khod pa la ma bcol bar mchis na cir 'gyur lags/ ltung byed do// btsun pa dge slong gis dge slong dang / dge slob ma dang / dge tshul ma la ma bcol bar mchis na cir 'gyur lags/ nyes byas so// btsun pa re zhig bslab pa stsal bas dge 'dun gyi gnas mal bting ngam/ 'ding du stsal nas ma sbas sam/ sdud du ma stsal tam/ dge slong 'khod pa la ma bcol bar mchis na cir 'gyur lags/ ltung byed do// dge slob ma dang / dge tshul dang / dge tshul ma dang / sngar ltung ba byung ba la sogs pa las ni nyes byas so// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis yang dge slong gang dge 'dun gyi gtsug lag khang du rtswa'i gding ba bting ngam/ lo ma'i gding ba bting ngam/ gding du bcug nas ma bsdus sam sdud du ma bcug gam/ dge slong 'khod pa la ma bcol bar de nas song na de 'dra ba'i rkyen ma gtogs te ltung byed do zhes gsungs pa gang lags pa zhes bya ba ste/ gzhung lhag ma ni mi rung ba dang / bde bar gshegs pa'i sor brgyad du mchog pa dang / lhag pa ma gtogs pa gnas mal ji lta ba de bzhin du gding ba la rgyas par brjod par bya'o// // sdom la/ pho nya yi ge lag brda dang // gzhan la snyad 'dogs brgyud pa dang // smyon pa dang ni sems 'khrugs dang // tshor ba 'on pa glen pa dang // gnyid log ra ro rab myos dang // snyoms zhugs 'gro ba tha ma'o// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis yang dge slong gang khros 'khrugs rngam par gyur te/ yid ma rangs nas dge 'dun gyi gtsug lag khang nas dge slong skrod dam skrod du 'jug na de 'dra ba'i rkyen ma gtogs te ltung byed do zhes gsungs pa gang lags pa/ btsun pa re zhig dge slong khros te pho nya las dge slong skrod par bgyid na cir 'gyur lags/ nyes byas so// de bzhin du yi ge dang / lag brda dang / gzhan la snyad 'dogs pa dang / brgyud pas skrod dam/ skrod du stsal na cir 'gyur lags/ nyes byas so// btsun pa re zhig dge slong khros nas dge slong smyon pa skrod dam/ skrod du stsol na cir 'gyur lags/ nyes byas so// de bzhin du sems 'khrugs pa dang / tshor bas nyam thag pa dang / glen pa dang / 'on pa dang / gnyid log pa dang / phyag las khom pa dang / rab tu myos pa dang / snyoms par zhugs pa dang / 'gro ba gzhan du gnas pa la skrod dam/ skrod du stsal bar bgyid na cir 'gyur lags/ nyes byas so// // sdom la/ mtshan dang bzhi tshan nyid dang ni/ de bzhin bdun tshan nyid dang ni/ khyim pa dag la sogs pa dang / dge 'dun gyi ni tha ma yin// btsun pa re zhig dge slong khros te dge 'dun gyi gtsug lag khang nas dge slong skrod dam/ skrod du stsol bar bgyid pa las mtshan gyur te dge slong mar red na cir 'gyur lags/ nyes byas so// btsun pa re zhig dge slong ma khros nas dbyar khang nas dge slong ma skrod dam/ skrod du stsol bar bgyid pa las mtshan gyur te dge slong du red na cir 'gyur lags/ nyes byas so// btsun pa re zhig dge slong gis khros te bsnyen par rdzogs pa la bsnyen par rdzogs par 'du shes pas skrod dam/ skrod du stsol bar bgyid na cir 'gyur lags/ ltung byed do// bsnyen par rdzogs pa la bsnyen par ma rdzogs par 'du shes pas skrod dam/ skrod du stsol bar bgyid na cir 'gyur lags/ nyes byas so// bsnyen par ma rdzogs pa la bsnyen par rdzogs par 'du shes pas skrod dam/ skrod du stsol bar bgyid na cir 'gyur lags/ nyes byas so// bsnyen par ma rdzogs pa la bsnyen par ma rdzogs par 'du shes pas skrod dam/ skrod du stsol bar bgyid na cir 'gyur lags/ nyes byas so// btsun pa re zhig bsnyen par ma rdzogs pa khros te dge slong bskrad par sbyor ba bgyis la bsnyen par ma rdzogs par bskrad na cir 'gyur lags/ nyes byas so// bsnyen par ma rdzogs par sbyor ba bgyis la bsnyen par rdzogs kar bskrad na cir 'gyur lags/ nyes byas so// bsnyen par ma rdzogs par sbyor ba bgyis la bsnyen par rdzogs nas bskrad na cir 'gyur lags/ nyes byas so// bsnyen par rdzogs kar sbyor ba bgyis la bsnyen par rdzogs kar bskrad na cir 'gyur lags/ nyes byas so// bsnyen par rdzogs kar sbyor ba bgyis la bsnyen par rdzogs nas bskrad na cir 'gyur lags/ nyes byas so// bsnyen par rdzogs nas sbyor ba bgyis la bsnyen par rdzogs nas bskrad na cir 'gyur lags/ ltung byed do// bsnyen par rdzogs nas sbyor ba bgyis la bsnyen par ma rdzogs par bskrad na cir 'gyur lags/ nyes byas so// btsun pa re zhig dge slong khros nas khyim pa skrod dam/ skrod du stsal na cir 'gyur lags/ nyes byas so// btsun pa re zhig dge slong gis dge slong khas blangs pa dang / za ma dang / ma ning dang / dge slong ma sun phyung ba dang / ma 'gums pa dang / pha 'gums pa dang / dgra bcom pa 'gums pa dang / mu stegs can dang / mu stegs can zhugs pa dang / rku thabs su gnas pa dang / sngar ltung ba byung ba dang / dang po mi mthun pa can skrod dam/ skrod du stsol bar bgyid na cir 'gyur lags/ nyes byas so// btsun pa re zhig dge slong khros nas dge slong dge 'dun gyi dbyen bgyid pa dang / de bzhin gshegs pa la ngan sems kyis khrag 'byin pa dang / tha dad du gnas pa dang / bslab pa stsal ba rnams skrod dam skrod du stsol bar bgyid na cir 'gyur lags/ ltung byed do// btsun pa re zhig dge slong khros nas dge slong zhig mngon sum du khyim pas skrod dam/ skrod du stsal bar bgyid na cir 'gyur lags/ ltung byed do// de bzhin du za ma dang / ma ning dang / dge slong ma sun phyung ba dang / ma 'gums pa dang / pha 'gums pa dang / dgra bcom pa 'gums pa dang / de bzhin gshegs pa la ngan sems kyis khrag 'byin pa dang / mu stegs can dang / mu stegs can zhugs pa dang / rku thabs su gnas pa dang / tha dad du gnas pa dang / gnas par mi bgyi ba dang / dang po mi mthun pa can dang / sngar ltung ba byung ba dang / khas blangs pa dang / bslab pa stsal ba dang / dge slong ma dang / dge slob ma dang / dge tshul dang / dge tshul mas skrod dam/ skrod du stsol na cir 'gyur lags/ ltung byed do// btsun pa re zhig dge slong khros nas dge slong ma dang / dge slob ma dang / dge tshul dang / dge tshul ma skrod dam/ skrod du stsol bar bgyid na cir 'gyur lags/ nyes byas so// btsun pa re zhig dge slong ma zhig khros nas dge slong ma dbyar khang nas skrod dam/ skrod du stsol bar bgyid na cir 'gyur lags/ ltung byed do// btsun pa re zhig dge slong ma zhig khros nas dge slong dang / dge slob ma dang / dge tshul dang / dge tshul ma skrod dam/ skrod du stsol bar bgyid na cir 'gyur lags/ nyes byas so// btsun pa re zhig bslab pa stsal ba khros nas dge slong skrod dam/ skrod du stsol bar bgyid na cir 'gyur lags/ ltung byed do// dge slob ma dang / dge tshul dang / dge tshul ma dang / sngar ltung ba byung ba la sogs pa la ni nyes byas so// // sdom la/ smyon pa dang ni sems 'khrugs dang // tshor ba 'on pa glen pa dang // gnyid log ra ro rab myos dang // snyoms zhugs 'gro ba tha ma'o// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis yang dge slong gang dge 'dun gyi gtsug lag khang na dge slong dag snga na 'khod pa rnams la shes bzhin du phyis 'ongs nas su la gnod pa de 'gro bar gyur pa de nyid rkyen du byas te phyis gnon byas nas stan la nyal lam 'dug na ltung byed do zhes gsungs pa gang lags pa/ btsun pa re zhig dge slong gis dge slong smyon pa la phyis gnon bgyis te stan la mchis sam/ nyal bar bgyid na cir 'gyur lags/ nyes byas so// de bzhin du sems 'khrugs pa dang / tshor bas nyam thag pa dang / glen pa dang / 'on pa dang / gnyid kyis log pa dang / phyag las khom pa dang / rab tu myos pa dang / snyoms par zhugs pa dang / 'gro ba gzhan du gnas pa'i dge slong la phyis gnon bgyis te stan la mchis sam/ nyal bar bgyid na cir 'gyur lags/ nyes byas so// // sdom la/ gang zag dang ni dge 'dun dang // de bzhin mtshan dang bzhi tshan dang // khyim pa dag la sogs pa dang // mi rung bslab byin dge slong ma// btsun pa re zhig dge slong gis gang zag gi gtsug lag khang du dge slong dag snga na mchis par 'tshal bzhin du phyis gnon bgyis te stan la mchis sam/ nyal bar bgyid na cir 'gyur lags/ nyes byas so// btsun pa re zhig dge slong gis dge 'dun gyi gtsug lag khang ma gtogs par de las gzhan pa'i gnas dag tu snga na mchis pa'i dge slong rnams la phyis gnon bgyis te stan la mchis sam/ nyal bar bgyid na cir 'gyur lags/ nyes byas so// btsun pa re zhig dge slong gis dge 'dun gyi gtsug lag khang du snga na mchis pa'i dge slong rnams la phyis gnon bgyis te stan la mchis sam/ nyal bar bgyid pa na mtshan gyur te/ dge slong mar red na cir 'gyur lags/ nyes byas so/ btsun pa re zhig dge slong mas snga na mchis pa'i dge slong ma rnams la phyis gnon bgyis te stan la mchis sam/ nyal bar bgyid pa na mtshan gyur te/ dge slong du red na cir 'gyur lags/ nyes byas so// btsun pa re zhig dge slong gis dge slong bsnyen par rdzogs pa dag la bsnyen par rdzogs par 'du shes pas phyis gnon bgyis te stan la mchis sam/ nyal bar bgyid na cir 'gyur lags/ ltung byed do// bsnyen par rdzogs pa dag la bsnyen par ma rdzogs par 'du shes na cir 'gyur lags/ nyes byas so// bsnyen par ma rdzogs pa dag la bsnyen par rdzogs par 'du shes na cir 'gyur lags/ nyes byas so// bsnyen par ma rdzogs pa dag la bsnyen par ma rdzogs par 'du shes na cir 'gyur lags/ nyes byas so// btsun pa re zhig dge slong gis khyim pa la phyis gnon bgyis te stan la mchis sam/ nyal bar bgyid na cir 'gyur lags/ nyes byas so// de bzhin du dge slong khas blangs pa dang / za ma dang / ma ning dang / sngar ltung ba byung ba la phyis gnon bgyis te stan la mchis sam/ nyal bar bgyid na cir 'gyur lags/ nyes byas so// btsun pa re zhig dge slong gis dge slong dge 'dun gyi dbyen bgyid pa dang / de bzhin gshegs pa la ngan sems kyis khrag 'byin pa dang / tha dad du gnas pa dang / bslab pa stsal ba la phyis gnon bgyis te stan la mchis sam/ nyal bar bgyid na cir 'gyur lags/ ltung byed do// btsun pa re zhig dge slong dge 'dun gyi gtsug lag khang du dge slong dag snga na mchis pa la phyis gnon bgyis te stan la mchis sam/ nyal bar bgyid kyang ltung byed du mi 'gyur ba lta mchis lags sam/ nye ba 'khor yod de gnas mal mi rung bar gyur na ste/ dge slong rnams kyi las yongs su spyad par mi rung ba gang yin pa'o// btsun pa re zhig dge slong gis dge slong ma dang / dge slob ma dang / dge tshul dang / dge tshul ma la phyis gnon bgyis te stan la mchis sam/ nyal bar bgyid na cir 'gyur lags/ nyes byas so// btsun pa re zhig dge slong mas dge slong dang / dge slob ma dang / dge tshul dang / dge tshul ma la phyis gnon bgyis te stan la mchis sam/ nyal bar bgyid na cir 'gyur lags/ nyes byas so// btsun pa re zhig bslab pa stsal bas dge 'dun gyi gtsug lag khang du dge slong dag snga na mchis par 'tshal bzhin du phyis gnon bgyis te stan la mchis sam/ nyal bar bgyid na cir 'gyur lags/ ltung byed do// btsun pa re zhig dge slong mas dbyar khang du dge slong ma dag snga na mchis par 'tshal bzhin du phyis gnon bgyis te stan la mchis sam/ nyal bar bgyid na cir 'gyur lags/ ltung byed do// dge slob ma dang / dge tshul dang / dge tshul ma dang / sngar ltung ba byung ba la sogs pa la ni nyes byas so// // sdom la/ gang zag dang ni dge 'dun dang // de bzhin mtshan dang bzhi tshan dang // mi rung bar yang byas pa dang // steng g.yogs gyur pa tha ma'o// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis yang dge slong gang dge 'dun gyi gtsug lag khang gi steng gi nam mkha' la thog bor bar khri'am/ khri'u rtsa ba 'byung bar shes bzhin du lcid kyis phab ste 'dug gam/ nyal bar byed na ltung byed do zhes gsungs pa gang lags pa/ btsun pa re zhig dge slong gis gang zag gi gtsug lag khang gi steng gi nam mkha' la thog bor bar khri'am/ khri'u rtsa ba 'byung bar 'tshal bzhin du lcid kyis phab ste mchis sam/ nyal bar bgyid na cir 'gyur lags/ nyes byas so// btsun pa re zhig dge slong gis dge 'dun gyi gtsug lag khang ma gtogs pa de las gzhan pa'i gnas dag tu steng gi nam mkha' la thog bor bar khri'am/ khri'u rtsa ba 'byung bar 'tshal bzhin du lcid kyis phab ste mchis sam/ nyal bar bgyid na cir 'gyur lags/ nyes byas so// btsun pa re zhig dge slong gis steng gi nam mkha' la thog bor bar khri'am/ khri'u rtsa ba 'byung bar 'tshal bzhin du lcid kyis phab ste mchis sam/ nyal bar bgyid pa na mtshan gyur te dge slong mar red na cir 'gyur lags/ nyes byas so// btsun pa re zhig dge slong mas steng gi nam mkha' la thog bor bar 'tshal bzhin du lcid kyis phab ste mchis sam/ nyal bar bgyid pa na mtshan gyur te dge slong du red na cir 'gyur lags/ nyes byas so// btsun pa re zhig dge slong gis steng gi nam mkha' la thog bor bar 'du shes pas khri'am/ khri'u rtsa ba 'byung bar 'tshal bzhin du lcid kyis phab ste mchis sam/ nyal bar bgyid na cir 'gyur lags/ ltung byed do/ nam mkha' la nam mkha' ma lags par 'du shes na cir 'gyur lags/ ltung ba med do// nam mkha' ma lags pa la nam mkhar 'du shes na cir 'gyur lags/ nyes byas so// nam mkha' ma lags pa la nam mkha' ma lags par 'du shes na cir 'gyur lags/ ltung ba med do// btsun pa dge slong gis steng gi nam mkha' la thog bor bar khri'am/ khri'u rtsa ba 'byung bar 'tshal bzhin du mchis sam/ nyal bar bgyid kyang ltung byed du mi 'gyur ba lta mchis lags sam/ nye ba 'khor yod de/ gnas mal mi rung bar gyur na ste/ dge slong dag gis yongs su spyad par mi rung ba gang yin pa'o// btsun pa dge slong gis khri'am/ khri'u rtsa ba 'byung bar 'tshal bzhin du mchis sam/ nyal bar bgyid kyang ltung bar mi 'gyur ba lta mchis lags sam/ nye ba 'khor yod de/ 'di ltar gtsug lag khang gi steng spang leb chen pos g.yogs pa'am/ spang leb chung ngus g.yogs pa'am/ 'bur can gyis g.yogs pa'am/ shing leb kyis g.yogs pa'am/ gur khang ngam/ sa gzhi 'og mar 'dug gam nyal bar byed na'o// btsun pa re zhig bslab pa stsal bas steng gi nam mkha' la thog bor bar khri'am/ khri'u rtsa ba 'byung bar 'tshal bzhin du lcid kyis phab ste mchis sam/ nyal bar bgyid na cir 'gyur lags/ ltung byed do// btsun pa re zhig dge slong mas steng gi nam mkha' la thog bor bar khri'am/ khri'u rtsa ba 'byung bar 'tshal bzhin du lcid kyis phab ste mchis sam/ nyal bar bgyid na cir 'gyur lags/ ltung byed do// dge slob ma dang / dge tshul dang / dge tshul ma dang / sngar ltung ba byung ba la sogs pas lcid kyis phab ste mchis sam/ nyal bar bgyid na cir 'gyur lags/ nyes byas so// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis yang dge slong gang shes bzhin du srog chags dang bcas pa'i chus rtswa dang / lci ba dang / sa la 'debs sam/ 'debs su 'jug na ltung byed do zhes gsungs pa gang lags pa zhes bya ba ste/ srog chags dang bcas pa'i chus rtswa 'am/ 'ji ba 'am/ sa la 'debs pa dang / 'debs su 'jug pa lhag ma ni rnam par 'byed pa las ltung ba bstan pa ltar rnam par dbye bar bya'o// // sdom la/ pho nya yi ge lag brda dang // gzhan la snyad 'dogs brgyud pa dang // smyon pa dang ni sems 'khrugs dang // tshor ba 'on pa 'gro ba'o// sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa bcom ldan 'das kyis dge slong gis gtsug lag khang chen po zhig rtsig tu 'jug na sgo'i sbubs dang / gtan pa dang / snang ba'i gnas ji tsam pa'i 'du shes kyis sa brtag pa nas bzung ste/ pha gu'i rim pa 'ji ba dang bcas pa gnyis sam gsum brtsig par bya'o// de las lhag par rtsig na ltung byed do zhes gsungs pa gang lags pa/ btsun pa re zhig dge slong gis pho nya las pha gu'i rim pa gnyis sam gsum las lhag par rtsig tu stsol na cir 'gyur lags/ nyes byas so// de bzhin du yi ge dang / lag brda dang / gzhan la snyad 'dogs pa dang / brgyud na cir 'gyur lags/ nyes byas so// btsun pa re zhig dge slong gis smyon pa la pha gu'i rim pa gnyis sam gsum las lhag par rtsig tu stsol na cir 'gyur lags/ nyes byas so// de bzhin du sems 'khrugs pa dang / tshor bas nyam thag pa dang / glen pa dang / 'on pa dang / 'gro ba gzhan du gnas pa la de las lhag par rtsig tu stsol na cir 'gyur lags/ nyes byas so// // sdom la/ chen po gang zag rdo ba dang // de bzhin gzhan gyis brtsams pa dang // mtshan dang bzhi tshan nyid dang ni// bslab pa byin dang dge slong ma// btsun pa re zhig dge slong gis gtsug lag khang chen po ma gtogs pa de las gzhan pa'i dge 'dun gyi dngos po zhig rtsig tu stsol cing pha gu'i rim pa gnyis sam gsum las lhag par rtsig na cir 'gyur lags/ ltung byed kho na'o// btsun pa re zhig dge slong gis gang zag gi gtsug lag khang rtsig cing pha gu'i rim pa gnyis sam gsum las lhag par rtsig tu stsol na cir 'gyur lags/ nyes byas so// btsun pa re zhig dge slong gis dge 'dun gyi gtsug lag khang rtsig par bgyid na pha gu'i rim pa gnyis sam gsum las lhag par brtsigs kyang ltung byed du mi 'gyur ba lta mchis lags sam/ nye ba 'khor yod de/ 'di ltar gtsug lag khang rdo 'ba' zhig gam/ so phag gam/ thams cad shing las rtsig gam/ rtswa dag gis 'gebs sam/ spang leb dang shing leb dag gis 'gebs sam/ sbyin bdag gis 'di skad ces zin pa blta'o// mthar zin pa blta'o zhes zer na'o// btsun pa re zhig dge slong gis gzhan gyis pha gu'i rim pa gnyis sam gsum las lhag par brtsams pa lags par bgyid na cir 'gyur lags/ nyes byas so// btsun pa re zhig dge slong gis pha gu'i rim pa gnyis sam gsum las lhag par brtsams te lags par ma bgyis na cir 'gyur lags/ nyes byas so// sems 'khrugs par gyur pa'am shi na yang de dang 'dra'o// btsun pa re zhig dge slong gis pha gu'i rim pa gnyis sam gsum las lhag par rtsig par bgyid pa na mtshan gyur te dge slong mar red nas lags par bgyid na cir 'gyur lags/ ltung byed do// btsun pa re zhig dge slong mas pha gu'i rim pa gnyis sam gsum las lhag par rtsig par bgyid pa na mtshan gyur te dge slong du red nas lags par bgyid na cir 'gyur lags/ ltung byed do// lung zhu ba chung ngu zhes bya ba/ bam po bcu gnyis pa rdzogs so// // 'dul ba gzhung dam pa'am bla ma'i stod ltung byed 'ba' zhig pa'i bcu tshan gnyis pa rim pa gnyis su rtsig pa yan chad kyi zhus lan yod pa'i zhu ba ma rdzogs pa bam po bcu gnyis pa 'di dang / gzhung dam pa stod na zhu ba rdzogs pa zhes grags pa rnam 'byed kyi ltung ba sde tshan dang po bzhi dang / gzhi bcu bdun gyi zhu ba rdzogs pa dang / 'dul byed la sogs pa sde tshan bcu gcig gis bsdus pa bam po lnga bcu rtsa gsum pa gnyis ka lo ts+tsha ba ban de klu'i rgyal mtshan la sogs pa'i dus su 'gyur mod kyi/ zhu ba ma rdzogs pa'i dpe de bod du ma dar zhing sngon gyi dus su zhu ba rdzogs pa'i yi ge ma dag pa la brten nas/ lag len la 'khrul ba mang po byung ba las/ phyis la stod kyi 'ol rgod kyi gtsug lag khang du gnas brtan dar ma seng ges lung sde bzhi dge slong ma'i rnam 'byed dang bcas pa bzhengs pa'i dus su dge ba'i bshes gnyen zhing mo che ba byang chub seng ges dbus gtsang gi gtsug lag khang rnams su zhu ba ma rdzogs pa tshol du btang ba las slad kyis bsam yas mchims phu nas dgas chung ba dang / dge slong tshul khrims yon tan gyis rnyed pa/ shAkya'i dge slong 'dul ba 'dzin pa chen po dbang phyug tshul khrims kyi snyan du brdas nas bzhengs su btang bas dpe phyi la shin tu dog par byung ba la dpe yon mang po phul nas bzhengs te/ lag len mi mthun pa thams cad kyi sgro 'dogs der chod do// de ltar dka' ba mang pos bsgrubs pas sngon dpe la shin tu dog mod kyi/ slad kyis dar zhing rgyas par mdzad de 'gro ba yongs la phan btags so// 'dir kha cig ma rdzogs pa ni gzhung bla ma yin la/ rdzogs pa ni gzhung dam pa yin no zhes zer ba ni mi rigs te/ uta ta ra zhes pa bla ma dang / dam pa gnyis kar 'gyur ba'i phyir ro// de ltar zhu ba ma rdzogs pa dang / rdzogs pa gnyis bzhugs kyang ma rdzogs pa 'di rgya dpe'i gzhung yang shin tu dag cing // slob dpon dge legs bshes gnyen gyi 'grel ba'ang da lta ma rdzogs pa'i 'grel par byung bas de gnyis mi mthun pa byung na zhu ba ma rdzogs pa la brten par bya'o// de ltar zhu ba gnyis la dag ma dag 'byung ba'i rgyu mtshan ni lung zhu ba'i 'grel pa las/ ston pa 'das pa'i gsung rab la bram ze rgyal po rgyal bshes zhes bya ba bstan pa la sdang ba zhig byung bar gyur nas/ des bstan pa la gnod pa mang po byas par gyur te/ mchod rten dag kyang bshig// dge 'dun gyi kun dga' ra ba dag kyang bsregs/ dge slong rnams kyang bsad/ sangs rgyas kyi bka'i glegs bam rnams kyang phung por bcer nas bsregs so// de nas rim gyis dge slong rnams kyis yul dang gnas sna tshogs dag nas sde snod gsum gyi glegs bam thams cad bsdus nas bcom brlag tu yang dag par bsdu ba byas te/ gzhung bla ma'i glegs bam ni ma rnyed do// de dag gis 'di ltar kha che ba'i yul na dge slong zhig gzhung bla ma 'don to zhes thos nas/ de dag de'i phyir kha che'i yul du dong ste/ de'i drung du phyin nas smras pa/ kho bo cag gis khyod gzhung bla ma 'don to zhes thos pa gang yin pa de je kha ton gyis shig// des smras pa/ cung zad cig ni dran/ cung zad cig ni mi dran no// de nas de dag gis ji lta bu zhig dran pa de kho na bzhin du smros shig ces smras pa dang / des de kho na bzhin du kha ton byas so// dge slong rnams kyis kyang re zhig gzhung bsdu bar bya ste/ phyis tshig dang tshig gi don rnam par dpyad pa'i sgo nas sbyar bar bya'o snyam du bsams nas bris pa las phyis 'phral gyi bya bas rnam par g.yengs nas dus ring mo zhig gi bar du ji lta ba bzhin du ma sbyar ro// dge slong gzhan dag kyang yul gzhan dag na gzhan du 'don par gyur to de nyid kyi phyir yang dag par bsdus pa'i gzhi bo nyams pas gzhung bla ma 'di la 'don pa yang rnam pa du ma la don kyang rnam pa du ma ste/ de'i phyir btsun pa yon tan 'od kyis 'dul ba'i bshad pa las yang dang yang du zhus pa la la las 'di skad du 'byung ngo zhes bshad do// de bas na 'phags pa nye ba 'khor gyis zhus pa kha che ba zhes bya ste zhes 'byung bas zhu ba rdzogs pa dang bcas pa'i gzhung bla ma ni yang dag par bsdus pa'i gzhi bo nyams pas ma dag cing zhu ba ma rdzogs pa ni yul dbus kyi dge slong 'ga' zhig gi blo la snang ba'am/ mes ma tshig par phyis thal ba'i gseb nas rnyed par grags pas dang po'i gzhung ma nyams pa nyid yin pas shin tu dag go// de'i phyir de lta bu'i dag cing dka' ba mang pos bsgrubs pa 'phags pa gnas brtan chen po rnams dang / gzhan yang mkhas pa rnams kyis yul dbus kyi grong khyer chen po bcom brlag tu bsdus pa'i lung zhu ba ma rdzogs pa 'di gangs can gyi rgyud kyi gnas brtan chen po sdom brtson mkhas pa rnams kyi gtsug gi nor bur gyur cing // 'dul ba dang / mdo sde dang / sde snod kyi ma mo 'dzin pa shes bya'i nam mkha' la mkhyen pa'i dkyil 'khor rgyas shing snyan grags kyi 'od zer gyis phyogs ma lus pa khyab pa mchims thams cad mkhyen pas la stod 'ol rgod kyi gtsug lag khang nas dpe phyi gdan drangs nas/ bstan pa'i 'byung gnas dpal snar thang gi gtsug lag khang du bzhengs so// de nyid la dpe phyi byas nas shAkya'i dge slong 'jam pa'i dbyangs kyis dpal snar thang gi gtsug lag khang du bzhengs shing // de yang 'dir gzhung bla ma'i stod zhu ba ma rdzogs pa 'di kha che ba'i dge slong las rnyed pa'i gzhung dam pa'i zhu ba rdzogs pa'i dbu nyid du bzhengs so// de nyid phyi mor spyan drangs nas rgyal ba'i bstan pa dar zhing sems can la phan bde 'byung bar bya ba'i phyir/ dpal ldan rgyal ba'i sdes bstan pa'i gtso bo bzhugs pa'i shar phyogs mkhas grub dam pa rnams kyi bsti gnas/ dpal gung thang gi gtsug lag khang du legs par bzhengs so// 