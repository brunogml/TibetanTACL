// @##// gsang ldan gyi dka' 'grel don bsdus sgron ma bzhugs/ @##// bcom ldan 'das 'jam dpal gzhon nur gyur pa la phyag 'tshal lo// thugs rje dang ni shes rab gnyis// sangs rgyas kun ltar gnyis med pa// dam pa lam ston lta bu yi// sku yi rnam par 'char mdzad pa// 'jam pa'i dbyangs la phyag 'tshal lo// slob mas legs par rtogs phyir dang // bdag nyid kyis kyang dran bya'i phyir// gsang ldan dka' 'grel 'dir brtsam bya// de nas dkyus nyid la 'jug par bya ste/ gang 'di la sogs pa'i tshig rkang pa bzhis mchod par brjod pa ston te/ 'phags pa 'jam dpal nyid sangs rgyas thams cad kyi sku gsung thugs kyi ngo bo nyid du bzhugs pa yin la/ de la slob dpon nyid lus ngag yid gsum gus pas phyag 'tshal ba bstan pa'o// zab cing la sogs pa rkang pa bzhis bshad par dam bca' ba ston te/ 'phags pa 'jam dpal gyi zab cing rgya che ba'i mtshan/ rnal 'byor spyi'i rgyud la brten nas/ gzhan dang bdag gi don du 'gyur ba'i phyir bshad pa'o// thig le bcu drug mi shig pa dbus la sogs pa rkang pa bcu drug gis gang la zhus pa dang / gang gis zhus pa dang / gang gi don du zhus pa ston pa las/ gang la zhus na sku gsum la zhus pa ston te/ thig le la sogs pa rkang pa bdun gyis chos sku bstan/ gsang sngags la sogs pa rkang pa gnyis kyis longs sku bstan la/ sangs rgyas la sogs pa rkang pa gnyis kyis sprul sku bstan nas/ byang chub la sogs pa rkang pa bzhis gang gis zhus pa ston cing // blo zhan don phyir rim pa gsungs// zhes pa rkang pa gcig gis gang gi don du zhus pa bstan pa'o// de ltar klad kyi don bstan nas gzhung la 'jug par bya ste/ gang gis gang du thabs ji ltar bya ba dang gsum du gnas pa las/ de la/ dang por rdo rje 'chang chen por// slob dpon cha lugs gnas byas te// zhes pa rkang pa gnyis kyis gang zag gang gis bya ba ston te/ slob dpon rig pa'i gnas lnga la sbyangs pa/ de nyid bcu shes shing 'jigs pa med pas/ cha rkyen lnga dang ldan par bya ste/ phyi nang gi khrus dang / phyi nang gi bsrung ba dang / phyi nang gi gos bgo ba dang / phyi nang gi byug pa dang / gnas dang stan sngags chus bsangs la 'dug pa'o// bsam gtan dang ni rjes mthun par// la sogs pa'i rkang pa drug gis gnas dang bsnyen pa ston pa la/ gnas ni rkang pa lngas ston te/ zlas phye ba gnyis te/ bsnyen pa dang bsgrub pa'i gnas so// sogs pa'i sgras ni bsgrub pa'i gnas bsdu'o// der chag chag skyang nul bya zhing me tog gis nyams dga' bar bya'o// grogs bzang btsal la bsnyen pa brtsam// zhes pa rkang pa gcig gis bsnyen pa bya bar dam bca' ba bstan pa'o// bdag dang sa gzhi yongs bsrung zhing // la sogs pa rkang pa bzhis tshogs sogs pa'i bar chad bsrung ba bstan te/ rdo rje 'chang hUM mdzad du bsgyur la/ g.yas dang g.yon gser gyi rdo rje dang dril bu bsnams pa khro zhing rngam pa'i thugs kar ma las nyi ma'i dkyil 'khor gyi steng du hUM sngon po bsams la de las 'od byung bas rdo rje'i sa gzhi dang ra ba dang gur dang bla re dang dra bar gyur par bsam mo// rgyas pa la dga' ba rnams kyis ni/ sgyu 'phrul dra ba'i rjes su 'brang ba'am/ rdo rje rtse mo dag gi rjes su 'brang ba las shes par bya'o// 'dir ni bla ma'i man ngag bsdus pa'o// de nas shin tu brtser ldan pas// sbyin sreg gis ni mnyes par bya// zhes pa rkang pa gnyis kyis tshogs sogs pa'i yo byad sprul pa ston te/ de la spyir sbyang zhing bsreg pa dang / so so'i sngags dang phyag rgyas byin gyis brlab pa'o// spyir sbyang zhing bsreg pa ni rdo rje gnod sbyin nam/ rdo rje rtse mo yongs su bzlas pa'i spos chus bsang gtor bya ba ni spyir sbyang ba'o// rdo rje me'i sngags dang phyag rgyas mi gtsang ba la sogs pa bsregs pa ni bsreg pa'o// so so'i sngags dang phyag rgyas byin gyis brlab pa ni/ til dang / nas dang / ku sha dang / 'bras yos dang / dri bzang po dang / me tog dkar po dang ldan pa'i mchod yon la sngon du rdo rje'i gar byas la rdo rje'i thal mo kha phye ba'i mchod yon gyi phyag rgya bcas la/ oM a ra pa tsa na ya te na ma'am/ oM badzra satwa hUM/ lan gsum mam bdun nam nyi shu rtsa gcig gis byin gyis brlab bo// de bzhin du me tog dang spos dang mar me dang dri dang byug pa dang lha bshos dang gtor ma la sogs pa rnams mi'i las 'das nas lha'i mchod rdzas khyad par can du bsam mo// de bzhin du sbyin sreg la yang bza' ba zas kyi mchod pa zhes bya ste/ gzhung bzhin du bsham zhing byin gyis brlab bo// sngon du bsnyen pa rab 'bad de// zhes bya ba la sogs pa rkang pa bco lngas rten gyi zhing sprul par ston te/ de yang sngon du bsnyen pa zhes pa rkang pa bzhis rten gyi zhing nam mkha' la sprul par dam bca' bar ston la/ lag pa'i 'du byed ces pa rkang pa bcu gcig gis rnal 'byor pa bdag nyid kyi lus ngag yid kyi sbyor bas zhing spyan drangs pa ston te/ de yang bdag gi g.yas dang g.yon gyi sor mo la oM AHhUM trAM hrIHlnga bkod la/ de nas mdzub mo gnyis mthe chung gnyis so sor mdud la de bkan la/ oM badzra tsakra hUM zhes brjod cing byon par bsam mo// gang byon zhe na rigs lnga'am gcig gam drug gam rigs gsum mdun gyi nam mkha' la byon pa'o// gang gis byon zhe na lus ngag yid kyi sbyor bas so// de ltar mkha' la zhes pa rkang pa gnyis kyis bdag dang zhing du 'brel par bya ba ston te/ mdun gyi dkyil 'khor gyi lha de rnams yang bems po lta bu ma yin te/ rig pa can spyan rtsa rig rig pa snyan cha khrol khrol bar bsam pa'o// dga' ba'i mchod pa glu yis bstod// ces pa tshigs bcad sum cu rtsa lngas cho ga dag pa yan lag bcu'i sgo nas bsod nams kyi tshogs bsag par bya ba ston te/ de yang dga' bas mchod ces pa rkang pa lngas phyag 'tshal ba dang / mchod pa dang / sdig pa bshags pa dang / bsod nams thams cad la rjes su yi rang ba dang / mya ngan las mi 'da' bar gsol ba gdab pa dang / chos kyi 'khor lo bskor ba dang / bdag dbul ba dang / dngos grub blang ba dang / dge ba'i rtsa ba bsngo ba dang dgu ste/ de yang rtsa ba'i rgyud kyi rjes su 'brang ba dang sgyu 'phrul dra ba'i rjes su 'brang pa las shes par bya ste/ tshigs bcad sngags dang phyag rgyas me tog la sogs pa rnam pa lnga phul la/ oM badzra lA s+ye hUM/ oM badzra mA le trAM/ oM badzra gI ti hrIH/ oM badzra nirtI AH/ oM badzra satwa su saM gra haM/ badzra rat+na ma nut+tA raM/ badzra d+harmA ka ya ne/ badzra karma ka rod+b+ha be/ oM badzra d+hU pe hUM/ oM badzra puSh+pe trAM/ oM badzra A lo ke hrIH/ oM badzra gan+d+he AH/ sgeg mo la sogs pa mchod pa brgyad kyis yang dag par mchod la/ oM sarba ta thA ga ta At+na nAM nir+ya ta na pU dza s+pha ra Na karma badzri a/ oM sarba ta thA ga ta At+ma ni nir+ya ta na pU dza s+pha ra Na karma A gi ra dza/ oM sarba ta thA ga ta At+ma naM nir+ya ta na a nu rA ga Na pU dza s+pha ra Na karma bA ne hUM ho// oM sarba ta thA ga ta At+ma naM nir+ya ta na sA d+hu ka ra pU dza s+pha ra Na karma tuSh+Ti a/ oM na maHsarba ta thA ga ta kA ya a b+hi She ka rat+na b+h+yo badzra ma ni oM/ oM na ma sarbata thA ba ta sUR+Ye b+h+yo badzra te dza ni dza la hrIH/ oM sarba ta thA ga tA sha pa ri pU ra Na tsin+ta ma Ni d+h+wa dzA gre b+h+yo badzra d+h+wa dzA gri trAM/ oM na maHsarba ta thA ga ta ma hA pra ti pra mor+ya ka re b+h+yo badzra hA s+ya ha/ oM sarba ta thA ga tA nu ra ta badzra d+harmA ta sa ma ti/ b+histu no mi mahA d+harma grI d+hi/ oM sarba ta thA ga ta pra dz+nyA pA ra mi ta ni ra ha rai stu no mi ma hA g+ho ShA nu g+he d+haM/ oM sarba ta thA ga ta tsakra ak+Sha ra pa ri bar ta d+hi sarba sU tran+ta na ye stu no mi sarba maN+Da le hUM/ oM sarba ta thA ga ta san+d+ha b+ha Sha bud+d+ha saM g+hi hi/ b+hi yaM stu no mi badzra badzre baM/ oM sarba ta thA ga ta d+hU pa me g+ha s+pha ra Na pU dza karma ka ra ka ra/ oM sarba ta thA ga ta puSh+pa pra sa s+pha ra Na pU dza karme ki ri ki ri/ oM sarba ta thA ga ta A lo ke dz+wa la s+pha ra Na pU dza karma ba ra ba ra/ oM sarba ta ta thA ga ta gan+d+ha sa mu dra s+pha ra Na pU dza karme ku ru ku ru/ zhes bya ba sems dpa' bcu drug dang 'dra ba'i rig ma las kyi phyag rgya dang ldan pa rnams kyis mchod par bya'o// de'i phyag rgya ni 'di rnams te/ rdo rje bsdams pa dkur gzhag ste bcings la/ gnyis su byas pa'i khu tshur gnyis// bsgyings bcas gsor la gnyis ka yis// lcags kyu 'dzin ltar gnas pa dang // mda' 'phangs pa yin tshul dang ni// legs so zhes pa snying gar gzhag // dbang bskur ba ni rdo rje gnyis// snying gar nyi ma bstan par bya// g.yon pa la ni gru mo gzugs// de bzhin kha phyogs bskor bar bya// g.yas pa yis ni g.yon par dbye// snying gar g.yon pa ral gri mdung // mgal me'i 'khor lo bskor ba dang // rdo rje gnyis ka kha nas dbyung // rdo rje gar bskor bkrol ba yi// thal mo 'gram pa spyi bor gzhag // go cha mthe chung mche ba dang // khu tshur gnyis ni mnan pa'o// de nas phyogs thams cad nas dkyil 'khor la yan lag lngas phyag btsal bar bsam zhing 'dis phyag bya ba ni/ oM sarba ta thA ga ta kA ya wAka tsit+ta pra Na me na badzra ban+d+ha naM kA ro mi/ de nas phyag bzhi bya ste/ 'di ltar shar phyogs nas rdo rje thal mo brkyang ba lus thams cad phab ste/ oM sarba ta thA ga ta pU dzo pas+tha nA ya At+ma naM niR+YA tA ya mi/ sarba ta thA ga ta badzra sa twA d+hi tiSh+Tha swA mAM/ zhes bya ba 'dis phyag bya'o// de nas lho phyogs nas de bzhin du gnas pa las rdo rje thal mo snying gar sbyar te/ dpral ba sa la reg par byas la/ oM sarba ta thA ga ta pU dza a b+hi She ka ya At+ma nAM nir+yA ta ya mi/ sarba ta thA ga ta badzra rat+na a b+hi Shiny+tsa maM/ zhes pa 'dis phyag bya'o// de nas nub phyogs nas ji skad bshad pa bzhin rdo rje thal mo spyi bor gzhag ste khas la reg pa dang / oM sarba ta thA ga ta pU dza pra brta nA ya/ At+ma naM nir+yA ta ya mi/ sarba ta thA ga ta badzra d+harmA pra brta ya maM/ zhes bya ba 'dis phyag bya'o// de nas byang phyogs nas de bzhin du gnas pa las rdo rje thal mo spyi bo nas phab ste/ snying gar sbyar la spyi bo sa la reg par byas te/ oM sarba ta thA ga ta pU dza karma Ne/ At+ma naM nir+yA ta yA mi/ sarba ta thA ga ta badzra karma ku ru mAM/ zhes bya ba 'dis phyag bya ba'o// de nas me tog gi phyag rgya bcings la 'di skad ces brjod par bya ste/ gang yang 'jig rten gyi khams 'di'am/ gang yang phyogs bcu'i 'jig rten gyi khams thams cad na/ lha dang mi rnams kyi me tog gi bye brag yid las byung ba'am/ chu las skyes pa'am/ thang las skyes pa gang dag yod pa de dag rnams 'di lta ste/ ma lus shing lus pa med pa'i de bzhin gshegs pa thams cad la mchod pa'i las bya ba'i phyir/ phyogs bcu'i sangs rgyas dang byang chub sems dpa' rigs lnga dang bcas par bzhugs pa thams cad dang / snying po dang / phyag rgya dang / gsang sngags dang / rig sngags kyi lha'i khyad par thams cad la dbul bar bgyi'o// oM sarba ta thA ga ta puSh+pe pU dza me g+ha sa mu dra s+pha ra Na sa ma ye hUM/ bdug pa'i phyag rgya bcings la 'di skad ces brjod par bya ste/ gang yang 'jig rten gyi khams 'di'am/ gang yang phyogs bcu'i 'jig rten gyi khams thams cad na lha dang mi rnams kyi bdug pa'i bye brag lhan cig skyes pa'am/ yang dag par sbyar ba'am/ yongs su gyur pa gang dag yod pa de rnams 'di lta ste/ ma lus shing lus pa med pa'i de bzhin gshegs pa thams cad la mchod pa'i las bya ba'i phyir/ phyogs bcu'i sangs rgyas dang byang chub sems dpa' rigs lnga dang bcas par bzhugs pa thams cad dang / snying po dang / phyag rgya dang / gsang sngags dang / rig sngags kyi lha'i khyad par thams cad la dbul bar bgyi'o// oM sarba ta thA ga ta d+hU pe pU dza me g+has mu dra s+phar Na sa ma ye hUM/ mar me'i phyag rgya bcings la 'di skad ces brjod par bya ste/ gang yang 'jig rten gyi khams 'di'am/ gang yang phyogs bcu'i 'jig rten gyi khams thams cad na lha dang mi rnams kyi snang ba'i bye brag yid las byung ba'am/ rin po che'i 'od dam/ mar me'i snang ba la sogs pa gang dag yod pa de rnams 'di lta ste/ ma lus shing lus pa med pa'i de bzhin gshegs pa thams cad la mchod pa'i las bya ba'i phyir/ phyogs bcu'i sangs rgyas dang / byang chub sems dpa' rigs lnga dang bcas par bzhugs pa thams cad dang / snying po dang / phyag rgya dang / gsang sngags dang / rig sngags kyi lha'i khyad par thams cad la dbul bar bgyi'o// oM sarba ta thA ga ta A lo ke pU dza me g+ha sa mu dra s+pha ra Na sa ma ye hUM/ dri'i phyag rgya bcings la 'di skad ces brjod par bya ste/ gang yang 'jig rten gyi khams 'di'am/ gang yang phyogs bcu'i 'jig rten gyi khams thams cad na/ lha dang mi rnams kyi dri'i bye brag lhan cig skyes pa'am/ yang dag par sbyar ba'am/ yongs su gyur pa gang dag yod pa de rnams 'di lta ste/ ma lus shing lus pa med pa'i de bzhin gshegs pa thams cad la mchod pa'i las bya ba'i phyir/ phyogs bcu'i sangs rgyas dang / byang chub sems dpa' rigs lnga dang bcas par bzhugs pa thams cad dang / snying po dang / phyag rgya dang / gsang sngags dang / rig sngags kyi lha'i khyad par thams cad la dbul bar bgyi'o// oM sarba ta thA ga ta gan+d+ha pU dza me g+ha sa mu dra s+pha ra Na sa ma ye hUM/ de nas bzhad pa'i phyag rgya bcings la 'di skad ces brjod par bya ste/ gang yang 'jig rten gyi khams 'di'am/ gang yang phyogs bcu'i 'jig rten gyi khams thams cad na/ lha dang mi rnams kyi bgad pa dang / sgeg pa dang / dga' ba dang / rtse 'jo'i bde ba'i bye brag gang dag yod pa de rnams 'di lta ste/ ma lus shing lus pa med pa'i de bzhin gshegs pa thams cad la mchod pa'i las bya ba'i phyir/ phyogs bcu'i sangs rgyas dang byang chub sems dpa' rigs lnga dang bcas par bzhugs pa thams cad dang / snying po dang / phyag rgya dang / gsang sngags dang / rig sngags kyi lha'i khyad par thams cad la dbul bar bgyi'o// oM sarba ta thA ga ta hA s+ya la s+ya ra ti kri Ta sau khya a nut+tar pU dza me g+ha sa mu dra s+pha ra Na sa ma ye hUM/ bzhad pa'i phyag rgya de nyid thal mo bskor ba spyi bor gzhag la/ yang thal mo khong stong du sbyar ba bcings nas 'di skad ces brjod par bya ste/ gang yang 'jig rten gyi khams 'di'am/ gang yang phyogs bcu'i 'jig rten gyi khams thams cad na/ dpag bsam gyi shing ngam/ gos kyi shing gang dag yod pa de rnams 'di lta ste/ ma lus shing lus pa med pa'i de bzhin gshegs pa thams cad la mchod pa'i las bya ba'i phyir/ phyogs bcu'i sangs rgyas dang byang chub sems dpa' rigs lnga dang bcas par bzhugs pa thams cad dang / snying po dang / phyag rgya dang / gsang sngags dang / rig sngags kyi lha'i khyad par thams cad la dbul bar bgyi'o// oM sarba ta thA ga tA nut+tar bo d+hi a laM ka ra bas+t+ra pU dza me g+ha sa mu dra s+pha ra Na sa ma ye hUM/ sgeg mo'i phyag rgya bcings la 'di skad ces brjod par bya ste/ sems can thams cad yo byad thams cad kyis yang dag par 'byor cing phun sum tshogs pa thams cad 'dod pa tsam la rag ma lus par gyur cig // oM sarba ta thA ga ta ma hA badzrod+b+ha wa dA na pA ra mi ta pU dza me g+ha su mu dra s+pha ra Na sa ma ye hUM/ rdo rje phreng ba ma'i phyag rgya bcings la 'di skad ces brjod par bya ste/ sems can thams cad kyi mi dge ba'i lus dang / ngag dang / yid kyi las kyi mtha' thams cad dang yang dag par bral bar gyur cig // dge ba'i lus dang ngag dang yid kyi las kyi mtha' thams cad dang yang dag par ldan par gyur cig // oM sarba ta thA ga tA nut+ta ra ma hA bod+hi ha ra shI la pA ra mi ta pU dza me g+ha sa mu dra s+pha ra Na sa ma ye hUM/ rdo rje glu mkhan ma'i phyag rgya bcings la 'di skad ces brjod par bya ste/ sems can thams cad mtshan dang dpe byad thams cad kyis lus la yang dag par brgyan par byas pa dang / rtag tu phan tshun 'jigs pa med pa dang / zhe 'gras pa med par bzhugs shing mig dang yid mngon par dga' ba dang / chos zab mo la bzod pa dang ldan par gyur cig // oM sarba ta thA ga tA nut+tar mahA d+harma a ba bo d+hi k+ShAn+ti pA ra mi ta pU dza me g+ha sa mu dra s+pha ra Na sa ma ye hUM/ rdo rje gar mkhan ma'i phyag rgya bcings la/ 'di skad ces brjod par bya ste/ sems can thams cad byang chub sems dpa'i spyod pa la mngon par brtson pa dang ldan pa dang / sangs rgyas nyid du yongs su gzhol zhing 'khor ba yongs su spong ba'i brtson 'grus dang ldan par gyur cig // oM sarba ta thA ga ta san+ta sa ra a pa re t+ya kA nut+tar ma hA bIr+ya pA ra mi ta pU dza me g+ha sa mu dra s+pha ra Na sa ma ye hUM/ thal mo khong stong du sbyar ba bcings la 'di skad ces brjod par bya'o// gang yang 'jig rten gyi khams 'di'am/ gang yang phyogs bcu'i 'jig rten gyi khams thams cad na/ rin po che'i ri bo 'am/ rgya mtsho rin po che'i tshogs gang dag yod pa de dag thams cad kyang 'di lta ste/ ma lus shing lus pa med pa'i de bzhin gshegs pa thams cad la mchod pa'i las bya ba'i phyir/ phyogs bcu'i sangs rgyas dang byang chub sems dpa' rigs lnga dang bcas par bzhugs pa thams cad dang / snying po dang / phyag rgya dang / gsang sngags dang rig sngags kyi lha'i khyad par thams cad la dbul bar bgyi'o// oM sarba ta thA ga ta bo d+h+yaM ga rat+na a laM ka ra pU dza me g+ha sa mu dra s+pha ra Na sa ma ye hUM/ de nas gdugs dang rgyal mtshan dang / ba dan sna tshogs pas rnam par bkram pa/ brgya stong la sogs pa'i grangs snyed dam/ 'byor pa ci yod pa ltar dbul bar bya ba dang / ro brgya pa'i lha'i zhal zas dang / swa sti ka la sogs pa'i bza' ba rnam pa sna tshogs 'bum mam/ brgya stong snyed dbul bar bya ste/ oM a kA ro ma khaM sarba d+harmA NAM/ Ad+ya nut+pan+na twA ta/ zhes brjod pa dbul bar bya'o// rol mo bcu phrag stong ngam/ rol mo brgya phrag stong ngam/ rol mo bcu/ oM hUM hrIHmngon par bzlas la dbul bar bya'o// rnam pa bcu ni 'di lta ste/ gling bu dang / pi wang dang / rdza rnga dang / rdza rnga chung ngu dang / cha lang dang / rnga bo che dang / mr-i dang ga dang / rnga rings dang / rnga rked nyag dang / ta mi la zhes bya'o// shin tu brtags pa'i rta dang / glang po che dang / ba lang gi khyu rnams kyang // oM badzra s+pha ra Na khaM/ zhes bya bas mngon par bzlas la dbul bar bgyi'o// chos thams cad ni dngos po med pa'i ngo bo nyid dang / stong pa nyid dang / mtshan ma med pa dang / smon pa med pa'i rnam par lhag par mos pa byas la/ oM sarba ta thA ga ta gu h+ya pU dza me g+ha sa mu dra s+pha ra Na sa ma ye hUM/ zhes brjod par bya'o// de nas pus mo'i lha nga gnyis sa la btsugs te/ rdo rje thal mo snying gar sbyar nas/ sdig pa thams cad bshags par bya ste/ phyogs bcu'i sangs rgyas dang byang chub sems dpa' rnams dang / de bzhin gshegs pa dang / rdo rje dang / rin po che dang / pad+ma dang / las kyi rigs su bzhugs pa thams cad dang / snying po dang / phyag rgya dang / gsang sngags dang / rig sngags kyi lha thams cad bdag la dgongs su gsol/ bdag ming rdo rje 'di zhes bya ba phyogs bcu'i sangs rgyas dang / byang chub sems dpa' thams cad dang / de bzhin gshegs pa dang / rdo rje dang / rin po che dang / pad+ma dang / las kyi rigs su bzhugs pa thams cad dang / snying po dang / phyag rgya dang / gsang sngags dang / rig sngags kyi lha thams cad kyi spyan sngar sdig pa thams cad bla na med pas so sor bshags pas so sor bshags par bgyi'o// phyogs bcu na 'das pa dang / ma 'ongs pa dang / da ltar byung ba'i sangs rgyas dang / byang chub sems dpa' rnams dang / rang sangs rgyas dang / 'phags pa nyan thos yang dag par song ba dang / yang dag par zhugs pa rnams dang / sems can thams cad kyi tshogs thams cad kyi bsod nams thams cad la rgya cher rjes su yi rang bar bgyi'o// phyogs bcu'i sangs rgyas bcom ldan 'das chos kyi 'khor lo bskor bar mi mdzad pa thams cad la chos kyi 'khor lo bskor bar bya ba'i phyir bskul bar bgyi'o// phyogs bcu'i sangs rgyas bcom ldan 'das yongs su mya ngan las 'da' bar bzhed pa gang yin pa de dag thams cad la mya ngan las mi 'da' bar gsol bar 'tshal lo// de nas bdag nyid dbul bar bya ste/ sangs rgyas dang byang chub sems dpa' thams cad la bdag nyid dbul gyis/ bdag dus thams cad dang / rnam pa thams cad du so sor bzhes su gsol/ thugs rje chen po dang ldan pa'i mgon po khyed rnams kyis dam tshig chen po'i dngos grub bdag la stsal du gsol/ bdag gi dge ba'i las rnams 'di dag gis// 'jig rten du ni myur du sangs rgyas shog// 'gro la phan phyir chos rnams ston bgyid cing // sems can sdug bsngal mang pos gzir las dgrol// zhes bla na med pa yang dag par rdzogs pa'i byang chub tu yongs su bsngos la/ de nas bstod pa ni 'khrugs bsdeb par bya ste/ tshigs bcad glu yis bstod par bya// byang chub sems ni rang 'byung ba'i// zhes bya ba la sogs pa tshigs bcad sum cu rtsa gnyis dang rkang pa gcig gis bstod pa ston pa ni/ tshigs bcad glu yis bstod par bya// byang chub sems ni rang 'byung ba'i// 'di ltar sangs rgyas bcom ldan 'das// don chen yi ge dam pa yin/ mchog sbyin rdo rje mchog khyod 'dud// sangs rgyas rnam par snang mdzad che// gti mug blo ste gti mug sel// mgon po sa bcu'i dbang phyug ste// rdo rje chags pa khyod la 'dud// rdo rje 'jigs byed 'jigs par byed// gdong drug mig drug lag drug po// mche gtsigs gdong brgya kun 'dul ba// sangs rgyas rol ston khyod la 'dud// yang dag bdag med de bzhin nyid// stong nyid smra ba'i khyu mchog ste// sum cu rtsa gnyis mtshan 'chang ba// med pa las byung khyod la 'dud// 'dod pa'i don grub ngan song sbyong // mgon po nyon mongs dra ba 'joms// sa gzhi tshangs gnas rkang pas gnon// sgyu 'phrul dra ba khyod la 'dud// sangs rgyas byang chub rtogs bya ba// thig le chen po yi ge med// longs spyod rdzogs sku kun gyi rgyal// sangs rgyas rol ston khyod la 'dud// me long ye shes ngo bo nyid// a ni yig 'bru kun gyi mchog // khong nas 'byung ba skye ba med// sems ma rdo rje mchog khyod 'dud// mnyam nyid ye shes ngo bo nyid// a ni 'byung ba 'gog pa ste// tshig tu brjod pa rnam spangs pa// rin chen 'byung ba khyod la 'dud// so sor kun rtog ngo bo nyid// a ni brjod pa'i rgyu yin te// brjod pa kun gyi rgyu yi mchog // chos kyi rdo rje 'dzum khyod 'dud// bya ba nan tan ngo bo nyid// a ni tshig 'bru gsal bar byed// tshig kun gsal bar byed pa yi// rdo rje dra ba khyod la 'dud// stong pa rang bzhin 'dod chags che// sangs rgyas 'dod la phyag 'tshal 'dud// phyi nyid ma grub bde ba che// sangs rgyas rol la phyag 'tshal 'dud// gnyi ga med par dga' ba che// sangs rgyas chags pa khyod la 'dud// stong pa'i don ldan mgu ba che// sangs rgyas dgyes pa khyod la 'dud// gzugs che lus kyang che ba ste// sangs rgyas 'dzum pa khyod la 'dud// kha dog che la gzi brjid ldan// med pa las byung khyod la 'dud// ming che mtshan bzangs rgya che ba// sangs rgyas thugs la phyag 'tshal 'dud// bzhad cing dkyil 'khor yangs khyab pa// sangs rgyas bzhad pa khyod la 'dud// chos kyi shes rab mtshan 'chang ba// sangs rgyas gsung pa khyod la 'dud// nyon mongs dra ba gcod pa'i mchog // sangs rgyas 'byung ba khyod la 'dud// grags pa rdo rje rgyu yi bdag // nam mkha' las byung khyod la 'dud// snang ba chen po gsal ba che// ye shes las byung khyod la 'dud// mkhas shing 'phrul 'chang rdo rje las// sgyu 'phrul dra ba khyod la 'dud// sgyu 'phrul chen po go cha sra// sangs rgyas rol ston khyod la 'dud// sgyu 'phrul bdag nyid gnod sbyin gtso// thams cad thams cad khyod la 'dud// sgyu 'phrul khu tshur brtan zhing sdud// ye shes sku nyid khyod la 'dud// sbyin bdag chen po gtso bo ste// rdo rje sgeg mo khyod la 'dud// tshul khrims chen po 'chang ba'i mchog // rdo rje dpal phred khyod la 'dud// bzod chen 'chang ba ston pa po// rdo rje dbyangs mkhan khyod la 'dud// brtson 'grus chen po brtul ba yi// rdo rje gar mkhan khyod la 'dud// bsam gtan chen po ting 'dzin gnas// rdo rje me tog khyod la 'dud// shes rab chen po lus 'chang ba// rdo rje bdug pa khyod la 'dud// smon lam ye shes rgya mtsho ste// rdo rje mar me gsal la 'dud// stobs po che la thabs che ba// rdo rje dag byed khyod la 'dud// rdo rje lcags kyu 'dren pa che// rdo rje 'gugs byed khyod la 'dud// rdo rje zhags pa rnam par rgyal// rdo rje 'dren byed khyod la 'dud// rdo rje lcags sgrog 'dzin pa che// rdo rje sdom byed khyod la 'dud// rdo rje 'bebs pa rnam rgyal zhabs// rdo rje 'bebs pa khyod la 'dud// byams chen rang bzhin dpag tu med// snying rje chen po blo yi mchog // shes rab chen po blo chen ldan// mkhas pa chen po thabs che ba// ye shes cha grub sems dpa'i tshogs// stong pa nyid kyi sgor gnas pa// bag la nyal la byams sems can// shes rab snying rjer ldan la 'dud// rdzu 'phrul chen po'i stobs dang ldan// shugs chen mgyogs pa chen po ste// rdzu 'phrul chen po cher grags pa// stobs chen pha rol gnon pa po// stobs chen rdzu 'phrul bzhir ldan pa'i// gom shugs ye shes bzhir ldan pa// rdzu 'phrul ldan zhing stobs kyis gnon// tshogs gnyis rdzogs pa khyod la 'dud// srid pa'i ri bo chen po 'joms// mkhrigs shing rdo rje chen po 'dzin// drag po chen po mun pa 'joms// 'jigs chen 'jigs par byed pa po// phung po lnga dag lha chen 'dul// mi shes ri 'joms sra ba po// mya ngan kun sel drag po ste// che bas che ba khyod la 'dud// mgon po rigs mchog chen po ste// bla ma gsang sngags che ba'i mchog // theg pa chen po'i tshul la gnas// theg pa chen po'i tshul gyi mchog // 'khor ba mya ngan skyob pa'i mchog // theg pa'i tshul mchog lam gnas pa'i// phyag rgya'i mchog tu grub byed pa'i// pha rol sa bcu gtso la 'dud// 'dud nyi shu dang spyi bstod kyis kyang bstod/ de ltar bstod pa byed pa de// 'khor lo 'dud pa'i gtso mchog 'grub// ces pa rkang pa gnyis kyis bstod pa byas pa'i phan yon ston te/ de ltar bstod pas rigs thams cad kyi thun mong gi dngos grub thams cad dang mchog gi dngos grub 'grub par 'gyur ro// dgyes nas bdag la lha rnams kyis// snyan pa'i tshig gis bstod par bsam// zhes bya ba rkang pa gnyis kyis lha rnams kyis bdag la bstod par ston te/ lha rnams thams cad kyi zhal nas rigs kyi bu bdag gzhan gyi don du lha rnams la bstod pa legs so legs so zhes gsungs par bsam mo// drin gyi tshul gyis slar bstod pa// zhes pa rkang pa gcig gis slar yang lha rnams la bdag gis drin la lan gyi tshul gyis bstod pa thams cad dam/ 'dud nyi shus bstod pa'o// de dag ni mchog gi rgyal po sbyor ba dang po'i 'khor lo'i ting nge 'dzin to zhes pa rkang pa gcig gis sbyor ba dang po'i ting nge 'dzin yongs su rdzogs par bstan pa'o// de nas rim pa 'di ldan pas// zhes bya ba la sogs pa'i tshigs bcad nyi shu rtsa brgyad rkang pa gsum gyis yongs su dag pa'i ting nge 'dzin ston te/ phyag bya zhing smon pa byang chub mchog gi sems bskyed sdom pa gzung ba dang / 'jug pa byang chub mchog gi sems bskyed pa/ ye shes lnga bsgom pa ston te/ go sla ba'i phyir 'dir ma spros so// de nas de la mngon 'byung gzugs// zhes pa nas/ de dag ni gzhi'i ting nge 'dzin to zhes bya ba'i bar gyis gzhi'i ting nge 'dzin ston te/ rdo rje dang mchod rten dang chos 'byung dang rgya gram dang / gzhal yas khang dang gdan rnams bskyed pa ston pa'o// de yang // de nas yi ge rdzogs pa las// zhes bya bas chos 'byung nang du yi ge a kha dog sna tshogs pa'am kha dog sna tshogs pa'am kha dog dkar pos sna tshogs rdo rje bsgom par 'brel to// de yang slob dpon la la dag rgya gram khong stong du 'dod la/ 'dir sa gzhi'i tshul du brtag par bya'o// de nas rkyen gyis slong ba ni// zhes pa nas dang po'i sangs rgyas bsgom pa'i ting nge 'dzin to zhes pa'i bar gyis gzhi'i sangs rgyas dang / dang po'i sangs rgyas bskyed pa bstan pa'o// de yang dang po'i sangs rgyas zhal lnga pa// zhes pa ni/ shar la sogs pa'i zhal bzhi ni sngon po dang / ser po dang / dmar po dang / ljang gu rnams so// steng gi zhal ni lha zhal dkar po'am/ rta zhal dkar po la rngog ma sngon po can no// dang po'i sangs rgyas thugs ka ru// zhes pa nas de dag ni rigs kyi dbang gis 'khor lo'i rim pa bstan pa yin no zhes bya ba'i bar gyis shes rab kyi 'khor lo'i rim pa rnams ston te/ rigs kyi dbang gis 'khor lo bdun 'gyur du shes par bya'o// da ni dkyil 'khor gyi lha'i ngo bo nyid gsang sngags kyi sgo nas de dag gi rim pa bskyed par bya ste zhes pa nas/ de dag ni dkyil 'khor rgyal po mchog gi ting nge 'dzin to zhes pa'i bar gyis lha bsgom zhing dbyung ba dang / dkyil 'khor rgyal mchog bskyed pa bstan pa ste/ dkyus ma nyid gsal ba'i phyir 'dir ma bkrol lo// 'on kyang sngags don rnam par gzigs pa las dkyil 'khor drug tu gsungs pa dang / gsang ldan 'di nyid las sngon du shes rab kyi 'khor lo bdun 'gyur du gsungs pas/ dkyil 'khor gyi lhag ma gzhan yang bshad par bya ste/ mtshan brjod pa'i gsung rab kyi mtshan brjod pas/ dkyil 'khor ba rnams rdzogs par bskyed pa'am/ yang na rdo rje 'khor lo'i sngags dang phyag rgyas cig car du sprul pa'o// de yang thabs thun mong ba'i dkyil 'khor gnyis dang / thabs khyad par gyi dkyil 'khor lnga dang bdun du shes par bya'o// gsang ldan 'di'i dkyil 'khor ni rnam par snang mdzad chen po'i khongs su bsdu'o// khyad par gyi ni gzhal yas khang sgo gnyis pa'o// de nas las kyi khyad par yang // bskyed pa'i zhar las byung ba ste// sgra las 'phel te rgyas bshad pas// 'di ru bdag gis ma bshad do// las kyi khyad par gyi ting nge 'dzin to zhes pas/ las rgyal mchog gi ting nge 'dzin bstan pa ste/ de nas las kyi khyad par yang // bskyed pa'i zhar las 'byung ba ste// zhes bya bas/ dkyil 'khor rgyal mchog bskyed nas las rgyal mchog gi ting nge 'dzin bsgom par dam bcas pa'o// sgra las 'phel te rgyas bshad pas// 'di ru bdag gis ma bshad do// zhes bya ba las rgyal mchog gi ting nge 'dzin gyi rim pa bla mas shes par bya ba'i don to// bla ma'i man ngag ni bcu'i sgo nas shes par bya ste/ sgo bzhi'i dbye ba dang / rang bzhin gyis sangs rgyas bsdu ba dang / mdun gyi nam mkha' la ye shes sems dpa' byon te/ dam tshig gi dkyil 'khor la phyag btsal ba dang / ched du brjod pa dang / spyi'i gtso bo byin gyis brlabs pa dang / sgos bkur gyi gtso bo byin gyis brlab pa dang / dbang nod pa dang / ye shes bstim pa dang / phyag rgyas gdab pa dang / lha las sbyar ba'i rim par shes par bya'o// de la de yang las mkhan rang byed la/ sgo bzhi dbye ba ni/ dang po sangs rgyas kyi nga rgyal gyis sdigs mdzub kyi se gol gtogs shing // phreng sngags brjod pas/ sgo bzhi dbye bar bsam mo// yang na bdag nyid dkyil 'khor gyi dbus su 'dug par bsams te/ khro bo hUM mdzad du bsgoms la khro bo'i khu tshur gnyis bcings te/ mdzub mo gnyis lto sprad la drag tu brdabs pa ni sgo dbye ba'i phyag rgya'o// oM badzrod+g+ha Ta sa ma ya pra be+e sha ya hUM/ zhes brjod pas dkyil 'khor gyi sgo bzhi dbye bar bsam mo// de ni sgo dbye ba'o// de nas rang bzhin gyi dkyil 'khor bsdu ba ni/ sgrub pa po'i snying gar a las sna tshogs rdo rje bsams te/ mthe bo dang mdzub mo la zla ba'i steng du dzaHbsams la/ lag ngar gnyis rdo rje rgya gram gyi tshul du bsnol te/ dpung pa gnyis su se gol gtogs shing // rdo rje bsdu ba'i snying po// oM badzra sa mA dzaHdzaHhUM baM hoH/ zhes brjod cing // mtheb mdzub kyi dzaHlas ye shes kyi 'od zer lcags kyu lta bur 'phros te/ rang bzhin gyi gnas nas ye shes kyi dkyil 'khor dam tshig pa dang 'dra ba byon par bsam mo// de yang gzhung las/ rdo rje sems dpa'i sbyor bas bdag // lag ngar gnyis ni rdo rjer bcing // rdo rje se gol brdabs pa yis// sangs rgyas thams cad bsdu bar bya// zhes 'byung bas so// byon te phyag 'tshal ba bstan pa ni/ de nas ye shes kyi dkyil 'khor gyis dam tshig gi dkyil 'khor byin gyis brlab par bya ba'i phyir/ dam tshig gi dkyil 'khor la/ oM sarba ta thA ga ta kA ya wAka tsit+ta/ pra Na me na badzra ban+d+ha naM ka ro mI/ zhes brjod cing dam tshig gi dkyil 'khor la phyag btsal bar bsam mo// de nas ched du brjod pa ni// e ma'o kun du bzang po yi// byang chub sems dpa'i spyod pa'i mchog // de bzhin gshegs pa'i 'khor lo yi// dbus na de bzhin gshegs pa mdzes// zhes ched du brjod par bsam mo// de nas spyi'i gtso bo byin gyis brlab pa ni/ rang bzhin gyi dkyil 'khor nas spyan drangs pa'i lha lnga bcu rtsa gsum po thams cad/ dam tshig gi dkyil 'khor gyi gtso bo rdo rje 'chang chen po'i thugs kar zhugs nas/ spyi'i gtso bo rdo rje 'chang chen po lha thams cad kyi rang bzhin du byin gyis brlab par bsam/ de nas rdo rje 'chang chen po'i thugs ka nas ye shes kyi lha tshogs 'thon te nam mkha' la gnas so// de nas sgos bkur ba'i gtso bo byin gyis brlab pa ni/ e ma sangs rgyas thams cad ni// rgya chen gdod nas skye ba min// rdul phran ji snyed thams cad kyi// sangs rgyas rnams ni gcig tu gyur// zhes brjod nas/ shar phyogs pa rnams kyi ye shes kyi lha tshogs ni mi bskyod pa'i thugs kar zhugs te/ mi bskyod pas byin gyis brlabs nas/ mi bskyod pa'i thugs ka nas slar 'thon te/ rang rang gi dam tshig gi lha byin gyis brlab par bsam mo// de bzhin du lho phyogs dang nub phyogs dang byang phyogs kyang shes par bya'o// de nas dbang nod pa ni gnyis su shes par bya ste/ dam tshig gi dkyil 'khor la ye shes kyi dkyil 'khor gyis dbang bskur bar bsam pa dang / dkyil 'khor gyi lha la sgrub pa pos dbang nod pa'o// dam tshig la ye shes kyis dbang bskur bar bsam pa ni/ rigs lnga la rin po che'i cod pan dang dar dpyangs kyis dbang bskur bar bsam mo// de nas rigs kyi sems dpa' bcu drug mchod pa brgyad yum bzhi sgo ba dang sum cu rtsa gnyis la sangs rgyas lnga'i cod pan dang dar dpyangs kyis dbang bskur bar bsam/ bskal ba bzang po'i sems dpa' rnams la rin po che'i cod pan dang dar dpyangs kyis dbang bskur bar bsam mo// de nas sgrub po pos dbang nod pa ni/ lugs gnyis te/ ye shes pa rnams dam tshig pa rnams kyi thugs ka nas slar 'thon te/ gdan re re la snang ba gnyis kyi tshul du bzhugs pa la/ sgrub pa po'i rig pa'i dbang lnga'am drug nos nas/ dzaHhUM baM hoH/ zhes brjod de slar thim par bsams pa'am/ yang na dam tshig gi dkyil 'khor dang / ye shes kyi dkyil 'khor chu dang 'o ma ltar gcig tu 'dres nas bzhugs pa la/ sgrub pa pos dbang nos par bsam mo// ye shes pa slar 'thon te nam mkha' la bzhugs par bsam mo// de yang dbang gis dbang rtags ni/ sgrub pa po de bzhin gshegs pa'i zlos pa po yin na rin po che'i cod pan dang dar dpyangs kyis dbang bskur bar bsam/ sems dpa'i zlos pa po yin na/ de bzhin gshegs pa lnga'i cod pan dang dar dpyangs kyis dbang bskur bar bsam mo// de nas sgrub pa pos byin gyis brlabs pa ni/ de bzhin gshegs pa'i zlos pa po yin na/ yum rdo rje dbyings kyi dbang phyug mas gnas bzhi byin gyis brlab par bsam mo// sems dpa'i zlos pa po yin na/ sems ma rdo rje ma la sogs pa yum bzhis byin gyis brlab par bsam mo// de nas ye shes dgug pa dang gzhug pa dang bcing pa dang dgyes par bya ba ni/ sgo bzhi'i sngags dang phyag rgyas gzhal yas khang gi nang du spyan drang ba ste/ de yang rdo rje lcags kyu'i sngags dang phyag rgyas so so'i sgo nas nang du bkug par bsam/ rdo rje zhags pa'i sngags dang phyag rgyas so so'i sgo nas bcug par bsam/ rdo rje lcags sgrog gi sngags dang phyag rgyas so so'i sgo nas bcings par bsam/ rdo rje 'bebs pa'i sngags dang phyag rgyas so so'i sgo nas mnyes par bsam mo// de nas phyag rgyas rgyas gdab pa ni gnyis te/ rgyas pa dang / bsdus pa'o// rgyas pa ni sgyu 'phrul dra ba dang rtsa ba'i rgyud kyi rjes su 'brang ba las shes par bya'o// bsdus pa ni/ de nas dam tshig gi phyag rgyas gdab pa/ sgrub pa po'i snying gar rdo rje rtse lnga pa bsams la/ gtso bo'i sngags rings kyi mjug la/ dr-i sh+ya dzaHhUM baM hoHsa ma ya s+t+waM/ sa ma ya s+t+waM/ a haM many+dzu shrI/ zhes brjod pas/ dkyil 'khor gyi lha thams cad dam tshig gi phyag rgyas gdab par bsam mo// chos kyi phyag rgyas gdab pa ni/ dkyil 'khor gyi lha rnams kyi ljags kyi steng du hUM dkar po las yongs su gyur pa'i rdo rje dkar po rtse lnga pa re chu rgyugs su yod par bsam/ de'i lte ba la lha rnams rang rang gi sku skyed pa'i yig 'bru bkod la/ chos kyi phyag rgyas rgyas gdab par bsam mo// las kyi phyag rgyas rgyas gdab pa ni/ sgrub pa po'i snying gar sna tshogs rdo rje bsams la/ rdo rje khu tshur gnyis bcings te/ rdo rje'i gar dgu sngon du 'gro ba'i tshul gyis/ phyag mtshan med par lha rnams kyi phyag rgya chen po'i khyer thabs bsgom pa ni/ las kyi phyag rgyas rgyas gdab po// phyag mtshan med par lha rnams kyi phyag rgya chen po'i khyer thabs kyi phyag rgya bcing ba ni/ de nas las kyi phyag rgya bcing ba 'byung ste/ rdo rje khu tshur dam bcings te// mnyam par gzhag pas gnyis su bya// rdo rje'i phyag rgyas gnyis bcings te// de nas bcing ba rab tu bshad// g.yon pa'i rdo rje mdzub mo ni// g.yas pa'i nang du bsgreng bar bya// byang chub mchog gi phyag rgya che// sangs rgyas byang chub sbyin byed pa'o// mi g.yo ba yis reg pa'o// rin chen gyi ni mchog sbyin pa'o// tshe dpag med kyi ting 'dzin mchog // gdon mi za ba'i mi 'jigs sbyin// de nas las kyi phyag rgya rnams// mdor bsdus rab tu bshad par bya// rdo rje sems sogs sems dpa' rnams// rdo rje las rnams byed pa ste// bsgyings bcas gsor ba gnyis ka yin// lcags kyu 'dzin ltar gnas pa dang // mda' 'phangs pa yi tshul dang ni// legs so zhes pa snying gar gzhag // dbang bskur ba ni rdo rje gnyis// snying gar nyi ma bstan par bya// g.yon pa la ni gru mo gzugs// de bzhin kha phyogs bskor bar bya// g.yas pa yis ni g.yon par dbye// snying gar g.yon pa ral gri mdud// mgal me'i 'khor lo bskor ba dang // rdo rje gnyis ka kha nas dbyung // rdo rje gar ni bskor ba yi// thal mo 'gram pa spyi bor gzhag // go cha mthe chung mche ba dang // khu tshur gnyis ni mnan pa'o// rdo rje bsgyings pa'i tshul gyis su// bsam pa g.yos pas 'dud par bya// phreng ba bcings dang kha nas dbyung // rdo rje gar ni bskor ba yin// rdo rje khu tshur tshul gyis ni// bdug pa la sogs de bzhin sbyin// sangs rgyas kun la mchod pa yi// phyag rgya'i mchod pa byed pa po// mdzub mos lcags kyu bcings pa ni// mthe chung las de lcags kyu che// mkhrig ma mdud pa mdzub gnyis mdud// rgyab gnyis kyang ni bsnyams te mnan// sgo gnyis pa dang / gsum pa la sogs pa lnga'i las kyi phyag rgya bcings pa ni/ so so'i gtso bo bzhin du thabs re sgo re'am/ phyogs bzhir bcings pa'o// de rnams ni 'dir mang du spro mi dgos pa'i phyir mang du ma spros pa'o// // de nas phyag rgya chen pos rgyas gdab pa ni/ sgrub pa po'i snying gar rdo rje rtse lnga pa bsams la/ rdo rje khu tshur gnyis bcings nas// de bzhin gshegs pa thams cad kyi spyi'i snying po// oM hUM hrIHzhes yid la zlos shing // rdo rje khu tshur gnyis rdo rje gar ma byas par/ rang rang gi phyag mtshan phyag na bsnams par bsgom pa ni/ phyag rgya chen pos rgyas btab par bsgom pa'o// de las lha las la sbyar ba ni/ gzhung las/ de nas las kyi rgyal mchog ni// sgra las 'phel te rgyas bshad pas// 'dir ni bdag gis ma bshad do// zhes 'byung bas/ sgra las 'phel te bshad na/ gsang ldan nam sgo dang po'i lha las la gzhag pa ni/ lha'i dag pa dang mthun par las la gzhag ste/ sngags don rnam par gzigs pa'i lha'i dag pa dang mthun no// sgo gnyis pa'i gti mug sel ba ni rnam par snang mdzad do// bcom ldan 'das rnam par snang mdzad kyis/ sems can thams cad kyi gti mug sbyongs shig pa'o// de bzhin du zhe sdang dang / 'dod chags dang / ser sna dang / phrag dog sbyongs shig pa'o// yang na sngon gyi lha thams cad kyi spro bsdu dran par byas pa ni las la sbyar ba'o// las kyi khyad par gyi ting nge 'dzin to zhes pa ni/ mtshams sbyar bar bya'o// de nas spos kyi chu dag la// sngags bzlas pa yis bsang byas te// phung pos bsdu ba'i mchod pa lngas// rim bzhin byin brlabs mdun bzhag nas// 'di dag rim pa'i rim gyis// se gol rim pas brdab byas pas// rim bzhin bsdu ba'i phyag rgya ni// dzaHhUM baM hoHldan byas te// mdun na mngon sum bzhin mthong nas// sa mA dzaHzhes brjod cing // 'khor lo tshogs mchog de dag la// mnyam med la sogs bstod par bya// de nas gtso bo sngags rings la// dr-i sh+ya zhes kyang brjod bya zhing // a haM zhes dang ldan par ni// bzhi yis rgyas gdab don mchog sgrub// de nas mchod pa'i bye brag gis// mchod nas phyag bzhi bya ba ni// dang po'i sangs rgyas la sogs pa'i// gnas su bya ba'i rim pa'o// de dag ni yongs su rdzogs pa'i chos kyi ting nge 'dzin to zhes bya bas yongs su rdzogs pa'i ting nge 'dzin bstan pa ste/ de dag ni yang spyi don dgu'i sgo nas shes par bya ste/ de nas spos kyi chu dag la// sngags bzlas pa yis bsang bya ste// phung pos bsdus pa'i mchod pa lnga// rim bzhin byin brlabs mdun bzhag nas// zhes bya bas/ mchod pa byin gyis brlabs pa ston te/ spyir sbyang zhing sreg pa dang / sgo sgo'i sngags dang phyag rgyas byin gyis brlabs te/ sngon bzhin no// 'di dag rim pa'i go rims kyis// se gol rim par brdab byas pas// rim bzhin bsdu ba'i phyag rgya ni// dzaHhUM baM hoHldan byas te// mdun na mngon sum bzhin mthong nas// zhes bya bas/ rang bzhin gyi sangs rgyas dang byang chub sems dpa' bsdu ba ston to// de yang rdo rje bsdu ba'i sngags dang phyag rgyas rang bzhin gyi sangs rgyas spyan drangs la mdun gyi nam mkha' la byon par bsam mo// sa mA dzaHzhes brjod bya zhing // 'khor lo tshogs mchog de dag la// mnyam med la sogs bstod par bya// zhes pas bstod pa ston te/ sngags sngon du 'gro bas de nas bstod pa ni/ mnyam med mi g.yo'am/ 'dud nyi shus bstod pa bya'o// de nas dgug pa dang bcing ba dang mnyes par bya ba ni/ sgo bzhi'i sngags dang phyag rgyas gzhal yas khang gi nang du spyan drangs pa la sogs pa ste sngon bzhin no// de nas gtso bo'i sngags rings la// dr-i sh+ya zhes kyang brjod bya zhing // A haM zhes dang ldan par ni// bzhi yis rgyas gdab don mchog bsgrub// ces bya bas/ lha thams cad ni phyag rgya bzhis rgyas gdab pa ste/ de yang phyag rgyas gdab pa ni/ las mchog gi skabs bzhin shes par bya'o// de nas mchod pa'i bye brag gis// mchod nas zhes bya bas mchod pa dbul ba ston te/ de yang mchod pa dbul ba ni// thun mong gi mchod pa rnam pa lnga dang / phyi nang gi lha mo brgyad kyi mchod pa dang / bsgrub chos bcu drug dang / mchod pa gzhan yang ci 'byor tshad du dbul lo// phyag bzhi bya ba ni/ dang po sangs rgyas la sogs pa'i// gnas su bya ba'i rim pa'o// zhes bya bas phyag btsal bar ston te/ de yang phyag bzhi btsal ba ni// shar phyogs kyi sgo nas rdo rje rigs kyi phyag btsal ba dang / lho phyogs kyi sgo nas rin po che'i rigs kyi phyag btsal ba dang / nub phyogs kyi sgo nas pad+ma'i rigs kyi phyag btsal ba dang / byang phyogs kyi sgo nas las kyi rigs kyi phyag btsal ba ste/ lus kyi bca' thabs dang ting nge 'dzin gyi rim pa dang phyag rgya dang sngags dang phyogs dang lngas shes par bya ste/ sngon bzhin no// de'i 'og tu bla ma'i gdams ngag gis mnyam pa gsum dang bsnyen pa ni bsgom pa dang / mtshan brjod pa'i gsung rab gdon pa dang sngags bzlas pa rnams ston pa ni/ de yang mnyam pa rnam pa gsum gyis mnyam par bsres la/ bsgom bzlas bya ba ni/ oM badzra At+ma kou0f85haM/ zhes brjod pas dkyil 'khor gyi lha thams cad dang bdag sku gsung thugs rdo rje mnyam pas mnyam pa nyid du bsam/ oM swa b+hA wa bi shud+d+hou0f85haM/ zhes brjod pas/ lha thams cad dang bdag rang bzhin gyis rnam par dag par mnyam pas mnyam pa nyid du bsgom/ oM sarba sa mou0f85haM zhes brjod pas/ lha thams cad dang bdag med par mnyam pas mnyam pa nyid du bsgom mo// de ltar mnyam pa nyid gsum gyis mnyam par bsres la/ lha thams cad kyi rang bzhin bdag yin no bar bsams la bsgom pa dang / mtshan dang sngags kyi bzlas pa byed na yang // lha thams cad kyi rang bzhin bdag yin no bar bsams la/ bdag gis mtshan dang sngags kyi bzlas pa byas pa'i dus su lha thams cad kyi zhal nas kyang bzlas pa'i sgra 'byung bar bsam/ de ltar byas nas bsnyen pa lngar 'gyur te/ bsgom pa'i bsnyen pa la dus kyi bsnyen pa dang / mtshan ma'i bsnyen pa gnyis so// bzlas pa'i bsnyen pa la/ dus kyi bsnyen pa dang / mtshan ma'i bsnyen pa dang / grangs kyi bsnyen pa dang gsum mo// de ltar bsnyen pa rnam pa lnga'o// de la sngags rnams 'di yin te/ oM sarba ta thA ga ta ma hA yo gI shwa ra hUM/ oM badzra satwa hUM/ oM badzra rat+na hUM/ oM badzra d+harma hUM/ oM badzra karma hUM/ oM badzra badzri Ni hUM/ oM d+harma badzri Ni hUM/ oM karma badzri Ni hUM/ oM badzra lA s+ya hUM/ oM badzra mA le hUM/ oM badzra gI ti hUM/ oM badzra nIrti hUM/ oM badzra d+hU pe hUM/ oM badzra puSh+pe hUM/ oM badzra A lo ke hUM/ oM badzra gan+d+he hUM/ oM badzra satwa hUM/ oM badzra rA dza dza/ oM badzra rA ga ho// oM badzra sA d+hu sa/ oM badzra rat+na oM/ oM badzra te dza oM/ oM badzra ke tu trAM/ oM badzra hA sa ha/ oM badzra d+harma hrIH/ oM badzra tIk+Sh+Na d+hIH/ oM badzra he tu maM/ oM badzra b+hA Sha raM/ oM badzra karma kaM / oM badzra rak+Sha haM/ oM badzra yak+Sha hUM/ oM badzra san+d+hi baM/ oM badzra aM ku sha dzaH/ oM badzra bA sha hUM/ oM badzra s+pho Ta baM/ oM badzra A be sha a/ khyad par gyi snying po'i sngags so// oM badzra pradz+nyA dz+nyA na mUrta ye ya te na maH/ oM duHkhats+tshe da ya te na maH/ oM badzra tIk+Sh+Na ya te na maH/ oM wA gI shwa ra ya te na maH/ oM dz+nyA na kA ya ya te na maH/ oM a ra pa tsa na ya te na maH/ thun mong gi sngags te/ go bzlog par shes par bya'o// oM sarba d+harmA a b+hA ba swa b+hA ba/ bi shud+d+ha/ badzra a A aM a/ bra kr-i ta pa ri shud+d+ha/ sarba d+harmA/ ya du ta/ sarba ta thA ga ta dz+nyA na kA ya/ many+dzu shrI pa ri shud+d+hi ta mu pa da ya ti/ a A/ sarba ta thA ga ta hr-i da ya/ ha ra ha ra/ oM hUM hrIH/ b+ha ga bAn/ dz+nyA na mUrti wA gI shwa ra/ ma hA ba tsa/ sarba d+harmA ga ga na/ a ma la su ba ri shud+d+ha d+harma d+hA tu dz+nyA na gar+b+ha aH/ zhes bya ba ni/ lha thams cad kyi spyi'i sku'i sngags dang rtsa ba'i sngags dang phreng sngags so// bsnyen pa bstan pa'o// // de nas sgrub pa la 'jug pa ni/ de nas rang dga'i gnas nyid du// gzugs brnyan dkyil 'khor bri bar bya// zhes bya bas/ bsgrub pa'i gnas dang bsgrub pa'i gzugs brnyan gyi dkyil 'khor bya ba spyir mdor bstan te/ de yang gnas ni nyams dga' zhing yid 'jug pa/ rgyal po dang theg pa dman pa la sogs pas dben par bya bar gsungs so// sa de gzhung bzhin sbyang bya dang // gzung dang ldan pa gzhung bzhin du// bya ba'i bye brag gzhan na'o// zhes bya bas/ sa'i cho ga rgyas par bya bar ston te/ de yang bla mas gsang ba spyi dang rtsa rgyud chen po la sogs par sa'i cho ga spyi don brgyad kyis shes par bya ba ni/ tshes gcig nas bco lnga'i bar du gza' skar bzang po la zhugs te/ slob dpon slob ma'i spyod lam bya ba ni/ za gcig gi smyung ba dang dkar gsum bza' ba la sogs pa'i spyod lam bya'o// grong khyer chen po'am/ gtsug lag khang ngam/ lha khang la sogs pa'i shar ram byang phyogs su bri bar bya'o// de nas ji tsam byed pa'i dkyil 'khor gyi sa bcad la sa'i lto 'phye brtag par byas la/ lto ba nas sa brkos te sa'i ro lnga spangs pa dang ldan par bya'o// sa'i ro lnga ni/ sa'i ro gseg ma dang / mi'i ro rus pa dang skra shad kyi dum bu dang / rdza'i ro gyo dum dang / shing gi ro mgal dum la sogs pa dang / rtswa'i ro phub ma la sogs pa med par bya'o// rgyal pos ni dkyil 'khor khru brgya lnga bcu pa la bya'o// blon po dang blon po chen pos ni khru lnga bcu pa la'am de'i phyed la bya'o// sgrub pa pos ni khru bcu gnyis sam drug la bya'o// sa brtag pa ni nyis 'gyur tshun du brtag go// de nas yul gyi rgyal po dang blon po la sogs pa la bslang ba'o// sa'i lha mo la bslang ba dang / dkon mchog gsum la bslang ba dang / sa bdag la sogs pa la bslang ba'o// de nas yid kyis sa'i lha mo gser gyi mdog can/ lag na gser gyi bum pa thogs pa cig // sa'i 'og nas sku phyed tsam 'thon par bsams la/ spos chus brlan par byas pa'i lag pas sa la lan gsum brdabs la/ skyob pa sangs rgyas thams cad kyi// spyod pa'i tshul dang khyad par dang // sa dang pha rol phyin pa la// lha mo khyod ni dpang du gyur// skyob pa shAkya seng ge yis// ji ltar bdud kyi sde bcom ltar// de bzhin bdag gis bdud las ni// rgyal bar byas te dkyil 'khor bri// zhes lan gsum brjod pas/ sa'i lha mo'i zhal nas khyod ci bde bar bris shig zer nas sa'i nang du thim par bsam mo// yang na dkyil 'khor gyi dbus su maN+Dal khru gang gru bzhi pa cig byas la/ der mchod pa rnam pa lnga dang gtor ma cha gcig bshams la/ dkon mchog gsum la mchod pa rnam pa lnga phul te/ spos kyi snod thogs te pus mo g.yas pa'i lha nga sa la btsugs te/ dgongs shig bdag la sangs rgyas dgongs// sangs rgyas thams cad mchod pa dang // sems can rnams la sman slad du// rnam par snang mdzad chen po yi// dkyil 'khor dam pa bri bar 'tshal// rgyal ba sras dang bcas rnams kyis// bdag la byin gyis brlab tu gsol// de skad ces lan gsum brjod pas/ dkon mchog gsum gyis gnang ba byin par bsam mo// yang gtor ma a kA ro la sogs pas byin gyis brlabs la/ dpung pa bzang po'i rgyud las byung ba'i tshigs su bcad pas gtor ma byin la/ pus mo g.yas pa'i lha nga sa la btsugs te spos thogs te/ phyogs bcur bzhugs pa'i lha klu dang // gnod sbyin dri za lha ma yin// yang dag rdzu 'phrul cher ldan pa'i// 'byung la gnas pa'i 'byung po kun// bdag ming 'di zhes bgyi ba yis// sangs rgyas rnams la mchod pa dang // sems can rnams la phan don du// dam pa'i dkyil 'khor cher 'byung ba// ji ltar bsams pa bzhin 'bri na// khyed kyis bar chad ma byed par// dge ba'i grogs po nyid du mdzod// da ltar bdag gis khyod la ni// bzod par gsol gyis mi slu bar// rmi lam la sogs mtshan ma yi// legs nyes ltas rnams bstan du gsol// lan gsum gsol ba btab pas/ sa bdag la sogs pas dkyil 'khor gyis shig pa'i gnang ba byin par bsam mo// de nas chag chag dang skyang nul legs par bya ste/ rdo rje gnod sbyin gyi sngags kyis/ yungs kar gtor zhing bgegs bskrad nas/ oM hUM hrI zhes pa'am/ oM badzra satwa hUM zhes bya ba lan gsum mam/ bdun nam nyi shu rtsa gcig brjod par bya'o// de nas zhi ba'i sbyin sreg gis bgegs nye bar zhi bar bya'o// yang na dang por sa'i pra brtag par bya ba'i phyir/ dkyil 'khor gyi dbus su/ rdo rje slob dpon bdag nyid kyi pus mo nub tsam mam lte ba nub tsam brkos la/ de yang gong gi sa'i lha mo nam mkha' la oM badzra u pa ta ya zhes brjod la gdeg // de nas dong gi nang du chus bkang ste/ me tog yang bcug la/ oM hUM hrI 'am/ oM badzra satwa hUM/ zlos shing shar phyogs su gom pa mi drag mi dal ba brgya phyin te/ tshur log nas chu de ma skams na dngos grub yod par ston/ chu skams na gzhan du spo bar bshad/ de nas rdza so ma btang ba zhig tu rin po che sna lnga dang 'bru lnga dang sman dang snying po dang spos dang lnga blugs la/ dong gi nang du gzhug go// de nas brkos pa'i sa de rdo rje gnod sbyin gyi sngags btab pa'i spos chus bral brul du sprus la nang dgang bar bya'o// lhag par gyur na dngos grub mchog yod par bstan/ chad nas gzhan du spo// de nas rdo rje gnod sbyin bzlas pa'i spos chus chag chag gdab/ 'thas par bcags la me long gi rgyab bzhin du byas pa ni sa las dang bya bas sbyang ba'o// rdo rje gnod sbyin nam rdo rje rtse mo bzlas pa'i spos chus bsang gtor bya ba dang / zhi ba'i sbyin sreg byas pa'i thal ba dang / yungs kar gyis gtor ba ni sngags kyis sbyang ba'o// ting nge 'dzin gyis sbyang ba ni/ slob dpon dkyil 'khor gyi dbus su 'dug la/ rdo rje chen po nas gzhal yas khang la thug pa'i bar du bsgoms la sgo bzhi rta babs dang bcas pa'i nang du sa chud par bsgom par bya'o// sa sbyang ba'o// de nas slob dpon lha'i rnal 'byor dang ldan pas/ sa phyogs 'di nyid du bdag rnam par snang mdzad kyi dkyil 'khor chen po bri bar bya'o zhes bsam pa sngon du btang ba ni/ sems kyi dbang gis sa bzung ba'o// de nas slob dpon gyis rdo rje 'chang chen po'i phyag rgya chen por bsgoms nas/ ting nge 'dzin gsum dang ldan par byas la dkyil 'khor gyi dbus su 'dug ste/ oM badzra tIk+Sh+NA duHkhats+tshe da/ pradz+nyA dz+nyA na mU rti/ dz+nyA na kA ya/ bA gI shwa ra/ a ra pa tsa na/ ya te na ma/ zhes zlos shing 'dug pa yan chad ni/ slob dpon gyi ting nge 'dzin no// de nas bsgrub pa'i grogs mchog rigs bzhi'i nga rgyal dang ldan pa bzhis/ shar phyogs kyi sgo nas 'dud nyi shus bstod de/ mtshan brgya rtsa brgyad 'di dag gis// bdag cag gis ni bstod pa yis// tshul chen yang ni rgyas par mdzad// mgon po khyod la gsol ba ni// sangs rgyas kun gyi 'khor lo che// dkyil 'khor dam pa bshad du gsol// zhes bya ba ni/ bgegs tshar gcad par gsol ba gdab pa'o// de la mig byin gyis brlab pa ni/ g.yas su ma las nyi ma g.yon du Ta las zla ba/ de gnyis kyi steng du hUM gis mig 'bras tshul du byas pa ni mig byin gyis brlab pa'o// rkang mthil gnyis su a las sna tshogs rdo rje bsgom pa na rkang pa brlab pa'o// bdag nyid rang nyid rdo rje can// rdo rje sems dpa' bdag rang nyid// bdag ni sangs rgyas rgyal po che// stobs chen rdo rje can bdag nyid// bdag po rdo rje chen por bdag // byin gyis brlabs pa mi 'dor ro// rdo rje lta bas tshar bcad pa'i mig g.yon gyi zla ba'i dkyil 'khor g.yon phyogs su bskor bas/ bgegs thams cad gsal btab par bsam/ g.yas kyi nyi ma'i dkyil 'khor gyis g.yas phyogs su bskor bas bgegs thams cad bsreg par bsam mo// de ni rdo rje lta bas tshar gcod do// de nas dkyil 'khor gyi dbus nas byang shar mtshams su byis pa gzhon nu bzhin du mchongs te phyin la/ kha lho phyogs su bltas la/ dril bu dkur brten la/ rdo rje lan gsum gsor zhing // tshig 'di skad ces brjod de/ rdo rje slob dpon ming 'di zhes bya bas/ slob ma che ge mo zhes bya ba/ rdzogs pa'i byang chub yongs su rdzogs par bya ba'i phyir dang / sems can thams cad bla na med pa'i ye shes kyi 'bras bu thob par bya ba'i phyir/ sa phyogs 'dir rnam par snang mdzad kyi dkyil 'khor chen po ngas 'bri yis/ lha dang / lha ma yin dang / gnod sbyin dang / srin po dang / yi dwags dang / sha za dang / 'byung po dang / brjed byed dang / mkha' 'gro ma dang / nam mkha' lding dang / mi'am ci dang / rig sngags 'chang grub pa/ rgan po dang / rgan mo g.yog dang 'khor du bcas pa/ gang dag 'khod pa de dag dengs shig // 'di ltar rdo rje 'chang gi bka' thos nas// myur ba nyid du dengs shig // gang dag mi 'gro ba de dag nga'i ye shes kyi rdo rjes mgo tshal pa brgyar dgas par bya'o zhes lan gsum brjod do// de nas rkang pa'i sor mos rdo rje rtse gcig pa sa la 'bri zhing // hUM hUM zhes brjod cing dkyil 'khor bskor ba ni rdo rje 'gros kyis tshar gcad pa'o// dkyil 'khor gyi phyogs bzhir rkang stabs bdun dang / lag stabs bzhi bcu rtsa gnyis bya ba ni/ rdo rje stangs stabs kyis thams cad thal kar gcig pu'am/ yang na de bas mang yang rung // shar gyi phyogs su gzugs par bya// pog phor kham pa las byas pa// so ma btang ba dkar po bcu// byas nas phyogs dang mtshams su ni// brgyad pa de bzhin bdun du dgod// pog phor dag tu ma 'byor na// kham pa'i phor bu'i nang nas dbul// de dag kyang ni ma 'byor na// gcig cig sgor ni gzhag nas dbul// me tog phreng bas brgyan pa yi// rta babs dag kyang phyogs bzhir bya// nas dang gro dang 'bru rnams kyi// myu gu legs par skye bar dgod// dril bu gdugs dang rnga yab dang // srad bu dag kyang phyogs bzhir ni// rta babs sogs las phyi rol du// mdzes par bya phyir mkhas pas gdags// 'bras yos 'bru dang bcas pa yi// me tog sil ma rab tu dgram// dkyil 'khor dag gi phyi rol du// phyi ma'i ri mo sdu gu bri// 'jig rten 'di na grags pa yi// bkra shis la sogs gang yin rnams// dkyil 'khor bdag gi phyi rol du// phyogs bzhi dag tu mkhas pas dgod// yi ge brgya pa bzlas pa'i chus dbang ldan gyi phyogs nas brtsams nas phyi dang nang du bcas pa bsang gtor bya'o// de nas dkyil 'khor byin gyis brlab par bya ba'i phyir/ rdo rje 'khor lo'i phyag rgya kha'i dbus su bzhag la/ oM badzra tsakra hUM/ zhes bzlas brjod bya'o// de nas phyi dro'i dus su/ glu dang rol mo'i mchod pa rnams dang / me tog dang / spos la sogs pa rnams kyis dang po'i 'khor lo ji snyed pa dang / ci 'dod pa de bzhin du mchod cing brtag par bya'o// de nas rnam par snang mdzad kyi dam tshig sems dpa'i sku gzugs lugs ma la sogs pa dkar po sa ma ya s+t+waM zhes brjod la/ rang gi snying pos bzhugs su gsol te/ yang na phreng sngags sam/ yang na sangs rgyas kyi snying po oM hUM hris bzhugs su gsol la/ de bzhin du lha gzhan gyi yang sku bzhugs pa'am/ mtshan ma rnams btab la/ sangs rgyas thams cad kyi snying po 'bru gsum brjod cing 'khor lo'i phyag rgya bcas la dkyil 'khor bslang la/ de nas ting nge 'dzin rnam pa gsum sngon bzhin bsgoms la/ de nas nam mkha'i lha bsre bar bya ste/ yi ge phyin ci ma log pas kha sbyar gyi sbyor ba bsal lo// bar snang la bzhugs pa'i bcom ldan 'das rang gi dam tshig gi phyag rgyas bkug pa la sogs pa'i tshul gyis bkug la bcug ste/ bcings nas dbang du byas te/ phyag rgya bzhis rgyas btab pa byas la/ byin gyis rlob cing mnyes par byas nas gzhag par bya ste/ de nas mchod pa rgya chen po mdo klog pa yan chod byas la/ spyi'am so so'i sngags kyi bsnyen pa byas la phyis 'byung ba bzhin du slob dpon rang nyid bzhugs shing dbang lha las blang ngo // de nas dkyil 'khor du gzhug cing dbang bskur bar bya bar bstan pa'i phyir dkyus ma nyid 'khrugs sdeb ste/ de yang // de nas 'dir dbang dam par gsungs// dbang bskur med na 'grub pa med// yon tan ldan pa'i sngags pa yis// 'di la dbang byin yon tan 'grub// ces bya bas dbang nod pa'i yon tan ston te/ dbang bskur zhing dam tshig dang ldan na/ dngos grub rnam pa gnyis 'thob par lung gis bstan pa'o// dang por khrus byas gos gyon te// rgyal po'i cha lugs 'dra ba dang // bud med lta bu'i tshul ldan pas// slob dpon bla mar gyur pa la// dbang rnams nod par rab tu gsungs// zhes bya bas/ dbang nod pa'i phyir dbang gi sngon du spyod lam de'i sgo nas dkyil 'khor du 'jug pa ston te/ de nas bzlas pa dang / bsgom pa la sogs pa'i cho ga rnams byas la/ phyir 'byung la slob ma gzhug par bya ste/ slob dpon du 'os pa'i slob ma las thams cad pa'i chus bsangs la/ rdo rje sems dpar byin gyis brlabs shing rgyan thams cad kyis brgyan pa la/ rdo rje gnod sbyin yongs su bzlas pa'i gos dmar po'i stod g.yogs dang / smad g.yogs bskon la/ oM badzra tiSh+Tha hUM phaT/ ces mngon par bsngags la/ gos dmar po las byas pa'i gtsug tor dang / sgo srung bzhi'i snying po yongs su bzlas pa'i gos dmar pos gdong bcings la/ yon gyi dam pa dag phul ba yongs su bzung ste de'i snying ga dang dpral ba dang / lkog ma dang / spyi bo rnams su rdo rje dang / rin po che dang / pad+ma dang / sna tshogs rdo rje zla ba'i steng du de'i sa bon gyi rnam par dgod pa/ phyogs bzhi nas sngon bzhin phyag 'tshal du bcug la/ des kyang de bzhin du rdo rje la sogs pas byin gyis brlabs la/ phyi nang gsang ba'i mchod pa byed du nus par byin gyis brlab par bsam mo// de nas shar phyogs kyi sgor bzhag la/ de bzhin du sdom pa sbyin no// oM bo d+hi tsit+tot+bA da yA mi/ zhes brjod do// byang chub sems ni bla med pa// dam pa bdag gis bskyed nas su// snying pos rab tu gzhag par bya// de nas su ra te sa ma ya s+t+waM ho/ sid+d+h+ya badzra ya thA su khaM/ zhes bskul lo// de nas sa ma ya s+t+waM/ zhes bya ba'i sngags kyis rnam par snang mdzad kyi dam tshig gi phyag rgya 'ching du gzhug cing // de bzhin du phreng ba 'dzin du gzhug go// de nas sa ma ya hUM/ zhes brjod la slob ma nang du gzhug go// de nas 'di skad ces kyang bsgo'o// deng khyod kyis de bzhin gshegs pa thams cad kyi rigs su zhugs kyis/ ngas khyod la ye shes gang gis de bzhin gshegs pa thams cad 'grub pa'ang thob na/ dngos grub gzhan lta smos kyang ci dgos te/ de lta bu'i ye shes bskyed par bya yis/ khyod kyi dkyil 'khor chen po ma mthong ba rnams la ma smra zhig // dam tshig nyams par gyur ta re/ de nas rdo rje sems ma'i phyag rgya kha thur du bstan la/ rdo rje slob ma'i spyi bor bzhag ste 'di skad ces brjod par bya'o// 'di ni khyod kyi rdo rje dam tshig yin gyis// gal te 'ga' zhig la smras na klad pa 'gas par 'gyur ro// de nas dam tshig gi phyag rgya de nyid dang / mna'i chu'i snying pos lan cig bsngags la/ slob ma 'thung du gzhug go// de la mna'i snying po ni 'di yin te/ rdo rje sems dpa' deng khyod kyi// snying la yang dag zhugs mdzad kyis// gal te tshul 'di smras na ni// de ma thag tu dral te gshegs// oM badzrod ka Tha/ 'di ni khyod kyi dmyal ba'i chu// dam tshig 'das na sreg par byed// dam tshig bsrungs na dngos grub ni// rdo rje bdud rtsi'i chu 'dis 'grub// rdo rje dril bu'i phyag rgya rnams// gal te dkyil 'khor ma mthong smros// skye bo'i tshogs na 'dug pa'am// dad pa med par bgad par 'gyur// de nas slob ma de la 'di skad bsgo shig // deng phyin chad khyod kyi phyag na rdo rje ni nga yin gyis/ ngas 'di gyis zhes bsgo ba gang yin pa de yang bya dgos so// khyod nga la brnyas par ma byed cig // mi bde ba ma spangs par khyod 'chi ba'i dus byas nas/ dmyal bar ltung bar gyur ta re zhes smras la 'di skad du de bzhin gshegs pa thams cad kyis byin gyis rlobs la/ rdo rje sems dpa' bdag la 'bab par gyur cig ces smros shig ces bsgo'i/ de nas rdo rje slob dpon gyis myur du sems dpa' rdo rje'i phyag rgya bcings la/ 'di skad du brjod du gzhug go// 'di ni rdo rje'i dam tshig ste/ rdo rje sems dpa' yin par grags// rdo rje ye shes bla med ni// de ring nyid du dbab par shog // oM badzra A be sha a/ zhes brjod do// de nas phyag rgya bcings pa las byung nas/ de'i snying gar zhugs te/ rdo rje sems dpa' babs par gyur par bsams na/ babs par 'gyur ro// yang na ho a ho zhes bya ba rang gi snying ga'i zla ba la bkod de/ se'u'i me tog dang 'dra ba'i rdo rje sems dpa' rang gi dam tshig dang bcas pa rang gi snying po las nges par phyung la/ badzra ban+d+ha traT ces bya bas de'i snying kha phye la/ der bcug ste/ rdo rje dbab pa'i phyag rgya bcings la/ sngags brjod de/ bcom ldan 'das kyis gang las gyur par bsams na yang 'bab par 'gyur ro// khro bo'i khu tshur bcings la rdo rje sems dpa' phyin yang 'bab par 'gyur ro// theg pa chen po mngon par rtogs pa'i rdo rje tshig lan bdun nam brgyad brjod pas kyang 'bab par 'gyur ro// slob ma'i gtso bo'i snying gar rdo rje bya// yi ge brgya pas brtan por byas nas ni// bdag lus kyis yin snod kyi sgo dbye zhing // snying la gnas pa'i rdo rje dbus su blta// sngags kyi bdag po yi ge a dmar gzugs// brjod pas yang dag chags par g.yo bar blta// zhes pas so// de nas oM pa ra ma su khA sha ya su la li ta/ bi sa la na mi ter/ na ma mi b+ha ga bAn ta dzaHhUM baM hoH/ hi hi hi hi hiH/ pra tits+tsha badzra ku su ma/ any+dza li nA tha ho/ zhes brjod pa'i sngags 'dis phreng ba de dkyil 'khor du dor ro// de nas dngos grub rab 'bring me tog babs pa las brtag par bya ste/ lha rnams kyi khyad par dang / gnas kyi khyad par las brtag par bya ste/ gang tshe sangs rgyas bcom ldan gyi// dbu la me tog babs gyur na// de tshe gtsug tor mdzod spu dag // 'grub par 'gyur bar gdon mi za// zhal du bab na 'grub par 'gyur// stod du bab na mchog rnams 'grub// rked du bab na 'bring rnams 'grub// ro smad phyogs su bab na ni// dngos grub phal rnams 'grub par 'gyur// bar gyi sku la bab na ni// snying po la sogs 'grub par 'gyur// smad du bab par gyur na ni// mngag gzhug la sogs 'grub par 'gyur// rim pa de dag thams cad ni// rigs bzhi rnams las shes par bya// de bzhin lha rnams gzhan la yang // dngos grub rnam pa gsum du bshad// gal te lha yi gzugs dag las// me tog ring du lhung gyur na// de ni dngos grub yun ring 'gyur// nye na dngos grub myur du 'grub// gsang sngags rnams kyi mchod pa dag // gang du 'gram pa tshun chod ni// de yi sa yis de yin te// me tog de lhung de yi rigs// lha gnyis kyi ni bar dag tu// gal te me tog bab gyur na// gang du nye bar gyur pa ni// de ni de yi rigs su bshad// gal te la la'i me tog ni// dkyil 'khor mang po 'das nas babs// de la dngos grub phal 'grub cing // de ni dad pa'ang rab tu chung // gal te me tog bor ba dag // ra ba'i ri bo la bab na// zhi ba'i bya bas de nas sdod// nan tan bskyed de 'dor du gzhug // de ste the tshom gyur na ni// mkhas pas bzlas te 'dor mi gzhug // de ni gang yang nges med pas// de ni dngos grub 'thob mi 'gyur// gnyis kyi bar du mnyam pa dang // don med phyi rol ltung na ni// zhi ba'i sbyin sreg byas nas su// de nas me tog 'dor du gzhug // snying por me tog bab na ni// rtag tu don med mi 'gyur bshad// srad bu dag gi cho ga bzhin// de yi nye 'khor shes par bya// de la sogs pa'i rnam pa yi// me tog rnams ni bor ba las// bdag gi mdun du gang lhung ni// de la zhi ba brtsam par bya// sbyin sreg gis ni zhi byas nas// de ni slar la 'dor du gzhug // lan gsum stsogs te bor na yang // gal te legs par ma babs na// re thag gcad de slar gtang ngo // de nas me tog bab pa las lha yang dag par shes par byas nas phreng ba blangs te/ oM pra ti grih+NA swa mi maM/ sa twaM ma hA ba la/ zhes brjod nas/ de'i mgo la bcing ngo // ye shes babs pa'i mtshan ma las// nye bar mtshon nas de la mig gis ci mthong zhes dris te/ des ci ltar mthong ba de bzhin du 'grub par 'gyur ro// gal te dkar po snang ba mthong na ni// de la dngos grub mchog bslab bo// gal te ser po mthong na de la don 'byung ba'i ye shes bslab par bya'o// gal te dmar po mthong na de la rjes su chags pa'i ye shes bslab bo// 'on te nag por mthong ba de la mngon spyod kyi ye shes bslab bo// gal te sna tshogs par mthong na// de la dngos grub thams cad kyi ye shes bkrol nas bslab par bya'o zhes rgya cher sbyar ro// de nas snying po 'dis gdong g.yogs bkrol te/ oM badzra sa twa ya yan te t+ya/ tsak+Shu g+ha ta na pa rota g+ha ta ma ti/ sarba k+Sho badzra tsak+Shu ma nut+ta raM/ de nas he badzra pA sh+ya/ zhes brjod do// de nas gdong g.yogs bkrol nas ni// dkyil 'khor bzang po bstan par bya// de nas bla ma dgar gyur nas// slob ma de la 'di skad bsgo// dkyil 'khor bzang po 'di la ltos// da ni dad pa rab tu bskyed// khyod ni sangs rgyas rigs su skyes// sngags dang rig pas byin gyis brlabs// 'gro ba phun sum dngos grub kyang // thams cad khyod la mngon du 'gyur// dngos grub thob phyir dam tshig skyongs// gsang sngags la yang brtson par gyis// de nas dkyil 'khor gyi de kho na nyid bstan par bya ste/ mi mnyam med par zur bzhi snyoms// dran dang dbang po sgo bzhi ste// bsam gtan rnams kyi rta babs bzhi// ting 'dzin khyams su shes par bya// khyams las bden pa'i rdo rje dag // gzungs rnams lha mos mchod pa yin// rgyan rnams kun gyis bkra ba yang // bsam pa thams cad rdzogs byed pa'o// gdul byas bskyod pa sna tshogs mchog // dar 'phan dril bu sgrog pa yin// me long ye shes rtag mi rtog // byang chub yan lag me tog phreng // dra ba dra phyed rin chen mchog // nyi ma zla ba yang dag ldan// kun 'grub mi zad bde ba ste// bde ba chen po zhes grags pa'o// de ni nang gi dkyil 'khor gyi// ka ba dkyil 'khor brgyad pa yi// dngos grub bde ba kun ster ba'i// rnam thar brgyad po de nyid yin// theg pa chen po byang chub sems// mdo sde 'khor lo bskor bas na// rdo rje thig gis yongs gdab cing // thams cad du yang yongs su rdzogs// gang dag 'jug pa tsam gyis ni// mi tshugs pa dang mi ldog dang // bde ba chen po rab 'grub phyir// de dag dag par yang dag 'gyur// de nas phyag rgya dang snying po yang bshad par bya'o// de nas rdo rje 'bebs pa nas brtsams te/ mgon po rnam snang gi bar du bstan par bya'o// dang po sdig pa bsreg byas nas// de la dbab dang dral ba bya// de dag kun gyi rim pa yang // rtsa ba'i rgyud las gsungs pa ltar// 'dir ni de dag bya ba yin// zhes bya bas/ dbang bskur ba'i slob ma rgyud dag par bya ba'i phyir sdig pa bsreg pa ni/ til gyi sreg blugs sdig pa bsreg pa'i sngags dang bcas pa brgya rtsa brgyad kyis zhi ba'i sbyin sreg byas la/ de nas thal mo dam du bsdams la/ sor mo thams cad bsnol ba ni// rdo rje thal mor bka' stsal te// rab tu bsdams phyir rdo rje bsdams// badzra any+dza li zhes rdo rje thal mo'i sngags so// badzra ban+d+ha zhes brjod cing slob ma'i snying gar lan gsum dral bar bya'o// de nas ye shes dbab pa ni// badzra A be+e sha a zhes bya bas rdo rje dbab pa'i dam tshig gi phyag rgya bcings pa la/ a a zhes pa a brgyas slob ma la dbab par bya'o// mchod pa'i lan dang sbyin pa dang // zhes bya bas/ slob mas slob dpon la mchod pa rnam pa lnga dbul ba bstan pa'o// sbyin pa dang zhes bya bas dbang bskur ba'i sngon yon bzhin du slob dpon la dbul bar bstan pa'o// rim pa dang ldan pas dbang bskur te/ de nas de la chu dbang bskur// gzhan yang phyag rgya'i dbang dang ni// cod pan dar dpyangs rdo rje dang // bdag po ming la sogs pa dang // zhes bya bas/ rig pa'i dbang lnga dang / rdo rje brtul zhugs kyi dbang dang drug bskur bar bstan pa ni/ gang du me tog bab par gyur pa de'i rigs dang gzugs su bskyed la/ de'i phyag rgya dang sngags kyis byin gyis brlabs te/ snying po 'di dang rdo rjes byin gyis brlabs pa'i bum pa'i chus dbang bskur ro// oM badzra a b+hi Shiny+tsa/ de nas de dang rjes su mthun pa'i cod pan dang / dar dpyangs kyis dbang bskur la/ rang gi mtshan ma'i dbang bskur ba lag tu byin te/ mtshan ma dang rjes su mthun par sngags 'di brjod par bya'o// sangs rgyas rnams kyi rdo rje'i dbang // di ring khyod la bskur bar 'gyur// sangs rgyas kun du dbang bskur phyir// rdo rje 'di ni khyod kyis long // rang gi mtshan mas bdag po'i dbang gi snying po 'dis sbyin par bya ste/ oM badzra a d+hi pa ti s+t+waM/ a b+hi Shiny+tsa mi/ tiSh+Tha badzra sa ma ya s+t+waM/ de nas snying po 'dis dril bu sbyin par bya'o// a kA ro mu khaM sarba d+harmA NaM/ Ad+ya nut+pan+na twA ta/ de nas snying po 'dis rdo rje ming gi dbang bskur/ oM badzra satwa s+t+waM a b+hi Shiny+tsa mi/ badzra nA ma a b+hi She ka ta/ kye rdo rje zhes gang gis ming gang brjod pa der skye zhes brjod par bya'o// 'di ni sangs rgyas thams cad kyi// rdo rje sems dpa'i phyag na gnas// khyod kyis kyang ni rtag tu zung // phyag na rdo rje'i brtul zhugs brtan// zhes bya bas lag tu rdo rje byin la/ oM sarba ta thA ga ta sid+d+hi badzra sa ma ya/ tiSh+Tha e Sha twaM d+ha ra ya mi hi hi hi hi hUM/ zhes so// de nas phyag rgya chen po'i tshul du bzhag la/ spos la sogs pa rnams kyis yang dag par mchod la sngags kyis bskul ba'i tshig brgya rtsa brgyad bzlas pa'i sngags byin la/ phyag rgya bzhi'i ye shes bzlas par bya ba ni/ rig pa'i dbang bskur ba'o// slob mas kyang rdo rje thal mo bskor ba byas la phyag bya ste/ phreng ba bcing ba la sogs thams cad gzung bar bya'o// rig pa'i dbang bskur ba'i cho ga'o// dbang rnams rdzogs nas dbang byin pa// gsang ba'i dbang dang nges pa'i dbang // rim pa bzhin du rab tu bskur// de nas bkra shis brjod bya zhing // zhes bya bas/ rdo rje slob dpon du dbang bskur ba ston te/ de yang de nas slob dpon du 'os pa'i slob mas yon bzang po phul la/ gsol ba gdab par bya ste/ byang chub rdo rje sangs rgyas la// ji ltar mchog chen stsol mdzad pa// bdag la bsrung ba'i don gyi phyir// nam mkha'i rdo rje deng bdag stsol// slob dpon rnam par snang mdzad chen po nyid du gyur pas/ shar phyogs kyi sgo'i mthar sna tshogs pad+ma bris la/ slob ma rdo rje 'dzin pa chen po'i skur zla ba'i dkyil 'khor gyi steng du gnas par bsams la/ rdo rje sems ma la sogs pas byin gyis brlabs te/ dbang bskur bar bya'o// yang na dkyil 'khor las khru gsum tsam yongs su dor bar dbang bskur ba'i sgo la mngon par phyogs par byas la/ nang gi dkyil 'khor gyi phyed kyi tshad tsam la/ zur bzhi pa la/ sgo nub phyogs su bltas pa'i dkyil 'khor tshon sna lngas bris la/ de'i dbus su pad+ma 'dab ma brgyad pa bris/ de'i steng du seng ge'i gdan zla ba'i steng du dkyil 'khor ras kyis bkab pa dang seng ge'i gdan gyi steng du bla re bri zhing g.yas logs su dar dang / me tog gi phreng bas brgyan pa'i gdugs rtse mo dkar ba dang / dmar ba la gtsug tor gdugs dkar pos yongs su bzlas la/ g.yon du dar dang / ras sna tshogs pas bkra ba'i rgyal mtshan dang / ba dan oM yongs su bzlas pa legs par bzhag la mchod yon phul te/ me tog la sogs pas yang dag par mchod cing // rnga bo che dang / rnga rings dang / dung la sogs pa'i rol mo phyag rgyas byin gyis brlabs pa dang / phyi'i gar dang glu la sogs pa dang / sgeg mo la sogs pas mchod cing // bkra shis kyi glu len cing // dril bu dkrol bzhin du rdo rje 'bebs pa la sogs pa'i chu rnams kyis/ de'i sngags gdon pa sngon du 'gro ba nyid dang / rdo rje slob dpon chen po nyid du dbang bskur bar bya ste/ oM badzra a b+hi Shiny+tsa/ zhes bya ba dang / ji srid par rnam par rgyal ba'i bum pa'i bar dang dbang bskur ro// de nas de'i mgor yang 'jam pa'i rdo rje'i sku gzugs de'i dam tshig gi phyag rgyas bzung la/ oM ma hA su kha badzra satwa dzaHdzaHhUM baM hoHsu ra ta s+t+waM/ zhes bya ba'i sngags bzlas la/ rdo rje 'dzin pa chen po'i slob dpon du 'gyur ro// shes rab yan lag 'dus pa'i rdo rje las byung ba'i// byang chub sems kyis 'jam dbyangs byang chub bde dbang bskur// rgyal mchog sras bcas rnams kyis legs gsung bkra shis gang // des ni khyod kyi dbang bskur mchog la bkra shis shog // sangs rgyas kun gyis nam mkha'i khams// yongs su gang bar rnam par bsgom// phyi rol dri sogs dam tshig gis// sprin ltar brtul zhugs can gyis bsgom// yang na rdo rje dbyings kyi ni// ting nge 'dzin gyis rdo rje bsgom// dam tshig mchog gi bum pa yang // 'dzin par mkhas pas bsgom par bya// rdo rje slob dpon bka' drin gyis// de tshe de la dbang bskur ba// rdzogs sangs rdo rje lha mo rnams// rang nyid gsol bar mdzad par 'gyur// de nas rnam par rgyal ba'i bum pa rdo rje khu tshur gyis bzung nas dbang bskur bar bya ste/ oM dzaHhUM baM hoH/ ma hA su kha badzra satwa a b+hi She ka na hUM/ a b+hi Shiny+tsA mi/ sarba badzra a d+hi pa ti twaM dr-i D+ho me b+ha ba/ sid+d+ha na ma ste b+ha ga bA na/ ma hA badzra d+ha ra su ra ta s+t+waM/ ma hA badzra sa twa oM b+hur b+hu wa swA hA/ zhes bya ba 'dis lag pa gnyis su rdo rje byin la/ phyi nang gsang ba'i mchod pa rnams kyis yang dag par mchod de sngags brjod par bya'o// me tog ma'i gzugs kyis me tog gis gtor la/ deng tshun chad sangs rgyas dang byang chub sems dpa' thams cad bzhed pas mchod na khyed mchod pa'i yan lag rdzogs shing // skyes bu chen po'i mtshan dang / dpe byad rnams kyis brgyan par byas pa'i skur mthong bar 'gyur ro zhes brjod do// de nas bdug pa ma'i gzugs kyis bdug pas bdugs la 'di skad ces brjod do// gang gis sems can thams cad tshim par 'gyur ba'i de bzhin gshegs pa thams cad khyed la bdug par 'tshal bar 'gyur ro// de nas mar me ma'i gzugs su mar me nye bar bstan la 'di skad ces brjod par bya ste/ deng nas brtsams te rdo rje chos dang 'dra bar de bzhin gshegs pa thams cad kyi spyan la yang dag par 'bar bas/ ma rig pas khebs pa'i sems can rnams la ye shes kyi snang bas snang ba byed par 'gyur ro// de nas byug pa ma'i gzugs can gyis byug pas byugs la/ 'di skad ces brjod par bya ste/ deng tshun chad khyod sangs rgyas dang byang chub sems dpa' thams cad dang / 'jig rten thams cad du yang tshul khrims dang / ting nge 'dzin dang / shes rab la sogs pa'i dri'i rgyun ster bar 'gyur ro// de nas ho zhes bya bas gzhu byin nas/ de bzhin gshegs pa thams cad mnyes par gyis shig ces brjod de/ phyogs bzhir mda' bzhi 'phen du gzhug cing steng dang 'og tu yang re re 'phen du gzhug go// de nas sha d+ha b+hany+dza ga byin la/ 'dis dngos grub thams cad dang / nye bar spyod pa thams cad sprul pa nye bar longs spyod cing // gzhan dag la yang byin cig // de nas chos kyi 'khor lo rkang pa gnyis kyi dbus su bzhag cing // dung yang lag pa g.yas par byin te/ chos kyi 'khor lo dang / smra ba gnyis kyi chos kyi yi ge dang lhan cig byin la/ 'di skad ces brjod par bya ste/ deng nas brtsams te sems bskyed pa tsam gyis chos kyi 'khor lo bskor cig // di ring phan chad 'jig rten la// skyob pa rnams kyis 'khor lo bskor// chos kyi dung ni bla med pas// kun du ma lus gang bar gyis// som nyi yid gnyis mi bya zhing // dogs pa med pa'i sems kyis su// gsang sngags spyod pa tshul gyi mchog // 'jig rten 'di la rab tu sgrogs// de ltar byas na sangs rgyas la// phan 'dogs drin du gzo zhes bya// rdo rje 'dzin pa de kun kyang // kun du khyod la srung bar byed// de nas/ 'jig rten kun la phan pa'i phyir// 'jig rten khams ni thams cad du// ji ltar sna tshogs 'dul 'gyur ba'i// rdo rje'i 'khor lo bskor bar gyis// zhes brjod la/ rgyal bar gyur cig // rgyal bar gyur cig // rdo rje rigs kyi bdag po'i rdo rje'i 'khor lo bskor cig ces brjod do// mdor na 'jig rten thams cad du// sems can kun la phan pa'i phyir// ji ltar 'dul ba sna tshogs pa'i// nor bu'i 'khor lo rab tu bskor// zhes brjod la/ rgyal bar gyur cig // rgyal bar gyur cig // rin po che'i rigs kyi bdag po'i rin po che'i 'khor lo bskor cig ces brjod do// de nas/ mdor na 'jig rten thams cad du// sems can kun la phan pa'i phyir// ji ltar 'dul ba sna tshogs pa'i// pad+ma'i 'khor lo rab tu bskor// zhes brjod la/ rgyal bar gyur cig // rgyal bar gyur cig // pad+ma'i rigs kyi bdag po'i chos kyi 'khor lo bskor cig ces brjod do// de nas/ mdor na 'jig rten thams cad du// sems can kun la phan pa'i phyir// ji ltar 'dul ba sna tshogs pa'i// las kyi 'khor lo rab tu bskor// zhes brjod la/ rgyal bar gyur cig // rgyal bar gyur cig // las kyi rigs kyi bdag po'i chos kyi 'khor lo bskor cig ces brjod do// de nas/ mdor na 'jig rten thams cad du// sems can kun la phan pa'i phyir// ji ltar 'dul ba sna tshogs pa'i// chos kyi 'khor lo rab tu bskor// zhes brjod la/ rgyal bar gyur cig // rgyal bar gyur cig // de bzhin gshegs pa thams cad kyi bdag po'i chos kyi 'khor lo bskor cig ces brjod par bya'o// de nas slob mas rdo rje sems dpar bsgoms la/ de bzhin du bzhag ste/ gzengs bstod pas ni dngos po kun// sangs rgyas kun gyi bdag nyid de// rdo rje ming dbang bskur bas kyang // de bzhin gshegs par lung bstan to// oM/ nga yis 'di ltar khyod lung bstan// rdo rje sems dpa' de bzhin gshegs// dngos po mchog tu grub pa'i phyir// srid pa'i ngan 'gro rnams las bton// kye rdo rje che ge mo zhes bya ba'i de bzhin gshegs pa/ sid+d+hi sa ma ya s+t+waM b+hur b+hu wa swaH/ gzengs bstod pa ni 'di yin te// g.yon pa'i khu tshur snying khar bzhag la/ g.yas pa mi 'jigs pa sbyin te/ 'dis phyag rgya chen po mchog tu gsang ba'i cho gas lung bstan par bya ste/ de la de bzhin gshegs pa thams cad rdo rje 'dzin pa thams cad dang / byang chub sems dpa'i 'khor dang bcas pa thams cad rang gi dbang gi slob dpon dang mgrin gcig tu bla na med pa yang dag par rdzogs pa'i byang chub tu lung ston par mdzad de/ 'di lta ste/ 'di nyid kyang gzengs bstod pa'i phyag rgya chen pos mchog tu gsang ba'i dngos grub mchog 'grub pa'i byin rlabs dang / gsang sngags 'di'i stobs la dad par bya'o zhes brjod par bya'o// mchog tu gsang ba'i dkyil 'khor la// mthong ba dang ni zhugs pa yis// srid pa kun las rnam grol bar// khyod ni di ring gnas pa yin// bde chen theg pa 'di las ni// slar khyod 'chi ba yod min te// mi tshugs pa dang mi sod pas// cis kyang mi 'jigs dga' bar gyis// dngos po mchog tu grub pa'i phyir// srid pa'i sdug bsngal las khyod 'das// srid pa shin tu grub pa'i phyir// ston pa'i mchog tu gyur pa yin// slob ma gus pas bla ma yi// rkang pa gnyis la phyag byas te// de nas ji skad gsungs pa kun// rjes su grub par khas blang ngo // de ltar dam bcas byas nas ni// cho ga 'di yis rang nyid kyis// rdo rje rtse mo lnga pa ni// blangs nas kyang ni de la sbyin// 'di ni sangs rgyas thams cad de// rdo rje sems dpa'i lag na 'dug // khyod kyis kyang ni rtag tu bcing // phyag na rdo rje'i brtul zhugs brtan// de nas oM sarba ta thA ga ta sid+d+hi badzra sa ma ya tiSh+Tha e Sha twaM d+ha ra ya mi badzra satwaM hi hi hi hi hUM/ zhes brjod do// de nas/ 'di de sangs rgyas thams cad kyi// shes rab dbyangs kyi rjes 'gro ba// khyod kyis kyang ni rtag tu bcang // byang chub rdo rje rgyal bas gsungs// zhes brjod la dril bu sbyin no// de ltar dbang bskur byas nas ni// de nas sar pa'i gos rnams bskon// me tog dri la sogs pas mchod// mchod phyir gdu bu bcang bar bya// de nas bla ma bdag nyid kyis// de yi spyi bor gdugs kyang gzugs// thal mo sbyar ba byas nas ni// dkyil 'khor legs par bskor du gzhug // gdugs dang bcas pa sgo phyogs su// spyi bo btud de phyag 'tshal gzhug // slob ma 'di ni phul ba lags// gsang sngags rgyud ni 'dzin par 'gyur// mkhan pos de skad smras nas su// gdugs bzhag nas ni slob ma de// lag par legs par blangs nas su// de nas 'di skad bsgo bar bya// de ni dkyil 'khor slob dpon 'gyur// gsang sngags rgyud kyang 'dzin par 'gyur// sangs rgyas byang chub sems dpa' dang // lha rnams kun gyis bkur bar 'gyur// sems can rnams la snying brtse'i phyir// khyod kyis dkyil 'khor cho ga bzhin// nan tan bskyed de bri bar gyis// sgrub pa po yang rgyud la sbyor// khyod kyis chos la ser sna dang // sems can rnams la mi phan pa// nyams pa chen por 'gyur kyang ni// bu khyod kyis ni mi bya'o// de nas bkra shis brjod bya zhing // zhes bya bas dbang bskur zin nas bkra shis brjod par bya ste/ phun sum tshogs pa mnga' ba gser gyi ri bo 'dra// 'jig rten gsum gyi mgon po dri ma gsum spangs pa// sangs rgyas pad+ma rgyas pa 'dra ba'i spyan mnga' ba// bkra shis de ni skye dgu zhi byed dang po'o// de yis nye bar bstan pa mchog rab mi g.yo ba// 'jig rten gsum na grags shing lha dang mis mchod pa// chos kyi dam pa skye dgu rnams la zhi byed pa// de ni 'jig rten dge ba'i bkra shis gnyis pa'o// dge 'dun dam pa chos ldan thos pa'i bkra shis phyug // mi dang lha dang lha ma yin gyis mchod pa'i gnas// tshogs kyi mchog rab ngo tsha shes dang dpal gyi gzhi// de ni 'jig rten dge ba'i bkra shis gsum pa'o// rgyal ba bzhin du 'gying bcas pas// g.yog dang ldan pas slob dpon la// lan gsum bskor bas tshigs bcad kyis// bla ma de ni gzengs bstod bya// kye bdag ni rim pas dbugs phyung ste// mya ngan 'das pa'i lam la dgod// sa la nges par dbang bskur te// shin tu gzi ldan bkra shis mchog // ces brjod pas gshegs su gsol te/ de nas rang yang khyim du 'gro// khyim du phyin nas 'khor dag la// slob dpon 'di ni dam tshig pas// bdag kyang dam tshig mchog dang ldan// 'di la rim gro phun sum tshogs// rta dang glang po nor dang 'bru// rin po che dang ci bzhed pa// khyed cag nga la ma 'dri bar// slob dpon 'di la de phyir phul// zhes bya bas/ bla ma la yon dbul ba dang / dkyil 'khor gyi lha gshegs shing // sprul pa rang la bsdu ba dang // tshon phyag cing dkyil 'khor gyi rdzas la sogs pa ji ltar bya ba'i rim pa bstan pa ni/ de nas/ bla ma la ni gus bcas yon// rjes mthun khyod kyis sbyin par bya// des ni rims sogs gnod pa rnams// phyir zhing 'byung bar mi 'gyur ro// rang gi dam tshig slob dpon ni// sbyin min bu dang chung ma dang // rang srog gis rtag brten byas na// longs spyod g.yo bas smos ci dgos// gang phyir bskal pa bye ba ni// grangs med par yang rnyed dka' ba'i// sangs rgyas nyid kyang rtsod ldan la// tshe 'di nyid la ster bar byed// rtag tu khyod kyis dam tshig srungs// rtag tu de bzhin gshegs pa mchod// rtag tu bla ma la yang dbul// 'di ni sangs rgyas kun dang 'dra// de byin sangs rgyas thams cad la// rtag tu sbyin pa nyid du 'gyur// de byin bsod nams mchog dag gis// dngos grub mchog ni thob par 'gyur// deng khyod skye ba 'bras bcas te// gang 'dir legs par gnas pas na// dam tshig lha rnams kun dang mnyam// rang 'byung du yang de skyes so// sangs rgyas rdo rje 'dzin bcas pa// kun gyis deng khyod dbang bskur bas// khams gsum gyi ni rgyal po che// rgyal po'i bdag por bstan pa yin// des ni bdud las rnam rgyal te// grong khyer mchog tu rab tu bzhugs// khyed rnams kyis ni sangs rgyas te// de nyid thob par the tshom med// de nas me tog la sogs pas yang dag par mchod la legs par bstod de/ de bzhin gshegs pa thams cad la gsol ba btab cing bzod par gsol ba la/ nyi ma 'char ba'i dus su rdo rje sems ma'i phyag rgya bcings la/ gyen du bkrol te snying po 'di brjod par bya'o// oM kr-i to pa sarba satwa ar+tha/ sid+d+hi ma haM dwa ma thA nu ga ta/ gats+tsha twaM bud+d+ha bi shi yaM/ su na ra ga ma na ya tu/ badzra satwa mu de/ mi bskyod pa la sogs pa'i sprul pa'i dkyil 'khor rnams ni/ dzaHhUM baM hoHzhes bya bas/ rang gi lus la nye bar bsdu bar bya'o// de nas snying ga nas byung ba'i rdo rje rin chen gyi phyag rgyas rang gi dbang bskur ba'i gnas na 'dug pas dbang bskur la/ mdzub mo gnyis kyis phreng ba bcings pa/ go cha bcing ba snying po 'dis bya ste/ oM badzra rat+na a b+hi Shiny+tsa/ sarba mu Ta me draM TaM ku ru pa ra ka pa tse na baM/ go cha'i mthar phreng ba bcings pa bkrol ba la thal mo sbyar te/ bdag nyid mnyam pa'i thal mos dgyes pa'i snying po 'dis bya'o// oM badzra tu Sh+ye ho// yi ge brgya pa brjod la/ rdo rje dga' bas legs so zhes bya ba byin te/ legs so rdo rje sems dpa' khyod// rdo rje rin chen khyod legs so// rdo rje chos khyod legs pa ste// rdo rje las ni khyod legs so// theg pa chen po bla na med// de bzhin gshegs pa kun gyi gsang // theg pa chen po mdor bsdu ba'i// mdo 'di yang ni legs par bshad// oM badzra kI li kI la ya/ badzra big+h+naM badzra d+hA ra any+dza ya hUM hUM hUM hUM phaT/ ces bya bas phur bu bton la 'o mas bkru'o// a kA ro mu khaM sarba d+harmA NAM/ A d+ya nut+pan+na twa ta/ zhes pa 'dis/ tshon rtsi rnams bsdus la 'bad pas/ chu klung chen por dor bar bya'o// de nas gnas kyang ba glang gi lci bas nye bar byugs la/ bza' ba dang ni bca' ba rnams// ci dga' bar ni sbyin par bya// khyi dang bya rog la sogs la// cung zad tsam yang mi sbyin no// yo byad rdzas rnams thams cad ni// slob dpon dag gis bsdus nas ni// slob ma rnams la bgor mi rung // dkyil 'khor gyi ni yo byad kun// slob dpon bdag nyid dbang bar bshad// gal te slob mas spyad na ni// dam tshig las ni nyams par 'gyur// gang zhig spyod par mi 'dod na// de yi cho ga'i go rims 'di'o// dkon mchog gsum gyi yo byad du// de dag cho ga bzhin du dbul// gdugs dang rnga yab dri la sogs// sangs rgyas nyid la dbul bar bya// gang na dang gdugs spos dri la sogs// dam pa'i chos la dbul bar bya// gos dang yo byad snod la sogs// dge 'dun rnams la dbul bar bya// de dag la ni slob ma yis// cung zad tsam yang mi bskur ro// dge 'dun med na dge slong sbyin// yang na dge slong ma la sbyin// gal te bdag nyid mi 'dod na// dge bsnyen dag la sbyin par bya// de nas de yi phyi de nyin// nyes byas lhag ma zhi bya'i phyir// mkhas pa yis ni zhi ba yi// sbyin sreg brgya rtsa brgyad bya'o// slob mas bdag zhi bya ba'i phyir// spyan la sogs pa'i gsang sngags dang // sems can kun la phan pa'i phyir// byams pa chen po'ang bsgom par bya// nyes byas thams cad zhi bya'i phyir// de nas zhi ba chen po bya// de dag ni gzhug cing dbang bskur ba'i rim pa'o// gzhan yang sbyin sreg byed pa na// las gzhan de dag gzhan pa min// bdag gi las dang gzhan dag ste// shi dang gson gyi las su bstan// zhes bya bas/ bdag dang gzhan don du sbyin sreg bya ba spyir mdor bstan pa'o// de yang // shi dang gson gyi las su bstan// zhes bya bas gzhan don bya ba khyad par du mdor bstan pa'o// de la bdag gi las bstan pa// zhes bya ba nas/ de ni bdag gi don bya ba la sogs pa'i ting nge 'dzin to zhes bya ba'i bar gyis bdag gi don bya ba'i sbyin sreg bstan pa'o// de yang // de dbus gsum las lha rnams bskyed// ces bya bas yig 'bru dang phyag mtshan dang lha bskyed pa ste cho ga gsum la bya'o// de la a yis byin brlabs te// zhes bya bas lha'i byin gyis brlab pa ste/ dbu la oM mgrin par AH'am hrIHdang / thugs kar hUM bsam pa la bya'o// 'di las ma gsungs gzhan dag las// rgyas par bstan de der shes bya// zhes bya bas// gzhung 'di sbyin sreg ma rgyas pas// mtshan yang dag par rdzogs pa'i sbyin sreg rgyas pa dang / rgyas pa gzhan dang gzhan bzhin 'dir bya bar gsungs pa'o// gzhan don bya ba'i rim pa yang // shi dang na ba gnyis yin te// zhes bya bas/ gzhan don bya ba mdor bstan pa'o// de la na ba'i las bya ba zhes bya ba nas/ na ba las thar pa'i ting nge 'dzin to zhes bya ba'i bar gyis/ gang dag bgegs la sogs pa rnams kyis na ba la/ zhi ba'i sbyin sreg gis zhi ba'i las bya la/ gang dag zhi bar ma gyur pa rnams la drag po'i sbyin sreg gis las bya zhes pa'i don to// de nas shi ba la phan gdags pa'i rim pa 'byung ste/ ro'i sngon du 'gro ba'i cho ga dang / ro sta gon la gnas pa dang / ro sbyin sreg chen pos sbyang ba dang gsum gyi rim pa ston te/ dkyus dkrugs pa'i phyir gsal bar bya ba ni/ de nas shi la phan gdags na// dang por gnod pa'i bgegs bsal nas// ro la phan pa'i cho ga ni// phan pa'i gnod sbyin chus btab la// dang por bkru ba'i las yin no// de nas rnam rgyal chus bkang ba'i// bum pas bkrus te bgegs bskrad la// de nas de la bsrung bar bya'o// a yis kun khyab spyi steng bsam// lhag 'gyur lha ni sngon bzhin bsam// a las ye shes lnga yis gang // de nas a yi spro bsdu bya// de nas gang shi de nyid la// mig la a a zhes bkod de// de ni sngon gyi cho ga'o// zhes bya bas/ ro'i sngon du bya ba'i rim pa ni/ dang por gnod pa'i bgegs bsal te/ gang zhe na/ snang la bden pa bdar ba ni// dkon mchog gsum la phyag 'tshal lo// dkon mchog gsum gyi bka' bden pa dang / bden pa chen po'i byin gyi rlabs dang / rig sngags dang / gsang sngags dang / snying po dang / phyag rgya dang / ting nge 'dzin dang / rig sngags kyi lha thams cad kyi bden pa'i byin gyi rlabs kyis/ tshe 'das pa 'di la gson gyi dus su brnyas byed pa/ gshin gyi dus su gcags byed pa'i bgegs dang log 'dren gang dag yod pa de dag thams cad skad cig kyang ma gnas par dengs shig ces byas la/ yungs kar brdeg cing // hUM bzhi pa'i sngags bzlas par bya'o// de nas rdo rje gnod sbyin gyis byin gyis brlabs pa'i bum pa'i chus bkrus la bgegs kyis mi tshugs par bsam/ de nas rnam par rgyal ba'i bum pa'i chus bkrus la sgrib pa thams cad dag par bsam/ de nas ro'i spyi bo'i steng du a bsams la/ de gyur pa las kho rang gi lhag pa'i lha ru bskyed/ de nas yang snying gar a bsams la/ de las ye shes kyi 'od zer 'phros pas ro ye shes lnga dang ldan par gyur par bsams/ de nas ro'i lus ngag yid gsum byin gyis brlab par bya ste/ spyi bor zla ba'i steng du oM dkar po bsam/ mgrin par zla ba'i steng du hrIHd+mar po bsam mo// snying gar zla ba'i steng hUM nag po bsam/ de nas skye mched drug la dbyangs kyi yi ge zung re re dgod do// de ni rten sbyang ba'o// de nas shes pa dgug pa ni/ gong gi bden pa bdar la/ tshe 'das pa'i ming 'di zhes bya ba khyod/ 'di nas shi ba'i dus byas nas/ ngan song gsum la sogs pa 'gro ba gang na gnas kyang rung // skad cig gis 'dir khugs par gyur cig // de nas sngags brjod pa ni/ oM sarba bid sarba pA paM A kaR+Sha ya hUM dza a Ni suM tri pre du dza/ zhes brjod cing // snying ga nas 'od 'phros pa las khugs par bsam mo// dzaHhUM baM hoHbrjod la yang bstim par bsam mo// de nas gcags dang dbral ba ni/ gong gi bden pa bdar la/ gong ma ltar 'dir yang bgegs bskrad do// de nas 'gro ba rigs drug nas drang ba ni/ 'gro ba rigs drug gi snying pos 'gro ba rigs drug nas ro'i shes pa drangs nas mya ngan las 'das pa'i 'bras bu thob par bsam mo// de nas gtang bar bya ba ni/ mchod pa'i bye brag ro la dbul ba dang / me tog gi char dbab bar bya'o// de dag ni sngon du bya ba'i rim pa'o// de nas gnas pa'i cho ga bshad// shi ba dkyil 'khor dbus bzhag ste// zhag lnga slob dpon smyung gnas te// bgegs bskrad la sogs byas nas ni// 'khor lo'i lha rnams mdun bsams te// phyag 'tshal spro bskyed la sogs bya/ de nas tshig 'di ched brjod bya// deng dus bdag tshe 'bras bu yod// bdag gi gson pa'ang 'bras bur bcas// lha dang dam tshig gis mnyam par// gyur par bdag ni the tshom med// byang chub sems dang sems gcig pas// mi ldog par ni bdag gyur te// de bzhin gshegs pa'i rigs su ni// deng bdag skye bar the tshom med// deng bdag nyi ma dam pa ste// bdag gi mchod sbyin bla na med// sangs rgyas thams cad spyan 'dren pas// deng bdag 'dul ba'i mchog yin no// de nas sbyor ba'i ting 'dzin dang // rgyal mchog la sogs bsgom bya ste// sgo dbye la sogs gnas 'dir bshad// de nas spos thogs la/ spyan drang tshig 'di brjod par bya// kye dbang bskur nges te bla na med// phyogs bcur bzhugs pa'i sangs rgyas kun// ma lus bdag la dgongs su gsol// bdag ming 'di zhes bya ba yis// 'di la phan gdags don ched du// gnas 'dir sangs rgyas kun gshegs te// 'di la dbang ni stsal du gsol// de rjes gsang sngags 'di brjod bya// oM a sarba ta thA ga ta hr-i da ya ha ra ha ra/ oM hUM hri b+ha ga bA na/ dz+nyA na mUrti/ wA gI shwa ra ma hA wa tsa/ sarba d+harma/ ga ga na a ma la su pa ri shud+d+ha/ d+harma d+hA tu/ dz+nyAn gar+b+ha AH/ zhes ni brjod pa'i sngags bzlas so// dang po sangs rgyas nga rgyal dang // ldan pas dkyil 'khor bri ba'i phyir// tshigs bcad 'di yis bstod par bya// sangs rgyas kun gyis bstod bya la// rang dbang bstod de nges pa'i mchog // 'bras bu 'byin pa'i sangs rgyas kyis// shi la phan gdags don ched du// mchog sbyin rdo rje mchog khyod 'dud// des ni gsol ba gdab byas nas// phyogs bcu'i sangs rgyas nam mkha' la// mngon sum 'dra bar gang bar bsgom// de nas phyogs bcu'i rgyal ba dang // dang po'i sangs rgyas la sogs pa// nam mkha' gang bar 'di bzhes la// deng bdag 'dus pa'i mchog yin te// de nas til gyis de la ni// bskor te sbyin sreg dbul bar bya// shi ba sta gon la gnas pa'i ting nge 'dzin to zhes bya bas/ ro sta gon la gnas pa bstan te/ de yang de nas ro sta gon la gnas pa ni/ shin tu dben pa'i gnas su/ dkyil 'khor 'dom gang gru bzhi pa byas la/ lha rnams kyi gnas su me tog gi tshom bu bkod de/ dbus su khri byas la/ ras bzang po yug gcig gis dkris te/ de'i steng du ro bzhag la/ rdo rje slob dpon gyis dkar gsum bza' zhing za gcig pa'i smyung ba byas la/ rdo rje 'chang chen po'i phyag rgya chen po'i ting nge 'dzin gsum dang ldan par bsgoms nas/ de nas yang sngon bzhin ro'i bgegs bskrad la/ de'i 'og tu rdo rje 'khor lo'i sngags dang phyag rgyas dkyil 'khor nam mkha' la sprul la/ phyag dang mchod pa dang bstod pa yan chad sngon bzhin byas la/ de'i 'og tu tshig 'di brjod par bya ste/ deng dus bdag tshe 'bras bu yod// deng bdag 'dus pa mchog yin no// zhes pa'i bar te/ de ltar zhag lnga'i bar du nyin zhag re la thun bzhi'i sbyor bas lha la mchod pa dang ro la yungs kar ram bye mas brab cing sngags rings kyi bzlas pa bya'o// de'i 'og tu nam mkha' na bzhugs pa gshegs su gsol la/ de nas zhag lnga'i nang par slob dpon gyis ting nge 'dzin rnam pa gsum sngon bzhin bsgoms la/ de nas spos thogs la spyan drangs tshig 'di brjod par bya/ kye dbang bskur nges te bla na med// phyogs bcur bzhugs pa'i sangs rgyas kun// ma lus bdag la dgongs su gsol// bdag ming 'di zhes bya ba yis// 'di la phan gdags don ched du// gnas 'dir sangs rgyas kun gshegs te// 'di la dbang ni stsal du gsol// zhes brjod la ting nge 'dzin gyi dkyil 'khor du dbang bskur bar bsam mo// de nas zhag drug pa la dkyil 'khor gyi shar phyogs su/ zhi ba'i thab bcas te til nag pos sdig pa sbyang ba'i sbyin sreg bya'o// de nas gzugs brnyan gyi dkyil 'khor bri ba'i phyir 'dud nyi shus bstod pa bya'o// de dag ni ro sta gon la gnas pa'i cho ga'o// de nas sngon gyi sbyor ba yis// cho ga rnams ni spyad par bya// dang po'i cho ga'i rim pa nas// 'khor lo rim pa 'dir gsungs te// phyi rol phyung ste gtor ma sbyin// de nas khrus byas mchod pa'i tshogs// ma lus par ni 'dir bshad do// de nas phyi yi rim ldan pas// sngags pa chas gos ldan pa yis// shin tu bsgyings pas brgyan byas te// zhag bdun nang par sbyin sreg bya// mi nyid shi ba'i gnas byas te// shi la phan pa'i dkyil 'khor ldan// gzhal yas khang pa de 'dra ba// 'di la gsungs te gzhan du min// 'di ltar gsungs pa'i cho ga ni// bdag gis rang bzor ma byas te// 'jam dpal sgyu 'phrul dra ba dang // cho ga 'dus pa'i rgyud las te// des na 'dir ni 'os pa yin// 'di ni shi ba'i cho ga'o// shi ba la phan gdags pa'i ting nge 'dzin to zhes bya bas/ ro sbyin sreg chen pos sbyang ba ste/ de yang de nas zhag bdun pa la ro dkyil 'khor chen pos sbyang ba'i phyir/ slob dpon rgyan thams cad kyis brgyan la/ dang por gtor ma btang la/ de nas sa'i cho ga dang / thig gi cho ga dang / rdul tshon 'bri ba gzhung bzhin du byas la/ dkyil 'khor gyi dbus su bsreg khang brtsigs pa dang / rdul tshon gyi dkyil 'khor phyag rgyas dgod pa dang / rgyan dgod pa dang / mchod pa'i yo byad la sogs pa gzhung bzhin du bkug la/ de nas ro bsreg khang du drangs te/ bsreg khang la lan gsum bskor la/ shar phyogs nas nang du gzhug // de nas slob dpon gyis/ dang po'i sbyor ba'i ting nge 'dzin nas bzung ste/ yongs su rdzogs pa'i ting nge 'dzin yan chad bsgoms la/ dkyil 'khor gyi mchod pa rdzogs par byas te/ de nas rlung g.yab kyis me sbar la me'i pra brtag ste/ dam tshig gi me lha bskyed pa dang / mtshan nyid kyi me lha spyan drang ba dang / mdun gyi nam mkha' la bstod pa dang / dgug gzhug bcing bar bya ba dang / phyag rgyas gdab pa dang / byin gyis brlab pa dang / dbang bskur ba dang / mchod pa dang bsreg rdzas phul ba yan chod byas pa ni me lha'i mchod pa'o// de nas me lha'i thugs kar yi ge b+h+rUM las pho brang rim pa gsum dang ldan pa'i gzhal yas khang bsgoms la/ thab tu me tog re dor zhing // gzugs brnyan gyi dkyil 'khor nas me lha'i thugs kar re mos sam dus gcig tu spyan drangs te/ bsreg rdzas rnams dbul bar bya'o// de nas mjug gi cho ga ni/ bzod pa gsol/ dge ba'i rtsa ba bsngo ba dang / phyag rgya dgrol cing ye shes gshegs pa dang / bskyed pa snying gar bsdu ba dang / phur bu gdon zhing phyogs skyong gso ba dang / mchod rdzas la sogs pa bsdu ba dang / dman ma dang rdul tshon phyags la/ gdugs dang rgyal mtshan la sogs pas spyan drangs la/ chu bo chen por dor bar bya'o// de nas ba'i rnam pa lngas skyang nul byas la/ thig la sogs pa mi mthong bar byas la/ dkyil 'khor gyi thog tu spyan gzigs dang / sder bzangs la sogs pa bzhag nas bkra shis brjod la/ slob ma mgu bar bya'o// dkyil 'khor du phul ba'i yo byad rnams ni slob dpon bkyer bar bya'o// de dag ni ngan song nas drang ba'i cho ga'o// byang chub kyi lam la dgod pa ni gnyis su shes par bya ste/ dkyil 'khor du gzhug pa dang / dbang bskur ba'o// de nas phyi de nang par ram zhag gsum na yang rung ste/ rus pa 'o mas bkrus la/ dkyil 'khor bkod pa'i rgyud chen po'am bye ma la uSh+NI Sha'i gzungs rgyud chen po nas byung ba bzhin du tsha tsha btab la/ tsha tsha dang po btab pa dang ming byang la/ yid kyis dkyil 'khor du gzhug pa dang / dbang bskur bar bya ba'am/ yang na slob ma gson po ji ltar 'jug pa ltar dkyil 'khor du gzhug pa dang / rig pa'i dbang bskur ba dang / slob dpon du dbang bskur ba dang / rjes su gnang ba'i dbang bskur ba'o// de nas de la lam bstan bya// tshogs bsags dge ba'i don la sbyar// zhes bya bas shi ba'i lam bstan par bya ba ston te/ rdo rje slob dpon gyis me tog gcig gyen du 'phangs te/ song cig song cig rigs kyi bu// tshogs kyi lam dang sbyor ba'i lam// mthong ba'i lam dang bsgom pa'i lam// byang chub bar chad med pa'i lam// mdor na lam ni de rnams su// zhugs nas byang chub thob gyur cig // ces bya'o// de nas shi ba'i don du sbyin gtong rgya chen po bya ste/ tsha tsha gshegs su gzhug go// ro sbyin sreg chen pos sbyang ba'o// de yang lung las/ rdo rje dril bu lag par sbyin// mgo la dbu rgyan bskon par bya// rdo rje sdom pa rnams byin te// bum pa'i dbang bskur rnams byin la// mig sogs rdo rje gti mug sogs// rdo rje gsum ni gnas gsum dgod// rdo rje thab khung rab sbyor gyis// 'du byed rab tu bya bar bstan// nyi ma gsum ni lon pa na// rus pa'i phreng ba bsdus byas la// dri dang 'o mas bran nas ni// de yis mchod rten du bya ba'o// zhes gsungs so// de mthar de nyid rtag bsgom dang // zhes pa nas/ rim pa'i ting nge 'dzin to zhes bya ba'i bar gyis gong thams cad kyi rim par bya ba'i phyir ting nge 'dzin ston te/ spyir cho ga'i rim pa thams cad zin nas/ thun mtshams sam/ thun la mi 'jug kyang rung ste/ ye shes pa gshegs shing // de nas gzhal yas khang lha la bsdu ba dang / lha thams cad kyang gtso bo la bsdus la yig 'brur bsgom mo// yig 'bru ni thams cad kyi ngo bo a ste/ a stong pa nyid las skad cig mas lhar dran par byas nas/ dge ba'i las rnams bya bar bstan pa'o// de nas 'khor lo bstan par bya// zhes bya ba nas/ shes rab 'khor lor grags pa yin// zhes bya ba'i bar gyis shes rab kyi 'khor lo bsgom pa bstan pa ste/ dkyus nyid gsal ba'i phyir ma bkrol lo// de yang shin tu zab pa dang / bla ma la rag las pa'i man ngag ston te/ de yang dang por bdag nyid khams dang zas snyoms par 'du 'dzi spangs la/ gnas bsam gtan gyi tsher ma med par skyil krung bcas la lag pa g.yon gyi steng du g.yas bzhag la dpang par bkan te/ sgal pa'i steng du sgal pa gzhag la/ mig sna gong du phab la so sbyar la ma reg par byas la lha'i nga rgyal dang ldan pas/ rtsa'i 'khor lo bzhi ye rang chas su lus la yod pa dkyus bzhin gsal btab la/ de nas dang por lte ba'i 'khor lo la sems rtse gcig tu gtad la bsgom/ de gsal nas de bzhin du snying ga dang mgrin pa dang / mtshog ma rnams rim gyis gsal bar bsgoms la/ de nas rkang pa dang / mdoms mer rlung dang me bsams te/ rlung gis me sbar te rtsa g.yas na mar zhugs/ lte ba'i 'khor lo bde ba'i thig ler zhu/ de bzhin du me rlung gis phul te snying ga dang mgrin pa dang / mtshog ma rnams rim gyis bzhu nas/ lus thams cad bde ba'i thig les gang bar bsam zhing // blo bsam gtan gyi bde ba la gnas par bya ste/ me ni gnas der langs so zhes bya'o// de nas spyi bo'i haM las mes zhu bas thig le'i bde ba rtsa g.yon mar bab nas/ dang por mtshog ma'i 'khor lo gsos te/ sngon bzhin du 'khor lo nyid du gyur par bsam mo// de bzhin du mgrin pa dang snying ga dang lte ba'i 'khor lo rnams rim gyis gsal bar bsam mo// de ltar yang nas yang du rtse gcig gi sems kyis goms pas zhi gnas kyi bde ba skye bar 'gyur ba ni man ngag go/ 'di ltar rtag tu gang bsgom pa// zhes pa nas/ de dag ni shes rab kyi 'khor lo'i bsgom pa'i ting nge 'dzin to zhes bya ba'i bar gyis/ shes rab kyi 'khor lo bsgom pa'i phan yon bstan te/ dkyus nyid gsal bas 'dir ma bkrol lo// sangs rgyas kun dang thabs cig pa'i// zhes pa nas/ mi dbya dang mtshungs sems dang ldan par shog // des bya ba'i bar gyis slob dpon gyis ji ltar brtsams pa dang / dge ba'i rtsa ba bsngo ba bstan pa ste sla bas de nyid kyi phyir ma bkrol lo// 'di bsdus dge rtsa gang yod des/ 'jam dpal dbyangs kyi zhal mthong shog // gsang ba'i dka' 'grel bshad pa don bsdus sgron ma rdzogs so// rgya gar gyi mkhan po de bA ka ra tsan+d+ra dang / lo tsa ba klog skyas bsgyur ba'o// gsang ldan gyi tho yig bzhugs/ 